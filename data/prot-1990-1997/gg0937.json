{"dokumentstatus":{"dokument":{"hangar_id":"2387666","dok_id":"GG0937","rm":"1992/93","beteckning":"37","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"37","slutnummer":"0","datum":"1992-12-03 00:00:00","systemdatum":"2005-10-27 13:53:11","publicerad":"1992-12-03 00:00:00","titel":"Riksdagens snabbprotokoll 1992/93:37 Torsdagen den 3 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{9DD8EC4D-9A58-4B0F-B201-E53FCA7051F4}","dokument_url_text":"http://data.riksdagen.se/dokument/GG0937/text","dokument_url_html":"http://data.riksdagen.se/dokument/GG0937","dokumentstatus_url_xml":"http://data.riksdagen.se/dokumentstatus/GG0937","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:37</div>\r\n<div class=\"sidhuvud_datum\">Torsdagen den 3 december</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Meddelande om dagens information från\r\nregeringen</pre><pre>Anf. 1  ANDRE VICE TALMANNEN:</pre><pre>Utöver vad som tidigare aviserats om information\r\nav justitieminister Gun Hellsvik (m) och statsrådet\r\nBo Lundgren (m) får jag anmäla att information\r\nockså lämnas av finansminister Anne Wibble (fp).\r\nFinansministern lämnar information om program\r\nför prisstabilisering.</pre><pre>2 §  Justering av protokoll</pre><pre>Justerades protokollet för den 27 november.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Sf18 och Sf19 till socialförsäkringsutskottet</pre><pre>4 §  Svar på interpellation 1992/93:32 om\r\nbiståndsanslagen</pre><pre>Anf. 2  Statsrådet ALF SVENSSON (kds):</pre><pre>Herr talman! Bertil Måbrink har frågat mig för det\r\nförsta om biståndsbudgeten kommer att omfatta\r\nandra insatser än bistånd till u-länder, för det andra\r\nvilka biståndsanslag regeringen uppdragit åt SIDA\r\natt skära ned och för det tredje om även andra\r\nbiståndsorgan än SIDA beordrats skära i sina\r\nanslag, exempelvis om biståndsmyndigheten BITS\r\nbeordrats skära ned u-krediterna.</pre><pre>Herr talman! Jag vill inledningsvis tacka Bertil\r\nMåbrink för att han ställt dessa frågor. På så sätt får\r\njag en möjlighet att lägga till rätta en del\r\nmissförstånd och feltolkningar i massmedia.</pre><pre>Först vill jag klargöra att de besparingar som vi\r\ntvingats göra på det svenska biståndet, i enlighet\r\nmed den proposition som presenterats för\r\nriksdagen den 20 oktober, inte berör\r\nbiståndsbudgeten för innevarande budgetår. Detta\r\nbudgetår, dvs. 1992/93, uppgår biståndsbudgeten\r\ntill 14 460 000 000 kr. Från detta skall vi nästa år\r\nspara 1 500 000 000 kr., vilket alltså ger en\r\nbiståndsbudget på 12 960 000 000 kr. för 1993/94.\r\nTyvärr pekar prognoserna mot att Sveriges BNI\r\nminskar 1993. Om vi, som tidigare, skulle avsätta\r\n1 % av BNI till bistånd skulle biståndsbudgeten\r\nkommande budgetår minskas med ca 500 miljoner.\r\nEn halv miljard, av de 1,5 miljarder som\r\nkrispaketet innebär, skulle biståndet alltså i vilket\r\nfall minskats med.</pre><pre>De strukturella problemen i svensk ekonomi är\r\nmycket stora. För att skapa förutsättningar för en\r\nlångsiktigt sund ekonomi har denna höst en del\r\nsmärtsamma åtgärder varit nödvändiga. Vi har med\r\nde s.k. krispaketen tagit mycket viktiga steg i\r\nriktning mot att angripa problemen med\r\nbudgetunderskottet och sanera svensk ekonomi i\r\ngrunden. I denna situation har det varit oundvikligt\r\natt även bistånd till u-länderna fått bära en del av\r\nbördan. Under förhandlingarnas gång har alla\r\nmöjligheter till besparingar undersökts och\r\nbetydligt större belopp än vad som slutligen blev\r\n1 500 000 000 kr. diskuterats.</pre><pre>Det är utomordentligt viktigt att vi får svensk\r\nekonomi på fötter och därmed står bättre rustade\r\nför att så småningom möta en konjunkturuppgång\r\noch få fart på tillväxten i ekonomin. I ett rikt\r\nprivilegierat land som Sverige har vi råd att ge ett\r\ngeneröst bistånd. Min fasta övertygelse är att de\r\nekonomiska förutsättningarna snart skall ge\r\nSverige möjlighet att återigen avsätta 1 % av BNI\r\nför bistånd till u-länderna. Detta är regeringens\r\nmålsättning, vilket också understryks i\r\nregeringsförklaringen.</pre><pre>Jag vill i detta sammanhang påminna om att Sverige\r\näven fortsättningsvis kommer att tillhöra den grupp\r\nom fyra länder som ger mest bistånd mätt i andel av\r\nBNI. Vi ligger med drygt 0,9 % av BNI till bistånd\r\nefter nedskärningar fortfarande långt över FN:s\r\nmål om minst 0,7 %.</pre><pre>Bertil Måbrink talar i sin interpellation om att\r\nFinancial Times skrivit att den svenska\r\nnedskärningen hade samma symbolvärde som\r\nBerlinmurens fall. Inte utan stolthet läser jag som\r\nbiståndsminister sådana liknelser. Det ger bevis på\r\nden stora respekt man utomlands, i det\r\ninternationella samfundet, har för Sveriges bistånd.\r\nDenna respekt gäller inte bara volymen utan\r\nkanske i lika hög grad kvaliteten på svenskt bistånd.\r\nIcke desto mindre är nog både Financial Times och\r\njag överens om att den epokgörande händelsen\r\nmed Berlinmurens fall har en annan plats i\r\nvärldshistorien än marginella och temporära\r\nneddragningar av det svenska biståndet. Det visar\r\ndock på att symbolvärdet med en biståndsvilja som\r\nomsätts i handling, i enlighet med svensk tradition,\r\när enormt viktigt.</pre><pre>Vi närmar oss alltmer slutet på en period av\r\nintensivt budgetarbete i regeringskansliet.\r\nRegeringens förslag till fördelningen av medel\r\ninom biståndsramen, och hur besparingarna skall\r\nfördelas, kommer i vanlig ordning att presenteras\r\nför riksdagen i budgetpropositionen i januari.\r\nRedan nu kan jag dock ge några kommentarer om\r\nutgångspunkterna för våra prioriteringar.</pre><pre>Vi har i år tvingats att skära ned i redan pågående\r\noch etablerat bistånd. Det är ett grannlaga och svårt\r\narbete. Det som under lång tid med stor möda\r\nbyggts upp i form av förtroenden och mycket\r\nlångsiktigt utvecklingssamarbete får inte, i en\r\nsituation som denna, raseras på grund av\r\nkortsiktiga besparingar. Styrkan i det svenska\r\nbiståndet ligger i långsiktigheten och den\r\nmångfasetterade helheten av kompletterande\r\ninsatser och kanaler. Därmed inte sagt att alla\r\nbiståndsinsatser alltid varit optimala. Flera års\r\nbiståndsarbete har gett oss viktiga lärdomar. Det är\r\nframför allt dessa lärdomar och den samlade\r\nbiståndserfarenheten som jag vid arbetet med\r\nnedskärningar har lutat mig mot. Under hela\r\nhösten har jag varit i kontakt med cheferna för de\r\nsvenska biståndsmyndigheterna. I god och\r\nkonstruktiv anda har vi diskuterat hur\r\nbesparingarna bäst kan utföras. SIDA, som ensamt\r\nansvarar för att förmedla drygt hälften av det\r\nsvenska biståndet, har på min uppmaning, när det\r\nstod klart att nedskärningar var ett måste,\r\nkompletterat sin anslagsframställning och givit\r\nförslag till besparingsområden.</pre><pre>Målet för det svenska biståndet är och förblir att\r\nstödja de allra fattigaste och mest utsatta grupperna\r\ni världen. Den miljö i vilken biståndet skall verka\r\nmåste därför vara sådan, att biståndet kan ges\r\neffektivt sätt och därmed göra mesta möjliga nytta.\r\nFör mig är det därför självklart att stödja länder där\r\ndet finns en respekt för mänskliga rättigheter, där\r\nde demokratiska spelreglerna fått fast grogrund,\r\ndär det ekonomiska systemet ger möjlighet till\r\ntillväxt i ekonomin, där en fungerande förvaltning\r\nmotverkar korruption och där en ansvarsfull\r\nledning förvaltar landets resurser på ett\r\nförtroendeingivande sätt, t.ex. inte spenderar en\r\noproportionerligt stor del av budgeten på\r\nmilitärutgifter. Inte bara länder som redan uppnått\r\ndessa mål utan i lika hög grad de som bevisligen tar\r\nsteg i denna riktning bör, enligt mitt förmenande,\r\nfå stöd i form av bistånd.</pre><pre>Katastroferna ute i världen har tyvärr inte visat\r\nminsta tecken till att minska i omfattning --\r\ntvärtom. På Afrikas Horn, i södra Afrika,\r\nKambodja och i det forna Jugoslavien fordras\r\nmassiva insatser för att rädda människor från krig\r\noch undergång. Jag har därför förordat att de medel\r\nför olika typer av katastrofinsatser som avsätts\r\ninom biståndsbudgeten skall vara kvar på\r\noförändrad nivå i förhållande till innevarande år.\r\nDetsamma gäller det bistånd som kanaliseras via\r\nenskilda organisationer. I ett skede där behoven av\r\nbiståndsinsatser bara ökar, samtidigt som vi tvingas\r\nskära ned biståndsbudgeten, är det av yttersta vikt,\r\nsom jag redan tidigare nämnde, att värna om\r\nbiståndet till de allra fattigaste. De enskilda\r\norganisationerna har genom sitt arbetssätt och sina\r\nkontakter i u-länderna en alldeles speciell\r\nmöjlighet att nå ut till de mest utsatta grupperna.</pre><pre>Jag vill här också ta tillfället i akt och bemöta Bertil\r\nMåbrinks förslag att minska anslaget för\r\nVärldsbanken. Inom biståndsanslaget avsätts\r\nbidrag till Världsbankens biståndsorgan IDA. IDA\r\när den utan jämförelse största och viktigaste\r\nkanalen för bistånd till de fattigaste u-länderna.\r\nDen fastslagna prioriteringen för IDA:s\r\nverksamhet under 90-talet är att bekämpa\r\nfattigdomen, dels genom att förbättra de fattigas\r\ntillgång på utbildning och hälsovård dels genom att\r\nöka deras sysselsättningsmöjligheter.</pre><pre>Vad beträffar Östeuropabiståndet kommer\r\nregeringen föreslå att det finansieras, liksom\r\ninnevarande budgetår, med en egen ram. Detta\r\nbistånd kommer alltså inte att räknas in i\r\nbiståndsramen om 12 960 000 000 kr.</pre><pre>Slutligen vill jag klargöra för Bertil Måbrink att jag\r\nhelhjärtat stödjer många av FN:s insatser i det\r\nforna Jugoslavien. Det sker redan detta budgetår,\r\noch i det fall det blir aktuellt med humanitära, civila\r\ninsatser även kommande budgetår, kommer jag att\r\npröva dessa i positiv anda. Militära FN-insatser i\r\nområdet har inte finansierats via biståndsanslaget,\r\noch min mening är att detta inte heller i framtiden\r\nskall ske.</pre><pre>Anf. 3  BERTIL MÅBRINK (v):</pre><pre>Herr talman! Jag tackar biståndsministern för\r\nsvaret. Biståndsministern säger ingenting i sitt svar\r\nom vilka direktiv han givit för nedskärningarna.\r\nBlir de salamimetoden eller kommer hela bitar att\r\nopereras bort, och blir det i så fall importstödet\r\neller olika projekt?</pre><pre>Biståndministern säger ingenting om hur mycket\r\nSIDA skall skära ner. Enligt pressuppgifter handlar\r\ndet om drygt en miljard mindre än vad SIDA\r\näskade, eller drygt 13 %. Det är pressuppgifter från\r\nDevelopment Today nr 20 1992. Samma källa\r\nuppger att SIDA i en skrivelse till regeringen skulle\r\nha föreslagit att endast 8,5 % skall skäras på deras\r\nbudget och att större nedskärningar görs på det\r\nmultilaterala biståndet, BITS, SWEDCORP och\r\nSAREC. Är dessa uppgifter riktiga?</pre><pre>Min fråga i interpellationen om t.ex. BITS fått\r\ndirektiv att skära ner på u-krediterna har\r\nbiståndsministern inte besvarat. Biståndsministern\r\nsäger att målet är att stödja de allra fattigaste, att\r\nstödja länder där det finns respekt för de mänskliga\r\nrättigheterna och länder som inte spenderar\r\noproportioneligt stor del av budgeten på\r\nmilitärutgifter.</pre><pre>Sedan tänker tydligen biståndsministern skära ner\r\nbiståndet till länder som minskat sina\r\nmilitärutgifter, t.ex. Angola, Tanzania, Bangladesh\r\noch Vietnam. Tystnaden om u-krediterna skall\r\ntydligen tolkas så, att BITS skall få fortsätta att\r\nanvända biståndspengar till högrustande länder\r\nsom Marocko, Pakistan och Kina. Det är länder\r\nsom dessutom grovt kränker de mänskliga\r\nrättigheterna. Ett annat land som kränker de\r\nmänskliga rättigheterna är Tunisien. Även de får ju\r\nsom bekant u-krediter. Det skulle vara intressant\r\natt få några kommentarer på dessa områden.</pre><pre>Man skall tydligen också skära ner 11,5 % av\r\nanslaget till familjeplaneringen, trots att SIDA har\r\nföreslagit en ökning.</pre><pre>Det är södra Afrika som förlorar på nedskärningen\r\nav biståndet. Det är precis samma tendens som\r\nkunde ses i regeringens biståndsbudget i januari.\r\nDe sammanlagda nedskärningarna från januari och\r\noktober blir t.ex. för Moçambique 110 miljoner\r\noch för Tanzania 95 miljoner. Vietnam, som nu\r\näntligen visar att de skall försöka att respektera de\r\nmänskliga rättigheterna och som har lagt om den\r\nekonomiska politiken, kommer budgetåret 92/93\r\natt ha förlorat 125 miljoner jämfört med de 325\r\nmiljoner som man fick budgetåret 91/92.</pre><pre>Detta rimmar mycket dåligt med vad\r\nbiståndsministern står och säger här, och även har\r\nsagt i andra sammanhang, nämligen att det är de\r\nfattigaste, de som respekterar de mänskliga\r\nrättigheterna och de som skär ner sina\r\nmilitärbudgetar som vi skall satsa på. De skall inte\r\ndrabbas, men det är ju de som drabbas.</pre><pre>Kina och de andra länder som fortfarande grovt\r\nbryter mot de mänskliga rättigheterna drabbas inte.\r\nDet har inte hänt någonting i Kina sedan massakern\r\npå Himmelska fridens torg, när det gäller\r\nförbättringar av de mänskliga rättigheterna. Jag har\r\nsagt det många gånger tidigare. Den regim som\r\nsitter i Kina är lika stora förbrytare i dag som de var\r\ndå. Men de skall likväl ha biståndspengar. Hur kan\r\nbiståndsministern få detta att gå ihop? Att säga\r\nvackra saker är tydligen en sak, men i praktiken\r\nsker något helt annat.</pre><pre>Sedan tror jag att biståndsministern säger i\r\ninterpellationssvaret att man inte skall skära ner\r\nbiståndet till enskilda organisationer. Det är\r\nnaturligtvis bra. Men den summan har ju ökat,\r\nvilket bl.a. SIDA ville i sina äskanden.</pre><pre>Detta är några frågor som jag tycker att det krävs\r\nsvar på. Var är det man skall skära när det gäller\r\nbiståndet? Vilka är det som också i praktiken skall\r\nprioriteras? Jag kan visa exempel efter exempel på\r\natt det finns en motsättning mellan vad som sägs här\r\ni talarstolen och hur man sedan i praktiken\r\ntillämpar den här politiken.</pre><pre>Biståndsministern säger i början av sitt svar att han\r\när tacksam över att jag har tagit upp de här\r\nfrågorna. Jag tycker att det är viktigt att vi\r\ndiskuterar dem, inte minst med tanke på\r\nmassmedias sätt att presentera dem.</pre><pre>Biståndsministern vill skingra en mängd\r\nmissuppfattningar. Det kanske skulle vara bra om\r\nvi fick veta vem det var som föreslog en ännu större\r\nnedskärning av biståndsbudgeten. Det har ju talats\r\nom 3--4 miljarder. Det vore kanske bra om\r\nbiståndsministern också skapade klarhet i den\r\nfrågan. Nu bollas det mellan att det skulle vara\r\nSocialdemokraterna, vilket jag har oerhört svårt att\r\ntro, och Moderaterna. Det kanske skulle vara bra\r\nom biståndsministern, med tanke på kommande\r\nregeringskonstellationer i det här huset, talade om\r\nvem det var som i förhandlingarna yrkade på att\r\nman skulle mer än fördubbla nedskärningarna av\r\nbiståndet.</pre><pre>Anf. 4  KRISTINA SVENSSON (s):</pre><pre>Herr talman! Sverige befinner sig i den djupaste\r\nekonomiska lågkonjunkturen sedan 30-talet. Fler\r\noch fler ställs utanför den svenska\r\narbetsmarknaden. Antalet varsel och konkurser\r\nhar stigit och är efter svenska mått oerhört höga.\r\nRäntorna sjunker inte trots ekonomiska och\r\nfinansiella åtgärder. Produktionen är fallande och\r\nbudgetunderskottet galopperande.</pre><pre>För att återställa svensk ekonomi krävs omfattande\r\noch genomgripande åtgärder som vi alla kommer\r\natt uppleva som mycket smärtsamma.</pre><pre>När Socialdemokraterna tillsammans med\r\nregeringen samlades kring de två krispaketen, var\r\ndet utifrån ett gemensamt ansvarstagande för\r\nnationen. Besparingsåtgärderna och\r\ninkomstförstärkningarna var nödvändiga för att\r\nförsvara den svenska kronan. Vi har nu facit i hand\r\noch vet att i så måtto lyckades vi inte. Den fasta\r\nkronkursen kunde inte räddas. Den faktiska\r\ndevalveringen kommer att ytterligare urholka\r\nbiståndsvolymen.</pre><pre>Men detta misslyckande betyder ju inte att vi\r\nsocialdemokrater kan gå ifrån en politisk\r\növerenskommelse som hade som syfte att återställa\r\nden djupt sargade svenska ekonomin. Det syftet är\r\nalltjämt lika aktuellt.</pre><pre>Vi har tyvärr nödgats skära i sektorer och anslag\r\nsom vi helst hade velat freda. Ett sådant anslag är\r\nbiståndet. Men i den akuta situation som landet\r\nbefinner sig i, måste alla sektorer bidra med\r\nbesparingar. Därför enades Socialdemokraterna\r\noch regeringen om nedskärningar på 1,5 miljarder\r\nkronor av biståndsbudgeten.</pre><pre>Vi tvingades fatta beslut som vi naturligtvis inte\r\ngillar i grunden. Den negativa ekonomiska trend\r\nsom vår ekonomi hamnat i måste bromsas upp och\r\nden måste brytas. Generellt betyder fallande\r\nbruttonationalinkomster nämligen att biståndet\r\nminskar, eftersom biståndsvolymen är relaterad till\r\nvår samlade BNI. Utan inhemska ekonomiska\r\nåtgärder skulle biståndsanslaget alltså hamna i ett\r\nsvart hål och urholkas ytterligare. Krispaketens\r\nbeska medicin skall leda till ekonomiskt\r\ntillfrisknande och till att den fallande BNI:n vänds\r\ni positiv riktning.</pre><pre>Reaktionerna på nedskärningarna lät inte vänta på\r\nsig. Internationell press, mottagarländer,\r\nmultilaterala biståndsorgan, svenska enskilda\r\norganisationer och alla biståndets vänner reagerade\r\nmed oro och förvåning. Sverige hade ju intagit en\r\nledande ställning som biståndsgivare. Sverige hade\r\ni handling visat solidaritet med de fattigaste i de\r\nfattiga länderna. Hur skulle man tolka dessa nya\r\nsignaler?</pre><pre>Var de ett uttryck för förändrad svensk\r\nutrikespolitik? Var de ett uttryck för hårdnande,\r\nmer egoistiska attityder när arbetslöshet och\r\nekonomisk kris drabbar landet? Frågetecknen\r\nhopade sig och vi som arbetar med biståndspolitik,\r\nhar alla mött de här frågorna.</pre><pre>Därför är det för det första nödvändigt att med all\r\ntänkbar tydlighet klargöra att nedskärningarna är\r\ntillfälliga. Nedskärningarna är en del av ett\r\nekonomiskt återhämtningsprogram som har till\r\nsyfte att stärka svensk ekonomi, dvs. på sikt stärka\r\nbiståndsanslaget, inte försvaga det.</pre><pre>För det andra är det nödvändigt att vi ställer oss\r\nfrågan: Hur upprätthåller vi en hög biståndsvilja\r\nhos det svenska folket? Det finns just nu attityder\r\noch värderingar i det svenska samhället som tyder\r\npå att man vill urholka och underminera medkänsla\r\noch solidaritet med tredje världens människor.</pre><pre>Herr talman! Vi socialdemokrater avser att med all\r\nkraft verka för att enprocentsmålet återställs. Men\r\nkommer den borgerliga regeringen att göra det?\r\nJag finner i biståndsministerns svar något svävande\r\nformuleringar, och jag vill gärna nu få bekräftat\r\nfrån den borgerliga regeringens sida att det också\r\nför den handlar om en tillfällig nedskärning.</pre><pre>Anf. 5  INGELA MÅRTENSSON (fp):</pre><pre>Herr talman! Också jag vill instämma med dem som\r\nhär tidigare i debatten har fört fram det olyckliga i\r\natt vi är tvungna att dra ner på biståndet och\r\ntillfälligt överge enprocentsmålet. Jag hoppas\r\nverkligen att detta skall vara bara tillfälligt och att\r\nvi snart skall komma tillbaks till 1 % av BNI. Det\r\när något som Folkpartiet länge har strävat efter och\r\nsom kunde uppnås under en borgerlig regering. Jag\r\ntycker att vi så snart som möjligt måste återkomma\r\ntill detta.</pre><pre>Nu säger Alf Svensson i sitt svar att neddragningen\r\när av tillfällig art. Jag tar fasta på att det verkligen\r\när så. Vi i Folkpartiet är, som sagt, mycket\r\nbekymrade över att man tvingas skära ned\r\nbiståndet, inte minst nu när klyftorna mellan fattiga\r\noch rika länder ökar snarare än minskar. Även om\r\nvi har ekonomisk kris här, är det mycket värre i\r\nandra länder, med helt andra omständigheter.</pre><pre>När det gäller nedskärningen på 1 1/2 miljard vill\r\njag också säga att biståndsmedlen har minskat i\r\nvärde i och med att kronan nu har börjat flyta. Det\r\när en tillkommande komplikation när det gäller\r\nbiståndet till de fattiga länderna. Jag vet inte om\r\nregeringen föreslår någon kompensation i det\r\nfallet. Det drabbar, som sagt, de fattigaste.</pre><pre>Jag vill också begagna tillfället att stryka under att\r\nvi i den svenska biståndsgivningen måste se till hur\r\nde mänskliga rättigheterna upprätthålls i våra\r\nmottagarländer. Jag har t.ex. helt nyligen haft en\r\ndebatt med Alf Svensson om Indonesien och\r\nNordiska Investeringsbanken. Också på andra\r\nvägar har Sverige givit bistånd till Indonesien. Det\r\nvar förra året visserligen inte några större summor,\r\nmen jag tycker inte att vi skall ge bistånd till länder\r\ndär man grovt bryter mot de mänskliga\r\nrättigheterna.</pre><pre>Anf. 6  Statsrådet ALF SVENSSON (kds):</pre><pre>Herr talman! Jag kände inte riktigt igen Bertil\r\nMåbrink i dag. Han höjde rösten så väldigt. Jag vet\r\ninte riktigt vad det berodde på. Det är ju ändå så\r\natt hur jag än vänder och vrider mig, Bertil\r\nMåbrink, har jag till uppgift att spara 1 500\r\nmiljoner kronor. Någonstans måste det ju skäras\r\nned. Det är en svindlande hög summa. Det finns\r\ningen möjlighet för mig att lägga fram en budget\r\ndär man inte någonstans gör neddragningar för att\r\nklara detta.</pre><pre>Hela inriktningen på den verksamhet som jag är\r\nytterst ansvarig för är ju att hjälpa de sämst ställda.\r\nJag tycker att man har farit åtminstone något vilse,\r\nom man menar att det som BITS sysslar med och\r\nu-krediter aldrig har att göra något med de sämst\r\nställda på södra halvklotet. Låt mig t.ex. ställa\r\nfrågan: Om BITS hjälper de fattiga i Etiopien att få\r\nenergi, skulle det inte vara till gagn för de fattiga?</pre><pre>Vidare vet ju Bertil Måbrink väl så bra som jag,\r\nutifrån sin långa parlamentariska erfarenhet, att jag\r\ninte nu kan börja diskutera budgeten här. Vi kan\r\ninte gå igenom områdena departement för\r\ndepartement. De olika landramarna får vi väl\r\ndebattera när budgeten är presenterad och vi har\r\nden i handen.</pre><pre>Jag kan naturligtvis i mångt och mycket beundra\r\nalla dem som har källor inne i departementen och\r\nlyckas skaffa sig den ena faktiska uppgiften efter\r\nden andra. Ibland stämmer de dessutom. Alla vi\r\nsom hittills har debatterat landramarna vet att de\r\ninte -- förstå mig rätt -- säger hela sanningen om vad\r\nvi gör för att hjälpa ett mottagarland. Därmed vill\r\njag naturligtvis inte bortse från eller nonchalera\r\nlandramarnas betydelse.</pre><pre>Jag trodde att det framgick med litet större\r\ntydlighet än vad som tydligen uppfattades att\r\nkatastrofanslag och anslag till enskilda\r\norganisationer inte minskar. Det innebär att man i\r\nstället för en nedskärning tvärs över får ta litet mera\r\npå andra håll.</pre><pre>Dessutom försöker vi, herr talman, efter bästa\r\nförmåga, väl medvetna om att vi inte klarar detta\r\npå ett absolut objektivt sätt, använda de kriterier\r\nsom vi har lagt fast, bl.a. kriteriet om mänskliga fri-\r\noch rättigheter. Jag håller med om att det finns\r\nofantligt mycket övrigt att önska. Jag är dock av\r\noch till förvånad över att just vissa länder lyfts fram.\r\nJag fick nästan en känsla av att Bertil Måbrink lever\r\ni den föreställningen att allt i Vietnam är frid och\r\nfröjd när det gäller mänskliga rättigheter. Låt mig\r\nsäga att så inte är fallet. Men i det avseendet fanns\r\nsåvitt jag förstod ingen restriktivitet från Bertil\r\nMåbrinks sida.</pre><pre>Jag menar att man måste sträva efter att påverka så\r\nlångt görligt är för att utvecklingen så sakteliga --\r\ndet är säkert det som det handlar om -- skall börja\r\ngå åt rätt håll. Jag tror fortfarande, herr talman, på\r\nidén att det är bättre att ha ett fönster öppet än att\r\nbomma till alla kontaktvägar mot de länder där\r\nmänniskorna terroriseras av sina totalitära regimer.</pre><pre>Jag tackar Kristina Svensson för hennes anförande.\r\nJag tyckte att det låg mycket av sanning och\r\nklokskap i det. Jag kan försäkra -- och det vill jag\r\nsäga också till Ingela Mårtensson -- att jag skall\r\ngöra mitt yttersta för att vi så snart som möjligt skall\r\nvara tillbaka på 1 % av BNI. Det ligger i mitt\r\nintresse, och jag kan deklarera att anledningen till\r\natt jag har satt mig just på den här ministerposten\r\när att jag personligen är engagerad i frågorna. Jag\r\nhoppas att det vid något enstaka tillfälle också\r\nframgår.</pre><pre>Jag har naturligtvis inte någon majoritetsposition i\r\ndessa frågor, men det står i regeringsförklaringen,\r\nsom ändå de fyra regeringspartierna har ställt sig\r\nbakom, att vi så snart som möjligt skall nå tillbaka\r\ntill enprocentsmålet igen. Jag vet att jag har stöd\r\nfrån flera partier -- jag hoppas från alla, inkl.\r\noppositionspartierna -- i det avseendet, så det bör\r\nvi väl klara.</pre><pre>Anf. 7  BERTIL MÅBRINK (v):</pre><pre>Herr talman! Ja, jag är upprörd över hur man nu\r\ngår till väga när det gäller att klara ett stort\r\nbudgetunderskott. Då är det återigen de fattiga i\r\ntredje världen som skall vara med om att betala\r\nvåra försyndelser. Jag är oerhört upprörd över\r\ndetta, Alf Svensson, och därför kanske jag också\r\nhöjer rösten. Det skadar inte att man höjer rösten\r\näven här i kammaren någon gång och ryter till mot\r\nsådana här enorma orättvisor.</pre><pre>Jag har inte försvarat Vietnam och friförklarat dess\r\nregim i frågan om respekt för de mänskliga\r\nrättigheterna. Jag vill dock påstå, och det har också\r\nAlf Svensson själv sagt, att man i Vietnam nu ändå\r\ngör allvarliga försök att komma till rätta med\r\nbrotten och göra upp med sina felaktigheter på det\r\nhär området. Det är det som jag håller regimen\r\nräkning för. Men det innebär inte att man skall sluta\r\natt ha ögonen på dess företrädare och att ställa krav\r\npå dem. Det skall vi fortsätta med.</pre><pre>Låt mig t.ex. göra en jämförelse med Kina. Kina\r\nhar inte visat några som helst motsvarande\r\nambitioner, men ändå får landet bistånd. Det kan\r\nlåta bra att vi måste ha en fot inne i landet för att\r\nbättre kunna bevaka vad som händer där. Det kan\r\nfinnas fall där det skulle vara viktigt. Men säg som\r\ndet är, Alf Svensson! Det är de kommersiella\r\naspekterna som är intressanta när det gäller Kina.\r\nDet är de som helt plötsligt tar överhanden, och då\r\nblir vår kamp för de mänskliga rättigheterna en\r\nandrahandsfråga.</pre><pre>Indonesien är ett likadant exempel. Har man i det\r\nlandet blivit snällare, humanare och respekterar\r\nmera de mänskliga rättigheterna i dag än för fem år\r\nsedan? Absolut inte! Varför skall vi i Sverige ändå\r\nge biståndspengar till ett sådant land? Jo, de\r\nkommersiella intressena kräver detta, Alf\r\nSvensson!</pre><pre>Jag är motståndare till denna nedskärning på 1,5\r\nmiljarder kronor. Men jag förstår att det finns en\r\nmajoritet i kammaren för att det skall ske. Då är jag\r\nintresserad av att få vara med och ha synpunkter på\r\nvar man skall skära och var man skall låta bli att\r\nskära. Det är denna fråga mitt resonemang om u-\r\nkrediterna rörde sig kring, dvs. att man nu inte skär\r\nned de delar av u-krediterna som går till dessa\r\nhemska förtryckarregimer -- och det är ju\r\nbiståndspengar. I stället skulle man kunna skona de\r\nländer som har en ambition att förbättra\r\nsituationen för människorna.</pre><pre>Anf. 8  KRISTINA SVENSSON (s):</pre><pre>Herr talman! Det är egentligen bara en enda fråga\r\ni denna debatt som intresserar mig, nämligen hur\r\nbiståndsmininstern och regeringen ser på dessa\r\nnedskärningar. Är de temporära eller inte? Jag\r\nbetvivlar inte ett ögonblick biståndsministerns goda\r\nvilja i den här frågan. Jag tror att Alf Svensson\r\npersonligen ser på detta som temporära\r\nneddragningar. Men det här handlar om hur\r\nregeringen som helhet kommer att agera. Det är\r\ndet som intresserar mig.</pre><pre>Hur långt är biståndsministern beredd att gå för att\r\nförsvara att detta är enbart tillfälliga, temporära\r\nnedskärningar så att enprocentsmålet kan\r\nåterställas så snart som möjligt? Är\r\nbiståndsministern t.ex. beredd att lämna\r\nregeringen för ett sådant krav?</pre><pre>Anf. 9  RICHARD ULFVENGREN (nyd):</pre><pre>Herr talman! Herr statsråd och andra deltagare i\r\ninterpellationsdebatten!</pre><pre>Jag satt på mitt rum och arbetade med andra\r\nämnen. Men så lyssnade jag på debatten på vår\r\nintern-TV, och jag tyckte att jag borde nog ta mig\r\ntill kammaren i alla fall.</pre><pre>Jag har all respekt för att ni för denna debatt fram\r\noch tillbaka här. Men lås er inte vid ett belopp, och\r\nlås er inte vid pengar! Det är det värsta ni kan göra.\r\nNi diskuterar här en summa om 1 % av BNI. BNI\r\när rörlig, och den kan gå upp och ned. Men glöm\r\ninte att det går att göra saker för en lägre kostnad.\r\nUtmaningen är att göra mer för fler till en lägre\r\nkostnad! Det tycks vara omöjligt för er andra. Jag\r\nvill att detta skall komma med i debatten och föras\r\ntill protokollet.</pre><pre>Jag vet att statsrådet Alf Svensson gör en hel del för\r\natt åstadkomma en effektivisering. Det finns mer\r\nsom kan göras, och ta gärna upp de exemplen i\r\ndebatten.</pre><pre>Jag vill gärna ge ett exempel, som kanske inte är så\r\nvanligt i politiska kretsar. Företaget Saab gick\r\njättedåligt för några år sedan. Företaget fick en ny\r\nchef. Jag tror att han hette David Herman. På ett\r\noch ett halvt år lyckades han producera dubbelt så\r\nmånga Saab-bilar till samma kostnad som tidigare.\r\nJag tror inte att Saab var ett illa skött företag\r\ntidigare. Även i en bra organisation går det alltid att\r\nåstadkomma förbättringar, och jag tror att det går\r\natt åstadkomma förbättringar i den svenska\r\nbiståndsverksamheten -- och särskilt inom SIDA.</pre><pre>Den här frågan berör ändå enskilda människor.\r\nBiståndet skall ju komma folk till del. Vi kan ta ett\r\nexempel med en familj. Alf Svensson skall bjuda\r\nsina vänner på middag. Nu är han i och för sig inte\r\nberoende av riksdagsmännens löner. Men om vi nu\r\ninte får en löneförhöjning, så får även vi hålla en låg\r\nbudget. Alf Svensson vill då bjuda sina vänner på\r\nnågot exklusivt, och han går då till NK och handlar.\r\nMen då ser han att han bara har råd att bjuda sex\r\npersoner, men han vill egentligen bjuda 20\r\npersoner. Då får han tänka om och lösa frågan på\r\nnågot annat sätt. Med enkla medel kanske han\r\nt.o.m. kan göra en mycket trevligare och roligare\r\nmiddag för fler till en lägre kostnad.</pre><pre>Jag vet att det här är kanske ett banalt exempel,\r\nmen det visar att det går att se möjligheterna. Se\r\ninte bara alla problem!</pre><pre>Anf. 10  Statsrådet ALF SVENSSON (kds):</pre><pre>Herr talman! Jag vill säga rakt på sak till Kristina\r\nSvensson, att regeringen har i\r\nregeringsdeklarationen klart och entydigt lagt fast\r\natt det är fråga om en temporär nedskärning.</pre><pre>Jag fick frågan om biståndsministern är beredd att\r\nlämna regeringen om vi inte lyckas nå tillbaka till\r\n1 % inom en av Kristina Svensson icke närmare\r\nspecificerad tidsrymd. Är det inte litet väl tufft att\r\nställa en sådan fråga när Socialdemokraterna har\r\nvarit med på en sänkning om 1,5 miljarder kronor\r\nav biståndsnivån? Det finns alltid en smärtgräns i\r\nalla frågor, herr talman. Men att avkräva mig något\r\nbesked i den frågan i dag ter sig något egendomligt.</pre><pre>Jag har all respekt för att Måbrink höjde rösten. Jag\r\nbrukar bara inte vara van vid det röstläget från min\r\ngode vän Bertil Måbrink. Det brukar snarare vara\r\njag som höjer rösten och inte Bertil Måbrink. Men\r\nvarför inte ombytta roller!</pre><pre>Bertil Måbrink är upprörd över att de fattiga skall\r\nbetala för våra misstag och försummelser. Jag vill\r\nnaturligtvis inte ge någon lång historieskrivning.\r\nMen det parti som Bertil Måbrink företräder har\r\ninte varit dåligt på att föreslå utgiftsökningar i\r\nkammaren som i sin tur har lett till att obalansen\r\ninte precis har avhjälpts. Därför är vi där vi är i dag,\r\noch vi kan väl alla ta på oss skulden.</pre><pre>Jag och flera andra har understrykit att om vi inte\r\ntar itu med denna obalans, kommer BNI, vilket för\r\nnärvarande är fallet, att dratta utför ytterligare. Då\r\nblir 1 % av BNI bara mindre och mindre. Sedan\r\nkan vi stoltsera med ett procentmål som de facto\r\ninte ger lika stora resurser.</pre><pre>U-krediterna har på något sätt fått ett vanrykte här.\r\n''Det är bara de kommersiella intressena som gör\r\nsig gällande.'' Jag påstår att när det gäller Kina --\r\ndet grava fallet -- har MR-situationen tagits upp till\r\ndiskussion gång på gång. Senast var det\r\nsocialministern som gjorde det. Det är möjligt att\r\nnågon även har gjort det efter honom. Jag har själv\r\ntagit upp frågan i de få kontakter jag har haft med\r\nkinesiska delegationer. Jag tror att vi har större\r\nmöjligheter att få kineserna att lyssna om vi har\r\nvissa relationer med dem.</pre><pre>Jag tycker inte alltid att man skall framställa det\r\nsom något eländigt och bekymmersamt att svensk\r\nindustri får en chans att vara med i diskussionen.\r\nNågon industri skall ju finnas med! Varför skall\r\nSverige vara det land som alltid håller sin industri\r\nborta och fjärran? Kristina Svensson sade i sitt\r\ninledningsanförande att fler och fler ställs utanför\r\nden svenska arbetsmarknaden. Samtidigt frågar\r\nhon mig hur opinionen skall upprätthållas för att ge\r\nbistånd.</pre><pre>Åk ut och tala om för folk på svenska arbetsplatser,\r\nt.ex. Saab och Volvo, att svenska biståndspengar\r\nkan lika gärna gå till Mac i USA eller Fiat i Italien.\r\nDe kommer att kräva att pengarna skall gå till\r\nVolvo och Saab.</pre><pre>Man skall inte tala om u-krediter som om de utgör\r\nvilket bistånd som helst. Visst finns det inslag av\r\nbistånd, men det är inte bistånd i reguljär tappning.</pre><pre>Herr talman! Den jämförelse som Richard\r\nUlfvengren gjorde kan vara något vansklig. Det är\r\ningen risk, Richard Ulfvengren, att det saknas\r\ngäster vid middagsbordet när de rika i-länderna\r\ndukar upp. Även om vi dukar aldrig så påvert, står\r\ndet ändå miljontals i kö för att få sätta sig vid\r\nbordet.</pre><pre>Anf. 11  BERTIL MÅBRINK (v):</pre><pre>Herr talman! U-krediter kan väl ha sin betydelse.\r\nJag har inte tagit totalt avstånd från dem. Jag tror\r\natt biståndsministern medvetet försöker misstolka\r\nmig. Jag har sagt att det finns en motsättning i det\r\nbiståndsministern säger om mänskliga rättigheter\r\noch vad som i övrigt skall prioriteras. Det finns en\r\ndel biståndspengar i u-krediterna som ges till länder\r\nsom bevisligen grovt bryter mot de de mänskliga\r\nrättigheterna.</pre><pre>Jag är övertygad om att dessa länder utnyttjar det\r\nstenhårt i sin inhemska propaganda och talar om att\r\nSverige, detta demokratiska land, ger dem pengar\r\nosv. Men de fortsätter med grovt förtryck av\r\nmänniskorna.</pre><pre>När det nu skall skäras ned är det viktigt att skära\r\ndär det är befogat att göra det. Man skall ju ta bort\r\n1,5 miljarder. Jag har pekat ut ett område,\r\nnämligen u-krediterna. Världsbanken och IDA är\r\nett annat exempel. Jag menar inte att vi helt skall\r\nstryka dem, men det finns ingen anledning att nu\r\nfylla på ytterligare. Jag har inte sagt att vi skall ta\r\navstånd från Världsbanken och IDA. Men det finns\r\ninslag i deras politik som inte stämmer överens med\r\nvåra biståndspolitiska mål här i landet. Det kan väl\r\ninte vara så svårt att förstå.</pre><pre>Vi skall inte hålla på och tjafsa om att höja rösten.\r\nAlf Svensson höjer också rösten här ibland, kanske\r\nännu mer än vad jag har gjort. Det kan vara min tur\r\natt göra det, och jag gör det för att jag är så upprörd\r\növer att man låter de fattiga människorna än en\r\ngång betala vad vi har ställt till med. Den rika\r\nvärlden tjänar fortfarande på den fattiga världen.\r\nDet bistånd som betalas ut från den rika världen till\r\nu-länderna ligger på 900 miljarder dollar. Men vi\r\nplockar tillbaka 1 300 miljarder dollar från u-\r\nländerna. Också Sverige är med och profiterar\r\nfortfarande, vad jag förstår.</pre><pre>Jag tycker att biståndsministern försöker smita\r\nförbi jämförelsen med Berlinmurens fall. När det\r\nskrevs att den svenska nedskärningen av biståndet\r\nhade samma symbolvärde som Berlinmurens fall,\r\nvar det just symbolvärdet det handlade om. Vi, som\r\nhade betraktats som u-ländernas verkliga vän,\r\ngjorde denna nedskärning. Det uppfattades som ett\r\ngenombrott för biståndsraserarna. De är som\r\nbekant många runt om i världen. De finns också i\r\ndenna kammare. De kommer att ta Sverige som\r\nexempel och säga: Nu har Sverige skurit ned på\r\nbiståndet, och nu måste vi göra det också. Det är\r\noerhört farligt.</pre><pre>Anf. 12  KRISTINA SVENSSON (s):</pre><pre>Herr talman! Det blir fler parallella diskussioner i\r\ndenna interpellationsdebatt. Jag vill återkomma till\r\nfrågan om detta är en tillfällig nedskärning eller ej.\r\nDet intressanta är tidsperspektivet. Jag frågar om\r\nbiståndsministern är beredd att agera kraftfullt och\r\ni regeringen försvara en återgång till de\r\nursprungliga volymerna. Det är inte bara den\r\nbudgetproposition som ni arbetar med nu som det\r\ngäller, utan det finns ytterligare en\r\nbudgetproposition att förvänta sig under denna\r\nmandatperiod.</pre><pre>Tidsperspektivet är det intressanta. Jag tror att det\r\när otroligt viktigt att vi ställer oss upp och försvarar\r\nbiståndet. Som jag nämnde i mitt\r\ninledningsanförande finns mycket starka krafter\r\nsom vill urholka biståndsviljan och ta denna\r\ntillfälliga nedskärning till intäkt för att det är\r\nlegitimt att sänka det svenska biståndet.</pre><pre>Jag tycker att vi har ett stort ansvar. Vi är faktiskt i\r\nledande ställning. Det ligger ett symbolvärde i att\r\nställa sig upp och försvara enprocentsmålet.</pre><pre>Inom parentes sagt tycker jag att Richard\r\nUlfvengrens bild får stå för sig själv.</pre><pre>Anf. 13  INGELA MÅRTENSSON (fp):</pre><pre>Herr talman! Kristina Svensson påpekade att det\r\nhar dykt upp olika frågor i denna debatt. Jag\r\nreagerade när statsrådet talade om att biståndet\r\nskall vara kopplat till svensk industri och svenskt\r\nföretagande och att vi inte borde hålla svenska\r\nföretag borta. Självklart skall vi inte göra det. Men\r\njag tycker inte att vi för den sakens skull skall binda\r\nbiståndet till speciella svenska företag. Det är\r\nländerna som får biståndet som själva skall avgöra\r\nvad som är lämpligt för dem och var de vill göra sina\r\ninköp etc. Jag utgår från att svensk industri också\r\nkan vara med och konkurrera på jämlika villkor.\r\nDet är inte fråga om att hålla svenska företag borta.\r\nMen det är mottagarländerna som i princip skall få\r\nvälja själva hur de vill använda pengarna.</pre><pre>Jag vill återgå till huvudfrågan i denna diskussion,\r\nom det är en tillfällig nedskärning eller ej. Jag kan\r\nbara konstatera, precis som statsrådet gjorde, att\r\nSocialdemokraterna och regeringen gemensamt\r\nhar kommit fram till denna nedskärning. Jag, och\r\nFolkpartiet med mig, hoppas verkligen att detta\r\nskall vara en tillfällig nedskärning. Vi vill slå fast att\r\nvi inte skall ge utrymme för att man fortsättningsvis\r\nskall kunna tumma på biståndet. Jag instämmer i\r\ndet Kristina Svensson säger, att enprocentsmålet är\r\nviktigt från symbolisk synpunkt.</pre><pre>Självfallet skall biståndet utnyttjas på effektivaste\r\nsätt. Men det är en helt annan debatt, Richard\r\nUlfvengren.</pre><pre>Anf. 14  RICHARD ULFVENGREN\r\n(nyd):</pre><pre>Herr talman! Herr statsråd! Jag tycker att det är bra\r\natt Alf Svensson tar upp sammankopplingen med\r\nsvensk industri, men kanske inte så mycket av de\r\nskäl ni tror. För att vi skall kunna bli stolta för vårt\r\nbistånd och få gehör för det är det viktigt att försöka\r\nfå till så mycket samarbete som möjligt mellan\r\nindustrierna. Precis som Alf Svensson nämnde är\r\ndet svårt att försvara biståndet för t.ex. en arbetare\r\nute på Saab. Det får inte bli så som i tidigare fall,\r\nsom Alf Svensson nämner, att vi har köpt lastbilar\r\nfrån någon annan och att svenska företag inte ens\r\nhar fått vara med och lämna offerter. Det är viktigt\r\natt vi får respons ute hos folk och får gehör för\r\nbiståndet. Det har vi inte i dag.</pre><pre>Det skulle vara roligt om vi om några år kunde säga\r\natt svenskarna är stolta och om man ute i världen\r\nskulle säga: Tänk vad de får mycket gjort för sina\r\npengar, ett så litet land som ändå kan göra så\r\nmycket. Det är sådant jag skulle vilja läsa om, i\r\nstället för de skandaler man nu får höra om, med\r\nlöner och annat.</pre><pre>Jag tänker inte skriva på Alf Svenssons\r\navskedsansökan, om man måste överge\r\nenprocentsmålet för biståndet och närma sig 0,7 %,\r\nsom FN har rekommenderat. Jag tycker att Alf\r\nSvensson gör jobbet mycket bra och bör stanna\r\nkvar. Jag är dessutom glad att man prioriterar\r\nenskilda organisationer och katastrofbistånd. Det\r\när någonting som jag och mitt parti kämpar hårt för\r\natt man skall satsa mera på.</pre><pre>Jag tror att man måste premiera befolkningsfrågan.\r\nVärldens befolkning kommer att fördubblas på 40\r\når. Afrikas befolkning fördubblas på 20 år. Vi måste\r\ngöra någonting mera drastiskt i detta sammanhang\r\noch få detta att fungera. Det finns en önskan i u-\r\nländerna att få hjälp i detta avseende. Om vi kunde\r\ntillgodose den, finns större hopp om att det bistånd\r\nvi ger verkligen får effekt.</pre><pre>Anf. 15  Statsrådet ALF SVENSSON (kds):</pre><pre>Herr talman! Det är mycket värdefullt att vi frejdigt\r\ndebatterar biståndet och att åsikter bryts mot\r\nvarandra. Jag är övertygad om att vi får tillfälle att\r\ngöra det framöver. Jag är helt på det klara med att\r\nde besparingar vi är nödgade att göra inte kommer\r\natt tilltala alla. Det vore otänkbart. Låt oss då ärligt\r\noch frejdigt ta debatten igen. Men någonstans\r\nmåste besparingarna göras.</pre><pre>Jag skall också utan omsvep tillstå att det är svårt\r\nmed kriteriet mänskliga fri- och rättigheter. Men\r\ndet är oerhört angeläget för mig och för oss alla.\r\nOm vi över hela linjen skulle säga att de som inte\r\nrespekterar mänskliga fri- och rättigheter och inte\r\nlever upp till ratificeringen av barnkonventionen\r\nosv., inte skall få något bistånd, då fick vi inskränka\r\nvårt biståndsgivande sällsamt mycket. Nu tror jag\r\ninte att någon vill det.</pre><pre>Vi tror på en utveckling. Vi vill vara med och\r\npåverka, och vi tror att morgondagen skall bli\r\nbättre. Därför finns vi där. Därför har vi\r\nförhandlingar med mottagarländerna och säger vad\r\nvi anser om mänskliga fri- och rättigheter frimodigt\r\noch frejdigt.</pre><pre>Det var uppmuntrande att höra Kristina Svensson\r\nuttala sin raka tro på att regeringen kommer att\r\nhålla ihop. Det är inte var dag vi hör från\r\nsocialdemokratin att vi kommer att lägga fram\r\nytterligare en budgetproposition. Jag gläder mig åt\r\natt den tron har börjat slå rot i socialdemokratiska\r\nkretsar.</pre><pre>Det är givet, Ingela Mårtensson, att de länder som\r\nfår bistånd själva skall vara med och bestämma. Jag\r\ntror att det är helt olyckligt, som man gör från en\r\ndel håll, att bara pracka på länder de varor som man\r\ntycker att man skall skicka dit, för att gynna sin\r\negen industri. Det har aldrig varit min åsikt.</pre><pre>Till slut, herr talman, några ord med anledning av\r\ndet som Richard Ulfvengren har sagt här om\r\nsvenskt bistånd. Det är inte dåligt. Det kommer\r\nalltid att vara sällsamt svårt att ge bistånd, därför\r\natt vi har att göra med regimer som har svaga,\r\nbräckliga administrationer etc. etc. och därför att vi\r\nmänniskor gör fel. Det finns inga fullkomliga. Men\r\nnär det svenska biståndet bedöms av OECD:s DAC\r\nfår vi väldigt högt betyg.</pre><pre>Vi får akta oss så att vi inte klär oss i säck och aska\r\nvarje gång vi talar om svenskt bistånd, för då får vi\r\nhöra om förfärligt många inhemska områden, det\r\nvill jag påstå. Vi har all anledning att vara stolta\r\növer vårt bistånd, trots felstegen!</pre><pre>Överläggningen var härmed avslutad.</pre><pre>\r\n5 §  Svar på interpellation 1992/93:38 om\r\nSverige och det internationella samarbetet om\r\nflyktingfrågor m.m.</pre><pre>Anf. 16  Kulturminister BIRGIT FRIGGEBO\r\n(fp):</pre><pre>Herr talman! Maj-Lis Lööw har i en interpellation\r\nställt frågan till mig om efter vilka linjer Sverige,\r\ninternationellt och i Europa, nu driver frågor kring\r\nmassflykt, flyktingar och övrig migration.</pre><pre>Det är mycket riktigt, som Maj-Lis Lööw säger, att\r\nSverige sedan lång tid aktivt deltagit i de olika\r\ninternationella fora som finns inom flykting- och\r\nmigrationsområdet. Den nuvarande regeringens\r\naktiviteter på området har inriktats på frågor om de\r\nmänskliga rättigheterna och demokratiprofilen på\r\ndet svenska biståndet. Dessa frågor har ett klart\r\nsamband med bakgrundsorsakerna till flykt och\r\npåtvingad migration. Inriktningen har också varit\r\npå frågor som har att göra med behovet av att skapa\r\nen europeisk beredskap, policy och gemensamt\r\nansvarstagande för s.k. massflyktssituationer. Den\r\ntragiska utvecklingen i det f.d. Jugoslavien har med\r\nall kraft understrukit behovet av detta arbete.</pre><pre>I den principiella plattform som togs fram av den\r\nförra regeringen och som lades fram för riksdagen\r\nsom en proposition med namnet en ''Aktiv flykting-\r\noch immigrationspolitik'' gjordes en genomgång av\r\nhela politikområdet.</pre><pre>Behovet av ett tydligare samband mellan insatser\r\ninom olika politikområden underströks. Den\r\nbeskrivning av utmaningar för det politiska\r\nutvecklingsarbetet som propositionen var ett\r\nuttryck för var realistisk och sakligt grundad. Skälet\r\ntill att regeringen valde att dra tillbaka\r\npropositionen var främst att de överväganden som\r\nden innehöll var av principiell karaktär och ännu\r\ninte fått formen av klara och tydliga förslag till\r\nriksdagen. Regeringen bedömde att arbetet måste\r\nutvecklas i mer konkreta termer.</pre><pre>I fråga om ett av propositionens mer konkreta\r\nförslag, nämligen frågan om dubbla\r\nmedborgarskap, har regeringen en annan\r\nprincipiell uppfattning än vad den\r\nsocialdemokratiska propositionen gav uttryck för.\r\nFörslaget i propositionen att inrätta en ny högsta\r\ninstans för utlännings- och\r\nmedborgarskapsärenden kom att följas upp av ett\r\nlikartat förslag till riksdagen från den nuvarande\r\nregeringen.</pre><pre>Maj-Lis Lööw tar upp frågan om beredskap inför\r\nmassflyktssituationer. Jag vill inledningsvis nämna\r\natt just den svenska beredskapen på denna punkt\r\nsetts över av en särskild utredare som lagt förslag\r\nom regelsystem och åtgärder i mottagandet i\r\nSverige som en följd av massinvandring efter krig\r\neller andra katastrofer. Efter remissbehandling är\r\ndet regeringens avsikt att för riksdagen presentera\r\nsina förslag under nästa år. Det finns dock skäl att\r\npåpeka att berörda myndigheter, främst\r\nInvandrarverket, inom ramen för den allmänna\r\ncivila beredskapen, har utarbetat beredskapsplaner\r\nsom kan utlösas vid stor inströmning till landet.\r\nFrågan om massflykt har också en vidare innebörd,\r\nsom jag återkommer till.</pre><pre>Regeringens agerande på det internationella\r\nområdet har under det gångna året haft en tydlig\r\nprofil och arbetet har bedrivits intensivt. Jag vill här\r\nlämna en kortfattad beskrivning av agerandet inom\r\nnågra av de viktigaste områdena och börjar helt\r\nnaturligt med arbetet hos FN:s flyktingkommissarie\r\n(UNHCR).</pre><pre>Som en följd av den stora utmaning Europa ställts\r\ninför under senare år har ett intensivt arbete inom\r\nUNHCR kommit att bedrivas. Utvecklingen på\r\nBalkan har ställt FN-systemet inför en situation av\r\nett helt nytt slag. Delvis på svenskt initiativ\r\nsammankallades i somras en stor internationell\r\nkonferens i Genève för att de stater som berördes av\r\ninbördeskriget i det forna Jugoslavien skulle\r\nkomma samman och försöka finna lösningar, dels\r\npå flyktingproblemet som sådant, dels också för de\r\nakuta biståndsinsatser som fordrades för att\r\nunderlätta för dem som måste ges hjälp i\r\nnärområdet.</pre><pre>Arbetet har därefter fortsatt längs två spår.\r\nPolitiska försök till lösning av konflikten har\r\nbedrivits inom ramen för den s.k.\r\nLondonkonferensen, med de två speciellt utsedda\r\nsamordnarna Vance och Owen. Inom ramen för\r\nUNHCR:s ansvarsområde har\r\nuppföljningsaktiviteter ägt rum och omfattande\r\nbiståndsmedel kunnat ges, främst till stöd för den\r\nmottagning av krigsflyktingar i närområdet som\r\nblivit en närmast omöjlig påfrestning för stater på\r\nnorra Balkan. UNHCR samarbetar här med FN:s\r\nsärskilde katastrofsamordnare Jan Eliasson och\r\nhans organisation.</pre><pre>Händelserna i det forna Jugoslavien har också lett\r\ntill att ett utvecklingsarbete i fråga om de rättsliga\r\nskyddsfrågorna kommit att intensifieras. Sverige\r\nhar deltagit i UHNCR:s arbete på denna punkt.\r\nFrågan om tillfälligt skydd och hur ett sådant skydd\r\nförhåller sig till konventionsstaternas åtaganden\r\nhar belysts och preciserats. Arbetet har\r\nunderstrukit behovet av internationellt samarbete\r\nnär det gäller att utveckla internationellt\r\ngodtagbara skyddsinstrument. Sverige medverkar i\r\ndetta arbete.</pre><pre>Med Europarådet som värd kallades en\r\nministerkonferens i Wien samman i januari 1991 för\r\natt försöka förbereda och rusta sig för de\r\nutmaningar som uppkomsten av en rad nya\r\nstatsbildningar i Central- och Östeuropa kommit\r\natt aktualisera. Öst-väst-migrationen och behovet\r\nav ett migrationspolitiskt samarbete med dessa nya\r\nstater är givetvis stora framtidsfrågor. Arbetet i\r\ndenna s.k. Wien-grupp har fortsatt med svensk\r\nmedverkan. Särskilt då det gällt att informera de\r\nnya länderna och diskutera konkreta\r\nmigrationsfrågor har omfattande kontakter kunnat\r\nknytas.</pre><pre>Sedan något halvår bedrivs ett informellt\r\nsamarbete på ämbetsmannanivå med syfte att\r\nutveckla en regional europeisk ordning för att möta\r\nmassflyktssituationer. Sverige har tagit initiativet\r\ntill detta arbete. Utgångspunkten är att förbereda\r\nför en politisk behandling av frågan om hur stater\r\nkan samverka för att möta massflyktssituationer,\r\nbåde i fråga om det rättsliga skydd som måste ges\r\ndem som måste fly och hur mekanismer kan skapas\r\nför att staterna på ett ansvarsfullt sätt skall\r\nsamverka. Det är ännu för tidigt att uttala sig om\r\nmöjligheten att skapa en sådan europeisk regim.\r\nStatsministern uttalade i samband med ESK:s\r\nuppföljningsmöte i Helsingfors i juli i år att det\r\nkommer att vara ett starkt svenskt intresse att\r\nplacera frågan om migrationspolitiskt samarbete på\r\ndagordningen. I samband med att Sverige övertar\r\nordförandeskapet för ESK kommer detta arbete att\r\ndrivas vidare.</pre><pre>Det finns flera andra internationella fora som\r\narbetar med migrationssamarbete länderna\r\nemellan och där Sverige deltar. International\r\nOrganization for Migration, IOM, är en sådan, som\r\nkan komplettera UNHCR:s insatser med att\r\nutveckla migrationspolitiska instrument. Särskilt\r\nstora är förhoppningarna i Centraleuropa och i det\r\nfora Sovjetunionen. Även inom ramen för OECD\r\nbedrivs internationellt migrationssamarbete, i\r\nvilket Sverige deltar.</pre><pre>Sambandet mellan invandrings- och\r\nflyktingpolitiken i Sverige och vårt internationella\r\nagerande och vårt internationella\r\nutvecklingssamarbete är uppenbart. Jag vill dock\r\npeka på två förhållanden som för närvarande något\r\nkommit att begränsa vårt arbetsutrymme eller\r\npåverka vårt agerande. Det ena är arbetet med den\r\neuropeiska integrationen. En begränsning för våra\r\nmöjligheter att samverka på den europeiska arenan\r\nfullt ut är att vi ännu inte är medlemmar i EG.\r\nDetta är en självklarhet men måste ändå\r\nunderstrykas. Den svenska handlingslinjen\r\nhärvidlag är givetvis att utnyttja de möjligheter till\r\nöppning och dialog som ändå finns för dem som\r\nansökt om medlemskap i EG. Målet att inom EG\r\navveckla gränserna, eventuellt redan nästa år,\r\nkommer att mot en konkret bakgrund understryka\r\nbehovet av samarbete inom en rad områden.</pre><pre>En annan faktor som kommit att ställa oss inför nya\r\nproblem är, som jag tidigare nämnt,\r\nhändelseutvecklingen i f.d. Jugoslavien som\r\nkommit att innebära helt nya behov och\r\nförutsättningar för migrationspolitiskt samarbete.</pre><pre>Jag vill också nämna att regeringen inom kort avser\r\natt kalla samman en parlamentariskt sammansatt\r\nkommitté för att se över hela invandrar- och\r\ninvandringspolitiken. Frågorna om det\r\ninternationella och europeiska samarbetet och vad\r\nsom bör styra detta kommer att utgöra viktiga\r\nuppgifter för kommittén. Parallellt med detta\r\nutredningsarbete kommer regeringen naturligtvis\r\natt fortsätta att aktivt delta i arbetet på det\r\ninternationella migrations- och flyktingpolitiska\r\nområdet.</pre><pre>Anf. 17  MAJ-LIS LÖÖW (s):</pre><pre>Herr talman! Jag får tacka för svaret, men för att\r\ndet här skall bli ett svar måste jag faktiskt formulera\r\nom min interpellation. Om jag hade frågat Birgit\r\nFriggebo vilka internationella fora som Sverige för\r\nnärvarande deltar i kring invandrar- och\r\nflyktingpolitiken, hade det här möjligtvis varit ett\r\nsvar. Men med tanke på att jag i min interpellation\r\nfrågade efter vilka linjer Sverige driver detta\r\nsamarbete, så är det här ett icke-svar.</pre><pre>Birgit Friggebo säger i svaret att Sverige har en\r\ntydlig profil i det här arbetet, men vi får inte veta\r\nnågot om hur den profilen ser ut.</pre><pre>Jag skrev i min interpellation att det är förståeligt\r\nom regeringens aktiviteter när det gäller flykting-\r\noch invandrarpolitiken främst har handlat om att\r\nskapa en europeisk beredskap, policy och kanske\r\nockså ''burden sharing'' för massflyktssituationer,\r\neftersom de akuta problemen i det som en gång var\r\nJugoslavien har tvingat fram det.</pre><pre>Nu ägnar Birgit Friggebo en ganska stor del av sitt\r\nsvar åt att beskriva i vilka fora just dessa frågor har\r\ndiskuterats, och det är väl okej. Hon talar om ESK,\r\nom Wien och om UNHCR, men vi får inte veta\r\nannat än att Sverige deltar och att Sverige\r\nmedverkar. Men vad tycker Sverige? Vilken linje\r\ndriver Sverige? Det var ju det min interpellation\r\nhandlade om. Det sägs t.ex. i svaret att det pågår\r\ndiskussioner om vad som är nationellt godtagbara\r\nskyddsinstrument, men vilka skyddsinstrument är\r\ndå nationellt godtagbara enligt Sveriges\r\nuppfattning?</pre><pre>Herr talman! Massflykt var bara en liten del av det\r\njag tog upp i min interpellation. På grund av den\r\nakuta situationen har ju ändå ett agerande\r\nframtvingats i det sammanhanget. Men jag sade ju\r\ni min interpellation att behovet av samarbete är mer\r\nkomplicerat än så. Det handlar inte bara om\r\nmassflykt. Inte minst behöver Europa, och inte\r\nbara EG, hitta ett gemensamt förhållningssätt till\r\nflyktingströmmar, migrationstryck och flyktingars\r\nskyddsbehov. Frågan om hur en minsta\r\ngemensamma nämnare för den europeiska\r\nflyktingpolitiken skall se ut är ju minst sagt\r\nbrännande. För Sverige gäller det att i en sådan\r\ndiskussion bestämma vilka förslag vi realistiskt sett\r\nkan vinna gehör för och hur de förslagen skall\r\ndrivas tillsammans med likasinnade länder.</pre><pre>Detta skrev jag i min interpellation för ett par\r\nveckor sedan. Nu har vi i dag dagsfärska uppgifter\r\nom att EG-ländernas regeringar diskuterar den\r\nframtida flyktingpolitiken på ett sätt som innebär\r\natt de stramaste av de strama tolkningarna blir\r\ntongivande. Det här är något som verkligen borde\r\noroa en invandrarminister som säger sig slå vakt om\r\nen generös flyktingpolitik. Inte en kommentar\r\nkring det får vi i Birgit Friggebos svar, trots att det\r\när så aktuellt.</pre><pre>Om det nu blir så som det synes av\r\nmassmediarapporteringen och som tydligen oroar\r\nbåde Amnesty och UNHCR, borde också Birgit\r\nFriggebo vara oroad av två orsaker.</pre><pre>För det första: Hur skall hon kunna övertyga sina\r\nmeningsfränder på invandrarpolitikens område att\r\nrösta för medlemskap i en sådan gemenskap, om\r\nden kommer att ha den inriktningen?</pre><pre>För det andra: Hur skall Sverige, vare sig vi är\r\nmedlemmar i EG eller inte, kunna upprätthålla en\r\ngenerös flyktingpolitik i ett sådant Europa? Det\r\nmåste finnas någon strategi som går längre än till att\r\nsäga att vi inte kan göra det förrän vi blir\r\nmedlemmar.</pre><pre>Var finns det nordiska samarbetet, var finns\r\nsamarbetet med likasinnade? Jag upplevde aldrig\r\natt det var någon svårighet att hitta s.k. like-minded\r\ni Schweiz, i Österrike eller i Holland. De var\r\nutomordentligt intresserade, och vi träffades efter\r\nministermötet i Wien och försökte hitta\r\ngemensamma nämnare. Canada ville gärna\r\nutveckla ett samarbete med Sverige på det här\r\nområdet. Canadas ansvariga minister reste ända till\r\nNew York bara för att få träffa mig när jag var där,\r\neftersom hon ville att Sverige och Canada skulle ta\r\ninitiativ till ett sådant samarbete. Också i Canada\r\när man naturligtvis oroad över vad som händer om\r\nEuropa stramar åt flyktingpolitiken.</pre><pre>Herr talman! Jag hade inte tänkt ägna så mycket tid\r\nåt frågorna om med vilka vi skall samarbeta och hur\r\nsamarbetet skall gå till, men eftersom\r\ninvandrarministern ägnar så stort utrymme åt det\r\nmåste jag ändå få ge min syn på saken.</pre><pre>Pudelns kärna är ändå att det inte bara gäller att\r\nveta vart man skall åka och till vem man skall åka,\r\nutan man måste också veta vad man skall säga när\r\nman kommer fram. Vad man skall säga när man\r\nkontaktar Genève, de nordiska grannarna,\r\nUNHCR, OECD och andra? Det är möjligt att\r\nregeringen vet det, men vi har i alla fall inte hittills,\r\ngenom det här svaret, fått veta det av Birgit\r\nFriggebo. Jag hoppas att det kommer att framgå av\r\ndebatten som följer.</pre><pre>Det är inte realistiskt att tro att vare sig Europa\r\neller Norden skulle vara beredd att svälja svensk\r\ninvandrarpolitik som modell. Vill man verka för\r\nnågot annat än det som nu håller på att hända i EG,\r\nmåste man ha ett alternativ att komma med, något\r\nsom de progressiva krafterna kan enas om.</pre><pre>En tanke bakom den socialdemokratiska\r\npropositionen var just att riksdagen skulle få\r\ndiskutera detta. Vi diskuterar ju allt annat. T.ex.\r\ndiskuterade vi för en stund sedan Sveriges\r\ninriktning och linje i fråga om biståndet. Då tycker\r\njag att riksdagen också skulle få möjlighet att litet\r\nmer diskutera de här frågorna. Jag kan inte förstå\r\ndet på annat sätt än att endera har Sverige ingen\r\nlinje men deltar ändå glatt och aktivt i det här\r\narbetet i avvaktan på att utredningen skall lägga\r\nfast en linje, eller också har Sverige en linje, men\r\nden angår egentligen inte riksdagen.</pre><pre>Jag är ledsen över det här svaret, Birgit Friggebo.\r\nJag har ställt interpellationen därför att jag är\r\nintresserad, inte för att söka konfrontation. Men\r\njag tycker att ett sådant nonchalant svar är\r\nprovocerande, och jag hoppas att jag får litet\r\nanständiga svar under debatten.</pre><pre>Anf. 18  HANS GÖRAN FRANCK (s):</pre><pre>Herr talman! UNHCR:s kommissarie Sadaka\r\nOgata höll nyligen ett anförande i FN. Hon kunde\r\ndå komma med en glädjande nyhet och många\r\ndåliga. Den goda nyheten var att regeringarnas\r\nbidrag hade ökat till över 900 miljoner USA-dollar.\r\nDet är väldigt viktigt att utöva alla tänkbara\r\npåtryckningar vid samtal och kontakter med andra\r\nländer för att öka det här ekonomiska bidraget,\r\nsom är så angeläget.</pre><pre>UNHCR:s kommissarie sade också någonting\r\nannat, nämligen att det är angeläget att behålla\r\nasylinstitutet i en värld som är präglad av MR-\r\nkränkningar och väpnade konflikter. UNHCR har\r\nuttalat sig inte bara för Genève-konventionen och\r\nde förbättringar som kan göras i den, utan man har\r\nockså uttalat sig starkt för att reglerna om de facto-\r\nflyktingar inte skall tummas på. Jag skulle vilja höra\r\nBirgit Friggebos synpunkter på den frågan liksom\r\npå övriga rekommendationer som kommer från\r\nUNHCR. Är regeringen helt inställd på att följa\r\nrekommendationerna från UNHCR?</pre><pre>Nu rapporterar UNHCR att över tre miljoner\r\nmänniskor har tvingats lämna sina hem i det forna\r\nJugoslavien. Det är alltså en kraftig ökning som har\r\ninträffat, och det fordras därför alldeles särskilda\r\ninsatser.</pre><pre>Birgit Friggebo nämner i sitt svar bl.a.\r\nEuroparådet. Eftersom jag tillhör Europarådet och\r\nhar följt debatten och besluten där, vill jag på nytt\r\nta upp Europarådets rekommendationer. Det är tre\r\nstycken, och jag vill särskilt understryka en,\r\nnämligen den att Europarådet begär att\r\nregeringarna skall använda den sociala\r\nutvecklingsfonden för att hjälpa människor som har\r\ntvingats lämna sina hem. Jag har tagit upp den\r\nfrågan också med utrikesministern, och jag har\r\näven nämnt den i tidigare debatter med Birgit\r\nFriggebo. Har regeringen någon plan, något\r\ninitiativ att ta kring detta? Det finns alltså pengar\r\nsom kan användas för att skapa tak över huvudet åt\r\nväldigt många människor.</pre><pre>Maj-Lis Lööw nämnde Amnestys rapport, och den\r\ntar jag upp i anslutning till vad Birgit Friggebo säger\r\ni sitt svar om EG. Jag hoppas att Birgit Friggebo\r\noch departementet i övrigt har tagit del av denna\r\nmycket kritiska rapport om vad som har inträffat\r\nunder överläggningarna inom EG. Det är ju\r\nhuvudsakligen väldigt negativa saker som kommit\r\nfram, även om det kan finnas några punkter som\r\ngår i en annan riktning.</pre><pre>Eftersom Birgit Friggebo säger att det är viktigt\r\nmed dialog och samarbete med EG, frågar jag på\r\nvilket sätt Birgit Friggebo vill verka för att EG-\r\nländerna skall föra en flyktingpolitik av ett helt\r\nannat slag än den som framkommit hitintills.</pre><pre>Amnesty slutar sin rapport med att säga om det som\r\nframkom vid den senaste konferensen att EG:s svar\r\npå den allvarligaste flyktingkrisen i Europa sedan\r\nandra världskriget leder till att man kan frukta det\r\nvärsta för alla som i framtiden kommer att söka\r\nskydd inom EG undan förföljelse i hemlandet.</pre><pre>Det är mycket betänkligt att den politik som EG nu\r\ndriver tydligtvis går ut på att bygga upp fästningen\r\nEuropa. Här gäller det verkligen att säga ifrån.</pre><pre>Jag tycker också att det finns all anledning att ta\r\nfasta på vad Riksdagens revisorer har sagt. Jag\r\nskulle vilja höra Birgit Friggebos kommentarer.\r\nDet är ju en amper kritik som kommer från dem.\r\nDet är nu verkligen nödvändigt inte bara att hoppas\r\npå vad en utredning kan komma till, för det tar ett\r\npar, tre år innan vi kan se resultatet av en sådan,\r\nutan att agera på ett mera skyndsamt sätt.</pre><pre>Det som oroar mig allra mest är att Invandrarverket\r\nnu håller på att tappa greppet. Verket kan inte\r\nsköta det administrativa på ett tillfredsställande\r\nsätt. Ledningen för Invandrarverket är tydligtvis\r\ntröttkörd.</pre><pre>Nu är det viktigt att ta steget fullt ut när det gäller\r\nInvandrarverket. Verket måste så snart som möjligt\r\nkopplas ifrån alla dessa enskilda ärenden, om man\r\ninte kan besluta i positiv riktning utan vidare\r\nutredning. I övrigt måste det bli på samma sätt som\r\nnär det gäller överklagningsärendena.</pre><pre>Invandrarverket får inte komma i motsättning till\r\ninvandrare och alla de människor i vårt land som\r\nhar ett stort intresse för en god lösning av dessa\r\nfrågor.</pre><pre>Anf. 19  INGELA MÅRTENSSON (fp):</pre><pre>Herr talman! Jag vill understryka behovet av att det\r\nförs en gemensam politik i Europa så att det inte\r\nblir så att vissa länder tar större ansvar än andra och\r\natt de som inte vill kan hänvisa till andra länder.</pre><pre>Det måste bli ett gemensamt ansvar från Europas\r\nstater.</pre><pre>Jag tycker det är bra att regeringen har tagit dessa\r\ninitiativ när det gäller det internationella\r\nsamarbetet.</pre><pre>Samtidigt måste jag erkänna att också jag är mycket\r\nkritisk inför det som EG kommit fram till, dvs. en\r\nmycket restriktiv flyktingpolitik.</pre><pre>Maj-Lis Lööw frågade efter vilka linjer som\r\nregeringen bedriver detta internationella\r\nsamarbete. Jag utgår fullt och fast ifrån att det\r\nmåste vara de riktlinjer som riksdagen har antagit\r\noch vår syn när det gäller invandring och\r\nflyktingpolitik. Vi kan inte driva en linje\r\ninternationellt och en annan nationellt. Det måste\r\nvara överensstämmelse.</pre><pre>Därför menar jag att Sverige måste bedriva en\r\nflyktingpolitik som är generös och human och verka\r\nför att man får en sådan också i Europa.</pre><pre>Jag tycker att det är bra att det blir en\r\nparlamentarisk utredning och att man inte bara tar\r\nupp asylpolitiken, utan också invandrarpolitiken\r\noch migrationsproblemen och de förutsättningar\r\nsom finns.</pre><pre>Jag tycker att det finns all anledning att\r\ninternationellt ta upp de stämningar som finns när\r\ndet gäller invandrare i Europas olika stater.</pre><pre>Det är väldigt skrämmande vad vi nu fått se hända\r\ninte minst i Tyskland och även för den delen i\r\nSverige. Därför måste också de europeiska staterna\r\ni det internationella samarbetet diskutera hur man\r\nskall komma till rätta med främlingsfientlighet och\r\nvad man kan göra för att minska den.</pre><pre>Denna fientlighet ser jag som ett väldigt hot mot\r\ndemokratin i de europeiska länderna.</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! Maj-Lis Lööw frågade efter vilka\r\nriktlinjer som detta arbete skall bedrivas och vad vi\r\nsäger i olika internationella fora. I svaret står att\r\nden beskrivning av utmaningar för det politiska\r\nutvecklingsarbetet som propositionen var ett\r\nuttryck för var realistisk och sakligt grundad.</pre><pre>De generella riktlinjer som beskrevs i\r\npropositionen tillämpades redan av den tidigare\r\nregeringen. Den nuvarande regeringen fullföljer\r\nden politiken. Det finns ingen skillnad i uppfattning\r\nnär det gäller dessa frågor. Därför har jag inte känt\r\nnågot behov av konfrontation med Maj-Lis Lööw\r\noch Socialdemokraterna i dessa frågor. Vi är helt\r\növerens.</pre><pre>Jag beskrev också svårigheten att komma fram\r\nunder det gångna året. Det har varit svårt för EG\r\natt gå vidare med samordningsarbetet, som jag\r\nbedömer som utomordentligt viktigt.</pre><pre>Vidare har man varit väldigt upptagen av det som\r\nhar hänt i Jugoslavien.</pre><pre>De generella riktlinjer som beskrevs i\r\npropositionen handlar om att se till\r\ngrundorsakerna, inte symtomen, i de olika länder\r\nsom producerar flyktingar och att öka\r\nansträngningarna på att ta fram frågan om\r\nmänskliga rättigheter i biståndsverksamheten. Det\r\nhandlade om försöken att hitta en ny internationell\r\nskyddsregel vid krig och olika väpnade konflikter.\r\nDet handlade om internflyktingarnas behov och\r\nsamordning av FN-organens olika arbeten. På alla\r\ndessa fronter har regeringen varit mycket aktiv.</pre><pre>Så till EG och oron för att EG-politiken skall\r\nkomma att inskränka möjligheterna för flyktingar\r\natt söka skydd i Europa.</pre><pre>Jag är av den bestämda uppfattningen att\r\nsamarbete är väldigt viktigt. Om man inte har\r\nsamarbete kommer de länder som är mest\r\nrestriktiva att sätta skyddsnivån över hela Europa.\r\nDen sprider sig från land till land. Därför är ett\r\nsamarbete och gemensamma regler -- oavsett\r\nvilken nivå man hamnar på i förhållande till de\r\nsvenska skyddsreglerna i dag -- mycket bättre än att\r\nländerna går fram var för sig.</pre><pre>Låt mig beskriva vad som hänt när\r\ninvandrarministrarna och justitieministrarna eller\r\ninrikesministrarna har träffats i London.</pre><pre>Till att börja med gjordes ett uttalande beträffande\r\nJugoslavien som i stort sett bekräftade det som kom\r\nfram vid den stora internationella konferensen i\r\nGenève: stöd i närområdet, fördömande av den\r\netniska rensningen, ekonomiskt stöd till UNHCR,\r\nberedskap att i Europa ta emot sådana personer\r\nsom behöver särskilt starkt skydd -- lägerfångar,\r\nsårade, osv. Det gjordes också ett allmänt uttalande\r\ntill stöd för UNHCR:s olika aktiviteter i området.</pre><pre>Vidare behandlades det som Trevi har diskuterat\r\nlänge, nämligen behovet av information länderna\r\nemellan och olika informationssystem.</pre><pre>En tredje fråga som var uppe till behandling var\r\nfamiljeåterförening. Förslaget var att maka, make\r\noch barn skulle återförenas, helt i likhet med det\r\nsvenska systemet. Den frågan kom dock inte till\r\nnågot slutligt avgörande, utan har skjutits upp till\r\nnästa år. Det som har varit av störst intresse i\r\nmedierna är asylpolitiken. Min uppfattning är att\r\nbeskrivningarna av hur det går till är kraftigt\r\növerdrivna.</pre><pre>Å ena sidan handlar det om att försöka nå\r\növerenskommelser om hur man skall handla vid\r\nuppenbart ogrundad asylansökan, där man genom\r\nförfalskade handlingar eller på annat sätt försöker\r\natt ta sig in i länderna. De överläggningar som EG-\r\nländerna har haft motsvarar i stort sett det system\r\nsom vi i dag har i Sverige, nämligen möjlighet till\r\ndirektavvisning vid uppenbart ogrundad ansökan.</pre><pre>Å andra sidan handlar det om principen om första\r\nasylland, där det underlagsmaterial som fanns till\r\nförfogande vid mötet i London har tagits fram i\r\nöppen kontakt med UNHCR.</pre><pre>Det som tilldragit sig diskussion har handlat om s.k.\r\nländerregister, och den frågan har över huvud taget\r\ninte varit uppe. Det finns inga s.k. länderregister.\r\nMed ledning av dessa riktlinjer antogs en resolution\r\nvid Londonmötet, vilket inte är legalt bindande\r\nutan mer ett politiskt dokument, en politisk\r\nmarkering. Min uppfattning sammantaget, herr\r\ntalman, är att de beslut som nu fattats och som\r\ninbegrips i resolutionen i mycket hög grad ansluter\r\nsig till den svenska utlänningslagstiftningen och den\r\nsvenska rättstillämpningen.</pre><pre>Jag beklagar att jag inte kunnat svara på alla\r\nfrågorna.</pre><pre>Anf. 21  MAJ-LIS LÖÖW (s):</pre><pre>Herr talman! Nu kommer vi in på de frågor som jag\r\nönskade att denna interpellationsdebatt skulle\r\nhandla om. Det är kanske så att Birgit Friggebo\r\nfrån början varken hade läst min interpellation eller\r\nsvaret ordentligt. Det är då litet synd att vi endast\r\nhar de korta replikerna i denna debatt kvar för\r\ndiskussionen.</pre><pre>Eftersom Ingela Mårtensson sade att det är\r\nsjälvklart att det är den svenska asyl- och\r\nflyktingpolitiken som måste ligga till grund för\r\ndiskussionen kring hur en sådan politik drivs, vill\r\njag säga: Visst är det så! Men vi är ju överens om\r\natt den i dag inte är bra. Den svenska asyl- och\r\nflyktingpolitiken är otydlig, och vi måste se över\r\nden. Därför har ju Birgit Friggebo tillsatt en\r\nutredning.</pre><pre>Min poäng här är att detta också var tanken med\r\nden socialdemokratiska propositionen på sin tid,\r\nnämligen att den skulle kunna bilda underlag dels\r\nför vårt internationella agerande, dels -- efter att\r\nriksdagen sagt sitt om principerna -- för vårt arbete\r\nmed paragraferna för den svenska lagstiftningen.\r\nEn av grundpelarna var då tanken på en ovillkorligt\r\nöppen dörr för dem som har behov av skydd enligt\r\nett vidgat konventionsbegrepp, något som alla är\r\növerens om att vi i dag behöver. Det gäller även\r\nflyktingars kärnfamiljer.</pre><pre>Socialdemokraterna föreslog även andra, mer\r\nflexibelt öppna dörrar när det gäller\r\nanhöriginvandringen i ett vidare begrepp och när\r\ndet gäller arbetskraftinvandringen -- om det skulle\r\nfinnas behov därav. Det skulle lätta trycket på\r\ndörren för asylsökande, vilken är den enda som i\r\ndag står öppen. Det här är idéer, och Birgit Friggebo\r\npekade mycket riktigt på andra, om sambandet\r\nmellan vad som görs på biståndspolitikens,\r\nhandelspolitikens och de mänskliga rättigheternas\r\nområden och den nationella flyktingpolitiken. Det\r\när bra att vi fortfarande är överens om dessa\r\nprinciper. Vid sidan om dem måste man emellertid\r\nkomma med konkreta förslag. Man måste kunna\r\nsäga på vilket sätt man anser att det skall gå till.</pre><pre>Hela förarbetet till Socialdemokraternas\r\nproposition, med bl.a. utredningsarbete, rönte\r\nmycket större intresse ute i Europa än i Sverige --\r\nskam till sägandes. I Tyskland och i alla de länder\r\nsom närmade sig oss för ett samarbete med ''like-\r\nminded'' kände man till vad som stod i vårt för- och\r\noch utredningsarbete. Vi har här en plattform, men\r\ni och med att denna proposition drogs tillbaka och\r\nhar legat begravd ett år har vi förlorat styrfart. Nu\r\nskall nytt liv blåsas i arbetet, med ny utredning, osv.\r\nDet kommer väl att, precis som Hans Göran Franck\r\nsade, dröja ytterligare några år innan vi vet vad vi\r\nvill.</pre><pre>Anf. 22  HANS GÖRAN FRANCK (s):</pre><pre>Herr talman! Jag är mycket angelägen om att kunna\r\nföra denna diskussion så sakligt som det någonsin\r\när möjligt. Det är i denna allvarliga och kritiska\r\nsituation väldigt viktigt att alla de som värnar om\r\nen human och generös flyktingpolitik försöker att\r\nsamverka på bästa möjliga sätt.</pre><pre>Det innebär inte att vi varken skall kunna kritisera\r\neller komma med synpunkter, om vi tycker något är\r\nfel. Även om nu Birgit Friggebo säger att det som\r\nkommit fram om förhållandena i EG är överdrifter,\r\ntycker jag att det är angeläget att verkligen\r\nnoggrant studera det här. Jag har fått information\r\nendast via tidningspress och Amnestys rapport,\r\nmen mitt intryck sammantaget är att man är inne på\r\nen alldeles för restriktiv flyktingpolitik.</pre><pre>Det är också till stor nackdel för Sverige att EG-\r\nländerna gör en rad av de här restriktionerna. Det\r\nkan i sin tur betyda ökat ansvar för oss. Det är\r\nväldigt olyckligt om Birgit Friggebo försvarar det.\r\nStudera förhållandena noga. Det ligger i Sveriges\r\nintresse att verkligen kritisera EG-länderna. Det är\r\nviktigt att vi säger ifrån med innebörden att det\r\nfinns anledning för dem att ställa betydligt större\r\nkrav på sig själva.</pre><pre>Jag ber också Birgit Friggebo att kommentera mina\r\növriga frågor. Särskilt vill jag nämna det som lord\r\nOwen och Cyrus Vance kom fram till, nämligen att\r\nännu större stöd måste ges till de länder som ligger\r\nnära de stora flyktingområdena, samtidigt som\r\nländerna inom områdena naturligtvis skall ges stöd.</pre><pre>Det är ju också fråga om ''burden sharing'', precis\r\nsom både UNHCR och Europarådet har talat om.\r\nPå den punkten tror jag att Birgit Friggebo har\r\nförsökt att agera. Det är inte heller någon speciellt\r\nlätt uppgift, vill jag säga. Det centrala är, när man\r\ndeltar i internationella fora, att göra egna insatser.\r\nDet är trots allt det bästa argumentet, därför att då\r\nväger ens ord mycket tyngre. Man skall inte kamma\r\nmedhårs alltför mycket. Kritik är bra -- även i de\r\nsammanhangen -- och leder ofta längre än om man\r\nkammar medhårs.</pre><pre>Anf. 23  Kulturminister BIRGIT FRIGGEBO\r\n(fp):</pre><pre>Herr talman! Jag vill fortsätta där jag slutade,\r\nnämligen med vad Sverige säger i EG-sammanhang\r\noch i olika internationella fora.</pre><pre>Vårt budskap vid Londonmötet var för det första\r\natt Europas asylpolitik självfallet måste bygga på\r\nGenèvekonventionen, på Europakonventionen om\r\nde mänskliga rättigheterna och Europas\r\ntraditionellt humanitära traditioner att ge\r\nskyddsbehövande skydd. Det betyder att det inte\r\nkan vara tal om några kraftfulla inskränkningar i\r\nasylpolitiken när det gäller att ge skydd åt dem som\r\när flyktingar.</pre><pre>För det andra framförde vi behovet av en mekanism\r\nvid olika massflyktssituationer i Europa, som\r\n''burden sharing'', möjlighet att lämna stöd till\r\nnärområden, osv.</pre><pre>Det tredje var att vi ville ha en närmare kontakt.\r\nGenom medlemsansökan till EG bör vi nu kunna\r\ngå vidare och ha en närmare kontakt med bl.a. EG-\r\nministrarna och Trevi. Vi skall inte bara kallas till\r\nde formella sammanträdena och få information om\r\ndet arbete som EG-ministrarna bedriver, utan vi\r\nskall kunna delta mer aktivt i arbetsgrupper av\r\nolika slag.</pre><pre>Vad jag beskrev beträffande EG-arbetet och\r\nLondonmötet var de rapporter och den information\r\nsom jag har fått från mina medarbetare som varit\r\nnärvarande där nere. Det utesluter naturligtvis inte\r\natt vi vet att det finns enskilda stater i EG och\r\nkrafter i EG-länderna som kraftigt vill inskränka\r\ninvandringspolitiken. Där skall vi självfallet från\r\nSveriges sida, i den mån vi kan bidra redan nu, och\r\nnaturligtvis ännu mer när vi blir medlemmar, driva\r\nkravet på ett generöst flyktingskydd, tillsammans\r\nmed andra stater som har samma uppfattning som\r\nvi. Vi är ju icke ensamma. Utfallet av\r\nLondonmötet -- som inte skall ses som en\r\nstoppkloss, då det här är en process som pågår --\r\nvisar att det finns ''likeminded'' stater i Europa som\r\nvi kan samarbeta med.</pre><pre>Maj-Lis Lööw säger att vi har förlorat styrfart,\r\neftersom propositionen drogs tillbaka. Jag har inte\r\nden uppfattningen. Vi arbetar vidare när det gäller\r\nde internationella riktlinjerna, som ju redan\r\ntidigare har gällt men som då presenterats i ett mer\r\nsammanhållet grepp. Propositionen innehöll bara\r\ntvå direkta förslag att ta ställning till för riksdagen,\r\nnämligen för det första att öka möjligheten till\r\ndubbla medborgarskap, där den borgerliga\r\nregeringen har en annan uppfattning än den\r\nsocialdemokratiska hade, för det andra att inrätta\r\nUtlänningsnämnden, vilket nu har gjorts.</pre><pre>I övrigt innehöll propositionen allmänna riktlinjer,\r\ndär vi på en rad punkter just har fortsatt arbetet,\r\nutan att avvakta behandlingen i riksdagen. Jag har\r\ntagit som utgångspunkt att de humanitärt och\r\ngeneröst inriktade partierna i riksdagen är av\r\nsamma uppfattning, och därför behöver vi inte\r\navvakta behandlingen av propositionen för att gå\r\nvidare.</pre><pre>Förutom det internationella samarbetet\r\nbehandlades i propositionen diverse andra\r\ninvandrarpolitiska frågor, och olika utredningar\r\naviserades. Där har vi fattat beslut utan att avvakta\r\nutredningarna, t.ex. om arbetstillstånd för\r\nasylsökande. När det gäller barnen har vi lagt fram\r\nett förslag om principiellt förbud mot att ta barn i\r\nförvar, men det kommer nu inte att gå igenom i\r\nriksdagen. Det föreligger ett utredningsförslag om\r\netnisk diskriminering i arbetslivet som nu\r\nbehandlas.</pre><pre>Någon styrfart har vi definitivt inte förlorat, utan\r\ntvärtom har vi tagit tag i många av de aktuella\r\nfrågorna, inte minst när det gäller att utreda hur\r\nmottagningsverksamheten och\r\nförläggningsverksamheten skall gå till.</pre><pre>Som jag nu har sagt, kommer en utredning att få gå\r\nvidare med invandringspolitiken och\r\ninvandrarpolitiken. Det är delvis också ett svar på\r\nHans Göran Francks fråga, vad som händer med\r\nRiksdagens revisorers synpunkter -- som ju handlar\r\nom invandrarpolitiken och dem som redan har\r\nkommit hit. Min uppfattning är att den kommande\r\nutredningen skall behandla de frågorna först, och\r\ninriktningen bör vara att ett förslag skall komma\r\nredan vid nästa årsskifte.</pre><pre>Vi var kritiska till en punkt i Maj-Lis Lööws\r\nproposition till riksdagen, och det handlade om de\r\nfacto-regeln och behovet av en ny skyddsregel, som\r\nvar mer inskränkande än den som vi har i dag. Den\r\nfrågan bör naturligtvis tas upp och behandlas i den\r\nnya utredningen.</pre><pre>Jag vill säga ytterligare en sak till Hans Göran\r\nFranck. Vi följer UNHCR:s rekommendationer.\r\nVi backar starkt upp UNHCR:s arbete, och vi har\r\nredan bidragit substantiellt med 290 miljoner\r\nkronor till det direkta arbetet i Jugoslavien för att\r\nge skydd och humanitär hjälp till flyktingarna.</pre><pre>Anf. 24  MAJ-LIS LÖÖW (s):</pre><pre>Herr talman! Jag vet att den här propositionen inte\r\nbara har blivit helt och hållet begravd, utan den har\r\nåteruppstått i små ''bebisar'', i olika delar. Jag vet\r\nockså att vi inte har samma uppfattning om dubbelt\r\nmedborgarskap, och det hade varit okej att lyfta ut\r\nden frågan också.</pre><pre>Just den punkt där jag tycker att man har förlorat\r\nstyrfart är den som handlar om att hitta nya regler,\r\nnya lagar, för både flyktinginvandringen och\r\nmigrationen. På den punkten behöver man\r\nkonkreta förslag när man i dag ger sig ut i Europa\r\noch diskuterar. Det är möjligt att regeringen har\r\nkonkreta förslag, men vi får inte veta hur de ser ut --\r\nvi får bara veta att en ny utredning är tillsatt som\r\nskall titta på det här.</pre><pre>Jag tror att f.d. KU-ledamoten Birgit Friggebo\r\nförstår min vånda i det fallet, dvs. att riksdagen inte\r\nfår vara med och diskutera. Det hade ändå varit\r\nmöjligt att diskutera de här principerna i riksdagen\r\noch att förankra dem här.</pre><pre>Det hade varit en annan vits med det också, och det\r\nhar att göra med att det numera finns ett parti i\r\nriksdagen som har minst sagt tvivelaktiga åsikter\r\nom invandrar- och flyktingpolitiken. De har nu\r\nkunnat härja ganska fritt i det vakuum som har\r\nuppstått. Om vi hade fått diskutera de här\r\nprinciperna och lägga fram riktlinjerna, hade vi\r\nknutit upp svansen på dem så till vida att de litet\r\nmera konkret hade fått visa var de står i de här\r\nfrågorna.</pre><pre>Birgit Friggebo nämner de facto-regeln. Jag\r\nupplever att det är den som är bekymret, inte minst\r\ndet senaste året, dvs. att Sverige är praktiskt taget\r\ndet enda land i Europa som har en de facto-regel.\r\nDen är luddig, och den bidrar delvis till de långa\r\nprocesserna, med överklaganden och nya\r\nprövningar m.m., som drar ut på väntetiderna.</pre><pre>Jag tror att vi är överens om att vi måste bli\r\ntydligare när det gäller reglerna för invandring.\r\nFramför allt är det här någonting som vi vet att vi\r\ninte får de andra länderna ute i Europa med oss på.\r\nDet är inte realistiskt att driva den linjen, utan det\r\nmåste nödvändigtvis skapas ett annat golv för den\r\ngemensamma flyktingpolitiken i Europa. Om man\r\när angelägen om att skapa ett sådant golv -- som\r\nhelst ligger högre än vad som nu diskuteras inom\r\nEG -- måste man kunna peka på var det golvet skall\r\nligga.</pre><pre>Anf. 25  HANS GÖRAN FRANCK (s):</pre><pre>Herr talman! Det är bra att Birgit Friggebo så klart\r\nuttalar att UNHCR:s rekommendationer är bra\r\noch viktiga och att vi skall följa dem. Det är trots\r\nallt via UNHCR som de allra viktigaste\r\nuttalandena, åtgärderna och agerandet sker. Det är\r\nmycket bra att FN:s vice generalsekreterare Jan\r\nEliasson redan har fått nya revir, som i hög grad\r\nberör de här områdena. Det har också förstärkt\r\ninsatserna.</pre><pre>Jag tycker inte att Birgit Friggebo behöver vara\r\nprestigelysten, som hon är ibland, exempelvis när\r\nvi diskuterar styrfart. Det finns anledning till\r\nsjälvkritik -- alla partier bör idka litet självkritik --\r\nför Birgit Friggebo och regeringen. Det behöver\r\ninte vara så laddat, att man alltid till varje pris\r\nmåste säga att man har gjort det bästa. Det\r\nunderlättar inte diskussionen. Det är bra att\r\nregeringen nu lyssnar. Det finns ett flyktingråd för\r\nhumanitära och andra organisationer.</pre><pre>Birgit Friggebo har inte svarat på vilka möjligheter\r\nden europeiska sociala utvecklingsfonden kan ge.\r\nJag tycker faktiskt att Birgit Friggebo skulle ta\r\ninitiativ till att sammankalla de svenska\r\nrepresentanterna i olika organ. Det gäller t.ex.\r\nparlamentariska representanter i ESK, Europrådet\r\noch UNHCR. Det finns även en del andra organ på\r\ndet internationella planet. Genom att sammankalla\r\ndessa representanter skulle man få till stånd\r\nkommunikationen och diskussionen mellan dem\r\nsom har erferenheter på det internationella fältet.\r\nFörslag och idéer skulle verkligen kunna komma\r\nfram på det sättet och bli omsatta i praktiken. I\r\nEuroparådsdelegationen är vi ense om förslaget om\r\nden sociala utvecklingsfonden.</pre><pre>Herr talman! Avslutningsvis vill jag säga att det är\r\nviktigt att följa ett folkpartiförslag, som jag själv\r\nframförde. Jag vet för övrigt inte vem som var först\r\nmed det. Vi måste handla på olika nivåer.\r\nKulturministern handlar på sin nivå. Jag tycker att\r\nvi skall pressa statsministern att agera på nytt. Det\r\nskall dock inte göras som i Nordiska rådet då det\r\ninte blev något resultat. Statsministern måste agera\r\nså att det får verkan och når de andra\r\nstatsministrarna.</pre><pre>Anf. 26  INGELA MÅRTENSSON (fp):</pre><pre>Herr talman! När man hör Maj-Lis Lööw i debatten\r\nblir man konfunderad över vad interpellation\r\negentligen går ut på. Jag trodde att vi skulle\r\ndiskutera det internationella samarbetet. Maj-Lis\r\nLööw talar i stället om att hon vill ha ett annat golv,\r\natt det finns ett tomrum, att Ny demokrati härjar\r\nfritt och att flyktingpolitiken är otydlig. Det verkar\r\nsom om Maj-Lis Lööw är ute efter att vi skall ha\r\nen mera restriktiv flyktingpolitik och närma oss de\r\nmera restriktiva europeiska länderna. Det kan jag\r\ninte ställa upp på.</pre><pre>Vi har ett ganska nytt exempel, som Birgit Friggebo\r\npåpekade här. Regeringen kom med förslag om\r\nförvar av barn. Socialdemokraterna fann sig med\r\nNy demokrati och yrkade avslag på propositionen.\r\nSedan kom man ihop sig om ett kompromissförslag\r\nsom Folkpartiet inte ställde upp på. Jag tycker att\r\ndet skulle ha varit mera renhårigt att säga att man\r\nvill ha en mera restriktiv politik som är förenlig med\r\npolitiken i Europa. Jag tycker att vi från svensk sida\r\nmåste verka för en human och generös\r\nflyktingpolitik. Vi måste försöka få Europa att\r\nansluta sig till den. Länderna i Europa har ett stort\r\nansvar för vad som händer i andra länder, och man\r\nmåste ta konsekvenserna av det. Jag kan inte ställa\r\nupp på att vi skall bygga upp ett slags ''Festung\r\nEuropa''. Det vore en fördel om de nordiska\r\nländerna kunde agera gemensamt för en human\r\nflyktingpolitik.</pre><pre>Till slut vill jag ta upp vad jag tidigare sade om\r\nfrämlingsfientlighet. Det är mycket viktigt att man\r\ntar upp den debatten internationellt, eftersom\r\ndessa frågor, som är hotfulla, dyker upp i så många\r\nolika länder. I svaret påpekas vikten av frågorna om\r\nmänskliga rättigheter och demokrati. Att vi slår\r\ntillbaka de främlingsfientliga krafterna gäller i\r\nhögsta grad mänskliga rättigheter och demokrati.</pre><pre>Anf. 27  Kulturminister BIRGIT FRIGGEBO\r\n(fp):</pre><pre>Herr talman! Jag vill gärna hålla med Hans Göran\r\nFranck om att man inte alltid skall vara\r\nprestigebunden utan även skall kunna redovisa\r\ntillkortakommanden. Jag gjorde det t.ex. när det\r\ngäller det internationella samarbetet. Det går sakta\r\ni EG. Vi har inte särskilt mycket framgång.\r\nSituationen i Jugoslavien är ett tillkortakommande\r\nför oss alla. Dessa faktum skall väl ändå inte\r\ninnebära att man skall undanhålla det som görs.</pre><pre>Jag skall redovisa ett tillkortakommande som gäller\r\nfrågan om den europeiska sociala\r\nutvecklingsfonden som Hans Göran Franck tar\r\nupp. Vi har debatterat den frågan tidigare här i\r\nkammaren. Jag sade vid det förra tillfället att jag\r\ninte kände till detta särskilt mycket. Jag måste\r\nerkänna att jag inte har tagit reda på det nu heller,\r\nvilket jag beklagar. Nu har Hans Göran Franck sagt\r\ndetta två gånger, så nu lovar jag att sätta mig in i det\r\nhär.</pre><pre>Jag skulle vilja göra en markering här i kammaren\r\nbeträffande den proposition som drogs tillbaka. I\r\nden offentliga debatten i media har propositionen\r\nbeskrivits som om den innehåller en rad konkreta\r\nförslag som riksdagen skulle ta ställning till och som\r\nskulle ha påverkat situationen när det gäller de\r\nasylsökande från Jugoslavien. Så är det på intet\r\nsätt. Det finns inga konkreta hemställanspunkter\r\nutan enbart allmänna riktlinjer som så småningom,\r\nefter diverse utredningar, skulle konkretiseras. Det\r\när viktigt att vi känner till och är överens om detta.</pre><pre>Det har sagts att det är otydligt vad den svenska\r\npolitiken innebär. Den har blivit tydligare så till\r\nvida att vi numera tillämpar hela den svenska\r\nlagstiftningen, som tidigare delvis var suspenderad.\r\nDen socialdemokratiska regeringen ville ta bort\r\nbegreppet de facto-flykting och införa en ny\r\nskyddsregel som skulle vara något mera restriktiv.\r\nDetta beskrevs inte heller särskilt klart i\r\npropositionen. Det skulle sedermera konkretiseras\r\ni utredningsverksamhet och genom nya förslag.</pre><pre>Arbetet i den kommitté som vi har tillsatt, och som\r\nockså skall se över asylreglerna, måste ske parallellt\r\nmed det svenska internationella agerandet för att få\r\nfram internationella skyddsregler. Det hänger\r\nintimt samman. Det är ganska bra att vi får en\r\nsammanhållen utredning där partierna kan delta\r\noch diskutera detta mycket öppet.</pre><pre>Maj-Lis Lööw sade tidigare att hon beklagade att\r\npropositionen egentligen inte uppmärksammats i\r\nSverige. Det är riktigt. Därför tror jag att det var en\r\ndålig grund, så till vida att det inte förekom någon\r\nfördiskussion innan propositionen kom till\r\nriksdagen. Därefter skall den behandlas snabbt\r\nunder bara några veckor. Det kanske är ganska bra\r\natt vi nu får litet mera tid på oss.</pre><pre>Andre vice talmannen anmälde att Maj-Lis Lööw\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>6 §  Svar på interpellation 1992/93:41 om\r\ninvandrarnas möjligheter till utbildning och\r\narbete</pre><pre>Anf. 28  Kulturminister BIRGIT FRIGGEBO\r\n(fp):</pre><pre>Herr talman! Georg Andersson har mot bakgrund\r\nav en skrivelse till regeringen från Statens\r\nInvandrarverk, SIV, och\r\nArbetsmarknadsstyrelsen, AMS, frågat mig vilka\r\nåtgärder regeringen är beredd att vidta för att\r\nförbättra invandrarnas möjligheter till utbildning\r\noch arbete.</pre><pre>Regeringen ser självfallet med oro på den\r\ntilltagande arbetslösheten bland såväl svenskar som\r\ninvandrare. Den snabbt stigande arbetslösheten\r\ninnebär en påtaglig risk för en permanent hög\r\narbetslöshet, som vi vet skulle drabba invandrare\r\noch andra grupper med svag ställning på\r\narbetsmarknaden hårt. De utomnordiska\r\nmedborgarna i synnerhet befinner sig i en besvärlig\r\nsituation med ökande arbetslöshet samtidigt som\r\nderas förvärvsfrekvens minskar.</pre><pre>Den här utvecklingen är utomordentligt allvarlig\r\noch det finns en uppenbar risk att en del människor\r\ngenom att ställas vid sidan i arbetslivet också\r\nkommer att ställas vid sidan av samhället i sin\r\nhelhet. Den sammansättning som invandringen\r\nhaft under senare år ökar denna risk påtagligt.</pre><pre>Det var mot bakgrund av bl.a. det exceptionellt\r\nsvåra arbetsmarknadsläget som regeringen och\r\nSocialdemokraterna enades om det\r\nstabiliseringsprogram för den svenska ekonomin,\r\nsom nu ligger på riksdagens bord. Totalt avsätts 10\r\nmiljarder kronor för olika arbetsmarknadsinsatser\r\nvilket beräknas ge arbete eller utbildning till ca\r\n130 000 personer motsvarande ungefär 3 % av\r\narbetskraften. Ungdomspraktiken som infördes\r\nredan den 1 juli i år föreslås få en kraftig\r\nförstärkning, vilket kommer att ge totalt 75 000\r\npraktikplatser. Erfarenheterna av\r\nungdomspraktiken är mycket goda och\r\npraktikplatserna har stor betydelse för\r\narbetssökande med invandrarbakgrund eftersom\r\nde utgör en stor del av de arbetslösa under 25 år.</pre><pre>Men det finns också andra faktorer än\r\nutbildningsinsatser och åtgärder av skilda slag som\r\npåverkar invandrares möjligheter att få lämpligt\r\narbete. Jag tänker då på den utomordentligt\r\nbetydelsefulla roll som arbetsgivare har när det\r\ngäller att anställa utländska personer. Det finns\r\ntecken som tyder på att det förekommer etnisk\r\ndiskriminering i arbetslivet.</pre><pre>Utredningen för åtgärder mot etnisk diskriminering\r\nhar nyligen överlämnat sitt slutbetänkande, som för\r\nnärvarande remissbehandlas. Utredningen lägger\r\nfram ett förslag mot etnisk diskriminering i\r\narbetslivet. Det viktigaste med en sådan\r\nlagstiftning är de mer långsiktigt normbildade\r\neffekterna. Erfarenheterna från\r\njämställdhetsområdet visar att lagstiftning kan\r\npåskynda utvecklingen i önskad riktning genom sin\r\nopinionsbildande verkan.</pre><pre>I Arbetsmarknadsstyrelsens och Invandrarverkets\r\nskrivelse lämnas vissa förslag till åtgärder; bl.a.\r\npåpekas att det behövs en betydande volymökning\r\nav svensk- och alfabetiseringsundervisningen om\r\nbåde nya och ''gamla'' grupper av invandrare skall\r\nkunna ges nödvändig förberedande utbildning.</pre><pre>Till detta vill jag svara följande: Såväl invandrare\r\nsom personer som är uppväxta i vårt land, och som\r\nsaknar sådana färdigheter som normalt uppnås i\r\nden svenska grundskolan, har rätt att delta i\r\ngrundläggande vuxenutbildning. Denna rätt\r\nföreskrivs i skollagen. Av lagen framgår även att\r\nelever som deltar i den grundläggande\r\nvuxenutbildningen och som har bristfälliga\r\nkunskaper i svenska språket kan få undervisningen\r\nförmedlad på sitt eget språk. I det senare fallet skall\r\nundervisningen kompletteras med undervisning\r\neller träning i det svenska språket.</pre><pre>I skollagen anges också att varje kommun är skyldig\r\natt se till att svenska för invandrare (sfi) erbjuds\r\ndem som har rätt till sådan undervisning.\r\nUndervisningen skall dessutom erbjudas så snart\r\nsom möjligt efter invandrarens ankomst till\r\nSverige. För den som omfattas av det kommunala\r\nflyktingmottagandet ingår medel för\r\nsvenskundervisning i den schablonersättning som\r\nkommunerna erhåller.</pre><pre>I det nya statsbidraget till kommunerna, som införs\r\nden 1 januari 1993, ingår bl.a. medel för den\r\ngrundläggande vuxenutbildningen samt medel och\r\nsfi för andra än flyktingar.</pre><pre>Därutöver finns även olika möjligheter att inom\r\nramen för de arbetsmarknadspolitiska insatserna\r\nerbjuda utbildning eller andra insatser, som stärker\r\nställningen på arbetsmarknaden också för\r\nmänniskor med låg utbildning.</pre><pre>Invandrare och flyktingar är sedan flera år tillbaka\r\nen prioriterad grupp inom\r\narbetsmarknadspolitiken. Detta gäller både\r\n''gamla'' invandrare som kom till Sverige av\r\narbetsmarknadsskäl och nyanlända flyktingar och\r\ninvandrare som ännu inte har kunnat få fotfäste i\r\narbetslivet. Innevarande budgetår har 147 miljoner\r\nkronor avsatts för särskilda arbetsmarknadsinsatser\r\nför invandrare och flyktingar. För särskild\r\nförmedlingspersonal för flyktingar och invandrare\r\nfinns 47 miljoner kronor anslagna. I förslaget om\r\nåtgärder för att stabilisera den svenska ekonomin\r\n(prop. 1992/93:50), som jag nämnde inledningsvis,\r\nföreslås bl.a. en tillfällig personalförstärkning av\r\narbetsförmedlingen på högst 200 miljoner kronor\r\nunder budgetåret 1992/93. Förslaget om\r\npersonalförstärkning kommer att väsentligt öka\r\narbetsförmedlingens möjligheter att bistå enskilda\r\narbetssökande. Det är av största vikt att den\r\nökande tillströmningen av sökande till\r\narbetsförmedlingen inte leder till att invandrare\r\noch andra grupper med svag ställning på\r\narbetsmarknaden trängs undan och inte får en\r\nkvalitativt god service.</pre><pre>Många arbetsförmedlingar har redan i dag lyckats\r\nmycket väl just med att erbjuda invandrare\r\nskräddarsydda insatser utifrån deras\r\nförutsättningar och behov och med hänsyn till den\r\nnärliggande arbetsmarknadens struktur. De må\r\nsedan ha varit lågeller högutbildade, viktigast är att\r\nflexibiliteten finns och att insatserna sätts in där de\r\ngör nytta.</pre><pre>Georg Andersson har vidare tagit upp frågan om att\r\ndet arbetssätt som utvecklats inom ramen för det\r\nsamordnade flyktingmottagandet bör byggas ut till\r\natt omfatta alla nyanlända invandrare.</pre><pre>Det är med tillfredsställelse som jag har kunnat\r\nkonstatera att de hittills vunna erfarenheterna av\r\nett samordnat flyktingmottagande och nytt system\r\nför ersättning från staten till kommunerna m.m.\r\n(prop. 1989/90:105), som trädde i kraft den 1\r\njanuari 1991, visar att en väl fungerande samverkan\r\nmellan kommun, arbetsförmedling och ansvarig för\r\nsvenskundervisning har kommit till stånd.</pre><pre>Flyktingar kommer i regel från särskilt svåra\r\nförhållanden. De har därför särskilda behov av stöd\r\nden första tiden i Sverige. Flyktingar skiljer sig från\r\nandra invandrare gnom att de inte har möjlighet att\r\nfritt återvända till sina hemländer. Samhället har\r\nmot denna bakgrund valt att ge flyktingarna ett\r\nsärskilt mottagande som i vissa avseenden innebär\r\nen positiv särbehandling i jämförelse med andra\r\ninvandrare.</pre><pre>Regeringen har inte för avsikt att lägga fram förslag\r\nsom innebär att samtliga nyanlända invandrare\r\nskall omfattas av ett kommunalt samordnat\r\nmottagande. Den särskilda statliga ersättning som\r\nkommunerna erhåller omfattar visserligen enbart\r\nflyktingar och vissa andra utlänningar. Det finns\r\nemellertid ingenting som hindrar att det arbetssätt\r\nsom utvecklats inom ramen för det kommunala\r\nflyktingmottagandet används så att det också\r\nkommer andra nyanlända invandrare till godo. Så\r\ngör man t.ex. i Malmö.</pre><pre>Arbetet har en central roll i de flesta vuxnas liv. Att\r\nvara delaktig i arbetslivet är en väsentlig\r\nförutsättning för de flesta invandrares integration i\r\ndet svenska samhället. I den parlamentariska\r\nutredning om invandrar- och invandringspolitiken,\r\nsom regeringen inom kort avser att tillsätta,\r\nkommer invandrarnas situation på\r\narbetsmarknaden att vara en väsentlig del.\r\nUtredningen beräknas kunna redovisa ett\r\ndelbetänkande avseende invandrarpolitiken i\r\ndecember månad 1993.</pre><pre>Anf. 29  GEORG ANDERSSON (s):</pre><pre>Herr talman! Jag ber att få tacka för svaret. Det var\r\nmycket långt, men som svar på min interpellation\r\nvar det inte särskilt mycket. Att döma av det här\r\nsvaret tänker regeringen inte göra några nya\r\nansträngningar för att möta den mycket\r\nalarmerande utvecklingen, som innebär att\r\ninvandrare nu i snabbt ökande takt slås ut från\r\narbetsmarknaden.</pre><pre>Här talar kulturministern om kommunernas\r\nskyldigheter. Men det är väl känt att regeringens\r\npolitik har berövat kommunerna stora resurser.\r\nDärför tvingas de nu till kraftiga nedskärningar,\r\noch minskad sysselsättning i den offentliga sektorn\r\ndrabbar invandrarna extra hårt. Det är nämligen\r\ndär som de tidigare har haft lättast att ta sig in.</pre><pre>Kulturministern hänvisar till att AMS har fått\r\nökade resurser. Men den faktiska situationen är att\r\nAMS nu tvingas minska sina åtgärder för att undgå\r\natt överskrida sin budgetram.</pre><pre>AMS och Invandrarverket ingav en skrivelse till\r\nregeringen den 27 oktober. Allt vad\r\nkulturministern säger i sitt svar var väl känt vid den\r\ntidpunkten, och naturligtvis särskilt välkänt för\r\ndessa verk. Trots det fann Invandrarverket och\r\nAMS skäl till den uppmärksammade åtgärden att\r\ngemensamt skriva till regeringen om invandrarnas\r\nallt svårare situation på arbetsmarknaden.\r\nSkrivelsen mynnade ut i krav på särskilda åtgärder.\r\nMen det möttes enbart av irriterade kommentarer\r\nfrån kulturministern och andra statsråd. Inte heller\r\ni dag ges några positiva signaler om några ökade\r\nansträngningar från regeringen. Det mest konkreta\r\när löftet om en utredning, som skall lämna ett\r\ndelbetänkande om tolv månader.</pre><pre>Tydligare än så kan väl inte regeringens passivitet\r\nmanifesteras. Läget är ytterst alarmerande nu, i\r\ndag. Andelen av utomnordiska medborgare som\r\ntillhör arbetskraften har sjunkit från 76 % 1980 till\r\n62 % nu. Motsvarande tal för svenska medborgare\r\när ca 85 %. Av dem som fortfarande tillhör den\r\nutomnordiska arbetskraften är ca 40 % arbetslösa\r\neller i arbetsmarknadspolitiska åtgärder.</pre><pre>Utvecklingen när det också gäller tidigare\r\ninvandrare innebär att risken för utslagning från\r\narbetsmarknaden tilltar. Erfarenheterna från andra\r\nländer är i det här avseendet avskräckande.</pre><pre>De samhälleliga, sociala och politiska\r\nkonsekvenserna av en omfattande\r\nmassarbetslöshet bland invandrare kan bli mycket\r\nallvarliga. Marginaliseringen leder till utslagning,\r\nsom skapar segregation, som föder rasism. Därför\r\nmåste kampen mot rasism innehålla målmedvetna,\r\nkraftfulla, uthålliga insatser för utbildning och\r\narbete åt invandrare i syfte att ge dem jämlika\r\nförutsättningar i förhållande till svenska\r\nmedborgare på arbetsmarknaden.</pre><pre>Dagens situation uppvisar stora brister i dessa\r\nhänseenden. Jag vill peka på några åtgärder som är\r\nviktiga och som måste uppmärksammas.</pre><pre>1. Särskilda insatser för lågutbildade behövs.\r\nUppskattningsvis 25--30 % av de nyinflyttade\r\ninvandrarna har en utbildningsnivå som klart\r\nunderstiger svensk grundskola. Därav bedöms\r\nungefär hälften vara funktionella analfabeter.</pre><pre></pre><pre>2. Utbildningen i svenska måste förbättras. En bra\r\nsvenskundervisning är troligen den allra viktigaste\r\nförutsättningen för invandrarnas möjlighet till\r\nintegrering i vårt samhälle. Tyvärr är avhoppen från\r\nSvenska för invandrare, SFI, mycket stor, ca 40 %.\r\nDet är en situation som inte kan accepteras.</pre><pre>3. Åtskilliga invandrare har en hög utbildning.\r\nTyvärr tar den svenska arbetsmarknaden, av olika\r\nskäl, inte alltid till vara den kunskap och erfarenhet\r\nsom dessa invandrare har. AMS program under\r\nmottot Öppna dörrarna för invandrare har på det\r\nhär området haft vissa framgångar. Men insatserna\r\nmåste forsätta och de måste förstärkas.</pre><pre>4. Den etniska diskrimineringen måste bekämpas.\r\nDet framgår inte av invandrarministerns svar om\r\nhon är beredd att vidta några åtgärder med\r\nanledning av Diskrimineringsutredningen. Det är\r\nväl känt att många invandrare är överkvalificerade\r\nför de arbetsuppgifter de är hänvisade till. Orsaken\r\när att deras utbildning och yrkeserfarenheter\r\nnedvärderas. Det de möter är direkt diskriminering\r\npå grund av sin nationalitet.</pre><pre>5. Åtskilliga flyktingar bär på traumatiska\r\nupplevelser från krig, fängelse och av tortyr. Detta\r\nkan skapa specifika arbetshinder. Här behövs\r\ninsatser genom vägledning och yrkesinriktad\r\nrehabilitering.</pre><pre>Sammanfattningsvis kräver en bra och uthållig\r\nflykting- och invandrarpolitik betydande insatser\r\njust inom utbildnings- och\r\narbetsmarknadspolitiken. Jag hoppas verkligen att\r\nregeringen är beredd att öka ambitionerna på dessa\r\nområden. Här avgörs om jämlikhet fortfarande är\r\nett mål för invandrarpolitiken. Kulturministerns\r\nsvar i dag ger inget tillfredsställande besked på den\r\npunkten.</pre><pre>Min avslutande fråga är: Kommer\r\nArbetsmarknadsstyrelsen och Invandrarverket att\r\nfå något svar på sin skrivelse från oktober?</pre><pre>Anf. 30  MAUD BJÖRNEMALM (s):</pre><pre>Fru talman! Efter att ha läst Riksdagens revisorers\r\nrapport och Invandrarverkets rapport Kvinna och\r\ninvandrare tycker nog jag att det är en ganska\r\nglättad bild som Birgit Friggebo ger av\r\ninvandrarnas situation på arbetsmarknaden och\r\näven när det gäller utbildningen.</pre><pre>En stor del av SFI-eleverna avbryter sin utbildning\r\nutan att ha lärt sig så mycket svenska att de får ett\r\nintyg om slutförd kurs. Det framkommer i den\r\nutredning som Riksdagens revisorer gjorde och\r\nsom var klar i juni.</pre><pre>Det finns naturligtvis många orsaker till avbrotten.\r\nEn mindre del har fått arbete, några har gått direkt\r\ntill arbetsmarknadsutbildningen. Men många,\r\nframför allt kvinnor, avbryter av familjeskäl.</pre><pre>Utredningen visar att av drygt 20 000 elever som\r\nlämnade SFI läsåret 1990/91 nådde 32 % SFI-nivån.\r\n3 % fullföljde undervisningen men underkändes.\r\nÖvriga 65 % avbröt. Den här bilden har sett\r\nlikadan ut under ett antal år.</pre><pre>Riksdagens revisorer säger i sin rapport att de anser\r\natt de här resultaten är anmärkningsvärt dåliga. De\r\nunderstryker också behovet av uppföljning, inte\r\nminst för att man skall kunna kartlägga orsakerna\r\ntill att de flesta inte uppnår en tillfredsställande\r\nkunskapsnivå.</pre><pre>Den viktigaste åtgärd vi kan vidta för att inte helt\r\nutestänga invandrare från det svenska samhället är\r\nkanske att ge dem ordentliga möjligheter att lära sig\r\ndet svenska språket. En fullföljd SFI-utbildning är\r\nför det mesta ett formellt krav för tillträde till annan\r\nutbildning. Dåliga språkkunskaper har också av\r\nflera forskare framförts som en mycket viktig orsak\r\nbakom utslagningen av invandrare på\r\narbetsmarknaden. Ämnar regeringen vidta några\r\nåtgärder för att förbättra invandrarnas möjligheter\r\natt fullfölja svenskundervisningen?</pre><pre>Det finns ytterligare en utredning, som\r\nInvandrarverket har gjort och som handlar om\r\ninvandrarkvinnorna. Den heter också Kvinna och\r\ninvandrare. Nu är naturligtvis invandrarkvinnor\r\ninte någon homogen grupp. Det som de har\r\ngemensamt är att de av olika anledningar har flyttat\r\ntill Sverige.</pre><pre>I rapporten sägs det att antalet förvärvsarbetande\r\ninvandrarkvinnor är lägre än antalet svenska och\r\natt den dolda arbetslösheten också bedöms vara\r\nhög bland de invandrade kvinnorna. Dessa kvinnor\r\nhar också i större utsträckning i monotona och\r\nensidiga arbeten. Andelen förtidspensionärer är\r\nstörre än i de flesta andra kvinnogrupper.</pre><pre>Man skulle kunna räkna upp många av de problem\r\nsom lyfts fram i den här utredningen. Men jag är\r\nmycket intresserad av att få veta hur regeringen\r\neller Birgit Friggebo tänker hantera förslagen i\r\nrapporten. Kommer det förslag till åtgärder, och i\r\nså fall när? Eller läggs rapporten helt enkelt åt\r\nsidan?</pre><pre>Anf. 31  LAHJA EXNER (s):</pre><pre>Fru talman! Jag tycker att det är bra att Georg\r\nAndersson har ställt den här interpellationen till\r\nBirgit Friggebo. Mycket som står att läsa i svaret är\r\nganska kända fakta för oss som dagligen här i\r\nriksdagen och utanför det här huset jobbar med\r\nbåde arbetsmarknads- och invandrarpolitiska\r\nfrågor.</pre><pre>På något sätt blev jag ganska nedslagen när jag läste\r\nsvaret. Det andas en sådan passivitet. Jag vet inte\r\nom det hänger ihop med pågående\r\nbudgetförhandlingar eller någonting annat. I så fall\r\nhar kulturministern möjligheten att antingen\r\nbekräfta detta eller visa litet mer vilja här i\r\ndebatten.</pre><pre>Att man behöver kunna det svenska språket borde\r\nvara en självklarhet för oss alla. Det är så många\r\nsom debatterar flyktingfrågor och invandrarfrågor\r\nute i samhället i dag. Det är inte alltför sällan man\r\nhör påståendet: Undra på att flykting- och\r\nfrämlingsfientligheten växer, när de inte ens vill\r\nlära sig svenska.</pre><pre>Svenskundervisningen har under årens lopp\r\nbehandlats ganska många gånger här i kammaren\r\noch i olika organ. Ett av mina första minnen av\r\nriksdagsarbetet 1979 är att jag i\r\narbetsmarknadsutskottets handlingar hittade en\r\nrapport över det s.k. Kistaprojektet. Det gick ut på\r\natt de kommunala myndigheterna, olika organ och\r\narbetsförmedlingarna jobbade ihop för att snabbt\r\nslussa in flyktingar och andra invandrare på\r\narbetsmarknaden. Man satte in flera olika medel.\r\nDet hade bevisligen redan då gett mycket goda\r\nresultat. Man uttalade också här i riksdagen att\r\ndessa kunskaper borde spridas.</pre><pre>Precis samma frågor behandlade vi i\r\nInvandrarpolitiska kommittén några år senare. Vi\r\ngjorde också våra rekommendationer, som sedan\r\nåterkom i den efterföljande propositionen.</pre><pre>Visst har det skett ganska mycket under årens lopp.\r\nMen behoven är enormt stora och, vill jag påstå,\r\nväxande. Den kommunala mottagningen av\r\nflyktingar innebär att arbetsförmedlingen är skyldig\r\natt göra en individuell plan för flyktingen. Men i\r\ndag är risken uppenbar att detta börjar fungera allt\r\nsämre. Det är naturligtivs arbetssituationen på\r\narbetsförmedlingarna, men också\r\narbetsmarknadsläget, som orsakar detta, eftersom\r\ndet effektivaste sättet att lära sig svenska är att man\r\nparallellt får undervisning och möjlighet att\r\npraktisera det som man lär sig på kursen.</pre><pre>Får man inte möjlighet att praktisera, blir det sämre\r\nresultat och ofta avbrutna studier, precis som Maud\r\nBjörnemalm sade. Tyvärr omfattar de individuella\r\nplanerna inte andra invandrargrupper, som dock\r\nutgör majoriteten av de nya invandrarna. De\r\nomfattar inte alls alla de gamla invandrare som i\r\ndag förlorar sina jobb.</pre><pre>Apropå passiviteten och hänvisningen till att\r\nflyktingarna inte kan återvända till sina hemländer\r\nosv. hoppas jag att Birgit Friggebo verkligen inte\r\nmenar att de gamla invandrare, och även andra, får\r\nklara sig själva bäst de vill, för de kan återvända till\r\nsina hemländer. Det vore verkligen ett\r\nmisslyckande för det nordiska samarbetet och den\r\nnordiska gemensamma arbetsmarknaden, som vi i\r\ndag vill använda som modell i den europeiska\r\nintegrationen. Vi talar vitt och brett om våra\r\nungdomars möjligheter att arbeta och studera ute i\r\nEuropa.</pre><pre>Vi har tusentals gamla nordiska invandrare och\r\ntusentals jugoslaver som värvades hit på 50- och 60-\r\ntalet och som ännu inte har fått tillräckliga\r\nkunskaper i svenska, är utslagna från\r\narbetsmarknaden och är utslitna. De riskerar nu att\r\nhelt och hållet hamna utanför arbetsmarknaden\r\noch bli förtidspensionerade och bittra över hur livet\r\ni Sverige blev.</pre><pre>Anf. 32  Kulturminister BIRGIT FRIGGEBO\r\n(fp):</pre><pre>Fru talman! Jag delar Lahja Exners uppfattning att\r\ndet var bra att Georg Andersson framställde denna\r\ninterpellation. Jag tycker att detta är en av de\r\nstörsta utmaningar som vi har i vårt samhälle. Det\r\nfinns risk att en stor grupp av blivande svenskar\r\nkommer att befinna sig helt utanför samhället -- en\r\nmarginalisering dels av de personer som nu\r\nkommer hit, dels av deras barn och eventuellt barn\r\nsom kommer att födas här i Sverige som svenskar.</pre><pre>Vi ser i många andra länder vad det innebär när\r\nman får grupper som befinner sig nästan totalt\r\nutanför samhällslivet. Man har inte den naturliga\r\nkontakt med arbetslivet som gör att man får\r\nkontakt med svenskar. Det får ytterligare\r\nåterverkningar på den kommande generationen.\r\nDetta är en av de största utmaningarna.</pre><pre>Utmaningen har blivit större på grund av att nya\r\nkategorier människor som kommer till Sverige,\r\nframför allt utomnordiska invandrare men också\r\nflyktingar som kommer längre bortifrån och som\r\ninte kommer av arbetsmarknadsskäl. Detta har\r\nökat under de senaste åren. I den meningen är\r\nfrågan inte alldeles ny.</pre><pre>Georg Andersson sade att AMS och\r\nInvandrarverkets skrivelse har mötts med irriterade\r\nkommentarer. De fyra och en halv första sidorna i\r\nskrivelsen handlade om behovet av ökade insatser\r\nför utbildning och arbetsmarknadsåtgärder. Till\r\nden delen har jag välkomnat skrivelsen till\r\nregeringen och tyckt att det var alldeles utmärkt att\r\nInvandrarverket och AMS har uppmärksammat\r\nfrågan. Den utformning skrivelsen fick gjorde att\r\ndiskussionen hamnade helt vid sidan av, den har\r\ningen sett. Det har i stället blivit en diskussion om\r\natt vi skall reglera flyktingpolitiken efter\r\narbetsmarknadsförhållandena. Då tycker jag att\r\nman inte har främjat saken och det viktiga som togs\r\nfram i skrivelsen, nämligen behovet av kraftigt\r\nökade insatser för att de människor som söker\r\nskydd i vårt land också skall kunna integreras i vårt\r\nland. Då kommer vi fram till de viktiga frågor som\r\nhandlar om integration och valfrihet.</pre><pre>Jag är glad över att vi alltmer tycks bli samstämda\r\nom att det är oerhört viktigt att man lär sig svenska\r\nför att kunna fungera i det svenska samhällslivet.\r\nHär finns olika utredningar, genomgångar,\r\nanalyser -- bl.a. riksdagens revisorers analys som\r\nMaud Björnemalm pekade på. Den visar att\r\nsvenska för invandrare inte fungerar bra. Man\r\nhoppar av, man får inte de kunskaper som det är\r\ntänkt. Vi har ett regelsystem som är bra upplagt och\r\nbra tänkt men som inte fungerar. Vi får inte de\r\nresultat som vi vill ha.</pre><pre>Georg Andersson säger att vi behöver åtgärder och\r\ninsatser nu. Riksdagens revisorer, och även AMS\r\noch Invandrarverket i sin skrivelse, begär ju att vi\r\nskall utreda dessa frågor, titta på orsakerna till att\r\ndet blivit på det här sättet, att det inte fungerat. Det\r\när precis vad regeringen hade aviserat redan innan\r\nInvandrarverkets och AMS skrivelse kom. Jag har\r\nbegärt att förslag skall lämnas redan vid nästa\r\nårsskifte. Egentligen är det en väldigt kort tid. Men\r\njag har tyckt att det här är så angeläget att det skall\r\nvara inriktningen.</pre><pre>Georg Andersson tyckte att det var ett långt svar.\r\nJag tyckte att det var en viktig fråga och ville visa\r\npå de olika möjligheter som redan finns. Jag tror\r\nockså att det är en viktig signal, inte minst för\r\nflyktingar och invandrare, att man talar om att det\r\nfinns resurser särskilt avsatta för dem. Det är också\r\nviktigt att för våra myndigheter tala om att detta är\r\nen viktig fråga och att man skall utnyttja de\r\nmöjligheter som finns. På kort sikt har vi\r\ntillsammans med Socialdemokraterna kommit\r\növerens om kraftigt ökade insatser för att stävja\r\narbetslösheten just nu.</pre><pre>Georg Andersson undrade om det är fråga om\r\nökade ambitioner. Ja, det är absolut nödvändigt.\r\nJag tror inte någon kan vara emot det. Frågan är\r\nhur dessa ambitioner skall ta sig uttryck. Vi har\r\nmånga system, men de fungerar inte.</pre><pre>Beträffande etnisk diskriminering i arbetslivet har\r\nvi fått förslag. I regeringsförklaringen har\r\nregeringen sagt att man vill återkomma med förslag\r\nnär det gäller att stävja diskrimineringen i\r\narbetslivet. Kommer AMS och SIV att få svar på sin\r\nskrivelse? frågade Georg Andersson. Ja, det här\r\nnaturligtvis delvis ett svar, men det viktiga var ju att\r\nde ville ha en utredning. Det hade vi bestämt redan\r\ninnan skrivelsen kom till regeringen.</pre><pre>Anf. 33  GEORG ANDERSSON (s):</pre><pre>Fru talman! Får jag först säga att jag gillade det här\r\nsenaste inlägget mycket mer än det skriftliga svaret.\r\nDet visar mycket mer av vilja och ambition. Frågan\r\när sedan vad som kommer ut av det. Det är bra att\r\ndet kommer förslag beträffande etnisk\r\ndiskriminering. Jag bedömer det som en viktig\r\nfråga i sammanhanget.</pre><pre>Birgit Friggebo säger att hon har välkomnat den\r\nskrivelse som AMS och Invandrarverket lämnat in.\r\nDet har inte framgått, utan det är snubborna som\r\nhar framgått i den allmänna debatten.</pre><pre>AMS och Invandrarverket har inte, som jag tolkar\r\nskrivelsen, talat om att flyktingpolitiken skall\r\nkonjunkturanpassas. Man konstaterar att den\r\nrådande situationen kräver förändrade\r\nförutsättningar för en framgångsrik integration av\r\nnyanlända invandrare. Det krävs ökade insatser för\r\njust nyanlända. Sedan talar man om att vi i större\r\nutsträckning skall öppna för arbetskraftsinvandring\r\ndå det råder brist på arbetskraft. Det är väl litet\r\nkontroversiellt, men det har inte med\r\nflyktingpolitiken att göra hur vi dimensionerar\r\narbetskraftsinvandringen.</pre><pre>Vidare förstår jag inte den slutsats som Birgit\r\nFriggebo drar av skrivelsen, att den bara skulle\r\nhandla om krav på en utredning. I slutet av\r\nskrivelsen sammanfattas det hela så här:</pre><pre>''För de personer som kommer att få tillstånd att\r\nstanna i Sverige de närmaste åren behövs, förutom\r\nde åtgärder som finns, och de resurser som ges\r\ninom ramen för det ordinarie flyktingmottagandet,\r\nsvenskutbildningen, samhällsintroduktionen och\r\narbetmarknadspolitiken, kraftigt förstärkta\r\nresurser för:</pre><pre>-- svenskutbildning, alfabetiseringsundervisning,\r\ngrundläggnde utbildning för vuxna.</pre><pre>-- särskilda anpassade arbetsmarknadspolitiska\r\ninsatser med inriktning på bl.a. lågutbildade.''</pre><pre>Det är vad skrivelsen mynnar ut i, inte en\r\nutredning. Nu krävs förstärkta resurser, för\r\nutvecklingen är dramatisk.</pre><pre>Det är synd att jag inte har möjlighet att visa en\r\nbild, men jag har här ett diagram som visar att\r\nkurvan för sysselsättningsgraden för utomnordiska\r\ninvandrare under de två senaste åren brant stupar\r\nutför. Den utvecklingen är alarmerande, för den\r\nskapar marginalisering och segregation som föder\r\nrasism. I kampen mot rasismen ser jag egentligern\r\ninget viktigare inslag än ökade insatser för\r\nutbildning i svenska, yrkeutbildning samt\r\nmöjligheter för invandrare att komma ut i\r\narbetslivet, finna ett fäste i samhället så att de\r\ndärmed konstruktivt kan göra rätt för sig.</pre><pre>Anf. 34  LAHJA EXNER (s):</pre><pre>Fru talman! Birgit Friggebo säger att man behöver\r\nutreda frågan därför att allting inte fungerat bra.\r\nDet gör mig förtvivlad. Det finns bevittnat goda\r\nmodeller, t.ex. detta med svenskundervisning\r\nparallellt med arbetspraktik. Frågan är om vi\r\nverkligen tillsatt de resurser som krävs för detta.\r\nDär skulle jag nog vilja påstå att det i dag behövs\r\nstörre resurser.</pre><pre>Beträffande den stora majoriteten av nytillkomna\r\ninvandrare fungerar det faktiskt så att om t.ex. en\r\nkvinna gifter sig med en svensk man, flyttar till\r\nSverige och ett barn föds i denna relation, har\r\nkvinnan rätt till svenskundervisning men hon får\r\ningen ersättning. Studiefinansieringen är inte heller\r\ntillgodosedd. Hon måste faktiskt betala avgift för\r\nbarnomsorg. Sådana ekonomiska problem kan leda\r\ntill att man avbryter sina studier.</pre><pre>23 000 studieplatser ingår i det krispaket som vi\r\nsnart skall fatta beslut om, men\r\nstudiefinansieringen är löst för bara 5 000. För\r\nresten är ekonomin helt enkelt inte löst. Många vill\r\nkomma in på dessa utbildningar, och det finns också\r\nplaner på att starta utbildningar.</pre><pre>Anf. 35  MAUD BJÖRNEMALM (s):</pre><pre>Fru talman! Jg tycker också att det var ett bra svar.\r\nFör säkerhets skull vill jag ändå fråga -- jag hoppas\r\natt jag inte feltolkat kulturministern: Är det så att\r\nregeringen kommer att utreda, kartlägga, varför så\r\nmånga hoppar av svenskundervisning?</pre><pre>Anf. 36  Kulturminister BIRGIT FRIGGEBO\r\n(fp):</pre><pre>Fru talman! Först svar på Maud Björnemalms\r\nfråga: En väsentlig del av den stora utredningen om\r\ninvandrarpolitiken, kommer att gälla invandrarnas\r\nmöjlighet att få arbete, komma in i arbetslivet, få\r\nutbildning, hemspråksutbildning osv. Det ingår\r\nsom en självklar del att titta på hur svenska för\r\ninvandrare har fungerat.</pre><pre>Svar också när det gäller invandrarkvinnornas\r\nsituation med anledning av den rapport som\r\ninvandrarverket har lämnat: En viktig slutsats där\r\när att vi mycket saknar kunskap om\r\ninvandrarkvinnornas situation. Det är viktigt att gå\r\nvidare för att få ökade kunskaper.</pre><pre>Dessutom finns det en del allmänna påpekanden\r\nom brister. Regeringen kommer inte att lägga den\r\nrapporten åt sidan.</pre><pre>Lahja Exner frågade tidigare om alla invandrare\r\nskulle få möjlighet att lära sig svenska. Svaret är ja.\r\nOm mitt skriftliga svar har misstolkats på den\r\npunkten tar jag tillbaka det. Detta är naturligtvis\r\nväldigt viktigt. Frågan handlade om huruvida alla\r\ninvandrare mer eller mindre skulle formaliseras i\r\nflyktingmottagandet i kommunerna. Det finns\r\nfaktiskt invandrare som klarar sig själva.</pre><pre>Georg Andersson säger att han inte har\r\nuppmärksammat att jag i olika sammanhang har\r\nvälkomnat skrivelsen från AMS och\r\nInvandrarverket vad avser frågan om att skapa\r\nbättre utbildning och arbete för flyktingarna och\r\ninvandrarna.</pre><pre>Det är ju det problemet vi alltid har. Jag har suttit i\r\nTV och upprepat det flera gånger. Problemet med\r\nskrivelsen var just det att den fokuserade på\r\nnågonting annat, nämligen att man ville inskränka\r\nskyddspolitiken för flyktingar för att förändra\r\narbetssituationen för dem som kommer hit.</pre><pre>En naturlig fråga till Georg Andersson är om han\r\ndelar AMS och Invandrarverkets uppfattning att\r\ndet bara är Genèvekonventionen som skall gälla\r\nsom grund för skyddsbehovet för flyktingar som\r\nkommer till Sverige. Det stämmer inte alls överens\r\nmed vad som sades i en tidigare\r\ninterpellationsdebatt, då representanter för\r\nSocialdemokraterna sade att det absolut är\r\nuteslutet att bara ha Genèvekonventionen som\r\ngrund för skyddspolitiken.</pre><pre>Man ser här problemet med att gå ut med den typen\r\nav ogenomtänkta ståndpunkter. Det skymmer den\r\ndel av frågan som generaldirektörerna vill ta upp,\r\noch som jag bedömer som en utomordentligt viktig\r\nfråga.</pre><pre>Anf. 37  GEORG ANDERSSON (s):</pre><pre>Fru talman! Till de nyanlända åhörarna vill jag säga\r\natt vi diskuterar den viktiga frågan om invandrarnas\r\nmöjlighet att komma in på arbetsmarknaden. Jag\r\nhoppas att alla delar vår uppfattning om att detta är\r\nen viktig och angelägen fråga.</pre><pre>Birgit Friggebo är nog inte helt oskyldig till att\r\ndebatten om den här skrivelsen har vinklats. Jag\r\ntror ändå att Birgit Friggebo, med de möjligheter\r\nett statsråd har att komma ut i medierna, hade\r\nkunnat få genomslag och lyfta fram problemet med\r\nden dramatiska och allvarliga situation som\r\ninvandrarna nu är i på den svenska\r\narbetsmarknaden. Att man i stället skjuter in sig på\r\nen passus i frågan om tillståndsgivningen är litet\r\nolyckligt. Man hade, med litet god vilja, kunnat\r\nfånga upp en annan sats beträffande\r\ntillståndsgivning i nämnda skrivelse. Där heter det\r\natt man bör inrikta sig på en generösare\r\ntillståndsgivning inom ramen för kvoteringar som\r\nkan avse både flykting- och anhörigområdet. Det\r\nfanns också som inslag i AMS skrivelse.</pre><pre>Så vill jag ta upp frågan om insatser för de\r\ninvandrare och flyktingar som nu är här och inte får\r\nfäste på arbetsmarknaden eller utbildning i\r\nsvenska. Det rör sig om ett akut resursbehov. Det\r\när möjligen också en organisatorisk fråga, vilken\r\nkräver åtgärder omgående.</pre><pre>Jag hoppas att kulturministern tar till sig detta och\r\nagerar kraftfullt. Jag lovar allt stöd ifrån den\r\nsocialdemokratiska sidan.</pre><pre>I ett tidigare inlägg sade kulturministern att det\r\nfinns resurser. Tyvärr är resurserna uttömda nu.\r\nOm det var AMS resurser som åsyftades vill jag\r\nsäga att AMS möjligheter att bereda människor\r\nsom är arbetslösa arbetsmarknadsutbildning,\r\nberedskapsjobb eller ungdomspraktik nu minskar.\r\nKurvorna i statistiken pekar nedåt -- om man skall\r\nhålla sig inom budgetramarna.</pre><pre>Jag hoppas att finansminstern, som nu också är här,\r\nlyssnar till dessa visa ord. Det behövs ytterligare\r\ninsatser för att klara den här prekära situationen.\r\nInvandrarnas arbetsmarknad är i hög grad den\r\noffentliga sektorn, där invandrarna har haft lättare\r\natt komma in än vad de haft på den privata\r\nmarknaden. De har trivts bättre och blivit bättre\r\nomhändertagna, enligt en nyligen presenterad\r\nutredning. Men nu krymper den offentliga sektorn\r\ntill följd av åtstramningar i kommunerna som\r\nregeringen inte är helt oskyldig till.</pre><pre>Anf. 38  Kulturminister BIRGIT FRIGGEBO\r\n(fp):</pre><pre>Fru talman! Jag tror inte att det gagnar denna sak\r\natt vi här recenserar hur medierna fungerar. Georg\r\nAnderson vet mycket väl vilka frågor som\r\nfokuseras i medierna. Och det var också detta som\r\nblev en utlöpare av diskussionen om AMS och\r\nInvandrarverkets skrivelse.</pre><pre>Georg Andersson sade att AMS resurser är totalt\r\nuttömda och att det inte finns några möjligheter att\r\nbedriva en aktiv arbetsmarknadspolitik. I dagarna\r\nbehandlas i riksdagen vår gemensamma\r\növerenskommelse om att satsa 10 nya miljarder för\r\natt öka sysselsättningen och för att möta\r\narbetslöshetskrisen. Detta är vi ju överens om. Då\r\nkan man inte stå i denna talarstol och säga att alla\r\npengar är slut. Det är faktiskt ett överdrivet sätt att\r\nbedriva politisk propaganda på.</pre><pre>När det sedan gäller resurserna till svenska för\r\ninvandrare handlar det väldigt mycket om att öka\r\neffektiviteten i svenskundervisningen. Varför\r\nhoppar människor av? Varför slutför de inte de\r\nolika kurserna? I den meningen behövs det resurser\r\nför att öka effektiviteten. Men då måste man se på\r\norsakerna till att det går till som det gör, vilket den\r\nhär kommittén också skall undersöka. Därefter\r\nhoppas jag att man skall kunna lägga fram förslag\r\nsom kan bidra till att effektiviten ökas, så att\r\nflyktingar och invandrare kan lära sig svenska\r\nperfekt. Då kan de också bättre delta i arbetslivet i\r\nSverige.</pre><pre>Överläggningen var härmed avslutad.</pre><pre>7 §  Muntliga frågor till regeringen</pre><pre>Anf. 39  TALMANNEN:</pre><pre>Jag hälsar statsminister Carl Bildt (m),\r\nfinansminister Anne Wibble (fp),\r\njordbruksminister Karl Erik Olsson (c),\r\nkommunikationsminister Mats Odell (kds) och\r\nnäringsminister Per Westerberg (m) välkomna.</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>Utförsäljning av statliga företag</pre><pre>Anf. 40  BIRGITTA JOHANSSON (s):</pre><pre>Fru talman! Jag vill ställa en fråga till\r\nnäringsminister Per Westerberg: Står\r\nnäringsministern fast vid den uppgörelse om ett\r\nmoratorium när det gäller utförsäljning av statliga\r\nföretag som har träffats mellan Socialdemokraterna\r\noch regeringen?</pre><pre>Anf. 41  Näringsminister PER WESTERBERG\r\n(m):</pre><pre>Fru talman! Svar: ja. Vi följer exakt det protokoll\r\nsom finns från uppgörelsen.</pre><pre>Räntepolitiken</pre><pre>Anf. 42  IAN WACHTMEISTER (nyd):</pre><pre>Fru talman! Regeringens valutapolitik har\r\nhavererat. Kronan flyter. Statsministern har sagt sig\r\nvara nöjd med att falla med flaggan i topp. Nu har\r\ndet emellertid uppstått en ny situation som borde\r\nutnyttjas. Den flytande kronan gör det möjligt för\r\noss att sänka räntan. En sänkt ränta är det\r\nviktigaste instrumentet över huvud taget. Det var\r\nalla överens om innan valutakrisen spetsades till.</pre><pre>Mina frågor till statsministern är därför: Är\r\nregeringen och Riksbanken överens om den politik\r\nsom nu förs och som i stort sett kan beskrivas som\r\natt sälja smöret och sedan tappa pengarna? Är\r\nregeringen medveten om att investeringarna,\r\narbetslösheten och bankkrisen förvärras av dagens\r\nräntepolitik? Vad finns det för logisk förklaring till\r\ndet som man nu gör, då man tidigare var så\r\növertygad om att det just var räntan som var\r\nproblemet?</pre><pre>Anf. 43  Statsminister CARL BILDT (m):</pre><pre>Fru talman! Något senare i eftermiddag kommer\r\nfinansministern att lämna en särskild information\r\ntill riksdagen, som berör bl.a. den inriktning av\r\nfinanspolitiken som vi ser som en nödvändig\r\nförutsättning för en trovärdig inflationspolitik,\r\nvilket i sin tur är en förutsättnng för att vi skall\r\nkunna åstadkomma det som vi måste åstadkomma,\r\nnämligen successivt lägre räntor.</pre><pre>Jag håller helt med om att det är en absolut\r\nnödvändighet att få till stånd fallande räntor. Men\r\ndet är inte något som man åstadkommer utan\r\nvidare. En ekonomi och ett land gör sig successivt\r\nförtjänta av lägre räntor genom bl.a. den politik\r\nsom förs. Om vi inte har någon trovärdighet i\r\ninflationsbekämpningen, får vi inte ner räntorna.\r\nTrovärdighet i inflationsbekämpningen förutsätter\r\nbl.a. en stram finanspolitik inriktad på besparingar\r\ni de offentliga utgifterna. Det är regeringens och\r\nriksdagens uppgift att genomföra detta. Sedan har\r\nRiksbanken, som är ett under riksdagen lydande\r\norgan, sina speciella uppgifter i detta sammanhang.\r\nKontakter mellan regering och Riksbank\r\nförekommer, men Riksbanken är självständig\r\nunder riksdagen.</pre><pre>Anf. 44  IAN WACHTMEISTER (nyd):</pre><pre>Fru talman! Riksbanken fastställer den korta\r\nräntan. Om Riksbanken vill sänka den korta\r\nräntan, så gör den det. Riksbanken vill tydligen inte\r\ndet, utan man vill visa att det som man tidigare\r\ngjorde var väldigt klokt. Men det var det ju inte.</pre><pre>Att man för en restriktiv finanspolitik betyder som\r\nbekant inte att man för en sådan penningpolitik. Nu\r\när det fel tillfälle att bedriva en stram\r\npenningpolitik, men vi skall föra en stram\r\nfinanspolitik. Och jag återkommer till att man\r\nmåste få ned räntan. Det är där alla problem finns\r\ni dag när det gäller investeringar, arbetslöshet,\r\nbankkris och alltihop.</pre><pre>Anf. 45  Statsminister CARL BILDT (m):</pre><pre>Fru talman! Det är möjligt att Ian Wachtmeisters\r\nfrågor är mera avsedda att riktas till\r\nriksbankschefen än till statsministern. Det är i alla\r\nfall under riksbankschefen som delar av dessa\r\nfrågor ligger, inte under statsministern.</pre><pre>Även om det inte antyddes i frågan utgår jag ifrån\r\natt Ian Wachtmeister vet att Riksbanken i dag har\r\nsänkt marginalräntan. Alldeles avgörande -- inte\r\nminst för det som Ian Wachmeister nämnde, dvs.\r\nför näringslivets investeringar -- är dock\r\nutvecklingen av den långa räntan.</pre><pre>I Svenska Dagbladet av i dag finns det bl.a. en liten\r\nintervju med Rune Andersson om just detta tema.\r\nHan påpekar att för näringslivets långsiktiga\r\ninvesteringsbeslut är det den långa räntan som är\r\navgörande. Den långa räntan sänks inte ens av\r\nRiksbanken eller riksbankschefen, utan den sätts\r\nav marknaden utgående från\r\ninflationsförväntningarna. Därmed kan vi bara\r\npåverka den långa räntan nedåt genom att påverka\r\ninflationsförväntningarna, och det gör vi genom en\r\nstram finanspolitik -- bl.a. genom att vara beredda\r\natt spara mera och låna mindre när det gäller de\r\nstatliga finanserna. Sådana är sammanhangen,\r\nvilket nog Ian Wachtmeister är medveten om.\r\nSedan skall vi alla i denna kammare gemensamt\r\nskapa förutsättningar för de lägre räntor som i sin\r\ntur är en förutsättning för att vi skall kunna klara\r\nmycket annat.</pre><pre>Anf. 46  IAN WACHTMEISTER (nyd):</pre><pre>Fru talman! Jag skulle gärna ställa frågan till\r\nriksbankschefen, men det är mycket svårt att få svar\r\ndärifrån. Nu befinner vi oss i riksdagen. Då är min\r\nfråga: Har Riksbanken och regeringen samma\r\nuppfattning i den här frågan, eller har ni olika\r\nuppfattningar om räntan? Riksbanken kan sänka\r\nden korta räntan, medan marknaden sätter den\r\nlånga.</pre><pre>Anf. 47  Statsminister CARL BILDT (m):</pre><pre>Fru talman! Jag har här redovisat min och\r\nregeringens uppfattning. Finansministern kommer\r\natt vara mera utförlig inom loppet av någon timme.\r\nDet är regeringens uppfattning, som jag tror att\r\nriksdagens majoritet till övervägande del delar. Om\r\nIan Wachtmeister vill ställa frågor till\r\nriksbankschefen, är jag övertygad om att det på ett\r\neller annat sätt finns lämpliga fora för detta. Jag\r\nsvarar för regeringen.</pre><pre>Hushållens ekonomi</pre><pre>Anf. 48  BENGT KRONBLAD (s):</pre><pre>Fru talman! Jag har en fråga till statsministern.</pre><pre>Många människor har i dag stora ekonomiska\r\nproblem på grund av arbetslöshet. Många har även\r\nstora skulder till följd av de rörliga räntenivåerna.\r\nI dagarna får många personer en betungande\r\njulklapp från banker och kreditbolag. Kostnader\r\nför lån på t.ex. 150 000 kr med rörlig ränta har blivit\r\nflera tusen högre än normalt till följd av det höga\r\nränteläget.</pre><pre>Frågan i två delar till Carl Bildt är: Vilket råd ger\r\nCarl Bildt till dessa familjer när det gäller att kunna\r\nbetala denna julklappsfaktura? När kommer Carl\r\nBildt att stödja att Bengt Westerberg, Alf Svensson\r\noch justitieminitern tar fram den skuldsaneringslag\r\nsom redan finns utarbetad i Justitiedepartementet?</pre><pre>Anf. 49  Statsminister CARL BILDT (m):</pre><pre>Fru talman! Jag är inte övertygad om att jag kan ge\r\nråd i enskilda situationer. Då måste jag sätta mig in\r\ni dem. Jag tror att vi alla kan göra det om vi sätter\r\noss in i situationen, men det finns inget råd som är\r\nallmängiltigt för varje enskild människas eller varje\r\nenskilt hushålls situation. Tron att man kan dra alla\r\nmänniskor över en kam, att allting är lika och att\r\nallting kan klaras av genom ett\r\nstatsministeruttalande, tillhör nog en gången tid.</pre><pre>Insolvensutredningen har lämnat sitt betänkande\r\nför bara några dagar sedan. Det pågår\r\nförsöksverksamhet i delar av landet. Man får\r\nutvärdera den och se vilka framkomstmöjligheter\r\nsom finns. Tro inte att detta är något\r\nuniversalmedel. Det enda sättet att lösa detta är att\r\nföra en ekonomisk politik som skapar bättre\r\nförutsättningar för inkomstutvecklingen för\r\nfamiljer och hushåll runt om i landet. Men inom\r\ndessa ramar skall vi självfallet pröva möjligheterna\r\natt också vidta andra åtgärder.</pre><pre>Skatteväxlingen</pre><pre>Anf. 50  JOHAN LÖNNROTH (v):</pre><pre>Fru talman! Detta är en fråga som vi kanske också\r\nfår svar på av finansministern senare, men jag vill\r\nnu ställa den till statsministern. Vi fick en prognos\r\ni går om en ny försörjningsbalans. I den framgick\r\natt enhetskostnaderna i industrin under nästa år\r\nskulle minska med 15 %. Hushållens disponibla\r\ninkomster skulle minska med 3,5 %. Därigenom\r\nhar rimligtvis syftet med den skatteväxling eller\r\ninterndevalvering som man beslutade om vid\r\nkrisuppgörelserna uppfyllts med råge. Varför man\r\nhåller fast vid denna skatteväxling? Denna har ju\r\ningenting med själva stramheten i den ekonomiska\r\npolitiken att göra.</pre><pre>Anf. 51  Statsminister CARL BILDT (m):</pre><pre>Fru talman! Det är allom bekant att regeringens\r\nuppfattning var att det som åstadkoms i krispaket\r\n2, den s.k. skatteväxlingen, sänkningen av\r\narbetsgivaravgifterna med 4,3 procentenheter och\r\ndärutöver åtgärder som skulle ge 5 %, var\r\notillräckliga åtgärder för att uppnå den utveckling\r\nför näringslivet, industrin och sysselsättningen som\r\nvi bedömde som önskvärd. Därför föreslog också\r\nregeringen ytterligare sänkning av löneskatten.\r\nUtvecklingen blev sedan den som Ian Wachtmeister\r\njust refererade till. Vi har fått en depreciering av\r\nden svenska kronan som fluktuerar litet. Därmed\r\nfinns inget behov av att göra en ytterligare sänkning\r\nav löneskatten.</pre><pre>Det har, som bekant, kommit propåer om att vi\r\nskulle inställa den sänkning av löneskatterna som\r\ningick i krispaket 2 och att de kalkyler som vi har\r\ngjort och som egentligen är ganska självklara visar\r\natt en sådan åtgärd medför en ökad arbetslöshet\r\nbåde 1993 och 1994. Den försämrar inte minst\r\nindustrins situation och leder därmed till färre\r\nsysselsatta och därmed till ökad arbetslöshet samt\r\nökad belastning på arbetsmarknadsbudgetarna.\r\nFörsiktigt uttryckt har vi ingen anledning att\r\nmedverka till detta.</pre><pre>Europas bästa skola</pre><pre>Anf. 52  EVA JOHANSSON (s):</pre><pre>Fru talman! Den del av regeringsförklaringen som\r\nbeskriver Sveriges bästa skola riskerar att bara bli\r\nord på ett papper på grund av de mycket stora\r\nnedskärningarna i kommunernas ekonomi som\r\nockså skolan får ta konsekvenserna av. Det innebär\r\natt det i dag blir större skolklasser och sämre\r\nmöjligheter för skolorna att stödja de elever som\r\nbehöver extra stöd. Detta är verklighet i dag.</pre><pre>Oroar detta statsministern, som var den som\r\nföredrog regeringsförklaringen här i riksdagen?</pre><pre>Anf. 53  Statsminister CARL BILDT (m):</pre><pre>Fru talman! Det som gläder mig är att det finns en\r\notålighet när det gäller att få fram Europas bästa\r\nskola. Vad jag har sagt, vilket jag också tror att\r\nregeringen också har sagt många gånger, är att\r\ndetta är något som vi successivt skall förverkliga\r\nunder 1990-talet. Tro inte att man bygger Europas\r\nbästa skola, Europas bästa utbildningsväsende, på\r\nbara ett år. Det gör man inte.</pre><pre>I viktiga hänseenden är vi väl på gång. Låt mig\r\nnämna friskolereformen som betyder mycket för\r\nvalfrihet och därmed kvalitetsutveckling samt olika\r\ntyper av pedagogiska synsätt. Låt mig också nämna\r\narbetet med den nya läroplanen med dess starkare\r\nbetoning på kunskapskraven, arbetet med att\r\näntligen ge vårt skolsystem ett någorlunda\r\nfungerande och rättvist betygssystem och\r\nförbättringarna som nu sker i lärarutbildningen.\r\nTillsammans innebär detta att vi är på god väg att\r\nskapa Europas bästa skola. Ovanpå detta skall vi\r\nsedan lägga ett högskole- och universitetssystem\r\nsom har en större dimension och en högre kvalitet\r\nän vad som gällde under 60-, 70- och 80-talen.</pre><pre>Flygverksamheten på Bromma</pre><pre>Anf. 54  INES UUSMANN (s):</pre><pre>Fru talman! I dag har åter inträffat en allvarlig\r\nflygolycka i Bromma. Jag vill med anledning av\r\ndetta fråga kommunikationsministern: Kommer\r\nregeringen att ompröva inställningen till\r\nflygverksamhet efter 1996 på Bromma?</pre><pre>Anf. 55  Kommunikationsminister MATS\r\nODELL (kds):</pre><pre>Fru talman! Först vill jag givetvis djupt beklaga den\r\nhär tragiska händelsen på Bromma. Det är mycket\r\nallvarligt att en sådan här olycka har kunnat\r\ninträffa. Jag delar också den sorg som har drabbat\r\nde anhöriga.</pre><pre>Det är nu för tidigt att uttala sig om orsakerna till\r\nolyckan. Ändå tycker jag, fru talman, att vi skall\r\nbehålla vissa proportioner. Av de ca 30 miljoner\r\ncivila flygrörelser som sker i västvärldens linjetrafik\r\nvarje år inträffar i genomsnitt 50 mer eller mindre\r\nallvarliga haverier. Det är alltså en oerhört säker\r\nverksamhet.</pre><pre>På Bromma har i år genomförts ca 35 000\r\nflygrörelser. Bara 23 % av dessa är\r\nlinjefartsrörelser. Resten är, som i dagens tragiska\r\nfall, i huvudsak privatflyg. En omprövning av\r\nlinjefarten på Bromma löser inte det problem som\r\nhar drabbat flyget just i dag.</pre><pre>Regeringen har just lagt fast en strategi för att\r\nseparera trafiken mellan Bromma och Arlanda,\r\nvilket bl.a. innebär att ingen ytterligare\r\nutrikestrafik kommer att tillåtas på Bromma. Inte\r\nheller kommer stora plan att tillåtas, utan endast\r\nmiljövänliga plan som klarar de mycket speciella\r\nkrav som ställs på s.k. cityflygplatser.</pre><pre>Beträffande den mer långsiktiga frågan kommer\r\nregeringen inom en mycket nära framtid att utse en\r\nen person som skall förhandla med Stockholms\r\nstad. Det är därför för tidigt att nu uttala sig om en\r\neventuell omprövning.</pre><pre>FN-insatser mot Serbien-Montenegro</pre><pre>Anf. 56  GÖRAN ÅSTRAND (m):</pre><pre>Fru talman! Vilka politiska slutsatser drar\r\nstatsministern av det som skedde i går, då 50\r\nmuslimska stater vid en samling i Saudiarabien sade\r\natt FN måste använda våld mot Serbien och\r\nMontenegro?</pre><pre>Anf. 57  Statsminister CARL BILDT (m):</pre><pre>Fru talman! Den slutsats jag drar är väl den enda\r\nmöjliga, nämligen att det finns en växande otålighet\r\növer den oförmåga som FN-systemet och hela det\r\ninternationella samfundet har när det gäller att\r\nkomma till rätta med det som sker framför allt i\r\nBosnien-Hercegovina. Man skall vara medveten\r\nom att extra misstänksamhet visas från de\r\nmuslimska staterna, som inte anser att de\r\neuropeiska staterna gör tillräckligt för att värna\r\nmuslimska trosbekännare i Bosnien-Hercegovina.</pre><pre>Det finns ingen anledning att förändra vår politik\r\nberoende på vilken tro de människor bekänner sig\r\ntill som drabbas av våld och svält. Men vi har all\r\nanledning att på olika sätt försöka medverka till att\r\nInternationella europeiska samfundet mera\r\neffektivt försöker att stävja våldsanvändningen i\r\nBosnien-Hercegovina. Jag kan nämna att detta\r\nkommer att bli den kanske dominerande\r\nfrågeställningen vid det ministermöte med\r\nEuropeiska säkerhets- och samarbetskonferensen\r\nsom kommer att äga rum i Stockholm den 11-12\r\ndecember. Ca 50 utrikesministrar från samtliga\r\nESK-stater kommer att samlas under två dagar här\r\ni Stockholm för att diskutera bl.a. detta.</pre><pre>Lantbruksforskningen</pre><pre>Anf. 58  BIRGITTA HAMBRAEUS (c):</pre><pre>Fru talman! Jag vill vända mig till\r\njordbruksministern. Vi håller nu på att gå in i\r\nkretsloppssamhället. I Miljödepartementet\r\nutarbetas en proposition med styrmedel för\r\nanvändandet av naturens resurser på ett sätt som\r\ninte förstör och utarmar dem.</pre><pre>Då är det självklart att forskningen när det gäller\r\nlantbruk, hur vi skall bruka vårt land, blir allt\r\nviktigare. Det är de förnybara resurserna som\r\nkommer att bli centrala. De växer, och vi måste\r\nforska på detta omrmåde.</pre><pre>Jag skulle vilja ta upp två frågor med\r\njordbruksministern.</pre><pre>För det första: Lantbruksuniversitetets forskning\r\nmåste självfallet prioriteras.</pre><pre>För det andra: Jag är själv osäker på\r\nansvarsfördelningen mellan\r\nUtbildningsdepartementet och\r\nJordbruksdepartementet när det gäller den mycket\r\nviktiga forskning som sker i Garpenberg i\r\nHedemora. Där har man nio professurer, och\r\nforskningen bedrivs nu på ett mycket framgångsrikt\r\nsätt på skogsområdet.</pre><pre>Min fråga till jordbruksministern gäller tankarna på\r\natt inskränka forskningen i Garpenberg till färre\r\nplatser än man nu har. Bestäms detta hos\r\nJordbruksdepartementet, hos\r\nUtbildningsdepartementet eller hos skolan själv?</pre><pre>Anf. 59  TALMANNEN:</pre><pre>Jag ber ledamöterna att ställa kortare frågor i\r\nfortsättningen.</pre><pre>Anf. 60  Jordbruksminister KARL ERIK\r\nOLSSON (c):</pre><pre>Fru talman! Jag håller med Birgitta Hambraeus om\r\natt forskningen på det biologiska området är\r\nmycket viktig och bör förstärkas. Det ligger också i\r\nlinje med regeringens allmänna politik att vi skall\r\nsatsa på forskningen.</pre><pre>Den andra frågan gällde vem som bestämmer över\r\nSLU:s organisation och var man skall ha aktiviteter\r\ni gång. Beslutet är primärt SLU:s eget. Men denna\r\ntyp av beslut, liksom andra viktiga beslut som SLU\r\nfattar, har regeringen möjlighet att överpröva. Det\r\ninnebär att vi naturligtvis för en diskussion också\r\nom denna fråga.</pre><pre>Rätten till liv</pre><pre>Anf. 61  HENRIK S JÄRREL (m):</pre><pre>Fru talman! Jag har en fråga till statsministern. I\r\nregeringsförklaringen står följande: Alla\r\nmänniskor har samma värde. Den grundläggande\r\nmänskliga rättigheten är rätten till liv.</pre><pre>Min fråga till statsministern är: Fanns det några\r\nsärskilda överväganden bakom den formuleringen,\r\nt.ex. om regeringen har överlagt om en viss översyn\r\nav t.ex. den svenska abortlagstiftningen?</pre><pre>Anf. 62  Statsminister CARL BILDT (m):</pre><pre>Fru talman! Det är självklart att det som står i en\r\nregeringsförklaring står där av mycket speciella\r\nskäl, bl.a. därför att en regeringsförklaring, i\r\nsynnerhet när en regering tillträder för första\r\ngången, skall vara uttryck för vissa grundläggande\r\nvärderingar som denna regering avser att försöka\r\nupprätthålla. Det kan röra sig om vad vi kan\r\nuppfatta som självklarheter -- om friheten i\r\nsamhället, om den grundläggande relationen\r\nmellan staten och samhället och också om sådant\r\nsom allas lika värde och allas rätt till liv.</pre><pre>Därutöver är det självfallet på det sättet, som\r\nHenrik S Järrel antydde, att det bakom detta också\r\nfinns bekymmer med den utveckling som bl.a.\r\nframgår av den statistik som visar på ett mycket\r\nstort antal aborter. Detta leder till en diskussion om\r\nden existerande lagstiftningen. Den diskussionen\r\nförs kontinuerligt i denna kammare och i andra\r\nsammanhang. Men den har inte lett till några\r\nkonkreta slutsatser.</pre><pre>Öststatsexport</pre><pre>Anf. 63  SIMON LILIEDAHL (nyd):</pre><pre>Fru talman! Jag är sedan förra veckan ledamot,\r\nmen jag är också en småföretagare som kommer\r\nfrån verkligheten.</pre><pre>Jag har länge förgäves försökt exportera till\r\nBaltikum och till den gamla Sovjetunionen. Det är\r\nproblem med exportkrediterna, och\r\nkonkurrerande länder har bättre villkor.</pre><pre>Min fråga till Per Westerberg är: Avser regeringen\r\natt ge Exportkreditnämnden nya direktiv som gör\r\ndet möjligt för svensk industri att exportera till\r\ndessa länder?</pre><pre>Anf. 64  Näringsminister PER WESTERBERG\r\n(m):</pre><pre>Fru talman! Exportkreditnämnden har att arbeta\r\nefter en försäkringsprincip, som innebär att risken\r\nskall stå i proportion till den premie som företagen\r\ntvingas betala. Det har gjort det svårt för\r\nExportkreditnämnden att lämna exportkrediter för\r\naffärer som gäller vissa delar av Östeuropa.</pre><pre>Regeringen ser för närvarande över detta problem\r\nnär det gäller Baltikum och har för avsikt att föreslå\r\nnågon form av ram för att på det sättet kunna öppna\r\nmöjligheter för Exportkreditnämnden att ge\r\nföretagen exportkreditgarantier för att kunna göra\r\naffärer med de baltiska staterna.</pre><pre>Prisreglering av handelsgödsel</pre><pre>Anf. 65  MARGARETA WINBERG (s):</pre><pre>Fru talman! Jag vänder mig till jordbruksminister\r\nKarl Erik Olsson. Jordbruksutskottet har just\r\nbehandlat frågan om prisreglering beträffande\r\nhandelsgödsel och växtgifter. Mitt under vår\r\nbehandling i utskottet beslutade regeringen i\r\nfrågan. Regeringen beslutade att avskaffa denna\r\nprisreglering. Detta gäller fr.o.m. i går. Vi tycker\r\natt det är osnyggt handlat. Men det är inte i första\r\nhand detta som min fråga gäller. Detta betyder att\r\ndet blir billigare att använda handelsgödsel och\r\nmiljögifter.</pre><pre>Min fråga till jordbruksministern är: Hur stämmer\r\ndetta med målsättningen att man skall minska\r\nkemikaliseringen av det svenska jordbruket?</pre><pre>Anf. 66  Jordbruksminister KARL ERIK\r\nOLSSON (c):</pre><pre>Fru talman! När det gäller hanteringen är det på det\r\nsättet i denna typ av frågor att när man aviserar\r\ntanken att ta bort en avgift -- det är i och för sig en\r\navgift som är låg för handelsgödsel och\r\nbekämpningsmedel för att finansiera en\r\nspannmålsexport, som den också har använts till\r\ntidigare -- avstannar all aktivitet. Det fick ganska\r\ndramatiska effekter inom handeln och när det\r\ngäller transporterna. Regeringen hade möjlighet\r\natt ta bort avgiften, och den gjorde det så fort detta\r\nkunde hanteras. Vi tror att det var bra för näringen.\r\nDet skulle ändå inte ha kommit in ett öre i avgifter\r\nunder denna tid.</pre><pre>Beträffande den principiella frågan vill jag säga att\r\nden här avgiften är pålagd handelsgödsel och\r\nbekämpningsmedel för att vara en intäkt i det\r\nregleringssystem för exporten som vi är på väg att\r\navskaffa. När vi nu närmar oss EG är en av de\r\nviktiga ambitionerna att anpassa pris- och\r\nkostnadsläget till EG:s. Inom EG finns inte några\r\nsådana avgifter. Därför är det ganska viktigt att\r\nförsöka minska dessa avgifter.</pre><pre>Sedan frågade Margareta Winberg hur detta\r\nstämmer med miljöambitionerna. Egentligen\r\nstämmer det mycket bra. Om vi tittar på priserna\r\npå handelsgödsel och spannmål, som är de viktiga\r\nkomponenterna i detta sammanhang, och går\r\ntillbaka till 1989, som var det sista året med det\r\ngamla systemet, var priset på spannmål 1:39 kr --\r\nomvandlat i dagens penningvärde är drygt 1:70 kr.\r\nFör nästa år är spannmålspriset fastställt till 90 öre,\r\ndvs. ungefär hälften. Handelsgödselpriset\r\nreduceras med denna åtgärd med drygt 20 %.</pre><pre>Bensinskatten</pre><pre>Anf. 67  ROLF CLARKSON (m):</pre><pre>Fru talman! Jag vill ställa en fråga till\r\nkommunikationsminstern. Den aviserade\r\nbensinskattehöjningen kommer att medföra\r\nkraftiga återverkningar på ett så bilberoende\r\nsamhälle som det svenska.</pre><pre>Är kommunikationsministern i det läget beredd att\r\npå nytt pröva frågan om att tillsätta en bilsocial\r\nutredning?</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Detta är ett gammalt kärt ämne som\r\nhar tagits upp under många år.</pre><pre>Det intressanta är att den bensinprisnivå som nu\r\ntycks etableras ligger mycket nära den nivå som\r\nman i olika miljösammanhang har kommit fram till\r\när nödvändig om trafiksektorn skall ta sitt\r\nmiljöansvar enligt det sektorsansvar som riksdagen\r\nhar ålagt den.</pre><pre>Jag kan inte svara på frågan om en bilsocial\r\nutredning. För närvarande förebereder vi inte\r\nnågon sådan inom regeringskansliet.</pre><pre>Tredje spåret i Stockholm</pre><pre>Anf. 69  KENT CARLSSON (s):</pre><pre>Fru talman! Det har förts många diskussioner om\r\ndet s.k. tredje spåret i Stockholm. Regeringen\r\nbeslutade för ett litet tag sedan att man inte kunde\r\ntänka sig att finansiera något annat än ett tredje\r\nspår i ytläge förbi Riddarholmskyrkan. Samtidigt\r\ntalades det om ett fjärde spår.</pre><pre>Nu finns det nya utredningar från Banverket som\r\nsäger att man kan bygga en tunnel, där både det\r\ntredje och det fjärde spåret skulle få plats, och som\r\ndessutom skulle göra att man slipper äventyra\r\nRiddarholmskyrkans framtid.</pre><pre>Hur ser kommunikationsministern på denna nya\r\nutredning om möjligheten att bygga en tunnel för\r\nspåren i stället för att lägga dem i ytläge?</pre><pre>Anf. 70  Kommunikationsminister MATS\r\nODELL (kds):</pre><pre>Fru talman! Denna utredning kom häromdagen.\r\nDen visar att det billigaste tunnelalternativet blir ca\r\n2 miljarder kronor dyrare än de ca 1,5 miljarder\r\nsom är finansierade i Banverkets budget.</pre><pre>Man kan då tycka, som Monica Andersson i\r\nStockholms kommun, att detta bara är en\r\nbudgetteknisk fråga. Nu sitter finansministern här\r\nbakom mig, och jag vet att hon tycker att 2\r\nmiljarder naturligtvis kan reduceras till\r\nbudgetteknik, men det är den allra svåraste teknik\r\nsom vi över huvud taget har att hantera.</pre><pre>Det finns alltså inga pengar anslagna för den typen\r\nav fördyrade lösningar. Det skulle i så fall vara --\r\nsom man förstår av Monica Anderssons uttalande i\r\nStockholms stadshus om att detta skulle vara enkel\r\nbudgetteknik -- möjligheten att man i regionen tar\r\nfram pengarna. Men det är en annan sak att gå ut\r\ntill resten av landet. Jag kan ställa frågan till\r\nledamöterna i denna kammare om de är beredda att\r\navstå från beslutade projekt på andra håll i landet\r\nför att åstadkomma denna fördyrade lösning. Jag\r\ntror ärligt talat inte att detta är realpolitik.</pre><pre>Anf. 71  KENT CARLSSON (s):</pre><pre>Fru talman! Man får för denna fördyrade kostnad\r\ninte bara ett spår utan två spår,\r\nkommunikationsministern. Problemet både för\r\nregeringen och stokholmspolitikerna är att vi med\r\nen ökad järnvägstrafik så småningom måste ha ett\r\nfjärde spår. Frågan är genom vilket gravkor i\r\nRiddarholmskyrkan som man skall köra det fjärde\r\nspåret.</pre><pre>Anf. 72  Kommunikationsminister MATS\r\nODELL (kds):</pre><pre>Fru talman! Detta är som att gå och julhandla med\r\nbarnen. Man säger: Vi behöver också det här.\r\nSedan ser man sig om, och så hittar man mer och\r\nmer.</pre><pre>Sanningen är, att om man skulle välja\r\ntunnelalternativet, försenar det möjligheten att få i\r\ngång en tågföring söderut som är helt nödvändig\r\nmed tanke på de omfattande investeringar som nu\r\npågår -- Svealandsbanan, Mälarbanan,\r\nArlandabanan och utvecklingen av fjärrtrafiken\r\nmed snabbtåg. Jag tror ärligt talat att detta inte är\r\nrealistiskt.</pre><pre>Behovet av det fjärde spåret ligger långt in i nästa\r\nsekel.</pre><pre>Stöd till varvsnäringen</pre><pre>Anf. 73  ROLF L NILSON (v):</pre><pre>Fru talman! Jag skulle vilja ställa en fråga till\r\nnäringsministern. Vid årsskiftet upphör det svenska\r\nvarvsstödet. Det är i princip bra. Men under ett par\r\når framåt hotas svensk varvsindustri och\r\nskeppsindustri att slås ut av utländska konkurrenter\r\nmed statsstöd -- danskar, tyskar och norrmän. Vad\r\ntänker regeringen göra för ge dem en chans att\r\növerleva de två tre år det är fråga om?</pre><pre>Anf. 74  Näringsminister PER WESTERBERG\r\n(m):</pre><pre>Fru talman! Först och främst skall man notera att\r\nEG-området för närvarande har ett varvsstöd som\r\nlöper ut under 1993. Vi följer självfallet mycket\r\nnära vad som kommer att hända inom EG-området\r\nunder det kommande året, dvs. om man kommer\r\natt låta stödet löpa fullt ut eller ej.</pre><pre>Sedan noterar jag att den typ av varvsstöd som vi\r\nhittills har haft i Sverige om 5 %, motsvaras mer än\r\nväl av den kostnadsminskning som man fått via de\r\nförändringar i valutakurser och de sänkta\r\narbetsgivaravgifter som nu kommer.</pre><pre>Anf. 75  ROLF L NILSON (v):</pre><pre>Fru talman! Jag tolkar detta som, att om EG\r\nförlänger sitt varvsstöd, vilket är troligt, kan\r\nregeringen tänka sig att agera.</pre><pre>Anf. 76  Näringsminister PER WESTERBERG\r\n(m):</pre><pre>Fru talman! Vi kommer i så fall att pröva frågan\r\nånyo.</pre><pre>Anf. 77  TALMANNEN</pre><pre>Den muntliga frågestunden är härmed avslutad. Vi\r\ntackar statsministern, finansministern,\r\njordbruksministern, kommunikationsministern och\r\nnäringsministern.</pre><pre>Överläggningen var härmed avslutad.</pre><pre>8 §  Information från regeringen om åtgärder\r\nmot den ekonomiska brottsligheten</pre><pre>Anf. 78  Justitieminister GUN HELLSVIK\r\n(m):</pre><pre>Fru talman! När det gäller den ekonomiska\r\nbrottsligheten står vi i dag inför en stituation där tre\r\nmycket svårbemästrade omständigheter\r\nsamverkar. Polisens resurser har under lång tid\r\neftersatts. Antalet misstänkta fall av ekonomisk\r\nbrottslighet har ökat. Det statsfinansiella läget\r\nmedger inte någon omedelbar generell\r\nresursförstärkning för polis och åklagare, vilket\r\nhade varit möjligt under 1980-talet.</pre><pre>Regeringen har i dag fattat beslut som berör den\r\nekonomiska brottsligheten, och det ger mig\r\nanledning att i ett sammanhang presentera vad som\r\ngörs inom Justitiedepartementet på detta område.\r\nJag vill emellertid först mer allmänt diskutera den\r\nekonomiska brottsligheten och bakgrunden till den\r\nsituation jag just beskrev.</pre><pre>Den ekonomiska brottsligheten utgör ett allvarligt\r\noch omdebatterat problem. Sanningen är\r\nemellertid den att kunskapen om hur den\r\nekonomiska brottsligheten verkligen ser ut, och\r\nvilken omfattning den faktiskt har, är bristfällig. År\r\n1988 publicerades i Brottsförebyggande rådets regi\r\nen forskningsrapport, där det konstaterades att\r\nuppgifterna om den ekonomiska brottsligheten i\r\nstor utsträckning byggde på uppskattningar och\r\nantaganden. Någon direkt förbättring av denna\r\nsituation har dessvärre inte skett.</pre><pre>Det är helt enkelt så, att det är mycket svårt att få\r\nfram tillförlitliga uppgifter om arten och\r\nomfattningen av det vi kallar ekonomisk\r\nbrottslighet. Jag måste mot den bakgrunden varna\r\nför de debattinlägg som ger intryck av att var och\r\nvarannan svensk skulle ägna sig åt ekonmisk\r\nbrottslighet. Vi har alla att tjäna på saklighet. Och\r\nvåra åtgärder måste vara anpassade till de verkliga\r\nförhållanden som de berör.</pre><pre>Det är viktigt att lagstiftningsarbetet sker med\r\nbeaktande av de konsekvenser den aktuella lagen\r\nfår på andra områden än dem som särskilt avses. Vi\r\nmåste därför vara uppmärksamma så att vi inte i vår\r\niver att komma tillrätta med den ekonomiska\r\nbrottsligheten undergräver förutsättningarna för\r\nden seriösa och välståndsskapande\r\nnäringsverksamheten.</pre><pre>Jag vill i detta sammanhang erinra om att Sverige\r\nhar varit lågt framme på vägen mot ett\r\ngenomreglerat kontroll- och myndighetssamhälle.\r\nÖverdriven detaljreglering och stelbent\r\nmyndighetsutövning kan i sig innebära en fara, inte\r\nminst för moral och etik i samhället. Vidare leder\r\ndet ofta till snedvridningar och\r\neffektivitetsförluster i samhällsekonomin, vilket\r\ndrabbar alla medborgare i form av minskad välfärd.</pre><pre>Den ekonomiska brottsligheten gör tillräcklig\r\nskada som det är. Jag har inte för avsikt att låta den\r\ntillfoga samhället ytterligare skada genom att\r\ntvinga fram lagstiftning som lägger hinder i vägen\r\nför alla dem som till skillnad från brottslingarna\r\nföljer lagar och bestämmelser. Regeringen kommer\r\natt fortsätta att arbeta för avreglering. Vi vill skapa\r\nett samhälle där människor tar eget ansvar. Ett\r\nansvar som också innebär att de som bryter mot\r\nlagarna i ökad utsträckning skall dömas och avtjäna\r\nsina straff.</pre><pre>När det gäller begreppet ekobrott, skall man hålla i\r\nminnet att det omfattar ett stort antal olika typer av\r\nkriminella handlingar och gärningsmäm. I\r\nstatistiskt material ingår så vitt skilda brott som\r\nringa bokföringsbrott och bedrägerier omfattande\r\nhundratals miljoner kronor.</pre><pre>I grova drag kan den ekonomiska brottsligheten\r\nindelas i tre huvudkategorier. Till den första\r\nkategorin kan hänföras skatte- och uppbördsbrott.\r\nDen andra kategorin innefattar gäldenärsbrotten\r\noredlighet, vårdslöshet och mannamån mot\r\nborgenärer samt bokföringsbrott. Till kategori\r\nnummer tre kan räknas bedrägerier, häleri,\r\ntrolöshetsbrott, mutbrott och andra brott av\r\ntraditionell karaktär.</pre><pre>Det förtjänar att understrykas att det inte går någon\r\nskarp gräns mellan ekonomisk brottslighet och\r\nannan kriminalitet.</pre><pre>För att finna de grundläggande orsakerna till\r\ndagens situation när det gäller den ekonomiska\r\nbrottsligheten, är det nödvändigt att rikta blicken\r\nbakåt mot den utveckling som skedde under 1980-\r\ntalet.</pre><pre>Det är helt klart att en faktor som väsentligt bidrar\r\ntill dagens bekymmersamma situation när det gäller\r\nden ekonomiska brottsligheten, är att vi i Sverige\r\nhar en brist på poliser. Denna brist är en följd av\r\nden förra regeringens otillräckliga satsningar på\r\npolisen. De borgerliga partierna var under 1980-\r\ntalet mycket kritiska till Socialdemokraternas\r\npolitik på denna punkt. De negativa\r\nkonsekvenserna är i dag uppenbara. Det är därför\r\ntyvärr så, att det i dag föreligger den oacceptabla\r\nsituationen att utredningar om misstänkta\r\nekonomiska brott ofta får avbrytas, eller inte ens\r\nkan inledas, eftersom polisresurserna är\r\notillräckliga.</pre><pre>Socialdemokraterna tillsatte under början av 1980-\r\ntalet den s.k. Eko-kommissionen. Eko-\r\nkommissionen förde fram tankegångar och lade\r\nfram förslag om åtgärder som inte bara var\r\nfrämmande för svenskt rättsmedvetande utan också\r\ninnebar direkta hot mot rättssäkerheten.</pre><pre>Kommissionens resonemang om omvänd\r\nbevisbörda och dess uttalanden om att det i\r\nekobrottsbekämpningens intresse fick accepteras\r\natt oskyldiga dömdes till straff, är kända exempel.\r\nFörslagen möttes naturligvis av kraftig kritik och\r\nledde dess bättre inte till lagändringar.</pre><pre>Vi skall också hålla i minnet att 1982 års kraftiga\r\ndevalvering i kombination med den dåvarande\r\nregeringens oförmåga att hålla nere\r\nkostnadsutvecklingen, väsentligen bidrog till den\r\ninflations- och spekulationsekonomi vars följder vi\r\nalla i dag brottas med. Vi kan inte bortse ifrån att\r\ndet ekonomiska klimatet under 80-talet även ledde\r\ntill en ökning av den ekonomiska brottsligheten.</pre><pre>I den politiska debatten och i massmedia talas det\r\nmycket om ekobrott. Min uppfattning är att det\r\nlänge har just talats och utretts väldigt mycket. Vad\r\nsom krävs är effektiva åtgärder på många områden,\r\nsom möjliggör att misstänkt brottslighet utreds och\r\natt av domstol konstaterade brott leder till\r\nkännbara straff. Det finns dock inga genvägar till\r\nen effektiv brottsbekämpning, utan det handlar om\r\nhårt och väl planerat arbete med såväl bekämpande\r\nsom förebyggande insatser. Samtidigt måste\r\nlagarna vara förankrade i det allmänna\r\nrättsmedvetandet. När så inte är fallet skapas en\r\ngrogrund för ekonomisk och annan brottslighet.</pre><pre>Den ekonomiska brottslighetens skiftande karaktär\r\ninnebär att brottsbekämpningen med nödvändighet\r\nengagerar ett stort antal myndigheter och andra\r\nberörda. Utöver polis, åklagar- och\r\nskattemyndigheter, inkl. Riksskatteverket,\r\nengagerar ekobrottsligheten även\r\nkronofogdemyndigheter, Finansinspektionen,\r\nkonkursförvaltare och revisorer. Vidare\r\naktualiserar denna brottslighet regelmässigt de\r\nregelsystem som tillämpas av Patent- och\r\nregistreringsverket och länsstyrelserna.</pre><pre>Vid beivrandet av den ekonomiska brottsligheten\r\nställs naturligtvis också stora krav på domstolarnas\r\nkapacitet och kompetens. Effektiv samverkan och\r\nrationell samordning av myndigheternas insatser är\r\ndärför av största vikt vid bekämpningen av denna\r\nbrottslighet. Detta gäller inte minst mot bakgrund\r\nav att det påfallande ofta är just brister i dessa\r\nhänseenden som utnyttjas av gärningsmännen och\r\nsom försvårar upptäckt och beivrande av denna\r\nkriminalitet.</pre><pre>I syfte att förbättra möjligheterna att bekämpa den\r\nekonomiska brottsligheten har regeringen i dag\r\nbeslutat att ta initiativ till en förändring av\r\nRikskriminalpolisens organisation och av den\r\nkvalificerade kriminalpolisverksamheten över\r\nhuvud taget. En modell som skall prövas är att\r\nupprätta en regionkriminalpolis inom varje\r\nåklagarregion. Regionkriminalpolisen skall utgöra\r\nen slagkraftig styrka för bekämpning av den mest\r\nkvalificerade brottsligheten, bl.a. den grova\r\nekonomiska brottsligheten.</pre><pre>Vidare har vi inom Justitiedepartementet gått\r\nvidare med frågan om att utveckla åklagarens roll\r\nsom förundersökningsledare. Ett av syftena med en\r\nomorganisation av Rikskriminalpolisen är\r\nnämligen att skapa bättre förutsättningar för ett\r\neffektivt samarbete mellan den nya\r\nregionkriminalpolisen och\r\nregionåklagarmyndigheterna. Med andra ord skall\r\ndörren öppnas för ett mer aktivt deltagande från\r\nåklagarna när det gäller att leda förundersökningar\r\navseende grov brottslighet.</pre><pre>Min avsikt är sedan att detta arbete skall samordnas\r\nmed de förslag till förändringar som har framförts i\r\nÅklagarutredningens nyligen avlämnade\r\nbetänkande. Åklagarutredningen har gjort en\r\ngenomgripande översyn av åklagarväsendet och\r\nlagt fram förslag som kan antas leda till\r\nförbättringar i effektivitetshänseende.</pre><pre>De planer som jag nu har redovisat innebär en\r\nganska radikal nyordning på kriminalpolisens\r\nområde. Det övergripande syftet är att få till stånd\r\nen effektivisering och en kraftsamling av kampen\r\nmot den grova brottsligheten. Det nödvändiga\r\nutredningsarbetet för att åstadkomma dessa\r\nförändringar skall påbörjas redan före årets slut.</pre><pre>Dessutom ges Riksåklagaren resurser för\r\nupprättande av en särskild grupp med åklagare och\r\nrevisorer. Denna grupp skall särskilt utreda\r\nkvalificerad ekonomisk brottslighet som riktar sig\r\nmot banker och andra kreditinstitut. Gruppen\r\nkommer inom kort att inleda sitt arbete.</pre><pre>Vidare bör stora samordningsvinster kunna göras\r\ngenom att öka utnyttjandet av de revisorer som\r\nkonkursförvaltarna anlitar. Utredningar om\r\nekonomisk brottslighet kan effektiviseras om\r\nkonkursförvaltarna, polisen och åklagarna i större\r\nutsträckning utnyttjar samma externa\r\nrevisionsexpertis. Det finns åtskilligt att vinna här.\r\nÅklagaren kan t.ex. få inflytande över vilka frågor\r\nsom skall utredas. Härigenom undviks också det\r\ndubbelarbete som består i att samma fråga utreds\r\nvid olika tillfällen och av olika personer.</pre><pre>Riksåklagaren har tillsatt en arbetsgrupp bestående\r\nav representanter från Riksåklagaren,\r\nRiksskatteverket, kronofogdemyndigheterna,\r\nKonkursförvaltarkollegiet och Föreningen\r\nAuktoriserade Revisorer som skall arbeta vidare\r\nmed dessa frågor, och då särskilt med frågan om\r\nrevisorers medverkan i brottsutredning.</pre><pre>När det gäller konkursförvaltarnas roll vill jag gå\r\nframåt ytterligare. Det arbete som hittills bedrivits\r\nhar visat, att det inom ramen för gällande regler\r\nfinns ett betydande utrymme för ett fördjupat och\r\nintensifierat samarbete mellan åklagarna och\r\nkonkursförvaltarna och att detta skulle kunna\r\neffektivisera utredningen av ekonomiska brott.\r\nKonkursförvaltarna borde beakta brottsaspekten i\r\nstörre utsträckning än vad som görs i dag, samtidigt\r\nsom åklagarna bättre borde ta vara på all den\r\nkunskap som konkursförvaltarna får under sin\r\nutredning av konkursboet.</pre><pre>Jag vill därutöver nämna det nya budgetsystemet\r\nför polisen. Fr.o.m. innevarande år skall polisen\r\ntillämpa ett budgetsystem med ramanslag och\r\nmålstyrning. Härigenom bör flexibiliteten öka för\r\npolismyndigheterna att göra de resursmässiga och\r\norganisatoriska förändringar som behövs för att\r\neffektivisera bl.a. ekobrottsbekämpningen.</pre><pre>Som ni märker är den bärande tanken, eller\r\nstrategin om man så vill, bakom dessa åtgärder att\r\ngenom förbättrad samordning koncentrera och\r\neffektivisera myndigheternas brottsbekämpande\r\narbete. Vi måste komma bort från dagens situation\r\ndär utredningar om ekonomisk brottslighet bedrivs\r\nefter någon sorts stafettpinneprincip och därför tar\r\nflera år att slutföra. Brottsbekämpningen skall ske\r\nmed utnyttjande av myndigheternas samlade\r\nkunskaper. Utrednings- och andra resurser skall\r\nkunna sättas in så tidigt som möjligt och under\r\nrationellt samverkande former.</pre><pre>Jag får avslutningsvis erinra om följande övriga\r\nåtgärder som syftar till att på olika sätt förstärka\r\nkampen mot den ekonomiska brottsligheten.</pre><pre>Riksåklagaren och Rikspolisstyrelsen har i samråd\r\nmed Riksskatteverket, som ni känner till, på\r\nregeringens uppdrag utrett de åtgärder som bör\r\nvidtas för att statsmakternas prioriteringar och\r\nriktlinjer i fråga om bekämpningen av den\r\nekonomiska brottsligheten skall förverkligas. I den\r\nrapport myndigheterna avlämnat ingår omfattande\r\nförslag till förändringar. Bl.a. påtalas behovet av en\r\növersyn av tvångsmedelsanvändningen.</pre><pre>Polisens möjligheter att göra beslag och\r\nhusrannsakan är av betydelse när det gäller\r\nekonomisk brottslighet. Inom\r\nJustitiedepartementet pågår ett arbete med att\r\nutforma direktiv till en översyn av reglerna om just\r\nbeslag och husrannsakan.</pre><pre>Vidare har Riksåklagaren och Rikspolisstyrelsen\r\näven lämnat förslag till förändringar av\r\naktiebolagslagen. Förslagen har överlämnats till\r\nAktiebolagskommittén som nu behandlar bl.a. de\r\nproblem som rör aktiebolag som saknar behörig\r\nställföreträdare och registrering av sådan\r\nföreträdare.</pre><pre>Regeringen har också nyligen till riksdagen\r\növerlämnat en proposition med förslag till bl.a.\r\nförenklat delgivningsförfarande när aktiebolag\r\nsaknar behörig ställföreträdare.</pre><pre>De två sistnämnda punkterna avser åtgärder som\r\nbör dels försvåra för ekonomiska brottslingar att\r\nutnyttja dagens system, dels underlätta\r\nutredningsarbetet avseende de ökända s.k.\r\nbolagsplundringarna.</pre><pre>Regeringen har i dag beslutat att till riksdagen\r\növerlämna en proposition avseende höjning av\r\nstraffskalorna för åtskilliga brott, däribland brotten\r\nhäleri och svindleri. Förslaget till\r\nstraffskaleskärpningar är en markering av dessa\r\nbrotts allvarlighetsgrad, vilket även har betydelse\r\nför polisens prioriteringar.</pre><pre>Inom Justitiedepartementet bereds\r\nDomstolsutredningens nyligen avlämnade\r\nbetänkande Domstolarna inför 2000-talet.\r\nBetänkandet innehåller förslag om att vissa beslut\r\ni ärenden om tvångslikvidation skall överflyttas till\r\nPatent- och registreringsverket, så att beslut skall\r\nkunna fattas snabbare och dubbelarbete undvikas.\r\nHärigenom skapas också bättre möjligheter att\r\nkomma till rätta med problemet att reglerna om att\r\naktiebolags årsredovisningshandlingar inom viss tid\r\nskall inges till Patent- och registreringsverket inte\r\nefterlevs.</pre><pre>Med detta överlämnar jag ordet till min kollega\r\nstatsrådet Lundgren.</pre><pre>Anf. 79  Statsrådet BO LUNDGREN (m):</pre><pre>Fru talman! Fram till den 1 januari 1991 hade vi i\r\nSverige vad många betecknade som ett perverst\r\nskattesystem. Genom höga marginalskatter och\r\nstora skillnader i skattesatser skapades ett intresse\r\ndels för vad jag skulle vilja beteckna som\r\növerdriven skatteplanering, dels för rena\r\nskattebrott. Sådana genomfördes på olika sätt,\r\ngenom att undvika att deklarera inkomster eller\r\ngenom att utnyttja systemet i syfte att mjölka det\r\npå pengar. En möjlighet som tyvärr har kommit att\r\nutvecklas under de senaste åren är att felaktigt\r\nredovisa nystartade rörelser och ta ut återbetalning\r\nav mervärdesskatt.</pre><pre>Den förra regeringen lade fram många förslag som\r\nsyftade till att stoppa denna utveckling. Blotta\r\nförekomsten av så många förslag visade att man\r\ninte lyckades. Det enda som kunde hjälpa var den\r\nskattereform som genomfördes och som gav sänkta\r\nskattesatser och mindre spännvidd. Det har inte\r\nminst bidragit till att man fått ett mycket lägre\r\nintresse för skatteplanering.</pre><pre>Låt mig dock redan nu betona att begreppet\r\nskatteplanering och de åtgärder som vidtas inom\r\nramen härför är legalt riktiga företeelser, som ingen\r\nkan ifrågasätta från legal utgångspunkt. De har\r\nalltså ingenting med ekonomisk brottslighet att\r\ngöra, och det är viktigt att göra den distinktionen.</pre><pre>Vad gäller skattebrottsligheten är det självklart att\r\nskattesystemet måste utformas så att det bidrar till\r\natt minska brottsbenägenheten. Det gäller inte\r\nminst utformningen av uppbördssystemet och\r\ndessutom utformningen av kontrollmöjligheterna\r\nmed de restriktioner som justitieministern talade\r\nom. Det gäller att förebygga brott och att spåra upp\r\ndem som har begått brott, inte att vidta åtgärder\r\nsom försvårar och försämrar möjligheterna till\r\nnormal näringsverksamhet.</pre><pre>I det sammanhanget är det viktigt att prioritera\r\nkontrollinsatser och att inom ramen för de resurser\r\nsom anvisas till skattemyndigheterna skapa\r\nförutsättningar för förenklingar -- exempelvis\r\ngenom det förslag om förenklad självdeklaration\r\nsom har förelagts riksdagen -- som kan omfördela\r\nresurser till förmån för kontroll.</pre><pre>Det är dock viktigt att de kontroller som görs av\r\nskattemyndigheterna och som leder till misstanke\r\nom eller konstaterande av ekonomisk brottslighet\r\nockså får en uppföljning av de rättsvårdande\r\nmyndigheterna i övrigt. De möjligheterna förstärks\r\ngenom de förslag som justitieministern tidigare här\r\nhar redovisat. På mitt ansvarsområde ligger\r\nsjälvfallet att i den fortsatta lagstiftningen på\r\nskatteområdet kontinuerligt bevaka utformningen\r\npå ett sådant sätt att man minimerar intresset för\r\nskattebrott. Vi avser att ta initiativ till en översyn\r\nav skattebrottslagen och av\r\nuppbördslagstiftningen, och det är viktigt att den\r\növersynen genomförs på ett sådant sätt att hänsyn\r\ntas till utvecklingen på ekobrottssidan.</pre><pre>Fru talman! Så över till ett annat område som jag\r\nhar att hantera i regeringen. Det finansiella\r\nsystemet används inte bara i Sverige utan också i\r\nandra länder för att, som man säger, tvätta pengar\r\neller tillgångar som har tillskansats genom brottslig\r\nverksamhet. Regeringen har i dag beslutat om en\r\nlagrådsremiss om åtgärder mot sådan penningtvätt.</pre><pre>Det är uppenbart för var och en att intresset för\r\nbrottsliga handlingar ökar, om det finns möjlighet\r\natt omsätta de tillgångar som man förvärvar genom\r\nden brottsliga handlingen på ett sådant sätt att de så\r\nsmåningom kan användas i normal ekonomisk\r\nverksamhet. Övergången från den egendom som\r\nman har tillskansat sig genom brottslig handling till\r\nen egendom som förefaller vara ren och inte leder\r\ntill några misstankar -- penningtvätten -- måste man\r\ntill varje pris försöka hindra.</pre><pre>Det görs sådana här förändringar i lagstiftningen\r\nockså i andra länder. EG försöker genom olika\r\nåtgärder gemensamma för EG-området skapa\r\nförutsättningar för ett gemensamt agerande över\r\nnationsgränserna. Det är mot den bakgrunden som\r\nvi också i Sverige bör ha en ny lagstiftning som\r\nomfattar åtgärder just mot penningtvätt.</pre><pre>Den lag som föreslås skall omfatta banker,\r\nhypoteksinstitut, värdepappersinstitut,\r\nlivförsäkringsföretag och kreditmarknadsbolag.\r\nFörslaget innebär att dessa företag skall kontrollera\r\nen kunds identitet när man inleder ett\r\naffärsförhållande eller när en transaktion avser ett\r\nbelopp som överstiger 110 000 kr. Om en\r\ntransaktion görs för någon annans räkning skall\r\nföretaget på ett lämpligt sätt försöka ta reda på för\r\nvem den utförs.</pre><pre>De företag som här har nämnts skall granska alla\r\ntransaktioner avseende medel som kan antas\r\nhärröra från brottsliga förvärv av allvarligare slag\r\noch anmäla sådana förhållanden till\r\nRikspolisstyrelsen eller annan polismyndighet som\r\nregeringen bestämmer.</pre><pre>Genom åtgärderna mot penningtvätt försämras\r\nmöjligheterna för brottsliga gärningar. Intresset\r\nhärför blir mindre, och det är ett sätt att bidra till\r\natt minska omfattningen av den ekonomiska\r\nbrottsligheten.</pre><pre>Anf. 80  LARS-ERIK LÖVDÉN (s):</pre><pre>Fru talman! Under ett års tid har regeringen intagit\r\nen kallsinnig och bagatelliserande inställning till\r\nden ekonomiska brottsligheten. Det är signaler\r\nsom uppfattas ute på fältet. Vi socialdemokrater\r\nhar gång på gång krävt kraftfulla åtgärder av\r\nregeringen för att komma till rätta med\r\nbrottsligheten, men fått avvisande svar.</pre><pre>Vi lyckades i våras driva igenom ett krav i riksdagen\r\nmot regeringspartierna om inrättande av en\r\nfinanspolis, men det är också allt vad vi hitintills har\r\nfått till stånd.</pre><pre>Nu redovisar justitieministern ett antal åtgärder,\r\nsom presenterades i kammaren redan i fredags, och\r\nhon försöker med dessa åtgärder tillsammans med\r\nförslaget om att inrätta en regional\r\nrikskriminalorganisation ge intryck av\r\nhandlingskraft, men dessa åtgärder är med förlov\r\nsagt helt otillräckliga.</pre><pre>Jag ställde några frågor till justitieministern i\r\ninterpellationsdebatten i fredags. Jag vill gärna\r\nupprepa dem.</pre><pre>Vi socialdemokrater har föreslagit inrättandet av\r\nen central organisation med regionala enheter\r\nbestående av polis, åklagare, skatterevisorer,\r\nkronofogdar och ekonomer för att bekämpa den\r\ngrövre ekonomiska brottsligheten. Min första fråga\r\när om justitieministern är beredd att pröva det\r\nförslaget i det utredningsarbete som nu skall\r\nbedrivas.</pre><pre>Den andra frågan utgår från att vi socialdemokrater\r\nföreslår en betydande resursförstärkning när det\r\ngäller polisens och åklagarnas möjligheter att\r\nbekämpa den ekonomiska brottsligheten. Vi\r\nföreslår att en sådan central organisation med\r\nregionala enheter får minst 50 miljoner kronor till\r\nförfogande utöver den personal som i dag finns\r\ntillgänglig för bekämpande av den ekonomiska\r\nkriminaliteten. Är justitieministern beredd att ta\r\nupp de pengarna i den budget som presenteras i\r\njanuari månad?</pre><pre>Vi föreslår vidare att man tillsätter en\r\nsnabbutredning för att ytterligare effektivisera\r\nlagstiftningen mot den ekonomiska brottsligheten.\r\nMin tredje fråga är: Är justitieministern beredd att\r\ntillmötesgå det kravet?</pre><pre>Anf. 81  Justitieminister GUN HELLSVIK\r\n(m):</pre><pre>Fru talman! Lars-Erik Lövdén talar om centrala och\r\nregionala enheter. Jag har också sett litet grand av\r\ntankarna i era förslag, men det som vi i dag har\r\nbeslutat att utreda är just möjligheterna att\r\nförstärka den regionala verksamheten och skapa\r\nförutsättningar för åklagaren att fungera som den\r\nförundersökningsledare som åklagaren redan\r\nformellt skall vara. Inte någon i föregående\r\nregering och inte heller något föregående riksmöte\r\nhar dock sett till att åklagarna har kunnat fylla den\r\nfunktionen. Jag tror att vi når minst lika långt som\r\nLars-Erik Lövdén tänker sig med de direktiv som vi\r\nhar gett.</pre><pre>Vidare har vi frågan om resursförstärkning. Jag\r\ntycker att det är litet magstarkt att ta upp frågan om\r\nregeringen är beredd att arbeta för att ytterligare 50\r\nmiljoner kronor skall anslås till\r\nJustitiedepartementet. Regeringspartierna och\r\nSocialdemokraterna har kommit överens om en\r\nkrisuppgörelse innebärande bl.a. att\r\nJustitiedepartementet skall spara 500 miljoner\r\nkronor. Detta är en överenskommelse som gäller,\r\nLars-Erik Lövdén, men det är inte vi som har önskat\r\ndessa besparingar. Att sedan begära att ytterligare\r\n50 miljoner skall anslås betyder att vi måste spara\r\nin inte enbart 500 miljoner utan 550 miljoner på\r\nnågon annan verksamhet.</pre><pre>Jag har tidigare redovisat att vi är beredda att göra\r\nomfördelningar för att ge riksåklagaren de extra\r\nresurser som han har anhållit om. Vi är beredda att\r\nförbättra organisationen så att de resurser som\r\nfinns utnyttjas på ett vettigt sätt. Det är det\r\nproblem som vi först måste klara av. Därför är det\r\ntotalt ointressant att just nu lägga resurser på en\r\nsnabbutredning. Vi kommer att komma långt\r\ngenom att förbättra samverkan mellan våra\r\nmyndigheter och förändra organisationen. I dagens\r\nekonomiska situation är det detta som vi i första\r\nhand skall göra. Att pumpa in en mängd nya pengar\r\nutan en fungerande organisation ger inga bra\r\nresultat. Det dövar samvetet för en kort stund. Men\r\nvi är skyldiga våra efterkommande något mer.</pre><pre>Anf. 82  LARS-ERIK LÖVDÉN (s):</pre><pre>Fru talman! Justitieministern åberopar\r\nstatsfinansiella skäl för att inte sätta in resurser i\r\nkampen mot den ekonomiska brottsligheten. Jag\r\nskulle vilja åberopa statsfinansiella skäl för att göra\r\nkraftfulla satsningar och sätta till nya ekonomiska\r\nresurser för att bekämpa den ekonomiska\r\nbrottsligheten.</pre><pre>Om vi agerar med kraft och satsar stora resurser får\r\nvi med hjälp av en framgångsrik kamp mot den\r\nekonomiska brottsligheten i andra änden in\r\nbetydande skatteintäkter till samhället. Det här\r\nframgår av den BRÅ-promemoria som har lagts\r\nfram och de skatterevisioner som har gjorts i olika\r\nbranscher och som justitieministern åberopar.\r\nRegeringen är alltså inte beredd att satsa en krona\r\ntill i kampen mot den ekonomiska brottsligheten\r\nutöver de 500 miljoner kronor som riksåklagaren\r\ntydligen skall få för att granska bankkrisen.</pre><pre>Sedan har vi frågan om en särskild organisation.\r\nDet är många, bl.a. Rolf Åbjörnsson, ordförande i\r\nKonkursförvaltarnas riksförbund, som har krävt en\r\nsärskild organisation med samgruppering av\r\nåklagare, skatterevisorer, polis och kronofogdar\r\nsom med kraft skall bekämpa ekobrottsligheten.\r\nJag beklagar att justitieministern inte har velat ta\r\ndet förslaget till sig. Det är inte bara\r\nSocialdemokraterna som har drivit den\r\nuppfattningen.</pre><pre>Anf. 83  Justitieminister GUN HELLSVIK\r\n(m):</pre><pre>Fru talman! Lars-Erik Lövdén och jag kan fortsätta\r\ndiskussionen om pengar hur länge som helst. Jag\r\ntycker att det räcker med att konstatera att\r\nSocialdemokraterna önskade som en del av\r\nkrisuppgörelsen besparingar på 500 miljoner\r\nkronor. Jag tycker att det är näst intill skamligt att\r\ntala om ökade resurser och att skylla på oss för att\r\nytterligare pengar inte kan tas fram.</pre><pre>Sedan har vi frågan om samordningen av\r\nverksamheterna. Jag måste ha varit oklar i mitt\r\nanförande. Större delen av åtgärderna går ut på att\r\nfå de resurser som finns att samverka. Jag\r\nrepeterar: Har man inte en organisation som\r\nfungerar effektivt, är det självbedrägeri att pumpa\r\nin en massa nya pengar. Organisationen blir inte\r\nbättre för det.</pre><pre>Anf. 84  LARS HEDFORS (s):</pre><pre>Fru talman! Vi har nu fått uppleva det smått\r\nsensationella att landets skatteminister har stått tio\r\nminuter i talarstolen och talat om hur man skall\r\nkomma till rätta med skattebrott och\r\nskatteundantagande utan att med ett enda ord\r\nnämna skattemyndigheterna eller Riksskatteverket\r\nvid namn. Jag vill be Bo Lundgren att säga något\r\nom deras roll i sammanhanget. De har väl en roll?</pre><pre>Jag påstår att dessa myndigheter har en viktig roll.\r\nDet är när de granskar deklarationer och gör\r\nrevisioner som den ekonomiska brottsligheten\r\nupptäcks. Det gäller inte bara skattebrott. Därför\r\nskulle det egentligen behövas fler skatterevisorer,\r\nvilket inte behöver kosta något, justitieministern.\r\nVi vet att en skatterevisor betalar sig flera gånger\r\nom och skulle kunna bli ett effektivt vapen i den\r\nkrisbekämpning som nu pågår.</pre><pre>Det viktigaste av allt är ändå att de revisorer som\r\nfinns används så effektivt som det över huvud taget\r\när möjligt. De skall helst inte belastas med nya och\r\nrutinartade kontrolluppgifter. Det är precis det som\r\nhänder nu. Regeringen lägger fram det ena\r\nförslaget efter det andra som ökar möjligheterna till\r\nskatteplanering och skattefusk. Reavinstskatten\r\nskall bli 25 %, vilket ger obalans i skattesystemet.\r\nReglerna för att motverka skatteplanering i\r\nfåmansbolag mjukas upp. Skatteflyktslagen skall\r\navskaffas.</pre><pre>Jag skulle vilja höra Bo Lundgrens kommentar\r\nangående skattemyndigheternas roll.</pre><pre>Anf. 85  Statsrådet BO LUNDGREN (m):</pre><pre>Fru talman! Jag är van vid att min trätobroder\r\nsedan många år i skatteutskottet brukar lyssna på\r\nanföranden. Det är möjligt att jag inte nämnde\r\nRiksskatteverket vid namn. Men när jag talar om\r\nskattemyndigheternas uppgift när det gäller\r\nkontrollverksamhet, vet vi båda två att det gäller\r\nRiksskatteverket och övriga skattemyndigheter.</pre><pre>Det är självklart viktigt att driva en verksamhet\r\ninom ramen för vad skattemyndigheterna gör som\r\nprioriterar kontrollen -- framför allt sådan kontroll\r\nsom är inriktad mot de allvarligare\r\nmissförhållandena. Att skapa förutsättningar för\r\ndetta är ett av skälen till förslaget om ytterligare\r\nförenklingar av självdeklarationen. Det finns all\r\nanledning för både regeringen och\r\nskattemyndigheterna att gå vidare för att skapa\r\nbättre utnyttjande och prioriteringar i det\r\navseendet.</pre><pre>Det stora problemet när det gäller misstankar om\r\nskattebrott är att det finns en viss resursbrist i\r\nuppföljningen. Det är just det justitieministern har\r\ntalat om. Det förvånar mig något att höra tidigare\r\nLars-Erik Lövdén och nu Lars Hedfors tala om att\r\ndet behövs mer resurser, när de själva kräver\r\nkraftiga neddragningar av resurser på\r\nJustitiedepartementets område.</pre><pre>Vi har varit eniga i skatteutskottet om\r\nresurstilldelningen till Riksskatteverket och\r\nskattemyndigheterna. Det är självklart att\r\nfördelningen skall vara sådan att kontrollen\r\nprioriteras.</pre><pre>Lars Hedfors tar sedan upp frågan om\r\nskatteplanering. Återigen är det viktigt att notera\r\natt skatteplanering -- den må vara överdriven eller\r\ninte -- inte är någon olaglig handling. Det stora\r\nproblemet bakom den skatteplanering som vi\r\nupplevde under många år i Sverige var att\r\nSocialdemokraterna byggde upp det av Kjell-Olof\r\nFeldt och andra som pervest betecknade\r\nskattesystemet. Där fanns skillnader i skattesatser\r\nmellan t.ex. 75 % för en typ av inkomst och under\r\n25 % för en annan typ av inkomst. Då fanns det ett\r\nstort intresse för att försöka ge en inkomst en annan\r\nbeteckning för att få en lägre skattesats.\r\nMarginalskatter på 85--90 % i början av 1970-talet\r\nledde också till intresse för skatteplanering. Det är\r\ndär problemen ursprungligen har legat. Det var\r\ndenna brist på insikt som gjorde att Lars Hedfors\r\noch andra lade fram förslag efter förslag mot\r\nskatteflykt och skatteplanering. Men de lyckades\r\ninte förrän den av oppositionen så efterlängtade\r\nmarginalskattereformen genomfördes.</pre><pre>Jag kan försäkra Lars Hedfors att det finns en\r\navsevärd skillnad i incitamentet för skatteplanering\r\nom det bara skiljer 25--30 %.\r\nTransaktionskostnaderna för att omkonstruera en\r\ninkomst från det ena till det andra är så stora att\r\nintresset inte finns. Men på er tid var det fråga om\r\nskillnader på 40--50 %. Då var det lönsamt och\r\nintressant.</pre><pre>Det fanns en lucka kvar i den skattelagstiftning från\r\nden 1 januari 1991 som ni lämnade efter er vad\r\ngäller handelsbolagen. Vi täpper nu till den luckan\r\ni det lagstiftningsförslag som skatteutskottet för\r\nnärvarande behandlar. Jag hoppas att ni kommer\r\natt tillstyrka den lagen.</pre><pre>Det gäller att vidta åtgärder i lagstiftningen som är\r\nrealistiska. Då måste det finnas breda baser och\r\nlåga skattesatser, och man måste se till att\r\nskatteuttaget successivt minskar. Det är på tvärs\r\nmot vad Lars Hedfors alltid har förespråkat.</pre><pre>Anf. 86  LARS HEDFORS (s):</pre><pre>Fru talman! Bo Lundgren tycker att det är\r\negendomligt att vi föreslår nya resurser till\r\nskatteförvaltningen, men Bo Lundgren har tydligen\r\nmissförstått förslaget alldeles. Vi vet att det betalar\r\nsig flera gånger om, om sådana resurser tillförs. Vi\r\nskapar resurser till samhället på detta vis, genom att\r\neffektivare använda skatterevisorerna och på sikt\r\neventuellt inrätta fler sådana tjänster.</pre><pre>Beträffande skatteplaneringsresonemanget är det\r\nalldeles riktigt att det förr var stora skillnader\r\nmellan skatten på olika typer av inkomster. Det var\r\ndärför vi genomförde skattereformen, Bo\r\nLundgren. Får jag då påminna om att Bo Lundgren\r\nställde sig vid sidan om när vi genomförde denna\r\nskattereform. Det var Folkpartiet och\r\nSocialdemokraterna som gjorde den. Moderaterna\r\npassade på denna punkt.</pre><pre>Det som har hänt när det gäller andelarna i\r\nhandelsbolag är att reavinstskatten har sänkts till\r\n25 %. Därför har det blivit särskilt attraktivt med\r\nskatteplanering. Det är ett resultat av regeringens\r\naktiviteter.</pre><pre>Anf. 87  Statsrådet BO LUNDGREN (m):</pre><pre>Fru talman! Med förlov sagt: Det sista var inte\r\nspeciellt klokt. Skatten är i dag 25 % jämfört med\r\n60 % tidigare. Om reavinstskatten i dag hade varit\r\n30 % hade skillnaden varit litet mindre, men\r\nfortfarande fullt intressant. Om skillnaden i\r\nreavinstskatt är 30 eller 35 % är det intressant att\r\ngöra på det aktuella sättet. Problemet ligger i\r\nkonstruktionen av skattereformen, och i det\r\navseendet har Lars Hedfors ett huvudansvar.</pre><pre>Det är viktigt att notera att jag och mitt parti under\r\nlång tid, när Lars Hedfors motsatte sig det, krävde\r\njust en marginalskattereform av det slag som vi fick\r\nden 1 januari 1991. I fråga om just\r\nmarginalskattereformen fanns en bred enighet i\r\ndenna kammare, inkl. Moderata samlingspartiet.\r\nDet vi avvisade var en mängd andra saker, med\r\nnegativa verkningar. Den debatten behöver vi inte\r\nta upp här.</pre><pre>Jag sade att det är egendomligt att\r\nSocialdemokraterna, som nu kräver\r\nresursförstärkning bl.a. på Justitiedepartementets\r\nområde, också kräver en neddragning av\r\ndepartementets ram med 500 miljoner. Det är det\r\nsom är felaktigt. Det är det som är problematiskt.</pre><pre>Om nu Lars Hedfors resonemang är riktigt, varför\r\ngenomförde då inte den förra regeringen, när den\r\nhade tillfälle, kraftfulla förstärkningar när det\r\ngäller ekonomin för Riksskatteverket? Det gjorde\r\nni ju inte.</pre><pre>Anf. 88  HANS GÖRAN FRANCK (s):</pre><pre>Fru talman! Jag uppfattar det som har sagts här i\r\ndag som en ny reträtt från regeringens sida inför\r\nden massiva kritik som förekommer, inte bara från\r\noss socialdemokrater utan från många ute i landet,\r\ninte minst inom rättsväsendet. Denna reträtt är\r\nemellertid inte tillräcklig. Jag har full förståelse för\r\natt justitieministern i dag inte säger att kampen mot\r\nden ekonomiska, organiserade brottsligheten inte\r\nskall ha högsta prioritet. Det går inte att\r\nkarakterisera detta förslag på det sättet.</pre><pre>Det är vårt bestämda krav att vi nu skall återgå till\r\nen ordning där våldsbrott, narkotikabrott,\r\nekonomisk och organiserad brottslighet skall ha\r\nhögsta prioritet. Justititieministern kan väl\r\nkommentera det. Hon har inte sagt någonting om\r\nden organiserade brottsligheten, trots att den utgör\r\nett mycket stort inhemskt problem. Det är också ett\r\nstort internationellt problem. Vi kan förvänta oss\r\nmycket allvarliga saker på detta område, inte minst\r\nfrån Öst- och Centraleuropa.</pre><pre>Justitieministern karakteriserar ekobrott på ett\r\nsådant sätt att de delvis avser traditionell\r\nbrottslighet. Men vad säger justitieministern om att\r\nta krafttag mot miljöbrottsligheten, mot\r\narbetsmiljöbrott? Hon har ju ett digert och\r\nkvalificerat material på detta område från BRÅ.\r\nVad säger justitieministern och skatteministern om\r\natt ta itu med det omfattande fusk som äger rum i\r\nfråga om import och export? Där finns också en\r\nutredning från BRÅ.</pre><pre>Krisuppgörelsen lägger inte hinder i vägen för en\r\nomfördelning inom hela rättsväsendet. Det kan ge\r\nmöjligheter att utöka polisorganisationen och\r\nantalet åklagare. Ta upp förhandlingar med\r\nSocialdemokraterna, så skall ni se att det kommer\r\natt gå bra! Det ligger också i linje med att bekämpa\r\nkrisen. När det gäller att bekämpa krisen på detta\r\nområde är ingenting viktigare än att vi verkligen\r\nkan sätta resurser bakom orden. Jag tycker att vi får\r\nta och diskutera detta på nytt.</pre><pre>Anf. 89  Justitieminister GUN HELLSVIK\r\n(m):</pre><pre>Fru talman! Hans Göran Franck måste vara rätt\r\nnöjd med den redovisning jag har lämnat av det\r\narbete som vi hittills har bedrivit, eftersom han\r\nbetraktar mina uttalanden som en reträtt. De är\r\ninte någon reträtt, utan en offensiv, som vi har\r\narbetat med och där vi nu kan peka på helheten.</pre><pre>Ett annat uttalande från Hans Göran Franck som\r\ntyder på att han är mycket nöjd med det jag har sagt\r\när att han nu för fram nya problemområden som jag\r\növer huvud taget inte har hört honom nämna\r\ntidigare. Han säger att vi nu skall prioritera\r\nmiljöbrott och arbetsmiljöbrott. Jag väntar mig att\r\ndet snart kommer en fråga eller interpellation om\r\nvarför vi inte ger de områdena högsta prioritet.</pre><pre>Vi vidhåller fortfarande från regeringens sida att\r\nnarkotika- och våldsbrott har högsta prioritet. Det\r\nprogram som vi nu har arbetat med, som vi\r\nsuccessivt har kunnat fatta beslut om -- en del beslut\r\nhar fattats så sent som i dag -- innebär att vi\r\nförändrar organisationen och skapar\r\nförutsättningar för att komma åt de ekonomiska\r\nbrotten på ett mycket bättre sätt än vad ni gjorde\r\nunder 80-talet. Men det är inte något som är färdigt\r\ni morgon.</pre><pre>Jag har sagt det många gånger tidigare, att det är ett\r\nspel för gallerierna att tala om att man ger högsta\r\nprioritet på det sätt som ni gjorde år efter år,\r\nsamtidigt som högen av icke utredda, misstänkta\r\nekonomiska brott växte. Den dag vi kan peka på att\r\nvi har sett till att få en organisation så att resurserna\r\nutnyttjas på rätt sätt bör inte vara så långt borta. Då\r\nbehöver vi egentligen inte säga så mycket om\r\nprioriteringar, eftersom vi redan har sagt att all\r\nbrottslighet skall bekämpas med kraft. Vad vi gör\r\när att skapa förutsättningar för att den skall kunna\r\nbekämpas med kraft.</pre><pre>Hans Göran Franck talar om nya förhandlingar om\r\nekonomin. Det kan icke ha varit okänt för\r\nSocialdemokraterna vilka behov som har funnits\r\nför Justitiedepartementets del när förhandlingarna\r\nägde rum. Med den ekonomiska situation som vi\r\nhar, skulle det innebära att vi måste ta pengarna\r\nnågon annanstans. Om Socialdemokraterna kan\r\npeka på var vi kan ta de 500 miljonerna -- i dag är\r\ndet tydligen 550 miljoner det handlar om, eftersom\r\nni vill lägga på 50 miljoner -- kan vi självfallet\r\ndiskutera. Men några sådana signaler har inte jag\r\nhört. Jag vet inte om finansministern har fått några\r\nsådana signaler. Om de kommer, kan vi eventuellt\r\ndiskutera.</pre><pre>Anf. 90  TALMANNEN:</pre><pre>Tiden medger ej ytterligare repliker.</pre><pre>Anf. 91  LARS BÄCKSTRÖM (v):</pre><pre>Fru talman! Jag har två frågor, och jag skall försöka\r\ngöra dem så korta som möjligt. Först till\r\njustitieministern.</pre><pre>Jag har besökt polisdistrikt där man i år, 1992, har\r\nmindre personal i verksamhet mot ekobrott än man\r\nhade i mitten av 80-talet. Det motiveras med att\r\nman har fri resursanvändning och följer de\r\nprioriteringar regeringen har angett. Då har\r\nprioriteringen blivit sådan.</pre><pre>Är regeringen villig att i januari skriva att\r\nekobrotten är prioriterade, så att resurser styrs över\r\ni enlighet med regeringens intentioner? Kommer\r\ndet att stå explicit i budgetpropositionen i januari\r\natt ekobrotten är högprioriterade?</pre><pre>Jag har en fråga till statsrådet Bo Lundgren. Vi i\r\nVänsterpartiet kan inte ha synpunkter på debatten\r\nmellan moderater och socialdemokrater.</pre><pre>Vi har inte förespråkat neddragningar på\r\njustitiedepartementet. Men om det nu är\r\njustitiedepartementet det gäller -- Riksskatteverket\r\nligger under Finansdepartementet, och där finns\r\ningen överenskommelse, så där är bägge parter fria\r\natt expandera. Är statsrådet villig att anslå mer\r\npengar till Riksskatteverkets bekämpande av den\r\nkvalificerade ekonomiska brottsligheten, till\r\nskatterevision etc.?</pre><pre>Jag förstår att man drar ner när man gör\r\neffektiviseringar, men mer reella resurser på detta\r\nområde ger skatteintäkter, som kan brukas t.ex. för\r\natt sänka skatten, om så man vill. Jag har andra hål\r\natt stoppa i, men sänka skatten kan ju statsrådet\r\nvilja göra -- jag vet att statsrådet vill det.</pre><pre>Är statsrådet villig att anslå mer resurser för att\r\nkunna sänka skatten? Låt mig formulera det så.</pre><pre>När man nu täpper till ett hål med\r\nhandelsbolagsidén, som är bra, varför öppnar man\r\ndå många småhål genom att ta bort\r\ngeneralklausulen? Statsrådet motiverar det med att\r\nen sådan klausul kan man inte ha i ett\r\nrättssamhälle. Men så har Storbritannien, Finland,\r\nKanada, Tyskland, Frankrike. De länderna har\r\nsådana klausuler, och jag är övertygad om att\r\nstatsrådet med mig anser att de är rättssamhällen i\r\nlika hög grad som Sverige.</pre><pre>Anf. 92  Justitieminister GUN HELLSVIK\r\n(m):</pre><pre>Fru talman! Det är helt rätt, som Lars Bäckström\r\nsäger, att resurserna hos polisen för bekämpande\r\noch utredande av ekobrottslighet har minskat. Men\r\ndet kan ju vara intressant att se att minskningen\r\npågick successivt under den förra regeringens och\r\nden förra riksdagsmajoritetens tid. Från 1987 till\r\n1991 minskade resurserna för\r\nekobrottsbekämpning med 10 %. Det var i den\r\nsituationen vi kom in.</pre><pre>Skälet till att resurserna minskade var självklart att\r\nden tidigare majoriteten inte såg till att utbilda\r\npoliser och skapa förutsättningar för att besätta\r\npolistjänsterna. Vi fick fler och fler vakanta\r\npolistjänster under 80-talet. Det var vad vi tog över.\r\nEn av våra första åtgärder var att se till att skapa\r\nförutsättningar för att besätta dessa tjänster.</pre><pre>Men det tar litet tid. Skulle vi nu säga att fler brott\r\nskall prioriteras än vad vi från regeringens sida har\r\nsagt skall ha högsta prioritet, då innebär det att vi\r\nmåste minska de resurser som i dag läggs på att\r\nutreda incestbrott, att utreda våldtäkter och att\r\nutreda narkotikabrott. Är det detta Lars\r\nBäckström vill? Nej, vi säger att dessa typer av\r\nbrott måste komma i första hand, när resurserna\r\ninte räcker till.</pre><pre>Men vi pratar inte så mycket, utan vi gör någonting.\r\nVi har satt i gång arbetet med att fylla\r\npolistjänsterna. Vi har lovat att de skall vara fyllda\r\ntill 1995, och vi kan nu se att vi kommer att ha\r\ntjänsterna besatta vid en tidigare tidpunkt. Det\r\ninnebär att vi får helt andra möjligheter -- vi skapar\r\nmöjligheter -- att bekämpa ekobrotten. Tidigare\r\npratade man, nu gör vi någonting.</pre><pre>Anf. 93  Statsrådet BO LUNDGREN (m):</pre><pre>Fru talman! Jag håller helt med Lars Bäckström om\r\natt han, till skillnad från Lars Hedfors, har varit\r\nberedd att ge mer pengar till Riksskatteverket vid\r\nde tidigare budgetbehandlingar som vi gemensamt\r\nhar haft i skatteutskottet. Men å andra sidan har\r\nLars Bäckström aldrig, inte heller hans parti, haft\r\nnågot statsfinansiellt ansvar, så det är lättare för\r\nLars Bäckström att föreslå sådana saker.</pre><pre>Det är självklart att Riksskatteverket inom ramen\r\nför de resurser som verket får måste prioritera på\r\nett sådant sätt att man så långt möjligt minskar\r\nkostnaderna för den normala verksamheten och\r\nskapar mer resurser för kvalificerad\r\nkontrollverksamhet, inriktad på de besvärliga\r\nområdena. Men detta måste ju, som jag har sagt\r\ntidigare och som har framförts av justititeministern,\r\nkompletterats med att när det väl finns misstankar,\r\nkonstaterade problem, måste dessa kunnas tas om\r\nhand också av de rättsvårdande myndigheterna i\r\növrigt. Där finns ett glapp som nu täpps till. Vi\r\nsätter i gång att man får fram resurser genom\r\nomprioriteringar.</pre><pre>När det gäller generalklausulen utgår vi naturligtvis\r\nvid bedömningar av rättssäkerheten från den\r\nsvenska rättstraditionen. Generalklausulen har\r\ninneburit att människor som har vidtagit en\r\nfullkomligt korrekt, civilrättsligt giltig handling inte\r\nhar vetat hur skattekonsekvenserna har kunnat bli.</pre><pre>Om skattelagstiftningen är otydlig och oklar är det\r\nju staten som skall ta risken i första hand, framför\r\nden enskilda individen. Det är vi som skall se till\r\ngemensamt att stifta sådana lagar att dessa inte kan\r\nutnyttjas på ett tvivelaktigt sätt.</pre><pre>Låt mig lägga till att det finns möjligheter att ändå\r\ngenomskåda rena skentransaktioner. Men det är\r\nomöjligt att ha en lagstiftning där medborgarna\r\nsom genomför en normal, civilrättsligt giltig\r\ntransaktion inte vet vilka skattekonsekvenserna\r\nblir. Därför slopas generalklausulen.</pre><pre>Överläggningen var härmed avslutad.</pre><pre>9 §  Information från regeringen om program\r\nför prisstabilisering</pre><pre>Anf. 94  Finansminister ANNE WIBBLE\r\n(fp):</pre><pre>Fru talman! Torsdagen den 19 november beslutade\r\nfullmäktige i Riksbanken att överge den fasta\r\nväxelkursen och låta kronan flyta. Därmed har en\r\nviktig förutsättning för svensk ekonomisk politik\r\nförändrats. Vi är nu i en avgörande tid för den\r\nekonomiska politiken. De beslut som fattas under\r\nde närmaste månaderna kommer att avgöra\r\nvälstånd och sysselsättning i Sverige.</pre><pre>Den fasta växelkursen var ett medel för att göra det\r\nlättare att uppnå de övergripande målen för den\r\nekonomiska politiken, dvs. god tillväxt, hög\r\nsysselsättning och låg inflation. Den fasta\r\nväxelkursen syftade till att lägga fast spelregler, inte\r\nbara för regering och riksdag. Den skulle också\r\nsätta ramar för arbetsmarknadens parter i\r\nlöneförhandlingar och för företagen när de sätter\r\npriser samt underlätta för svensk handel med\r\nomvärlden.</pre><pre>Den fasta växelkursen var ett bra ankare. När\r\npolitiken gick utanför den fasta växelkursens\r\nramar, steg räntorna. Nu är läget annorlunda.\r\nFrånvaron av detta ankare skärper kraven på den\r\nekonomiska politiken. Nu behövs mer än någonsin\r\nett program för prisstabilisering. Bara därigenom\r\nkan vi lätta på den åtstramning som skapas av höga\r\nräntor.</pre><pre>Även om en förutsättning för den ekonomiska\r\npolitiken har förändrats, är de grundläggande\r\nekonomiska problemen desamma. De har sina\r\nrötter i 1970- och 1980-talens devalveringar, dålig\r\neftervård och överhettningen i slutet av 1980-talet.</pre><pre>Samhällsekonomin kom då ur balans. Industrin har\r\nsedan 1989 förlorat nära 200 000 jobb. Många\r\nföretag har gått omkull och många går dåligt. Den\r\nkonkurrensutsatta sektorn är för liten.</pre><pre>Statens finanser kom ur balans. Utgifterna har ökat\r\noch inkomsterna minskat, så att underskottet har\r\nskenat i väg. Av utgifterna är alltför mycket\r\ntransfereringar och alltför litet investeringar för\r\nframtiden. Underskottet driver upp räntan.</pre><pre>Den finansiella sektorn kom ur balans. Den lånade\r\nut pengar till en inflationsekonomi som inte längre\r\nfinns. De pengarna är nu borta. Det driver också\r\nupp räntan och bromsar utlåningen till produktion\r\noch investeringar.</pre><pre>Den flytande kronan innebär inte att dessa problem\r\nhar förändrats. De är i grunden desamma nu som\r\nföre den 19 november.</pre><pre>Också målen kvarstår. Vi skall återupprätta Sverige\r\nsom tillväxt- och företagarnation. Vi skall\r\nåtererövra den fulla sysselsättningen, så att\r\nmänniskor som vill jobba kan få jobb.</pre><pre>Fru talman! Jag vill redovisa fem riktlinjer för den\r\nekonomiska politik som skall föras under de\r\nkommande åren -- ett program för prisstabilisering\r\noch därmed tillväxt, nya jobb och en stabil grund\r\nför välfärden.</pre><pre>För det första: Ett starkt näringsliv med nya jobb\r\nkräver framtidstro och investeringar.</pre><pre>Därför måste inflationsbekämpningen överordnas\r\nandra ambitioner och krav. Kronans depreciering\r\nbetyder en omedelbar inflationsimpuls.\r\nInflationstrycket i dag är förvisso inte starkt. Men\r\nerfarenheten visar att de inflationsdrivande\r\nkrafterna är mycket starka på sikt, särskilt när\r\ntillväxten kommer i gång. Vi måste nu förhindra att\r\ndeprecieringen leder in oss i en inflationsspiral med\r\nkompensationskrav, nya kostnadsökningar och\r\nännu mer inflation.</pre><pre>Vi måste dra lärdom av 1980-talets devalveringar.\r\nVi skall hävda konkurrenskraften genom att\r\nmotverka prisoch löneökningar. Vi skall hävda\r\nbudgetdisciplinen. Vi skall motverka inflationens\r\ngodtyckliga förmögenhetsoch\r\ninkomstomfördelningar.</pre><pre>För det andra: Kampen mot inflationen kräver en\r\nstram finanspolitik. All erfarenhet visar att en\r\nstram finanspolitik är det enda som effektivt kan\r\nhålla prisökningarna i schack.</pre><pre></pre><pre>Sedan regeringen tillträdde för drygt ett år sedan\r\nhar beslut fattats som successivt minskar de\r\noffentliga utgifterna med ca 70 miljarder kronor.\r\nDet är ett enormt belopp. Dessa beslut förutan\r\nskulle underskottet vara ännu mycket större än vad\r\ndet är. Men budgetunderskottet är ändå stort, och\r\ndet ökar fortfarande. Statsskulden hotar att växa\r\noss över huvudet och lägger allt större bördor på\r\nbarn och barnbarn.</pre><pre>Den utvecklingen skall nu brytas. Vi skall nu\r\nminska budgetunderskottet räknat som andel av\r\nBNP. Detta skall ta sin början budgetåret 1993/94,\r\ndvs. i det förslag som läggs fram i finansplanen i\r\njanuari.</pre><pre>Jag kommer då också att redovisa en plan över hur\r\ndet strukturella underskottet i de offentliga\r\nfinanserna skall elimineras. Detta måste ske i ett\r\nmedelfristigt perspektiv.</pre><pre>För det tredje: De offentliga utgifterna måste\r\nminskas. Dessa motsvarar för närvarande drygt\r\n71 % av hela produktionen. Sedan 1988 har den\r\nandelen ökat med 12 procentenheter. Denna\r\nökning skall nu brytas. Utgifterna skall successivt\r\nminska räknat som andel av BNP. Även detta skall\r\nbörja budgetåret 1993/94.</pre><pre>Liksom tidigare är det främst transfereringarna\r\nsom skall reduceras. Ersättningsnivåerna bör bli\r\nmer lika i de olika försäkringssystemen för att\r\nförhindra överströmning dem emellan, och\r\nreglerna bör också ge ett större motiv för arbete och\r\nsparande.</pre><pre>All indexering i de olika utgiftssystemen måste\r\nifrågasättas. Ingen kan räkna med att kompensera\r\nsig för den prisökning som följer av deprecieringen.\r\nKonjunkturinstitutet skall få i uppdrag att beräkna\r\ndenna så att transfereringarna kan justeras med\r\nhänsyn härtill.</pre><pre>Genom dessa riktlinjer kan saneringen av de\r\noffentliga finanserna fullföljas i ett medelfristigt\r\nperspektiv.</pre><pre>För det fjärde: Det går inte att enbart spara sig ur\r\nkrisen. Det krävs också stimulanser för att få den\r\nkonkurrensutsatta delen av ekonomin att växa.\r\nFortsatta insatser krävs för att undanröja\r\ninvesterings- och tillväxthinder. Småföretag och\r\nnyföretagande är centrala inslag i ett dynamiskt\r\nnäringsliv -- därför måste egenföretagarnas skatter\r\nsänkas. Vi måste få fler företag och långsiktigt\r\nbättre lönsamhet. Näringspolitiken skall inriktas\r\ninte bara på att förbättra för de företag som finns\r\nutan också på att få fram de företag som ännu inte\r\nfinns.</pre><pre>Investeringar i vägar och järnvägar, forskning och\r\nutbildning är nödvändigare än någonsin. Förslag\r\nkommer att läggas fram med åtgärder för att\r\npåskynda genomförandet av\r\ninfrastruktursatsningar samt för att i övrigt\r\nunderlätta och stimulera investeringar.</pre><pre>För det femte: Vi skall så småningom tillbaka till en\r\nfast växelkurs. Den ger större stabilitet för export-\r\noch importföretag och skapar större säkerhet för\r\ndem som skall investera i Sverige.</pre><pre>De gångna månaderna har visat att ett litet land\r\nmed stor utrikeshandel blir utsatt i tider av\r\ninternationell oro. Detta kan delvis undanröjas\r\ngenom att vår ekonomi blir starkare, men det krävs\r\nockså ett ökat internationellt samarbete. Slutmålet\r\nför detta samarbete är ett svenskt deltagande i den\r\nekonomiska och monetära unionen inom ramen för\r\nett svenskt deltagande i Europeiska gemenskapen.</pre><pre>Herr talman! En ekonomisk politik enligt dessa\r\nriktlinjer är det enda sättet att skapa\r\nförutsättningar för en varaktigt låg inflation och\r\nlägre räntor.</pre><pre>Lägre räntor är utomordentligt viktigt för att\r\nstimulera ekonomin, höja aktiviteten och därmed\r\nminska arbetslösheten. Genom en lägre ränta\r\nstimuleras just produktion och investeringar, och\r\ndet bidrar till att rätta till de grundläggande\r\nobalanserna i ekonomin.</pre><pre>En flytande krona innebär inte automatiskt lägre\r\nräntor. Inflationsförväntningarna kan tillta, och då\r\nstiger den långa räntan. Och eftersom det är den\r\nlånga räntan som är viktig för både företagens\r\ninvesteringar och hushållens bostadslån vore alls\r\ningenting vunnet med detta.</pre><pre>En varaktigt låg ränta är alltså ingenting man bara\r\nkan bestämma sig för. Vi måste förtjäna en\r\nsuccessivt sjunkande ränta genom en stram\r\nfinanspolitik. Däri ligger också en stor möjlighet.\r\nGenom att föra en stram finanspolitik som håller\r\ninflationen i schack blir det möjligt med en lättare\r\npenningpolitik.</pre><pre>Herr talman! Detta är en tid av allvarliga problem\r\nför svensk ekonomi och därför för väldigt många\r\nmänniskor. Alldeles för många är arbetslösa, och\r\nmånga är oroliga inför framtiden. Jag förstår det.</pre><pre>Men i varje kris finns grunder för förnyelse och\r\noptimism. Det är också en tid av stora möjligheter.\r\nGenom att hålla nere prisökningarna, pressa ner\r\nbudgetunderskottet, få ner räntan och ge\r\nnäringslivet ny växtkraft kan Sverige komma stärkt\r\nur krisen. Möjligheterna till en utveckling med nya\r\njobb och tryggare välfärd finns inom räckhåll.</pre><pre>Att fånga dessa möjligheter ställer hårda krav på\r\nden ekonomiska politiken. Jag vill vara fullständigt\r\ntydlig och uppriktig:</pre><pre>En politik för bättre tider kommer att kräva\r\nkännbara uppoffringar av alla medborgare. Den\r\nnärmaste tiden blir tuff. Kronans minskade värde\r\ninnebär en standardsänkning för oss alla. Det slår\r\nhårt mot de många människor som redan i dag har\r\nsmå eller inga marginaler i sin vardagsekonomi.</pre><pre>Den standardsänkning som kronans lägre värde\r\ninnebär kan ingen kompensera sig för. När alla blir\r\nfattigare finns inget utrymme för kompensation.</pre><pre>De stora underskotten i de offentliga finanserna\r\nställer krav på betydande budgetförstärkningar,\r\nbesparingar som blir kännbara för oss alla.</pre><pre>Att avstå från åtgärder innebär inte att vi slipper\r\nuppoffringar -- tvärtom. Då skulle vi bli fast i\r\npermanent hög arbetslöshet, varaktigt sänkt\r\nlevnadsstandard, höga räntor och välfärdssystem\r\nsom vittrar sönder. Det finns ingenting som är så\r\nfördelningspolitiskt orättvist som permanent\r\narbetslöshet och stora prisökningar.</pre><pre>Det finns inte heller några genvägar i den\r\nekonomiska politiken. Det finns inget trollspö som\r\nen finansminister eller en riksdag kan använda för\r\natt trolla bort problemen. Däremot kan den politik\r\nsom jag har beskrivit föra oss ur svårigheterna.</pre><pre>De här riktlinjerna handlar om att ta vara på\r\nmöjligheterna till förnyad tillväxt och nya jobb i\r\nSverige. Regeringen är självfallet öppen för att\r\ndiskutera de enskilda förslagens utformning när de\r\nläggs fram, men att avfärda de övergripande\r\nriktlinjerna vore att avfärda möjligheterna till\r\ntillväxt och jobb. Ansvaret för jobben och\r\nvälfärden vilar på ledamöterna i denna kammare.</pre><pre>Anf. 95  HANS GUSTAFSSON (s):</pre><pre>Herr talman! Det finns mycket i det som\r\nfinansministern här har redovisat som man kan\r\nkänna sympati för. Vi tycker väl alla att det är bra\r\nom vi kan hålla nere inflationen. Det tjänar vi\r\nallesammans på. Frågan är om den skall prioriteras\r\nsom ett mål över alla andra eller om man skall se till\r\nhelheten av den ekonomiska politiken. Det är en\r\nfråga som kan diskuteras.</pre><pre>Jag delar finansministerns uppfattning att det även\r\nfortsättningsvis måste föras en stram finanspolitik,\r\nmen kanske inte så att alla måste bli litet fattigare.\r\nI stället för en fördelningspolitik som innebär att vi\r\nalla får göra indragningar på grund av en stram\r\nfinanspolitik måste indragningarna fördelas på ett\r\nannat sätt än vad som hittills varit fallet. De som har\r\nden svåraste situationen i samhället bör så långt\r\nmöjligt hållas undan, och vi andra får bära en större\r\ndel av bördan. Om vi får en sådan\r\nfördelningspolitisk inriktning kan vi gott delta i en\r\nstram finanspolitik.</pre><pre>Jag har en fråga som jag skulle vilja ställa till\r\nfinansministern med anledning av hennes\r\nanförande.</pre><pre>Finansministern menar att det är väldigt viktigt att\r\nvi får ner inflationen, och jag delar den\r\nuppfattningen. Men det är inte inflationen i dag\r\nsom är det alldeles mest akuta problemet. Det\r\nakuta problemet är att den politik som regeringen\r\nför kommer att leda till inflation. Vad vi nu kan se\r\när en mycket kraftig utslagning av svenskt\r\nnäringsliv på grund av bristande inhemsk\r\nefterfrågan. När konjunkturerna vänder och vår\r\nexportindustri kommer att få ytterligare dragkraft\r\ngenom en sänkning av sina kostnader motsvarande\r\nbåde de borgerligas och Socialdemokraternas\r\ndevalvering i början av 80-talet, då är vår sektor för\r\nsmal för att bära upp den expansionen. Den\r\nkommer att leda till inflation. Vad tänker\r\nfinansministern göra åt detta?</pre><pre>Anf. 96  Finansminister ANNE WIBBLE\r\n(fp):</pre><pre>Herr talman! Det var mycket bra att få höra att\r\nHans Gustafsson tycker att det är viktigt att hålla\r\nnere prisökningarna. Jag kan informera Hans\r\nGustafsson om att en av de centrala meningarna i\r\ndet program för prisstabiliseringar jag beskrev\r\nfaktiskt var hämtad från Socialdemokraternas\r\nfinansplan år 1991, nämligen att\r\ninflationsbekämpningen måste överordnas andra\r\nambitioner och krav.</pre><pre>Jag beklagar om inte Hans Gustafsson instämmer i\r\ndetta nu längre, men jag misstänker att han kanske\r\ngör det när han känner igen källan till denna\r\nmening. Vi skrev den också i årets finansplan.</pre><pre>Hans Gustafsson säger att det är viktigt med\r\ntillväxt, och det är självklart centralt. Det är för att\r\nfå fram företag som kan producera i en\r\ntillväxtprocess som vi har den punkt jag nämnde om\r\nstimulansåtgärder för investeringar och\r\nföretagande. Det är ett mycket konkret förslag som\r\nvi avser att lägga fram. Det skulle vara väldigt\r\ntilltalande att få Hans Gustafssons stöd för det sista\r\nsteget i skattereformen, nämligen att ge\r\negenföretagarna med de stora aktiebolagen\r\nlikvärdiga skatteregler. Jag tror att det skulle vara\r\nen mycket tydlig signal om Hans Gustafsson i dag\r\nville instämma i att den flexibilitet som finns hos\r\nsmåföretagen är en viktig förutsättning för att vi\r\nskall få fram en expansion av näringslivet i Sverige.\r\nDet vore bra om Hans Gustafsson ville säga att\r\ndetta är en viktig åtgärd som han avser att stödja.</pre><pre>I övrigt hoppas jag att Hans Gustafsson inser\r\nbehovet av att föra en stram politik. Jag tycker mig\r\ntolka hans inlägg så, att han förstår sambandet\r\nmellan inflationsbekämpning och ränta. Jag tror\r\ndet vore väldigt bra om vi finge den betoningen\r\nfastlagd även i fortsättningen i\r\nmajoritetsskrivningar i finansutskottet, att vi kan få\r\nlägre ränta bara genom en politik som håller\r\ninflationstrycket nere och inflationsspiralen borta.</pre><pre>Jag är, som jag tror jag givit uttryck för tidigare,\r\nmycket tillfredsställd med den majoritet som i varje\r\nfall hittills funnits i finansutskottet vad gäller\r\nbehandlingen av krispropositionen. Jag hoppas att\r\ndet kan leda till en positiv fortsättning.</pre><pre>Anf. 97  HANS GUSTAFSSON (s):</pre><pre>Herr talman! Jag vet mycket väl vad som skrevs i\r\nfinansplanen 1991. Jag var nämligen tveksam mot\r\ndet då också, men jag är framför allt tveksam i dag,\r\nnär vi har en arbetslöshet på en halv miljon\r\nmänniskor, vilket vi inte hade vid den tidpunkten.\r\nVi har nu, som en ledamot i finansutskottet\r\nuttryckte det, en galopperande arbetslöshet. Då\r\nkan man inte lyfta upp inflationen till det alldeles\r\növergripande målet.</pre><pre>Men jag är helt överens med finansministern om att\r\nvi skall bekämpa inflationen. Det är bra för räntan.\r\nDet är viktigt att vi får ner räntan. Vi måste föra en\r\nstram finanspolitik. Den skall föras på ett sätt som\r\när fördelningspolitiskt acceptabelt för\r\nmedborgarna.</pre><pre>Men när finansministern säger att vi skall stimulera\r\nföretagsamheten så att företagen kan klara\r\nsituationen måste jag påpeka att problemet i dag är\r\natt den politik som förs innebär att tiotusentals\r\nmänniskor friställs i industrin. Vi hörde\r\nfinansministern själv säga att ett par hundra tusen\r\nhade friställts.</pre><pre>Vi måste föra en sådan politik att företagen i\r\nSverige kan leva vidare därför att vi har en inhemsk\r\nefterfrågan som är tre fjärdedelar av\r\nbruttonationalprodukten. Den politik som förs nu\r\nleder inte till det.</pre><pre>Det hade varit bättre att ni hade tagit upp en\r\ndiskussion med oss om arbetsgivaravgiften. Då\r\nhade vi kunnat spara 18 miljarder kronor av\r\nbudgetunderskottet. En sänkning av\r\narbetsgivaravgiften behövs inte i dagens läge. I dag\r\nbehöver vi inte förbättra industrins\r\nkonkurrenskraft med 15,7 %. Vi har en ganska\r\nhygglig export. Det är inte där problemet sitter.</pre><pre>Problemet sitter i den inhemska efterfrågan. En\r\nfortsättning av dagens politik på detta område och\r\nmed detta korta perspektiv kommer att leda till att\r\nvi blåser under inflationen.</pre><pre>Anf. 98  Finansminister ANNE WIBBLE\r\n(fp):</pre><pre>Herr talman! Låt mig något kommentera det Hans\r\nGustafsson nämnde om att avstå från att genomföra\r\nden sänkning av arbetsgivaravgiften med 4,3 %\r\nsom ligger i proposition nr 50. Detta skulle kunna\r\nfå endera av två konsekvenser eller möjligen en\r\nkombination av dem.</pre><pre>Den omedelbara effekten skulle kunna bli att det\r\nblev sämre för företagen. Det skulle leda till mera\r\narbetslöshet och inte mindre.</pre><pre>En mycket sannolik effekt skulle bli att växelkursen\r\nskulle sjunka ytterligare. Det skulle innebära större\r\nprisökningar, större svårigheter för hushållens\r\nköpkraft och betydande svårigheter att hålla\r\npriserna nere. När man räknar schematiskt på detta\r\nfinner man att prisökningen skulle bli ytterligare en\r\nprocent. Det skulle också leda till ytterligare\r\narbetslöshet.</pre><pre>De förslag som Hans Gustafsson för fram som\r\ntänkbara alternativ eller kompletteringar till\r\npolitiken skulle faktiskt försämra läget. Det\r\nbekymrar mig mycket om inte finansutskottets vice\r\nordförande förstår detta.</pre><pre>Jag tror att jag föredrar att ta fasta på det positiva i\r\nHans Gustafssons uttalande, nämligen att han ändå\r\ninstämmer i behovet av en stram finanspolitik och\r\nvikten av att hålla prisökningarna i schack.</pre><pre>Vi vet sedan gammalt att det annars mycket snabbt\r\nkan gå över ända i en spiral. Det är därför oerhört\r\nviktigt att mycket tydligt markera från regeringens\r\noch riksdagens sida att det är ett överordnat mål att\r\nhålla prisökningarna nere. Det måste överordnas\r\nandra ambitioner och krav.</pre><pre>Jag vidhåller att detta är en central punkt i ett\r\nprogram för prisstabilisering, nya jobb och lägre\r\nränta.</pre><pre>Förste vice talmannen anmälde att Hans\r\nGustafsson anhållit att till protokollet få antecknat\r\natt han inte ägde rätt till ytterligare inlägg.</pre><pre>Anf. 99  JOHAN LÖNNROTH (v):</pre><pre>Herr talman! Finansminister Wibble säger att\r\nproblemen i grunden är desamma som före den 19\r\nnovember. Det är väl ändå litet överord.</pre><pre>Som jag redan tidigare nämnde i en fråga till\r\nstatsministern har vi fått en mycket stark\r\nförbättring av konkurrenskraften. Kronan har\r\nsjunkit 14 % i förhållande till andra valutor. Vi har\r\nockså fått en ny prognos som säger att hushållens\r\ndisponibla inkomster minskar mycket mer än vad\r\nregeringen bedömde i oktober i krispropositionen.</pre><pre>Det betyder att vi sedan den 19 november har fått\r\nen mycket dramatisk överflyttning av pengar från\r\nhushållen till företagen. Det betyder att vi nu har\r\nett annat läge.</pre><pre>Precis som Hans Gustafsson säger handlar det här\r\nom en efterfrågeproblematik. Det är för mig\r\nobegripligt hur man kan hålla fast vid\r\ninterndevalveringen, skatteväxlingen, som hade\r\njust detta syfte. I alla de tre krispaketen var\r\nåtgärderna svagare än de effekter som nu ändå\r\nkommer genom kronans fall.</pre><pre>Min första fråga är: Varför kan man inte nöja sig\r\nmed denna mycket starka överflyttning som följer\r\nav kronans fall?</pre><pre>Jag skulle i och för sig gärna fråga Hans Gustafsson\r\nsamma sak, men jag har inte tillfälle till detta i\r\ndenna debatt.</pre><pre>Sedan säger finansministern att vi skall dra lärdom\r\nav devalveringen 1982. Men en lärdom var att de\r\nökade vinsterna i företagen inte användes till\r\ninvesteringar. Det spekulerades med dem.</pre><pre>Vad avser finansministern att vidta för åtgärder för\r\natt dra in dessa vinster till statskassan, så att vi kan\r\nanvända dem till investeringar?</pre><pre>Anf. 100  Finansminister ANNE WIBBLE\r\n(fp):</pre><pre>Herr talman! Som svar på Johan Lönnroths första\r\nfråga, om de 4,3 %, kan jag först hänvisa till den\r\nkommentar jag nyss gav till Hans Gustafsson. Låt\r\nmig tillägga att deprecieringen i första hand\r\nförbättrar för de stora export- och importföretagen,\r\nmedan sänkningen av arbetsgivaravgiften också\r\nförbättrar kostnadssituationen för alla de mindre\r\nsvenska företag som inte arbetar omedelbart på\r\nexportmarknaden. Det finns faktiskt rätt så många\r\nsådana. Många är underleverantörer, och många är\r\nhelt vanliga svenska företag som säljer på den\r\nsvenska marknaden. Det är oerhört centralt att\r\näven de får en bra kostnadssituation, så att de kan\r\ntillgodose den efterfrågan som finns och kan\r\nfungera kostnadseffektivt som underleverantörer.</pre><pre>Jag tycker det är mycket viktigt att vi håller i minnet\r\natt det inte bara finns stora exportföretag i Sverige.\r\nDet finns många små företag som vi behöver ge\r\nbättre villkor. I det sammanhanget är sänkningen\r\nav arbetsgivaravgifterna mycket viktig.</pre><pre>Sedan behöver vi förbättra ytterligare genom den\r\nskattesänkning för egenföretagarna som jag\r\nnämnde.</pre><pre>Johan Lönnroths andra fråga var hur vi skulle\r\nförhindra att man spekulerar bort de vinster som\r\nuppkommer vid växelkursförändringar.</pre><pre>Låt mig säga att det är precis innebörden i att ha ett\r\nprogram för prisstabilisering. Man undviker då den\r\nspekulations- och låneekonomi och därmed den\r\nlånekarusell och mycket höga prisökningstakt som\r\nleder till sådan verksamhet som Johan Lönnroth\r\ntycker illa om.</pre><pre>Jag tycker inte heller om spekulationsekonomi.\r\nDet är ett ytterligare skäl till att så starkt betona ett\r\nprogram för prisstabilisering. Vi måste undvika att\r\npriserna ökar så att man kan tjäna massor av pengar\r\npå transaktioner som inte är särskilt produktiva.</pre><pre>Det kommer vi att motverka genom att ha den här\r\nbetoningen på prisstabilisering. Därmed ger vi\r\nockså de rätta motiven för att använda vinster och\r\nannat på investeringar för nya jobb.</pre><pre>Anf. 101  JOHAN LÖNNROTH (v):</pre><pre>Herr talman! Jag skulle gärna vilja veta litet mera\r\nkonkret på vilket sätt finansministern avser att dra\r\nin dessa vinstökningar till statskassan. De åtgärder\r\nvi hittills sett är mycket ensidigt inriktade på\r\nlöntagarna, och inte bara löntagarna i största\r\nallmänhet, utan det är speciellt människor med låga\r\ninkomster som drabbas av de indragningar som är\r\nföreslagna i krispropositionen och som vi hittills har\r\nsett av planerna inför propositionen i januari.</pre><pre>Det finns en lång rad åtgärder -- bl.a. tar vi upp\r\nsådana i vår motion -- som riktar sig till små och\r\nmellanstora företag. Men en generell utsmetning av\r\nökade vinster genom kronans fall på det sätt som nu\r\nhåller på att inträffa leder -- det är just lärdomen av\r\n1982 års devalvering -- inte till något\r\nomvandlingstryck, detta populära ord.</pre><pre>Det handlar om att dra in pengarna och använda\r\ndem där de ger fler jobb.</pre><pre>Anf. 102  Finansminister ANNE WIBBLE\r\n(fp):</pre><pre>Herr talman! Johan Lönnroth frågar hur vi tänker\r\ndra in vinsterna i företagen till statskassan. Svaret\r\när att vi inte tänker göra det. Företagen skall\r\nanvända vinsterna för investeringar.</pre><pre>Som Johan Lönnroth säkert vet tror vi att företagen\r\när bättre skickade att fatta sådana beslut än\r\npolitiker.</pre><pre>Låt mig också nämna att de fördelningspolitiska\r\neffekterna av de förslag som ligger i proposition 50\r\när utomordentligt jämna. Alla grupper i samhället\r\npåverkas i mycket hög utsträckning på nästan exakt\r\nsamma sätt.</pre><pre>Detta är naturligtvis ambitionen även framöver,\r\nvilket också framgick av det jag anförde\r\ninledningsvis.</pre><pre>Slutligen tycker jag nog att Johan Lönnroth måste\r\nbestämma sig. Antingen är problemet för låg\r\nefterfrågan, eller också är det att vi får ett dåligt\r\nomvandlingstryck. Det kan inte gärna vara\r\nbådadera.</pre><pre>Jag tror att det är det program för den ekonomiska\r\npolitiken framöver som jag har anfört som kommer\r\natt visa sig ge bäst resultat och inte de förslag som\r\njag har sett från Vänsterpartiet.</pre><pre>Förste vice talmannen anmälde att Johan Lönnroth\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 103  JOHAN BROHULT (nyd):</pre><pre>Herr talman! Jag har en ekonomisk flödesdynamisk\r\nfråga då det gäller ekonomin.</pre><pre>Det är många EG-länder och OECD-länder som\r\nhar flytande växelkurs. Detta är alltså inte något\r\nextraordinärt, även om vi alla beklagar att\r\nkrispaketen inte förmådde att försvara den fasta\r\nväxelkursen.</pre><pre>Jag är litet förvånad över att räntan i dag gick ned\r\ntill 11,5 %, men det är fortfarande alldeles för högt\r\nför att man i längden skall kunna klara alla\r\nsmåföretagare och alla fastighetsägare. Detta\r\nkommer att bli en stor ekonomisk belastning för\r\nSverige.</pre><pre>Vad är det för skillnad på England och Sverige som\r\ngör att man i England kan ha en mycket lägre\r\nränta? England har ju också flytande växelkurs.\r\nFrågan borde belysas ur metodologisk synpunkt.</pre><pre>Anf. 104  Finansminister ANNE WIBBLE\r\n(fp):</pre><pre>Herr talman! Låt mig betona att det som är viktigt\r\nför ett litet land som Sverige, med stor\r\nutrikeshandel, skiljer sig från det som är viktigt för\r\nett land som England, som dels är betydligt större,\r\ndels har som sin egen valuta en valuta som fungerar\r\nsom reservvaluta. Situationen kan faktiskt inte\r\njämföras.</pre><pre>Jag är dessutom mycket bekymrad över den\r\ninflationsimpuls som man med stor säkerhet\r\nkommer att få i England. I Sverige har vi erfarenhet\r\nav att vår ekonomi fungerar mycket dåligt med hög\r\ninflation, och att det är viktigt att undvika hög\r\ninflation. Därför är situationen i England för det\r\nförsta inte jämförbar, för det andra i det långa\r\nperspektivet ganska olycklig, eftersom den\r\nkommer att medföra samma problem som vi har\r\nsett här i Sverige.</pre><pre>Det viktiga nu är naturligtvis att bedriva penning-\r\noch finanspolitik i ett samspel, så att vi genom de\r\nfinanspolitiska riktlinjerna lägger grunden för en\r\nmindre stram penningpolitik. Det är oerhört\r\nglädjande att Riksbanken i dag har sänkt räntan, så\r\natt man i och med det får en lättare situation. Min\r\nambition, och den mycket tydliga inriktningen i det\r\nhär prisstabiliseringsprogrammet, är en\r\nuppstramning av finanspolitiken genom de förslag\r\nsom successivt läggs fram i budgetpropositionen\r\noch därefter, för att framöver kunna få en\r\nytterligare lägre ränta. Det är en mycket central\r\nfråga för att få i gång tillväxten.</pre><pre>Anf. 105  BENGT DALSTRÖM (nyd):</pre><pre>Herr talman! Finansministern talar om en stram\r\nfinanspolitik, som naturligtvis måste drabba alla\r\nområden. Det inser vi alla.</pre><pre>Anser finansministern att man i det här läget kan\r\nbibehålla årets höga insatser på bistånds- och\r\ninvandrarpolitikens område? Eller avser\r\nfinansministern att medverka till skärpta\r\nbudgetkrav på dessa områden? Det finns klart\r\nmöjliga besparingar i storleksordningen 5 till 7\r\nmiljarder kronor att göra.</pre><pre>Anf. 106  Finansminister ANNE WIBBLE\r\n(fp):</pre><pre>Herr talman! Som Bengt Dalström vet finns det\r\nförslag framlagda i proposition nr 50, som\r\nriksdagen har biträtt. De besluten innehåller\r\nbegränsningar både på bistånds- och\r\ninvandringssidan.</pre><pre>När det gäller biståndet smärtar det mig mycket\r\ndjupt att medverka till begränsningar. I jämförelse\r\nmed de levnadsvillkor som många människor har i\r\nde länder till vilka biståndet går, är vi i Sverige\r\nfortfarande oerhört rika. Det är min ambition att se\r\ntill att u-landsbiståndet även framöver blir mycket\r\nbra, att vi återgår till enprocentsnivån, och att\r\nbiståndet inriktas så att det kan utnyttjas på ett mer\r\neffekt sätt. Det har också vid flera olika tillfällen\r\nbeskrivits av biståndsministern.</pre><pre>Att skyffla över våra problem på människor i tredje\r\nvärlden, i stället för på våra barn och barnbarn,\r\nskulle inte medverka till någon allmän känsla av\r\nrättvisa för hushållen i Sverige. Min uppfattning är\r\natt det skulle vara djupt orättvist.</pre><pre>Anf. 107  BENGT DALSTRÖM (nyd):</pre><pre>Herr talman! Det var ett mycket intressant\r\nkonstaterande. Det framhärdas alltså att vi i\r\nSverige skall dra åt svångremmen på de flesta\r\nområden, men när det gäller den typ av\r\ninvesteringar och hjälp som det är fråga om vid\r\nbistånd skall det knappt minskas på något sätt.\r\nEnligt Ny demokratis uppfattning är det marginella\r\nbesparingar som har aviserats i propositionen.</pre><pre>Anf. 108  Finansminister ANNE WIBBLE\r\n(fp):</pre><pre>Herr talman! Jag tycker att man får ha litet sinne för\r\nproportioner. Om man jämför den levnadsstandard\r\nsom vi har i Sverige med den som man har i t.ex.\r\nAfrika och Indien, anser jag att den prioritering\r\nsom gjorts av regeringen är självklar.</pre><pre>Anf. 109  DAN ERIKSSON i Stockholm\r\n(nyd):</pre><pre>Herr talman! Alla är vi väl överens om vikten av att\r\nhålla räntan nere. Höga räntor slår inte bara ut\r\nföretag utan betyder också att investeringar uteblir\r\ni ett läge där vi som bäst behöver dem.</pre><pre>Ett stort problem i dag är bankernas mycket höga\r\nräntemarginaler. Om bankerna inte skulle vara\r\nbelastade av så stora kreditförluster, skulle de i dag\r\ngöra -- vill jag i alla fall kalla det för -- enorma\r\nvinster. Det beror bl.a. på dålig konkurrens. Det\r\nfinns ingen vilja att hålla räntesatserna nere. Man\r\nvill i stället täcka in sina kreditförluster.</pre><pre>Skattebetalarna tar nu ett mycket stort\r\nsamhällsansvar och håller bankerna under\r\narmarna. I gengäld får de höga räntor. Hur ser\r\nfinansministern på detta och vad avser\r\nfinansministern att göra?</pre><pre>Anf. 110  Finansminister ANNE WIBBLE\r\n(fp):</pre><pre>Herr talman! Det problem som Dan Eriksson i\r\nStockholm tar upp är viktigt. Det är ytterligare ett\r\nskäl till varför jag menar att det är viktigt med en\r\nstram finanspolitik och ett samspel mellan\r\nfinanspolitikens utformning och penningpolitikens.</pre><pre>Finanspolitiken skall göra det möjligt att successivt\r\nsänka räntorna, vilket skulle innebära att\r\nproblemen inom den finansiella sektorn fick en\r\nnågot mindre omfattning. En lägre ränta skulle\r\ninnebära att de skattemedel som behöver avsättas\r\nför ett fungerande kreditförsörjningssystem skulle\r\nbli betydligt mindre. Det är alltså ett ytterligare skäl\r\ntill varför jag så starkt betonar kravet på en stram\r\nfinanspolitik, som möjliggör en lägre räntenivå.\r\nDet är faktiskt den bäst lämpade formen av lösning\r\nför att underlätta att få i gång även\r\nkreditförsörjningen.</pre><pre>Anf. 111  DAN ERIKSSON i Stockholm\r\n(nyd):</pre><pre>Herr talman! Finansministern och jag delar\r\nuppfattningen om vikten av en stram finanspolitik.\r\nVad jag emellertid efterlyser är konkurrens på kort\r\nsikt. Det finns trots allt olika möjligheter som kan\r\növervägas.</pre><pre>Låt oss i detta besvärliga läge diskutera olika\r\nmöjligheter, som att få hit utländska banker. Ett\r\nsätt för att få hit dem snabbt skulle kunna vara att\r\nexempelvis posten tilläts knyta ett samarbetsavtal\r\nmed en utländsk bank för att få möjlighet att ge\r\nprivatpersoner och små- och medelstora företag\r\nkredit.</pre><pre>Det finns även andra sätt. Jag efterlyser att\r\nnågonting görs snabbt. Vi har räntemarginaler på\r\n7 %.</pre><pre>Anf. 112  Finansminister ANNE WIBBLE\r\n(fp):</pre><pre>Herr talman! Dan Eriksson i Stockholm är säkert\r\nmedveten om att vi under de senaste åren i stor\r\nutsträckning har öppnat för ökad konkurrens i den\r\nfinansiella världen, genom att tillåta både\r\ndotterbolag, filialer för utländska banker, osv.</pre><pre>Det skulle vara mycket bra om vi finge hit fler\r\nutländska banker. Jag kan påminna om att när det\r\ngäller Nordbanken, som staten har ägaransvar för,\r\npågår sonderingar av olika slag för att hitta en\r\nprivat ägare. Det vore ingen nackdel med en ny\r\nägare från något annat land. Tyvärr är det väl så,\r\nDan Eriksson, att intresset från olika håll -- vilka\r\nländer man än kommer ifrån -- att köpa in sig i det\r\nsvenska banksystemet är högst begränsat, och det\r\nav skäl som hänger samman med de kreditförluster\r\nsom uppkom under lånekarusellen under 1980-\r\ntalet.</pre><pre>Vi får nog inrikta oss på att hantera dessa problem\r\ni Sverige. Ambitionen är emellertid helt klar. Det\r\nfinns väl dokumenterat i olika regeringsförslag att\r\nvi ser ökad konkurrens på alla områden som ett\r\nviktigt sätt att hålla priserna nere. Däri ingår\r\nräntemarginaler, som är priset på den finansiella\r\nmarknaden.</pre><pre>Förste vice talmannen anmälde att Dan Eriksson i\r\nStockholm anhållit att till protokollet få antecknat\r\natt han inte ägde rätt till ytterligare inlägg.</pre><pre>Överläggningen var härmed avslutad.</pre><pre>10 §  Svar på interpellation 1992/93:27 om\r\ndispens från PET-lagen</pre><pre>Anf. 113  Miljöminister OLOF JOHANSSON\r\n(c):</pre><pre>Herr talman! Leif Carlson har frågat\r\nnäringsministern vad regeringen tänker vidta för\r\nåtgärder för de mindre bryggerierna så att inte de\r\nslås ut till följd av att den s.k. PET-lagen tillämpas\r\nfullt ut.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Som jag nyligen redovisade med anledning av en\r\nfråga från Patrik Norinder har riksdagen vid flera\r\ntillfällen understrukit att det i ett långsiktigt arbete\r\nmed att förbättra miljön är nödvändigt att minska\r\navfallsmängderna. Detta fastslogs senast i 1990 års\r\nbudgetproposition (prop. 1989/90:100 bil. 16,\r\n1989/90:JoU16). Sparsamhet, hushållning och\r\nåteranvändning bör vara grundläggande principer\r\nför utnyttjandet av naturresurser och inriktningen\r\nav varuproduktionen. Återanvändning måste\r\ndärför vara en ledande princip. Att använda\r\nengångsflaskor strider mot de mål riksdagen satt\r\nupp.</pre><pre>Jag erinrade också om bakgrunden till riksdagens\r\nbeslut att anta lagen (1991:336) om vissa\r\ndryckesförpackningar. Till de frågor som var uppe\r\nför diskussion vid utskottets beredning av\r\nlagförslaget hörde även frågor om\r\nkonkurrenssituationen på bryggerimarknaden. I\r\nsamband med riksdagens beslut uppdrog\r\nregeringen den 6 juni 1991 till föregångaren till\r\nnuvarande Konkurrensverket att inom ramen för\r\nverkets planerade analys av bryggeribranschen\r\nstudera eventuella konkurrenssnedvridande\r\neffekter till följd av den nya lagen.</pre><pre>Konkurrensverket presenterade den 12 oktober\r\n1992 sin rapport. Verket framhåller\r\nsammanfattningsvis att en tillämpning av lagen i\r\nenlighet med dess förarbeten enligt verkets mening\r\nmedför en allvarlig snedvridning av konkurrensen\r\ntill de stora företagens fördel och på de små\r\nföretagens bekostnad samtidigt som importen i\r\npraktiken utestängs. Verket föreslår att lagen\r\nupphävs och att dispenser medges tills en ny\r\nlagstiftning kan träda i kraft.</pre><pre>Konkurrensverkets rapport har varit utsänd på\r\nremiss, och frågan bereds för närvarande i\r\nregeringskansliet.</pre><pre>Anf. 114  LEIF CARLSON (m):</pre><pre>Herr talman! Jag vill först tacka miljöministern för\r\nsvaret.</pre><pre>Jag framställde interpellationen till\r\nnäringsministern, då jag speciellt ville få frågan om\r\nkonkurrenseffekter belyst. Jag måste säga att jag är\r\nlitet besviken på miljöministerns svar. Historiken\r\nkan vi, och det gäller nu inte engångsflaskor utan\r\nåtervinningsalternativ.</pre><pre>Vad jag vill veta är: Vad avser ministern och\r\nregeringen att göra nu och framgent för att inte\r\nsmåbryggerierna skall slås ut?</pre><pre>Anledningen till min interpellation är att den kritik\r\nvi från moderat håll riktade mot lagen vid beslutet\r\nvåren 1991 har visat sig vara riktig. Lagen anvisar\r\ninte det enda eller det entydigt bästa sättet att\r\nminska förpackningsavfallet och värna miljön. I\r\nstället hotar den att bromsa utvecklingen av\r\nalternativa metoder och hindra existerande\r\nlikvärdiga, samt -- det är framför allt det jag vill ta\r\nupp här -- att hindra sund konkurrens.</pre><pre>Konkurrenssnedvridningen medför att många\r\nsmåbryggerier hotas med nedläggning och måste\r\navskeda. Vi behöver inte fler arbetslösa, speciellt\r\ninte om de blir arbetslösa på grund av en lag, som\r\nförstör för livskraftiga företag, ofta i glesbygder och\r\navfolkningsbygder utan sysselsättningsalternativ.</pre><pre>PET-lagen kan förorsaka att 150 arbetstillfällen\r\nförsvinner från småbryggerierna efter nyår. Lagen\r\när ingen miljölag, utan mer ett exempel på politisk\r\nklåfingrighet och vilja att detaljstyra näringslivet.\r\nDen är anpassad till bryggerijättarna och slår ut\r\nsmåbryggerierna utan att miljön vinner något\r\njämfört med återvinning.</pre><pre>PET-lagen tillhör den typ av socialdemokratisk\r\nnäringspolitik som just detaljreglerar, och det är en\r\navart av näringspolitik. Med ett nytt, friare och mer\r\nlångsiktigt näringspolitiskt tänkande, borde det\r\nvara viktigt för regeringen att ändra PET-lagen.</pre><pre>Herr talman! När propositionen lades fram 1991\r\nreserverade sig Moderaterna för avslag, då lagen\r\nföreskrev enbart återfyllningsflaskor och därmed\r\nuteslöt andra metoder. I stället för att stimulera\r\nfram utveckling av nya metoder i konkurrens, låste\r\nen klåfingrig näringspolitik fast ett sätt som det\r\nenda rätta, utan tanke på konkurrenssnedvridande\r\neffekter. Näringsutskottet varnade för detta.</pre><pre>Herr talman! Vi kan konstatera att tanken om en\r\nflaska som skulle passa alla ej gäller. I dag finns tre\r\ntyper av retur-PET-flaska, vilket medför sortering\r\noch transport till de tre disk- och\r\ntappningsanläggningar som finns. Enkelheten är\r\nborta, och miljöbelastningen på vägarna ökar.\r\nProfessor Ann Christine Albertsson på Tekniska\r\nhögskolan säger att retur-PET ur transportoch\r\nenergisynpunkt är ett felaktigt system.</pre><pre>Konkurrensverket skjuter sönder tanken om\r\nkonkurrensneutralitet. Systemet gynnar bara de\r\nstora bryggerierna. De små kan inte investera de\r\nminst 50 miljoner som behövs. De disk- och\r\ntappningstjänster som erbjudits till s.k.\r\nsjälvkostnadspris är egentligen orimliga villkor.\r\nDet innebär bl.a. maskinavskrivningar på två år.\r\nEtt accepterande skulle utelämna de små helt åt de\r\nstoras godtycke.</pre><pre>Samtidigt medför lagen att den utländska importen\r\nhelt utestängs. För konsumenten är detta mycket\r\nolyckligt. Där utländsk konkurrens finns kan man i\r\ndag köpa en läskflaska på 1,5 liter för 9:90 kr., och\r\ndär den inte finns kostar en svensk retur-PET 23 kr.\r\nNog tar de stora bryggerierna ut för sina\r\ninvesteringar!</pre><pre>Vidare finner såväl Konkurrensverket som\r\nKommerskollegium att PET-lagen strider mot\r\nEES-avtalet, och den nämns som ett speciellt\r\nproblem i EG-avin. Detta styrks av professor Ulf\r\nBernitz rättsutlåtande. Professor Bernitz slutsats är\r\natt ett generellt återanvändningssystem inte är\r\nförenligt med EES-avtalet, om inte klara och\r\nbetydande fördelar från miljöskyddssynpunkt kan\r\npåvisas jämfört med återvinning.</pre><pre>Det finns ingenting som säger att miljöeffekterna är\r\nbättre med återtappning jämfört med återvinning.\r\nDen av Gustav Sundström Miljöbalans AB gjorda\r\nutredningen, som ofta åberopas, visar ingen säker\r\nskillnad i förhållandena ur\r\nenergiförbrukningssynpunkt. Då har man inte tagit\r\nnågon hänsyn till strukturförändringar i branschen,\r\nsom medför miljöbelastning i form av transporter\r\neller diskmedel i miljön. Bara mineralvattenfirman\r\nCarl von Linné räknar med att man måste samla in\r\noch köra 4 miljoner flaskor för att kunna nyttja\r\n500 000. Det beror på att flaskorna inte är\r\nsmakneutrala utan tar smak av innehållet.</pre><pre>Det kan knappast finnas någon prestigebindning i\r\nregeringen i denna fråga. Den 5 december 1991\r\nskrev miljöministern i ett regeringsbeslut att\r\ninförandet av ett retursystem för återfyllning inte\r\nfår leda till en försämrad konkurrenssituation på\r\nbryggeriområdet. Hösten 1991 frågade Ingvar\r\nEriksson miljöministern om riskerna för\r\nkoncentration inom branschen och fick ett positivt\r\nsvar. Nyligen frågade Patrik Norinder\r\nmiljöministern om PET-lagen, och även han fick ett\r\npositivt svar, som lät lovande.</pre><pre>Väger man nu in den förödande effekt som lagen\r\nhar på konkurrensen, med utslagning av 150\r\nonödigt arbetslösa och ett utlämnande av\r\nkonsumenterna till några få bryggerier, borde det\r\ninte vara svårt att besluta att genomföra denna\r\nförändring. Men så här långt är miljöministerns\r\nsvar intetsägande i sakfrågan.</pre><pre>Herr talman! Jag förutsätter att miljöministern slår\r\nvakt om de små bryggeriernas\r\növerlevnadsmöjligheter. De påvisade nackdelarna\r\nbör vara tillräckliga för att lagen skall kompletteras\r\nmed att återvinning jämställs med återtappning och\r\nordnas in i ett generellt förpackningsregelverk som\r\nstämmer med vad EG kan komma fram till och som\r\nsäkerställer konkurrensneutralitet. Miljökraven\r\nbör vara generella, men under en övergångsperiod\r\nbör små producenter med liten marknadsandel ges\r\ngenerösa övergångsvillkor jämfört med de stora\r\nproducenterna. Därför bör man kunna ge dispens\r\nfrån lagen under 1993, så att de små företagen inte\r\nhamnar helt i händerna på de stora.</pre><pre>Jag vill fråga: Delar miljöministern denna\r\nuppfattning?</pre><pre>Anf. 115  Miljöminister OLOF JOHANSSON\r\n(c):</pre><pre>Herr talman! Det var mycket som Leif Carlson\r\nhade på hjärtat. Jag skall beskriva\r\nbeslutssituationen.</pre><pre>Vi har i regeringen i dag haft en allmän beredning i\r\nfrågan om kretsloppspropositionen. PET-lagen\r\ningår i det sammanhanget, eftersom det handlar\r\njust om återanvändning och återvinning. Jag är glad\r\növer att allt fler i denna kammare blir intresserade\r\nockså av återvinning. I det sammanhanget finns det\r\nalltså ingen prestigelåsning; detta är en självklarhet\r\ni ett kretsloppstänkande.</pre><pre>Det har inte alltid varit så. Det har inte funnits\r\nteknik tillgänglig hur som helst för en säkrad\r\nåtervinning, med fortsatt nyttiggörande. Det är\r\ndärför som PET-lagen har den begränsning som\r\nden har, inte för att slå ihjäl småbryggerier.</pre><pre>Den som har varit med i kammaren under 70- och\r\n80-talet vet att jag också har tillhört regeringar som\r\nhar försökt rädda småbryggerier. De problem som\r\nuppstod på det området kom med god marginal\r\nföre PET-lagens tillkomst. Jag hoppas att ni är helt\r\nmedvetna om den historien. Det har att göra med\r\ntraditioner, stordrift, ny teknik och förpackningar.\r\nJag utgår från att det är självklart att vi är överens\r\nom att problemen för småbryggerierna inte började\r\ni samband med PET-lagen.</pre><pre>Det är riktigt att de stora anläggningar som krävs\r\nför att diska och tappa är ett ytterligare problem för\r\nde små bryggerierna -- det kan jag hålla med om.</pre><pre>Vad gör man då i den situationen? Jo, vi kommer\r\nunder den närmaste veckan -- jag utgår från det --\r\natt bli klara med lagrådsremissen när det gäller\r\nkretsloppspropositionen. Ingenting i regeringens\r\nallmänna beredning tyder på något annat. I\r\nsamband med detta kommer ett antal\r\ndispensansökningar att behandlas.</pre><pre>Det finns således ett direkt samband med den här\r\ndiskussionen. Jag har därför öppnat för en positiv\r\nsyn på återvinning i de tidigare svaren.</pre><pre>Kretsloppspropositionen är inte försenad. Jag har\r\nhela tiden sagt att den måste komma att läggas fram\r\nkring årsskiftet på grund av övriga delar av arbetet.\r\nMan har alltså inte skjutit på\r\nkretsloppspropositionen, men vi kanske hade\r\nkunnat göra transportsträckan kortare om vi inte\r\nunder hösten hade haft att hantera all\r\nkrisbehandling i övrig. Jag beklagar att beslutet om\r\ndispens kommer sent. Det tycker jag att man skall\r\ngöra.</pre><pre>Detta är bakgrunden. Jag utgår från att vi skall\r\nkunna klara det här med utgångspunkt i de\r\nprinciper som kretsloppspropositionen kommer att\r\ninnehålla om såväl återanvändning som\r\nåtervinning.</pre><pre>Anf. 116  LEIF CARLSON (m):</pre><pre>Herr talman! Jag tycker att den utveckling av svaret\r\nsom nu gavs är beydligt mera positiv. Det är bra att\r\npropositionen kommer före årsskiftet och att ett\r\nantal dispenser kommer att behandlas. Men man\r\nmåste också förstå de små bryggeriernas situation.\r\nDispensen går ut den 31 december. Man planerar\r\nför ett liv efter jul, till skillnad från andra som deltar\r\ni julfirandet. För dessa bryggerier är det oerhört\r\nviktigt att de vet hur de skall planera. Det här berör\r\nså pass många arbetstillfällen.</pre><pre>Det är riktigt att man tekniskt har kunnat diskutera\r\nåtervinning eller återanvänding. Faktum är dock att\r\nredan 1989 påpekade Bryggarföreningen, när man\r\njobbade med parallella projekt, att man inom ett år\r\nskulle kunna ha ett återvinningssystem. Vi vet i dag\r\natt det även finns prisbelönta flaskor som bygger på\r\nåtervinning.</pre><pre>Det är kanske inte det mest effektiva sättet att\r\nstimulera nya tekniker att man stiftar en så\r\ndetaljerad lag och ställer sådana krav att det tar\r\nbort incitamentet att utveckla alternativa former.\r\nSom det hela utformades under 1989 och 1990 och\r\nfram till 1991 när lagen antogs gav man verkligen\r\ninga signaler till näringen om att utforma system av\r\nalternativ karaktär som skulle passa verksamheten\r\nbäst. Man blev oerhört hårt inlåst i ett system som\r\nställde sådana krav att det inte fanns någon som\r\nhelst möjlighet för de små bryggerierna att\r\nkonkurrera, samtidigt som importen skulle slås ut\r\ntotalt. Den typen av lagstiftning som låser\r\nverksamheten till ett enda sätt att agera är knappast\r\nen framkomlig väg. Det glädjer mig mycket att\r\nmiljöministern säger att man är öppen för\r\nalternativa metoder bara man når de uppställda\r\nmiljömålen.</pre><pre>Anf. 117  PATRIK NORINDER (m):</pre><pre>Herr talman! Miljöministern och jag hade för några\r\nveckor sedan en diskussion om PET-lagen. Den\r\ndiskussionen ägde rum i frågeformen, och den\r\ninbjuder inte till någon längre diskussion. Vi\r\nkonstaterade båda två att man kunde vänta med\r\ndiskussionen om mål och medel. Vi kan ta upp den\r\nhär diskussionen senare i samband med\r\nbehandlingen av kretsloppspropositionen.</pre><pre>I dag tog miljöministern bl.a. upp frågan om ny\r\nteknik. Vi vet båda två om att det finns ny teknik\r\nför återvinning. Frågan kommer då i ett nytt\r\nperspektiv. Vi måste nu ta hänsyn till EES-\r\nlagstiftningen. Professor Ulf Bernitz har yttrat sig\r\nom den, vilket miljöministern har fått ta del av. Ulf\r\nBernitz säger att man måste kunna påvisa klara\r\nbetydande fördelar från miljösynpunkt, i\r\njämförelse med ett återvinningssystem. Såvitt jag\r\nkan förstå finns det inga ur miljösynpunkt klara och\r\nentydiga fördelar med att återanvända i stället för\r\natt återvinna, så att man skulle kunna klara en\r\nEES-lag utan att det skulle leda till\r\nkonkurrensbegränsning. Jag skulle vara tacksam\r\nom miljöministern kunde vara litet klarare och\r\nredogöra för sin inställning. Finns det sådana klara\r\nfördelar med återanvändning att man kan klara en\r\nEES-lagstiftning?</pre><pre>Anf. 118  Miljöminister OLOF JOHANSSON\r\n(c):</pre><pre>Herr talman! Patrik Norinders fråga kan jag\r\nnaturligtvis besvara genom att göra en bedömning,\r\nmen det är ointressant. Det är bara ett\r\ndomstolsbeslut i laga ordning som kan klargöra den\r\nsaken. Det har vi bl.a. lärt oss från Danmark. Jag\r\ntänker inte ge mig in i den juridiska diskussionen.\r\nJag bara konstaterar att det gäller att ta fasta på det\r\nnuvarande läget.</pre><pre>Vi har en betydande återanvändning på det här\r\nområdet. Jag kan inte se att det skulle ha varit ett\r\nalternativ att inte göra någonting 1990--1991. Man\r\nkunde inte bara vänta och se och skjuta problemen\r\nframför sig. Det skulle inte ha utgjort något besked\r\ntill branschen. Det viktiga var naturligtvis att man\r\ngav en klar signal som man då visste att man kunde\r\nstå för. Återanvändningssystemet har fungerat. Det\r\nberor bara på vilken utgångspunkt man har. De\r\nstora bryggerierna är, som ni själva har vidimerat,\r\nutomordentligt tillfredsställda med tingens\r\nordning.</pre><pre>Sedan har vi problemen med konkurrensen och den\r\ntekniska utvecklingen. Konkurrensproblemen\r\nförutsåg vi redan i beslutet 1991, och det framgår av\r\nKonkurrensverkets rapport. I mitt första inlägg\r\nville jag betona att frågan om de små bryggeriernas\r\nsituation i förhållande till de stora inte är ny. Den\r\nhar diskuterats under decennier här i riksdagen.</pre><pre>Frågan om den tekniska utvecklingen återstår. Vi\r\nanser att vi i dag har bevisat, vilket ni också\r\nvidimerar, att det finns tekniska möjligheter att\r\nklara återvinningen på ett bra sätt. Man kan således\r\nutan prestige öppna lagstiftningen för detta\r\nalternativ. Att bara vänta tills nu, när vi har fått\r\ndenna bekräftelse, skulle inte heller ha utgjort\r\nnågot svar när PET-lagen stiftades.</pre><pre>Jag tror på ett liv efter jul för både\r\nåteranvändningsflaskor och engångsflaskor som\r\nkan återvinnas.</pre><pre>Jag beklagar förseningen av behandlingen av\r\ndispensansökningarna. Men det jag har sagt här är\r\nockså en signal till dem som berörs.</pre><pre>Anf. 119  LEIF CARLSON (m):</pre><pre>Herr talman! Det miljöministern sade\r\navslutningsvis tolkar jag som en mycket positiv\r\nsignal. Jag måste ändock säga att\r\nhistorieskrivningen inte säger att man inte skulle ha\r\ngjort någonting under 1989 och 1990.\r\nBryggarföreningen hade ett branschgemensamt\r\nprojekt för återfyllnad parallellt med återvinning.\r\nEtt återvinningsprojekt skulle ha kunnat vara klart\r\ninom ett år.</pre><pre>Nu vet vi säkert att det här går, och det är bara att\r\nvara tacksam för det. För de små bryggerierna --\r\nsom betyder oerhört mycket för sina närområden --\r\ntycker jag att den signal som kom från\r\nmiljöministern är mycket väsentlig. Den kommer\r\natt påverka sysselsättningen på flera håll i landet --\r\ni Bergslagen och i Småland.</pre><pre>Anf. 120  PATRIK NORINDER (m):</pre><pre>Herr talman! Jag vill tacka miljöministern för det\r\nsenaste inlägget. Det var ett bättre klargörande; att\r\ndet finns ett liv efter jul. Jag hoppas att det inte bara\r\ngäller dispenser utan att vi får parallella system för\r\nåteranvändning och återvinning. Jag kan inte se att\r\ndet skulle finnas några hinder för det. Däremot ser\r\njag hinder i att fortsätta med det dispenssystem som\r\nvi nu har. Jag anser att det skulle vara felaktigt att\r\ninte införa ett parallellt system. Miljöministern\r\nsäger att man skall se över detta. Det är min\r\nförhoppning att vi får parallella system.</pre><pre>Anf. 121  Miljöminister OLOF JOHANSSON\r\n(c):</pre><pre>Herr talman! Jag vill avslutningsvis bara\r\nkommentera två saker. Som jag inledde med att\r\ntala om behandlade vi kretsloppspropositionen.\r\nDen bygger på att man skall främja återanvändning\r\noch återvinning. PET-lagen behandlas i detta\r\nsammanhang. Därmed har jag klargjort detta\r\nsamband. Jag har tidigare talat om skälen för att\r\nberedningen inte är helt avslutad. Planeringen var\r\nockså från början sådan.</pre><pre>Jag vill också ta fasta på att Leif Carlson sade att vi\r\nnu vet säkert att det här går. Det är helt riktigt, och\r\ndärför är vi nu i ett bättre läge att fatta beslut än\r\ntidigare.</pre><pre>Överläggningen var härmed avslutad.</pre><pre>11 §  Svar på interpellation 1992/93:43 om\r\ninfrastruktursatsningen i Norrland</pre><pre>Anf. 122  Kommunikationsminister MATS\r\nODELL:</pre><pre>Herr talman! Ulrica Messing har frågat mig när vi\r\nfår i gång byggprojekt som kan sysselsätta tusentals\r\nmänniskor och därmed skapa goda\r\nframtidsmöjligheter för Gävleborgs län och övriga\r\nNorrland.</pre><pre>Regeringen har under åren 1991 och 1992\r\npresenterat förslag och beslut om\r\ntidigareläggningar och igångsättningar av väg- och\r\njärnvägsprojekt utöver ordinarie anslag om nästan\r\n9 miljarder kronor. Ett viktigt syfte med dessa\r\nbeslut har bl.a. varit att skapa sysselsättning.</pre><pre>De två senaste besluten med satsningar i projekt på\r\nsammanlagt 3,7 miljarder kronor har särskilt riktats\r\nmot sysselsättningsintensiva åtgärder i länsvägar\r\noch järnvägar. Den direkta totala\r\nsysselsättningseffekten av dessa beslut beräknas bli\r\nca 5 000 årsarbetskrafter. Därtill kommer indirekta\r\neffekter i form av ökad efterfrågan på varor,\r\ntjänster och service som kan uppgå till en till två\r\ngånger den direkta effekten. Av medlen i dessa två\r\nbeslut har för övrigt Norrbottens, Västerbottens,\r\nJämtlands, Västernorrlands och Gävleborgs län\r\ntillsammans tilldelats nästan 1,7 miljarder kronor.</pre><pre>Riksdagen uttalade våren 1991 en\r\nplaneringsinriktning för vilka\r\ninfrastrukturinvesteringar som är särskilt\r\nangelägna att få till stånd. Där ingår bl.a. en\r\ntidigareläggning av snabbtågsanpassning på\r\nOstkustbanan.</pre><pre>Banverket arbetar i dag med att anpassa delar av\r\nOstkustbanan för högre hastigheter, och det arbetet\r\nkan fortgå t.o.m. nästa år med nu tilldelade medel.</pre><pre>Beträffande delen Söderhamn--Enånger anser jag\r\natt det är av stor vikt att utbyggnaden av\r\nOstkustbanan och E 4:an mellan Söderhamn och\r\nEnånger kan samordnas. Jag har därför givit Ban-\r\noch Vägverken i uppgift att redovisa hur en\r\nsamordning av planering och utbyggnad skall\r\nkunna ske. Genom en sådan samordning kommer\r\nkostnaderna att minska med minst 100 miljoner\r\nkronor.</pre><pre>Jag vill också nämna att det för närvarande pågår\r\nett intensivt arbete i regeringen med att finna\r\nlösningar för finansieringen av de angelägna väg-\r\noch järnvägsprojekt som ännu inte är finansierade.\r\nJag avser att återkomma till detta i\r\nbudgetpropositionen och i det samlade underlag\r\nbeträffande investeringsplaneringen som\r\nregeringen kommer att presentera för riksdagen\r\nvåren 1993.</pre><pre>Anf. 123  ULRICA MESSING (s):</pre><pre>Herr talman! Jag vill tacka\r\nkommunikationsministern för svaret, samtidigt\r\nsom jag konstaterar att det tyvärr var ganska diffust\r\noch inte riktigt så konkret som vi hade hoppats på.</pre><pre>Arbetslösheten är ett stort problem. Den är\r\nomfattande och den har drabbat alla yrkesgrupper.\r\nDen är dessutom i allra högsta grad en bitter\r\nverklighet i alla samhällen runt om i landet, inte\r\nminst hemma hos oss i Gävleborg. Det är en\r\nverklighet som gör att vi som företrädare för vårt\r\nlän envist och målmedvetet fortsätter att debattera\r\noch kämpa för våra projekt.</pre><pre>De samordningsvinster som en start för de båda\r\nprojekten snabbtåg på ostkustbanan, från\r\nStockholm till Sundsvall, och en upprustning och\r\nbreddning av E 4:an skulle innebära är egentligen\r\ninte några nya siffror. Men de är bra och de är\r\nverkliga. Därför vill vi också att projekten skall\r\nkomma till skott.</pre><pre>Vi vet att de projekten tillsammans skulle ge vårt\r\nlän drygt 2 000 arbetstillfällen. 2 000 människor\r\nskulle slippa understöd och beroendet av bidrag\r\nfrån samhället. 2 000 människor skulle i stället ge\r\nskatteintäkter till statskassan. Framför allt skulle\r\n2 000 människor till stora delar återvinna stoltheten\r\növer att vara delaktiga i samhällsbyggandet.</pre><pre>Projekten skulle korta avstånden för oss inom\r\nlänet. De skulle förbättra våra\r\ntransportmöjligheter. De skulle också korta\r\navstånden mellan Gävleborg och andra regioner\r\navsevärt. Det är viktigt för hela landet. Nya\r\ninternationella närmanden, svagare nationella\r\ngränsdragningar, större öppenhet, gemensamt\r\nansvar och arbete mellan regioner och länder\r\ninnebär möjligheter. Men det ställer också krav på\r\nde strukturer som finns i dag.</pre><pre>För att Gävleborg och de övriga Norrlandslänen\r\nskall kunna haka på utvecklingen och kunna vara\r\nkonkurrenskraftiga krävs det att infrastrukturen\r\nfungerar. Det måste vara möjligt för människor att\r\nbo och verka där de trivs och känner sig hemma.\r\nDet måste finnas möjligheter för företag och för\r\nnäringsliv att bedriva sin verksamhet också utanför\r\nen storstadsregion med alla dess möjligheter.\r\nDärför är det nödvändigt att man kommer i gång\r\nmed arbetet. Det är viktigt för hela landet.</pre><pre>Det finns skillnader i infrastrukturen inom landet\r\nsom avgör våra möjligheter att vara starka och\r\nsjälvständiga. Hela Sverige skall leva, lovade de\r\nborgerliga partierna före valet förra hösten. Vi har\r\nännu inte märkt något konkret av det vallöftet i\r\nGävleborgs län; inga nya satsningar, inga stora\r\ninvesteringar, inga tecken till framtidstro från\r\nstatsmaktens sida.</pre><pre>Kommunikationsministern hänvisar i sitt svar till\r\natt fem av Norrlandslänen under det senaste året\r\nfaktiskt har fått sig tilldelat investeringspengar,\r\nnästan 1,7 miljarder kronor, fördelat alltså på fem\r\nlän, i glesbygdsområde och med landets absolut\r\nallra högsta arbetslöshet. Det handlar inte om\r\nnågra stora projekt, som ger långsiktiga lösningar.\r\nFör oss i Gävleborg har det handlat om en bro. Det\r\nborde ha varit mer, för detta är viktigt. Det är en\r\nfråga som statsmakten måste ha ansvar för.</pre><pre>Självklart måste det vara offentliga pengar som\r\nsatsas på så här stora projekt, i Sverige precis som i\r\nalla andra länder som vill hänga med i utveklingen.\r\nDet ligger inte bara i mitt intresse att\r\ninfrastrukturen fungerar i mitt hemlän, i\r\nGävleborg. Det borde lika mycket ligga i\r\nkommunikationsministerns intresse att hela landet\r\nfaktiskt har broar, vägar och järnvägar som\r\nfungerar.</pre><pre>Enligt regeringens egna beräkningar måste vi under\r\når 1992 låna ungefär 15 miljarder kronor för att\r\nbetala ut kontantstöd och understöd till våra\r\narbetslösa. Nästa år räknar regeringen med att\r\nsumman kommer att vara ungefär 20--25 miljarder.\r\nDet är mycket pengar. Är det inte bättre,\r\nkommunikationsministern, att framöver låna\r\npengar till investeringar och till att skapa jobb, i\r\nstället för att låna för att kunna betala ut bidrag?</pre><pre>Mina konkreta frågor till statsrådet är: Vilka planer\r\nhar regeringen för Gävleborg då det gäller\r\ninfrastruktursatsningar i framtiden? Hur tänker\r\nregeringen följa upp riksdagens beslut om att\r\ntidigarelägga en upprustning av ostkustbanan? Hur\r\nser kommunikationsministern på att det faktiskt\r\nfinns avgörande skillnader i landet då det gäller\r\nstandarden på våra vägar, järnvägar och broar?</pre><pre>Det är viktigt för hela landet att de här projekten\r\nkommer i gång. De innebär att näringslivet stärks,\r\natt de lokala arbetsmarknaderna vidgas och att vårt\r\nlän och hela södra Norrland blir intressant igen.\r\nDet skulle innebära att tillgängligheten till högre\r\nutbildning ökar och att miljön och trafiksäkerheten\r\nförbättras. Är kommunikationsministern beredd\r\natt ställa upp på det?</pre><pre>Anf. 124  AXEL ANDERSSON (s):</pre><pre>Herr talman! Den pågående krisen i Sverige, som\r\nförstärks av en lågkonjunktur som också omfattar\r\nden övriga industrivärlden, drabbar mycket hårt\r\nskogslänen i allmänhet, och Gävleborgs län i\r\nsynnerhet.</pre><pre>Det är, vilket Ulrica Messing nyss redogjorde för,\r\nen utomordentligt besvärlig situation på vår\r\narbetsmarknad. Vi har tillsammans med\r\nNorrbotten landets högsta arbetslöshet totalt sett.\r\nVi har den högsta ungdomsarbetslösheten och den\r\nhögsta byggarbetslösheten. Det är klart att\r\nregeringen har ett stort ansvar för det som sker,\r\neller snarare ett ännu större ansvar för det som inte\r\nsker på svensk arbetsmarknad i dag.</pre><pre>Självklart kan ingen lasta regeringen, och det skall\r\ninte jag göra heller, för den internationella\r\nlågkonjunkturen. Däremot reagerar jag och andra\r\nmot den passivitet som regeringen hittills har visat\r\nupp när det gäller åtgärder för att lindra krisens\r\nskadeverkningar för landets medborgare.</pre><pre>Herr talman! Ända sedan Mats Odell blev minister\r\noch chef för Kommunikationsdepartementet i fjol\r\nhöst har vi socialdemokrater från Gävleborg haft\r\nåterkommande diskussioner med statsrådet om de\r\nför länet betydelsefulla investeringssatsningar som\r\nUlrica Messing nyss har berört. Dessutom har vi\r\nbokstavligt talat dammsugit vårt län för att hitta\r\nlämpliga projekt inom kommunikationsområdet,\r\nmen också på andra områden. Det har resulterat i\r\nväl underbyggda förslag, som är projekterade och\r\nklara att sätta i gång med kort varsel.</pre><pre>Förutom inom kommunikationsområdet har vi,\r\ngenom ett nytt ROT-program, en nödvändig\r\nupprustning av VA, skolor och bostäder på gång,\r\nvilket faller inom annat departement.\r\nSammantaget med kommunikationssatsningarna\r\nskulle det betyda nödvändiga insatser för att\r\nnedbringa arbetslösheten i länets\r\nbyggnadsarbetarkår, där i dag 40 %, nästan\r\nhälften, står utanför den ordinarie\r\narbetsmarknaden och var tredje är arbetslös.</pre><pre>Vad gör då kommunikationsministern inom sitt\r\nfögderi? Svaret till Ulrica Messing tyder på att\r\npannan läggs i djupa veck, vilket har skett tidigare\r\nockså. Kommunikationsministern ägnar mesta\r\ntiden åt att försvara sig med att planering pågår.\r\nDet håller inte, Mats Odell. Det finns redan, både\r\ni vårt hemlän och i andra skogslän, objekt som är\r\nklara att sätta i gång.</pre><pre>Herr talman! Det har tidigare talats om de stora\r\nflaggskeppen på investeringssidan i vårt län och i\r\nsödra Norrland, ostkustbanan för snabbtåg och\r\nmotorvägsstandard på E 4:an. Men det finns många\r\nsmå, lika angelägna projekt. De mindre vägarna i\r\nskogslänen är i stort behov av upprustning, inte\r\nminst hos oss. Därför är det bra att regeringen har\r\naviserat en satsning på 1,5 miljarder kronor. Men\r\nen del uttalanden från andra statsråd har gjort oss\r\noroade. Om en del av de här pengarna skall\r\nanvändas på annat håll i Sverige blir det inga en och\r\nen halv miljarder till skogslänen.</pre><pre>I vårt län finns det färdiga projekt för de små\r\nvägarna. De behöver bara statsmakternas ja och en\r\ntryckning på startknappen för att komma i gång. De\r\nobjekten överstiger tillsammans med god marginal\r\n200 miljoner kronor. Det vore bra om\r\nkommunikationsministern i dag kunde bekräfta,\r\ndels att de en och en halv miljarder kronor som har\r\naviserats för investeringar av den här typen i\r\nskogslänen verkligen kommer skogslänen till del,\r\ndels att byråkratin när det finns färdiga projekt,\r\nsom jag tror inte bara finns i Gävleborgs län, icke\r\nskall sätta hinder i vägen för en omedelbar start,\r\nsom är så utomordentligt nödvändig.</pre><pre>Anf. 125  SINIKKA BOHLIN (s):</pre><pre>Herr talman! Kommunikationsministern säger i sitt\r\nsvar att riksdagen våren 1991 uttalade en\r\nplaneringsinriktning som gällde vilka\r\nstrukturinvesteringar som var särskilt angelägna att\r\nfå till stånd. Där ingick som sagt en tidigareläggning\r\nav snabbtågsanpassningen på ostkustbanan.\r\nArbete för högre hastighet pågår och kan fortgå\r\nt.o.m. nästa år, som kommunikationsministern\r\nsade. Så långt är det rätt, och det är bra. Men om\r\nman ser på verkligheten,\r\nkommunikationsministern, är vi framme vid år\r\n1997 innan allt är klart.</pre><pre>Det sades tidigare att många av sträckorna, ganska\r\nkorta sträckor, fortfarande utreds. Det är sträckan\r\nlitet söder om Gävle och det är en liten sträcka norr\r\nom Gävle. Det finns en sträcka upp mot Hudiksvall\r\noch en mellan Ljusne och Söderhamn. Varför inte\r\nsnabbt sätta i gång med alla de utlovade\r\nsatsningarna? Det vore mycket bättre att satsa på\r\nprojektet i dess helhet, dels för att spara på\r\nprojekteringskostnader, dels för att det nu är\r\nextremt billigt att göra statliga investeringar. De\r\nberäkningar som Industriförbundet har gjort visar\r\natt staten för varje satsad krona får tillbaka 80 öre.\r\nPå längre sikt betalas kostnaden flera gånger om.</pre><pre>Det är nödvändigt att nu snabbt komma i gång med\r\ninvesteringar som kan minska arbetslösheten i\r\nGävleborg och samtidigt öka efterfrågan på\r\nindustrins produkter. Lediga resurser finns inom\r\nanläggningssektorn. De kan omedelbart sättas in.\r\nMed så många arbetslösa anläggningsarbetare, med\r\nledig maskinkapacitet och lediga lastbilar är det en\r\nmycket bra investering inför framtiden att sätta i\r\ngång de utlovade projekten nu.</pre><pre>Investeringar i järnvägar och vägar handlar inte\r\nenbart om persontrafik på Ostkustbanan och norra\r\nstambanan -- fastän hastigheten och snabbtågen\r\ntillsammans med turtätheten även här är av stor\r\nbetydelse för konkurrensförmågan. Men lika\r\nviktiga är satsningar på godstransporterna.</pre><pre>Det som framför allt utmärker järnvägstrafiken i\r\nSverige är den i jämförelse med övriga\r\nvästeuropeiska länder stora omfattningen av\r\ngodstransporter. I inget annat västeuropeiskt land\r\nspelar således godstrafiken på järnväg en så stor roll\r\nsom i Sverige. Men frågan är om vi inte håller på att\r\ntappa konkurrenskraften gentemot Europa.</pre><pre>Det pågår en omfattande utbyggnad och\r\nmodernisering av transportinfrastrukturen i många\r\nländer, vilkas industri konkurrerar med vår.\r\nExempelvis har EG-kommissionen nyligen lagt\r\nfram ett förslag till ett omfattande\r\ninvesteringsprogram, syftande till att skapa ett\r\ngemensamt nät av motorvägar, inre vattenvägar\r\noch järnvägar för kombitrafiken inom EG.</pre><pre>Gävleborg som ett skogslän har med andra\r\nskogslän bidragit, bidrar och kommer\r\nförhoppningsvis att få bidra till en bra och sund\r\nsamhällsekonomi i Sverige. Svensk massa- och\r\npappersindustri är världens tredje största exportör\r\nav både massa och papper. Två tredjedelar av\r\nproduktionen avsätts inom EG. Svensk\r\npappersindustri täcker 10 % av EG:s pappersbehov\r\ni dag. För att vi skall klara av detta även i framtiden\r\nmåste infrasrukturen förbättras att våra industrier\r\nskall kunna förbättra sin konkurrenskraft gentemot\r\nbl.a. EG.</pre><pre>Det har talats om krispaket, och nästa kommer\r\neventuellt redan före jul.\r\nKommunikationsministern tog upp under\r\nfrågestunden det här med julhandeln och\r\njulklappar. De julklappar vi nu talar om är det\r\nbråttom med. Jag skulle vilja fråga om\r\nkommunikationsministern är beredd att kanske\r\nredan före jul i ett krispaket lägga en julklapp till\r\nGävleborgs län och andra Norrlandslän vad gäller\r\nregeringens vilja att nu satsa på infrastrukturen i\r\ndessa län. Som sagt är det i så fall en viktig julklapp\r\ninte bara för Gävleborg utan också för hela\r\nNorrland och för hela Sverige.</pre><pre>Anf. 126  Kommunikationsminister MATS\r\nODELL (kds):</pre><pre>Herr talman! Jag håller med Sinikka Bohlin om att\r\ndet är oerhört viktigt att investera i infrastrukturen,\r\ninte minst mot bakgrund av att 80-talet därvidlag\r\nvar ett förlorat årtionde. Jag vill inte skylla på er tre\r\nsom ställer frågor till mig i dag, men ert parti satt\r\nvid makten under större delen av 80-talet och hade\r\ninte kraften under den perioden att överföra\r\nresurser från konsumtion till investeringar. Vi hade\r\ni Sverige under den perioden en genomsnittlig\r\ninvesteringsnivå på ungefär 4,5 miljarder kronor\r\nper år.</pre><pre>Jag vill, herr talman, gärna påminna, för att ge en\r\nviss relief till de frågor som nu ställs till mig, om att\r\ndenna regering under det här budgetåret, som alltså\r\nlöper från den 1 juli i år till den 30 juni nästa år,\r\ninitierat projekt som kommer att förbruka 13\r\nmiljarder kronor. Det skall jömföras med\r\ngenomsnittet 4,5 miljarder kronor under 80-talet.\r\nDet är därför jag håller med om att det är viktigt att\r\nvi nu tar igen och satsar så mycket det någonsin är\r\nmöjligt i denna lågkonjunktur.</pre><pre>Vi har alltså tredubblat investeringsvolymen uner\r\ndet här året. Det är en fördubbling jämfört med\r\nförra året, alltså en ökning med 100 %. Den\r\nbehöver att fortsätta att öka om vi skall kunna klara\r\nav det avståndshandikapp som vi har gentemot mot\r\nvåra viktigaste konkurrentländer. Detta är mycket\r\nviktigt nu när Sverige mer och mer integreras med\r\nEuropa, de skyddsnät som vi tidigare haft undan för\r\nundan faller bort och vårt avståndshandikapp ökar.</pre><pre>Som påpekades är det också viktigt att vi skapar så\r\nmånga arbetstillfällen som möjligt under denna\r\nlågkonjunktur genom dessa investeringar.</pre><pre>Ulrica Messing säger att en satsning på projektet\r\nSöderhamn--Enånger skulle ge 2 000\r\narbetstillfällen och skatteintäkter. Men faktum är\r\natt vi först måste finansiera det. Vi måste få fram\r\ndessa pengar. Det är ett arbete som nu pågår\r\nmycket intensivt. Jag kommer att i\r\nbudgetpropositionen redovisa hur vi skall lösa den\r\nuppgiften. Det är nämligen det tillfälle då\r\nregeringen för riksdagen talar om hur man vill\r\nfinansiera bl.a. den här typen av projekt.\r\nBudgetpropositionen kommer att läggas fram den\r\n11 januari nästa år. Det är alltså i dagarna en månad\r\ntill dess. Då kommer många av de detaljfrågor som\r\nhär ställs att få sitt svar.</pre><pre>Ulrica Messing gör mig litet besviken när hon säger\r\natt hon inte märkt något konkret i Gävleborgs län.\r\nDet är, herr talman, mycket märkligt med tanke på\r\natt Gävleborgs län, utöver ordinarie anslag,\r\ntilldelats totalt nästan 750 miljoner kronor för\r\ninsatser i vägar i de s.k. paket som det har beslutats\r\nom under 1991 och 1992. De inkluderar även beslut\r\nsom fattades under den förra regeringens tid.</pre><pre>Jag tycker inte att vi i det här sammanhanget skall\r\nförsöka öronmärka vem som har bidragit med vad,\r\nför det är ju de svenska skattebetalarna som står för\r\nde satsningar som görs, oavsett vem som har\r\nregeringsmakten vid olika tillfällen. Bl.a. innefattas\r\nen mycket stor investering på E 4:an norr om\r\nSöderhamn. Hittills är ungefär 340 miljoner kronor\r\nanslagna till detta. I övrigt kommer medlen i\r\nhuvudsak att användas för insatser på länsvägar.</pre><pre>När det gäller projektet E 4:an pågår för\r\nnärvarande arbetet på Vägverket med att ta fram\r\nbygghandlingar för den aktuella delen,\r\nSöderhamn--Enånger. Arbetet kommer i huvudsak\r\natt vara klart i vinter. Det görs en samplanering\r\nmed Banverket. Byggandet planeras ske med\r\ngemensamma entreprenörer. Det är alltså den\r\nplaneringsinriktning som vi har. Vi försummar\r\nalltså ingen tid här utan arbetar intensivt på att få\r\nfram pengarna, för det kostar mycket pengar.\r\nKostnaden för Vägverkets del beräknas till nästan\r\n800 miljoner kronor för sträckan Söderhamn--\r\nEnånger. För Banverkets del handlar det om\r\nungefär 1 miljard kronor. Det är alltså ungefär 1,8\r\nmiljarder kronor som detta projekt kostar. De\r\npengarna finns inte med i någon plan i dag, utan det\r\ngäller att ta fram dessa. Jag är övertygad om att de\r\ntre frågeställarna kommer att vara beredda att\r\nockså arbeta för att finansieringen skall kunna\r\ngenomföras.</pre><pre>Axel Andersson påpekade att Gävleborg har\r\nlandets högsta ungdoms- och byggarbetslöshet.\r\nHan vill inte lasta regeringen för den\r\ninternationella delen. Sanningen är att den här\r\nsituationen har dels en internationell del, dels en\r\nmycket stor inhemsk del: de försummelser som\r\nförekommit när det gäller att åstadkomma balans i\r\nstatens affärer. Det är detta som nu väller över oss\r\nmed den oerhörda kraft som vi har kunnat\r\nkonstatera.</pre><pre>Beträffande de mindre vägarna, Axel Andersson,\r\nhar vi satsat 3,7 miljarder kronor. Gävleborgs län\r\nkommer i den fördelning av dessa pengar som\r\nkommer att offentliggöras i och med att riksdagen\r\nhar fattat sitt beslut att tillhöra vinnarna.</pre><pre>Anf. 127  ULRICA MESSING (s):</pre><pre>Herr talman! Kommunikationsministern påminner\r\nmig om att det var mitt eget parti som hade\r\nregeringsmakten under 80-talet. Det är jag\r\nmedveten om, och jag önskar att det hade varit så i\r\ndag också. Tyvärr var jag inte med då, så jag hade\r\ninte så stora möjligheter att vara med och forma\r\nbesluten.</pre><pre>I dag finns det arbetskraft, och det finns kunnande\r\noch behov. Det är nödvändigt och dessutom billigt\r\natt satsa.</pre><pre>Jag är glad över att kommunikationsministern\r\nnämner detta med finansieringen. Det är vår trumf\r\ni Gävleborg. Det hoppas jag att\r\nkommunikationsministern är medveten om. Det är\r\nfå projekt som har kommit så långt i planeringen\r\noch där de kommuner som projekten berör skall\r\nvara med och finansiera. Samtliga kommuner efter\r\nGävleborgskusten plus Sundsvall och\r\nlänstyrelserna i både Gävleborg och Medelpad är\r\nberedda att var för sig lägga 100 miljoner kronor till\r\nprojektet. Det är väl ingen dålig start. Jag ser att\r\nkommunikationsministern nickar. Det är bra.</pre><pre>Jag måste rätta en sak. Det är inte bara projektet\r\nrörande sträckan Enångar--Hudiksvall som skulle\r\nge 2 000 nya arbetstillfällen, utan det gäller också\r\nom hela projektet skulle komma i gång. Det är\r\nockså då man kan göra samordningsvinster.\r\nVägverket skulle kunna starta tidigare med sina\r\nbyggen på E 4:an än vad Banverket kan göra. Vissa\r\ndelar av sträckningen är klara vid Banverket, inte\r\nalla. Det är först då pengarna finns för hela\r\nprojektet som man kan göra den stora\r\nsamordningsvinsten. Det är vad jag menar.</pre><pre>Vi fick en bro vid Ljungan i senaste paketet, det är\r\nvi jätteglada för. Men det är inte tillräckligt, det\r\nbehövs så mycket mer. Med en arbetslöshet på\r\n13 % och en byggarbetslöshet på 40 % skulle några\r\nriktigt stora långtidsprojekt, som skulle ge flera års\r\njobb, vara nödvändiga för oss för att få litet\r\nljusning.</pre><pre>Anf. 128  AXEL ANDERSSON (s):</pre><pre>Herr talman! Jag skall också tacka\r\nkommunikationsministern för de upplysningar han\r\nhar gett. Jag vill ta upp tre saker.</pre><pre>Mats Odell ägnade början av sitt svar till mig åt att\r\nbelysa den socialdemokratiska regeringens insatser\r\nunder 80-talet. Så långt kan jag ge Mats Odell rätt\r\natt när det gäller beloppen är inte skillnaderna så\r\nstora. Men när det gäller den situation där\r\ninsatserna skulle göras är skillnaden stor.</pre><pre>Det rådde under 80-talet en högkonjunktur med\r\nkonkurrens om arbetskraft och medel. Det stora\r\nprojekt den här debatten mest handlar om,\r\nsamprojektet Ostkustbanan/E 4:an, dök upp under\r\n80-talet och mognade fram under 80-talets slut. Det\r\när riktigt som kommunikationsministern säger att\r\nstarten gick i slutskedet av den socialdemokratiska\r\nregeringsperioden.</pre><pre>Vidare säger Mats Odell att vi skall vara glada i\r\nGävleborg, som har fått 0,7 miljarder. Det är vi\r\nockså. Men jag tycker inte att man så stort kan slå\r\nmynt av den saken. Detta är inte ett\r\nGävleborgsprojekt, utan det är ett\r\nNorrlandsprojekt. Det är ett infrastrukturprojekt\r\nsom har betydelse för hela det avlånga Sverige norr\r\nom Stockholm--Uppsala. Det berör vårt län, och\r\ndet är angeläget för oss. Men som Ulrica Messing\r\nsade har projektet hög prioritet för hela vår del av\r\nlandet och för de viktiga industrier som vi har, bl.a.\r\nskogsindustrierna.</pre><pre>Till sist: Gävleborg kommer att höra till vinnarna,\r\nsade Mats Odell. Jag hopppas att Mats Odells\r\nsignal i dag är riktig. När miljöministern svarade på\r\nfrågor talades det om signaler. Vad vore riktigare\r\nän att ta kommunikationsministern, som har med\r\nsignaler att göra, på orden och säga att det var bra\r\nmed en riktig signal?</pre><pre>Anf. 129  SINIKKA BOHLIN (s):</pre><pre>Herr talman! Vi kan länge diskutera 80-talet som\r\nett förlorat årtionde eller gjorda misstag och leta\r\nefter syndabockar. Men det viktiga är ändå att\r\ndiskutera dagens situation med lågkonjuktur och\r\narbetslöshet och försöka att hitta en framtid, inte\r\nbara för hela Sverige utan också, och i synnerhet,\r\nför Norrlandslänen.</pre><pre>Som kommunikationsministern vet finns det\r\nmycket tung industri i Gävleborgs län och utefter\r\nhela Norrlandskusten. Därför krävs det med tanke\r\npå utvecklingstendenserna förbättringar av\r\ntransportsystemet i Sverige, och särskilt i nämnda\r\nlän. Våra län har ett ofrånkomligt och geografiskt\r\nbetingat transporthandikapp. Avstånden är längre\r\nän för många konkurrenter till de stora stora\r\nexport- och importmarknaderna på kontinenten.\r\nVår hemmamarknad är begränsad, och\r\nlokaliseringen av industrin är mera spridd än i\r\nlandet i övrigt. Avståndshandikappet kommer att\r\nförstärkas när EG:s inre marknad öppnas och\r\ntransportmarknaden avregleras.</pre><pre>Jag nämnde tidigare EG:s planer för transporter\r\noch infrastruktur. Oavsett hur trafiksituationen\r\nutvecklas i berörda områden är det därför av största\r\nvikt att förbättra vårt internationella\r\nkonkurrensläge genom att effektivisera\r\ntransporterna såväl inom landet som till och från\r\nkontinenten.</pre><pre>När olika infrastruktursatsningar prioriteras, hör\r\nman väldigt ofta att det skall satsas i mellersta och i\r\nsödra Sverige. När man prioriterar bort\r\ninfrastruktursatsningar från Gävleborg och de\r\nandra skogslänen, är då syftet att tala om för våra\r\nindustrier -- pappers- och massaindustrier, stålverk\r\nm.fl. -- att regeringen inte tror att dessa industrier\r\nhar någon framtid i Sverige? Är detta svaret till de\r\nnorrländska industrierna,\r\nkommunikationsministern?</pre><pre>Anf. 130  Kommunikationsminister MATS\r\nODELL (kds):</pre><pre>Herr talman! Det är mycket glädjande, Ulrica\r\nMessing, att kommunerna utefter Norrlandskusten\r\när beredda. Så har det också varit med\r\nOstkustbanan. Vi behöver inte jämföra med andra\r\nmotsvarande projekt som inte gick att genomföra i\r\nen första omgång.</pre><pre>Norrlandskommunerna har en mycket positiv\r\nattityd till att åstadkomma någonting och att även\r\nvara med själva och bidra till utvecklingen. Jag talar\r\ndå om statens andel.</pre><pre>Axel Andersson sade att det var högkonjunktur\r\nunder 80-talet. Det är alldeles riktigt. Om man ser\r\npå en kurva över transfereringar -- dvs. det som\r\nstaten pumpar ut till hushållen, konsumenterna --\r\noch jämför den med en kurva över\r\ninfrastrukturinvesteringarna i relation till\r\nbruttonationalprodukten, går dessa kurvor isär.\r\nDet år som man hade den största volymen på\r\nkonsumtionen hade man samtidigt den lägsta\r\nvolymen på infrastrukturinvesteringarna. Det var\r\nlättare då. Det var överskott i statens affärer. Även\r\nom priserna för entrepenaderna var högre, var\r\nsituationen helt annorlunda.</pre><pre>Det är alldeles rätt att detta inte bara är ett\r\nGävleborgsprojekt. Ostkustbanan är något av en\r\ngrundbult för fortsatta järnvägsinvesteringar också\r\nnorrut. Den har stor betydelse för hela Norrland,\r\noch det är jag mycket väl medveten om.</pre><pre>Sinikka Bohlin sade mycket riktigt att vi inte skall\r\ndiskutera 80-talet, utan att det viktiga är nuet. Jag\r\nåterupprepar att jag i budgetpropositionen\r\nkommer att ange hur det fortsatta\r\ninfrastrukturprogrammet skall finansieras och hur\r\nresurserna sedan skall fördelas på olika\r\ninvesteringsobjekt, vilket riksdagen kommer att\r\nvara med och besluta om. I den proposition om\r\ninvesteringsinriktningen, som vi räknar med att\r\nläggga på riksdagens bord någon gång under\r\nfebruari-mars, kommer vi att bl.a. redogöra för\r\nunderlagen från Vägverket och Banverket, som\r\nkommer in i mitten av januari. Sedan startar den\r\nparlamentariska processen, som skall leda fram till\r\nett beslut i riksdagen om investeringsinriktningen.</pre><pre>Sinikka Bohlin frågade om vi försöker att prioritera\r\nbort våra basindustrier utefter Norrlandskusten.\r\nDet är precis tvärtom. Den satsning på 3,7\r\nmiljarder -- 2 miljarder 50 miljoner anslogs i\r\nkompletteringspropositionen, och senare anslogs\r\nytterligare 1,5 miljarder -- som nu har gjorts på de\r\nmindre länsvägarna är noga räknat den största\r\nsatsningen i modern tid på länsvägnätet. Detta\r\nhade ju förfallit på ett helt oacceptabelt sätt i\r\nskogslänen, vilket drabbade människor i glesbygd\r\noch våra basnäringar -- framför allt skogsindustrin.\r\nJag vågar påstå att det har gjorts en omfattande\r\nsatsning från denna regerings sida.</pre><pre>Anf. 131  ULRICA MESSING (s):</pre><pre>Herr talman! Jag skall fatta mig kort.</pre><pre>Ministern sade att Ostkustbanan är en grundbult\r\nför övre Norrland. Det tackar jag för. Det finns en\r\nfara att vi från Gävleborg, som är engagerade och\r\npådrivande i den här frågan, ofta stämplas som\r\nenbart patriotiska eller som lokala politiker. Det är\r\ni och för sig var och en av oss, men den här frågan\r\nhandlar inte bara om oss i Gävleborg utan också om\r\nGävleborg i förhållande till övriga Sverige.</pre><pre>Jag skulle därför vilja veta om\r\nkommunikationsministern också anser att\r\nNorrland i sig är en grundbult för övriga Sverige.\r\nEller är det bara så, att Ostkustbanan är en\r\ngrundbult för Norrland? Hur viktig tycker\r\nministern att den här frågan är för Sveriges\r\nmöjligheter att ha en stark infrastruktur över hela\r\nlandet och inte bara i vissa delar? Vi är nog inte\r\nensamma om att uppleva att gränserna mellan olika\r\nländer krymper. Det är faktiskt lättare att ta sig\r\nfram och tillbaka. Man upplever nya vyer. Det\r\ninnebär stora möjligheter. Kan vi hänga på den\r\nmöjligheten? Hur viktiga är i så fall alla delar av\r\nlandet?</pre><pre>Anf. 132  AXEL ANDERSSON (s):</pre><pre>Herr talman! Jag har en avslutande fråga till\r\nkommunikationsministern.</pre><pre>Innan vi fattar beslut här i kammaren och medan\r\nfrågor om infrastruktursatsningarna bereds, hinner\r\ndet ju bli vår. Är kommunikationsministern beredd\r\natt redan nu 1992, detta nådens år, trycka på\r\nstartknappen för de projekt som jag och mina\r\nkamrater har talat om och de projekt som är klara\r\natt sättas i gång? Problemet finns redan. Den\r\narbetslösa arbetskraften i Gävleborgs län har redan\r\nvarit arbetslös i flera månader. Därför vore det\r\nrimligt att ge dem som är arbetslösa arbete så snart\r\nsom möjligt, helst redan i år. Det går att ordna.</pre><pre>Anf. 133  SINIKKA BOHLIN (s):</pre><pre>Herr talman! Visst har vi från skogslänen en positiv\r\nattityd. För oss är detta en överlevnadsfråga. Vi\r\nbehöver våra basindustrier för att över huvud taget\r\nkunna leva och verka även norr om Dalälven.</pre><pre>Jag sade att jag ibland uppfattar att prioriteringarna\r\ni fråga om infrastruktur görs i Mälardalen och södra\r\nSverige. Mälardalen och södra Sverige får\r\nhelhetsprojekten, dvs. sådana projekt som\r\ngenomförs i sin helhet, från början till slut. Vi från\r\nGävleborg upplever det så, att vi får en liten bit i\r\ntaget, t.ex. när det gäller Ostkustbanan och norra\r\nstambanan. Projekten blir alltså utdragna över en\r\nmycket lång period. På grund av den enorma\r\narbetslösheten finns det en fri kapacitet på många\r\nhåll. Därför finns det behov av att starta allt som är\r\nplanerat så fort som möjligt.</pre><pre>Det är bra att det kommer en proposition i februari-\r\nmars, och före dess kommer budgetpropositionen.\r\nSedan börjar den parlamentariska processen, som\r\nkommunikationsministern sade. Där ligger också\r\nproblemet i sin helhet. Det tar så lång tid innan vi\r\nstartar, och då har vi förlorat tid på vägen. Det är\r\nändå fråga om en hel sträcka, från Stocholm till\r\nSundsvall. Varför inte satsa nu?</pre><pre>En annan sak som också oroar litet grand är att det\r\ntar så lång tid att sätta i gång beslutade projekt.\r\nDessutom är byggnadstiden ofta onödigt lång. Det\r\nfinns goda möjligheter att under rådande\r\nlågkonjunktur forcera och koncentrera\r\nutbyggnaden på ett helt annat sätt än vad man har\r\ngjort tidigare. Annars riskerar vi att viktiga projekt\r\ninte ens har kommit i gång ordentligt och ännu\r\nmindre har hunnit genomföras när konjunkturen\r\nvänder.</pre><pre>Förutom bortfallet av behövliga arbetstillfällen\r\nunder lågkonjunkturen går vi därmed också miste\r\nom infrastrukturinvesteringarnas nyttoeffekt i ett\r\nkritiskt ekonomiskt skede.</pre><pre>Jag tolkar kommunikationsministerns svar bara på\r\nett sätt, nämligen att det inte finns någon samlad\r\narbetsmarknads- och näringspolitik. Det finns\r\nkanske inte heller någon riktig vilja hos regeringen\r\natt satsa nu inför framtiden på infrastrukturen i\r\nGävleborg och norröver. Vi tror att vi kommer att\r\nbehövas även i framtiden för hela Sverige.</pre><pre>Anf. 134  Kommunikationsminister MATS\r\nODELL (kds):</pre><pre>Herr talman! Ulrica Messing frågar mig om\r\nNorrland är en grundbult för hela Sverige. Ja, så är\r\ndet. Frågan är naturligtvis något märklig på ett sätt.\r\nDe satsningar på Norrland som har gjorts får jag\r\ndagligen och stundligen försvara när jag möter folk\r\nfrån Skåne, Mellansverige och Stockholm. Jag har\r\nför de olika riksdagsgrupperna redovisat profilen\r\npå infrastruktursatsningarna. Den fråga man får är:\r\nVarför satsar ni bara på Norrland? Ingen är nöjd\r\nnågonstans, vilket är förståeligt. Behoven är så\r\nenormt mycket större än de medel som står till\r\nförfogande. Men jag arbetar efter devisen ''Hela\r\nSverige skall leva''. Vi försöker fördela resurserna\r\nså rättvist som möjligt, inte bara med hänsyn till var\r\nmänniskor bor -- då skulle resurserna hamna på helt\r\nandra ställen -- utan också med hänsyn till den här\r\nnämnda principen. Jag tror att Ulrica Messing,\r\nAxel Andersson och Sinikka Bohlin ändå innerst\r\ninne, om ni studerar detta, drar denna slutsats.</pre><pre>Axel Andersson frågade om jag är beredd att\r\ntrycka på startknappen nu -- som om det hade\r\nfunnits en sådan i talarstolen. Då skulle en armada\r\nav entreprenadmaskiner rulla ut i terrängen. Detta\r\när naturligtvis vad alla tror. Men regeringen kan\r\nfaktiskt inte anvisa några pengar. Är ni\r\nriksdagsledamöter beredda att överlåta på\r\nregeringen att anvisa pengar? Skall vi hoppa över\r\nbudgetprocessen? Det tror jag ärligt talat inte att vi\r\nskall göra, utan vi har den process vi har. Budgeten\r\nför nästa budgetår beslutas här i riksdagen. Det\r\nmåste vi faktiskt finna oss i. Jag skulle inte ha något\r\nemot om regeringen fick anvisa pengar, men det är\r\nalltså inte möjligt.</pre><pre>Sinnika Bohlin tycker att det är en utdragen\r\nprocess. Varför inte satsa nu? frågar hon. Det tar\r\nlång tid att komma i gång med beslutade projekt.</pre><pre>Detta är fel. Det är en myt. När det gäller\r\nbyggandet av Ostkustbanan finns det över huvud\r\ntaget ingen försening. Projekten löper helt i\r\nenlighet med den tidsplanering som har gjorts. Tala\r\ndå om vilka projekt som har tagit lång tid, som inte\r\nhar kommit i gång i enlighet med besluten. Det\r\nförekommer väldigt många diffusa beskyllningar\r\nhär. Jag skulle därför vara väldigt tacksam om jag\r\nfick reda på vilka projekt som är försenade i\r\nförhållande till planeringen.</pre><pre>Beträffande E 4:an, som nu diskuteras, är man sen\r\ni starten. Det beror, mina vänner, på att det gjordes\r\nen omfördelning i en politisk process. Vi tog pengar\r\nfrån en sydligare del av Sverige och satsade dem på\r\nE 4:an i ert län, trots att projekteringen inte var\r\nfärdig. Vi gjorde detta väl medvetna om att\r\nprojektet skulle kunna komma i gång först\r\nbetydligt senare. Tycker ni att det var fel? Skulle vi\r\nha satsat pengarna enligt Vägverkets förslag, så att\r\narbetet hade kommit i gång tidigare? Jag tycker att\r\ndet behövs viss sans och måtta i den här debatten.</pre><pre>Överläggningen var härmed avslutad.</pre><pre>12 §  Bordläggning</pre><pre>Anmäldes och bordlades</pre><pre>Förslag</pre><pre>1992/93:RR3 Riksdagens revisorers förslag\r\nangående omstruktureringar i statsförvaltningen</pre><pre>Motionerna</pre><pre>med anledning av prop. 1992/93:135 Åtgärder för\r\natt stärka det finansiella systemet</pre><pre>1992/93:N41 av Lars Andersson (-)</pre><pre>1992/93:N42 av Lars Werner m.fl. (v)</pre><pre>1992/93:N43 av Bengt-Ola Ryttar m.fl. (s)</pre><pre>1992/93:N44 av Birgitta Johansson m.fl. (s)</pre><pre>1992/93:N45 av Göran Magnusson (s)</pre><pre>1992/93:N46 av Ian Wachtmeister (nyd)</pre><pre>med anledning av prop. 1992/93:151 Beskattning av\r\ninkomst från handelsbolag i vissa fall</pre><pre>1992/93:Sk23 av Ylva Annerstedt (fp)</pre><pre>1992/93:Sk24 av Lars Hedfors m.fl. (s)</pre><pre>13 §  Anmälan om frågor</pre><pre>Anmäldes att följande frågor framställts</pre><pre>den 2 december</pre><pre>1992/93:269 av Lars Stjernkvist (s) till\r\nförsvarsministern om nedläggningen av F 13:</pre><pre>I Norrköping pågår ett intensivt arbete för att göra\r\nnedläggningen av F 13 så smärtfri som möjligt. Jag\r\när imponerad av den målmedvetenhet och den\r\nansvarskänsla som präglar flottiljledningens och\r\npersonalledningens insatser för att hitta nya\r\narbetsgivare och arbetsuppgifter. Det saknas inte\r\nidéer. Åtskilliga önskar starta egna företag, och har\r\nkunskaper som onekligen är konkurrenskraftiga\r\nutanför försvaret. Diskussioner förs med andra\r\nstatliga arbetsgivare. Kommunen är engagerad i\r\nplanerna på att utveckla ny verksamhet inom\r\nflottiljområdet. Det största problemet just nu är\r\ntiden eller, rättare uttryckt, bristen på tid. Enligt\r\ngällande tidsplan skall flygplanen vara borta om sex\r\nmånader. All verksamhet skall vara avvecklad vid\r\nhalvårsskiftet 1994. Jag menar att tidsplanen är\r\norimlig.</pre><pre>Med en senareläggning av nedläggningen skulle\r\nmöjligheterna att finna alternativa jobb öka. En\r\nviss fördyring i det korta perspektivet skulle\r\nföljaktligen snabbt förvandlas till en betydande\r\nvinst för kommunen och samhället som helhet.</pre><pre>Är statsrådet beredd att medverka till en\r\nsenareläggning, som ökar möjligheterna för de\r\nanställda att finna alternativa arbetsuppgifter?</pre><pre>1992/93:270 av Carl Olov Persson (kds) till\r\nkommunikationsministern om samarbetet mellan\r\nBanverket och SJ:</pre><pre>Samarbetet mellan Banverket och SJ fungerar inte\r\ntillfredsställande. Ett exempel på detta är de\r\nförhandlingar som förs om den planskilda korsning\r\nsom krävs på den nya järnvägsstationens\r\n(Resecentrum) bangård i Västerås. Där har\r\nförhandlingarna låst sig. Detta är bara ett exempel\r\npå konflikter, det finns fler ute i landet.</pre><pre>Det är mycket allvarligt om inte olika myndigheter\r\nkan samverka. Det innebär ökade kostnader och\r\nsenareläggning av angelägna projekt.</pre><pre>Jag vill veta vad kommunikationsministern avser\r\natt göra för att få de båda myndigheterna att\r\nsamverka till bra lösningar.</pre><pre>1992/93:271 av Sten Andersson i Malmö (m) till\r\nnäringsministern om bilindustrins export:</pre><pre>För en tid sedan gick fackliga organisationer inom\r\nbilindustrin ut med ett upprop och uppmanade folk\r\ni allmänhet och politiker i synnerhet att endast köpa\r\nsvenska bilar. Orsaken angavs vara en svag svensk\r\nnybilsförsäljning.</pre><pre>Då Sverige är starkt beroende av en\r\nexportmarknad är det förvånansvärt att fackliga\r\norganisationer inte inser att agerandet kan få\r\nnegativa effekter på sysselsättningen i vårt land.\r\nSkulle fackliga organisationer i de länder till vilka\r\nSverige har en stor export driva och få igenom\r\nsamma förslag som sina svenska kolleger är risken\r\nstor att arbetsmarknadsproblemen blir ännu större.</pre><pre>Vilka åtgärder är statsrådet beredd medverka till\r\nför svenskt vidkommande så att det inte utomlands\r\nuppfattas som om Sverige för en protektionistisk\r\npolitik?</pre><pre>1992/93:272 av Pehr Löfgreen (m) till\r\nförsvarsministern om nedläggningen av F 13:</pre><pre>Våren 1992 beslutade riksdagen lägga ner F 13 i\r\nNorrköping. Sedan dess har förutsättningarna\r\nändrats dramatiskt. Riksdagsbeslutet förutsatte att\r\nviss verksamhet skulle flyttas till F 6 i Karlsborg,\r\nvilket som bekant inte längre är aktuellt.</pre><pre>Enligt den gällande tidsplanen skall\r\nflygverksamheten försvinna från Norrköping om\r\nett halvår. Hela flottiljen skall vara avvecklad vid\r\nhalvårsskiftet 1994. Risken finns att det inte är\r\nklarlagt hur flygförsvaret långsiktigt skall\r\norganiseras innan flyttningen genomförs. Följden\r\nkan alltså bli att den verksamhet och de människor\r\nsom nu flyttas återigen måste flytta om några år.</pre><pre>Jag ifrågasätter alltså inte riksdagens\r\nnedläggningsbeslut, men det finns skäl att ompröva\r\ntidsplanen.</pre><pre>Vilka möjligheter ser statsrådet att senarelägga\r\nnedläggningen av F 13 i Norrköping?</pre><pre>1992/93:273 av Göte Jonsson (m) till\r\nsocialministern om enskilda vårdhem:</pre><pre>Stadgan för enskilda vårdhem är i behov av\r\növersyn. Den överensstämmer inte med de ändrade\r\nförhållanden som råder jämfört med vad som gällde\r\ndå stadgan antogs. Den politiska ambitionen vad\r\ngäller ökad valfrihet och flera alternativ samt\r\nÄDEL-reformens genomförande ställer krav på\r\nsnabb förändring av stadgan för enskilda vårdhem.\r\nNuvarande ordning kan hämma och försvåra\r\nflexibla lösningar samt möjligheten att ta till vara\r\nbefintliga resurser inom den alternativa vården.</pre><pre>Hur snabbt kan en reformering av stadgan om\r\nenskilda vårdhem komma till stånd?</pre><pre>14 §  Kammaren åtskildes kl. 17.40.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 6 § anf. 29 (delvis),</pre><pre>av talmannen därefter t.o.m. 9 § anf. 94 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}