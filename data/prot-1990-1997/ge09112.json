{"dokumentstatus":{"dokument":{"hangar_id":"2438998","dok_id":"GE09112","rm":"1990/91","beteckning":"112","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"112","slutnummer":"0","datum":"1991-05-15 00:00:00","systemdatum":"2010-02-17 00:00:00","publicerad":"1991-05-15 00:00:00","titel":"Riksdagens snabbprotokoll 1990/91:112 Onsdagen den 15 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{11638C17-CF60-4BE5-BE62-4D317DD8CDA1}","dokument_url_text":"http://data.riksdagen.se/dokument/GE09112/text","dokument_url_html":"http://data.riksdagen.se/dokument/GE09112","dokumentstatus_url_xml":"http://data.riksdagen.se/dokumentstatus/GE09112","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:112</div>\r\n<div class=\"sidhuvud_datum\">Onsdagen den 15 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>Meddelande om val</pre><pre>Anf. 1 TALMANNEN:</pre><pre>Jag får meddela att val av dels\r\nchefsjustitieombudsman, dels två riksdagens\r\nombudsmän kommer att ske vid morgondagens\r\nsammanträde.</pre><pre>1 § Meddelande om kompletteringsval till\r\nkonstitutionsutskottet och utbildningsutskottet</pre><pre>Talmannen meddelade att miljöpartiet de grönas\r\nriksdagsgrupp anmält Eva Bengtsson som\r\nsuppleant i konstitutions- och utbildningsutskotten\r\nunder Hans Leghammars ledighet.</pre><pre>Talmannen förklarade utsedd till</pre><pre>suppleant i konstitutionsutskottet</pre><pre>Eva Bengtsson (mp)</pre><pre>suppleant i utbildningsutskottet</pre><pre>Eva Bengtsson (mp)</pre><pre>2 § Justering av protokoll</pre><pre>Justerades protokollet för den 8 maj.</pre><pre>3 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:N117--N126 till näringsutskottet</pre><pre>1990/91:Jo153--Jo163 till jordbruksutskottet</pre><pre></pre><pre>4 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:KU44</pre><pre>Jordbruksutskottet betänkande 1990/91:JoU25</pre><pre>Arbetsmarknadsutskottets betänkande\r\n1990/91:AU13</pre><pre>5 § Beslut rörande utskottsbetänkanden som\r\nslutdebatterats den 8 maj</pre><pre>Företogs till avgörande justitieutskottets\r\nbetänkanden 1990/91:JuU27 och JuU37,\r\nlagutskottets betänkanden 1990/91:LU26, LU28,\r\nLU27, LU29, LU30 och LU32,\r\nsocialförsäkringsutskottets betänkande\r\n1990/91:SfU15, skatteutskottets betänkande\r\n1990/91:SkU32, försvarsutskottets betänkande\r\n1990/91:FöU11 samt socialutskottets betänkanden\r\n1990/91:SoU14, SoU15, SoU17 och SoU24\r\n(beträffande debatten i dessa ärenden, se prot.\r\n109).</pre><pre>Justitieutskottets betänkande JuU27</pre><pre>Mom. 5 (rättshjälp åt brottsoffer)</pre><pre>Utskottets hemställand bifölls med 239 röster mot\r\n57 för reservation 4 av Jerry Martinger m.fl.</pre><pre>Mom. 6 (rättshjälp i miljömål)</pre><pre>Utskottets hemställan bifölls med 256 röster mot 19\r\nför reservation 6 av Krister Skånberg. 22 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU37</pre><pre>Utskottets hemställan bifölls.</pre><pre>Lagutskottets betänkande LU26</pre><pre>Utskottets hemställan bifölls med 153 röster mot\r\n146 för reservationen av Rolf Dahlberg m.fl.</pre><pre>Lagutskottets betänkande LU28</pre><pre>Utskottets hemställan bifölls med 278 röster mot\r\n20 för reservationen av Elisabeth Persson. 1\r\nledamot avstod från att rösta.</pre><pre>Lagutskottets betänkande LU27</pre><pre>Mom. 1 (det allmännas skadeståndsansvar)</pre><pre>Utskottets hemställan bifölls med 154 röster mot\r\n146 för reservation 1 av Rolf Dahlberg m.fl.</pre><pre>Mom. 2 (ersättning till Halvar Alvgard)</pre><pre>Utskottets hemställan med godkännande av\r\nutskottets motivering bifölls med 172 röster mot\r\n129 för utskottets hemställan med den ändring i\r\nmotiveringen som föreslagits i reservation 2 av Rolf\r\nDahlberg m.fl.</pre><pre>Mom. 3</pre><pre>Utskottets hemställan bifölls.</pre><pre>Lagutskottets betänkande LU29</pre><pre>Mom. 4 (översyn av umgängesreglerna)</pre><pre>Först biträddes reservation 4 av Martin Olsson\r\nm.fl. med 55 röster mot 41 för reservation 3 av Ulla\r\nOrring och Bengt Harding Olson. 203 ledamöter\r\navstod från att rösta.</pre><pre>Härefter bifölls utskottets hemställan med 207\r\nröster mot 53 för reservation 4 av Martin Olsson\r\nm.fl. 40 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Lagutskottets betänkande LU30</pre><pre>Utskottets hemställan bifölls.</pre><pre>Lagutskottets betänkande LU32</pre><pre>Utskottets hemställan bifölls.</pre><pre>Socialförsäkringsutskottets betänkande SfU15</pre><pre>Mom. 1 (ändrat huvudmannaskap för\r\nsjukreseadministrationen m.m.)</pre><pre>Utskottets hemställan bifölls med 245 röster mot\r\n55 för reservation 1 av Gullan Lindblad m.fl.</pre><pre>Mom. 2 (den enskildes kostnader för sjukresor)</pre><pre>Utskottets hemställan bifölls.</pre><pre>Skatteutskottets betänkande SkU32</pre><pre>Utskottets hemställan bifölls.</pre><pre>Försvarsutskottets betänkande FöU11</pre><pre>Utskottets hemställan bifölls.</pre><pre>Socialutskottets betänkande SoU14</pre><pre>Utskottets hemställan bifölls.</pre><pre>Socialutskottets betänkande SoU15</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till motion So510 yrkande 1 av\r\nMargitta Edgren -- bifölls med acklamation.</pre><pre>Socialutskottets betänkande SoU17</pre><pre>Utskottets hemställan bifölls.</pre><pre>Socialutskottets betänkande SoU24</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att konstitutionsutskottets\r\nbetänkanden KU32 och KU40, lagutskottets\r\nbetänkande LU31, näringsutskottets betänkanden\r\nNU32 och NU34 samt kulturutskottets betänkande\r\nKrU29 skulle avgöras i ett sammanhang efter\r\navslutad debatt.</pre><pre>6 § Grundlagsfrågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU32 Grundlagsfrågor (skr. 1990/91:148).</pre><pre>Anf. 2 ANDERS BJÖRCK (m):</pre><pre>Herr talman! Föreliggande betänkande är till dels\r\nett återremitterat ärende. Grunden till\r\nåterremissen från förra året var en passus i\r\nregeringens s.k. krispaket, som gick ut på att\r\ngrundlagsreformer skulle kunna medverka till att\r\nskapa handlingskraftiga regeringar.</pre><pre>Det är ingalunda någonting nytt att sittande\r\nregeringar skyller på författningen för att få en\r\nursäkt för sin bristande politiska kompetens. Det\r\nhar hänt förut i Sverige, och det har hänt i många\r\nandra länder. Det är emellertid att göra det väl lätt\r\nför sig. När det däremot någon gång går bra för en\r\nregering, herr talman, har jag aldrig hört någon\r\nregering någonstans påstå att detta skulle vara\r\nförfattningens förtjänst. Då hävdar man att det\r\nberor på helt andra skäl, nämligen den egna\r\nförträffligheten.</pre><pre>Herr talman! Det kan därför knappast finnas någon\r\nanledning att starta en grundlagsutredning på\r\npremissen att en regering har svårigheter och vill\r\navreagera sig på författningen.</pre><pre>Få saker har utretts så mycket i Sverige som\r\nförfattningsfrågor. Efter författningsutredningen\r\n1954 har vi haft en lång rad såväl övergripande\r\ngrundlagsutredningar, senast\r\nfolkstyrelsekommittén, som utredningar på\r\nspecialområden, t.ex. när det har gällt vallagen.</pre><pre>Förvisso har vissa icke obetydliga framsteg gjorts\r\nsedan den nya regeringsformen antogs av riksdagen\r\n1973. Tack vare rättighetsskyddsutredningen har vi\r\nfått ett utvidgat skydd för fri- och rättigheterna i\r\nregeringsformen, och tack vare\r\nfolkstyrelsekommittén ett förbättrat avsnitt om\r\nrikets styrelse i krig. Slutligen skall naturligtvis\r\nnämnas den nya yttrandefrihetsgrundlag som\r\nriksdagen i ett första beslut antog förra veckan.</pre><pre>Jag nämner detta, herr talman, för att ändå peka på\r\natt det sker, och har skett, en hel del på\r\nförfattningsområdet och grundlagsområdet under\r\ndet senaste decenniet. Det stora genombrottet,\r\nfyraåriga mandatperioder och skilda dagar för\r\nriksdags- och kommunalval, har däremot låtit vänta\r\npå sig.</pre><pre>I denna fråga, som i så många andra frågor, handlar\r\ndet ytterst om att det finns starkt delade meningar\r\ninom socialdemokratin. Det är där knuten ligger.\r\nAllt tal om att frågan skulle ''utredas'' ytterligare är\r\nnära nog skrattretande. Knappast någon fråga har\r\nju utretts så noga och så länge som just skilda\r\nvaldagar och fyraåriga mandatperioder.</pre><pre>Här behövs faktiskt inga nya utredningar för att\r\nklara av tekniska problem. Här handlar det i stället\r\nom att man bestämmer sig. De tre borgerliga\r\npartierna har här en klar linje. Om\r\nsocialdemokratin vill ha snabba resultat är\r\ningenting enklare. Det behöver vi i och för sig inte\r\nha någon ny grundlagsutredning för.</pre><pre>Nu kan det emellertid hävdas att det hör till god ton\r\nnär man gör större författningsförändringar att\r\nfrågan skall utredas. Nåja, gärna för mig. Men\r\nförutsättningen är då att det föreligger en klar\r\navsiktsförklaring från socialdemokratins sida att\r\nman är för fyraåriga mandatperioder och skilda\r\nvaldagar. Detta måste vara klart i direktiven till en\r\nny författningsutredning.</pre><pre>Jag anser, herr talman, att det är självklart att\r\nviktiga grundlagsförändringar skall ske i bred\r\nsamstämmighet mellan partierna. Det är icke\r\nrimligt att ändra grundlagar med hjälp av hoppande\r\nmajoriteter, eller ändra dem mellan de olika\r\nvaltillfällena. Så bör det och skall det inte gå till.</pre><pre>På grund av att socialdemokratin har delade\r\nmeningar inom sig i denna fråga kan vi nu inte\r\nkomma längre, såvitt jag kan bedöma. Men när vi\r\nhar nått så långt att vi vet vad vi vill, kan man\r\nmycket väl tillsätta en ny grundlagsutredning.\r\nIngenting tyder emellertid på att vi skulle vara där\r\njust nu. Därför är talet om en ny\r\ngrundlagsutredning, hur lockande det än kan låta\r\nför politiker, statsvetare, ledarskribenter och\r\nandra, inte särskilt underbyggt om man önskar\r\nkonkreta resultat.</pre><pre>Däremot finns det ett antal frågor som i särskild\r\nordning med fördel kan utredas, och det snabbt.\r\nFrågan om personval tränger sig på. Skall väljarna\r\nkänna att de har en direkt möjlighet att påverka\r\nt.ex. riksdagens sammansättning, så är personval\r\nen självklar lösning. Jag tror, herr talman, att detta\r\nkommer att bli en stor fråga under 1990-talet, och\r\njag tror inte att riksdagen kan undvika att flytta\r\nfram positionerna i detta avseende. Undan för\r\nundan har opinionen stärkts för personval. Jag\r\nyrkar bifall till reservation 9.</pre><pre>En annan fråga är antalet ledamöter i riksdagen. Vi\r\nhar i förhållande till folkmängden i Sverige en\r\nmycket stor riksdag. Den kan med fördel minskas,\r\nförslagsvis till 249 ledamöter. Det kommer ändå att\r\nvara en mycket stor riksdag i förhållande till antalet\r\ninvånare i Sverige.</pre><pre>Ytterligare en fråga gäller författningsdomstol.\r\nOckså här har intresset ökat, och en intressant\r\ndiskussion har på sistone kommit i gång, bl.a. tack\r\nvare det intresse för frågan som visats av\r\nrättsfonden. Här finns ett moderat krav om\r\nutredning i frågan, som skulle kunna göra att\r\nnågonting äntligen hände konkret härvidlag.</pre><pre>Jag vill också peka på vikten av att\r\nutlandssvenskarnas rösträtt grundlagsskyddas. Det\r\när, herr talman, otillfredsställande att riksdagen\r\ngenom beslut med enkel majoritet kan beröva en\r\nstor kategori svenskar deras rösträtt.</pre><pre>Herr talman! Får jag avslutningsvis säga att\r\nfortsatta grundlagsreformer måste bygga på en\r\nbevarad proportionalitet. Vid det samtal som\r\nfördes med företrädare för statsrådsberedningen\r\nunderströks detta klart från de borgerliga\r\npartierna. Det förekommer ständigt från\r\nsocialdemokratins sida önskemål om att det största\r\npartiet skulle ges en inbyggd fördel genom att de\r\nfacto tillförsäkras ett antal extra platser i riksdagen.\r\nDetta krav har avvisats, och jag är övertygad om att\r\ndet kommer att avvisas också i framtiden, hur ofta\r\ndet nuvarande regeringspartiet än återkommer till\r\ndet. Möjligtvis kan socialdemokraternas nitälskan\r\npå detta område komma att avta i takt med\r\npublicerade opinionsundersökningar.</pre><pre></pre><pre>Anf. 3 BIRGIT FRIGGEBO (fp):</pre><pre>Herr talman! Vad vi nu behandlar är ju egentligen\r\nett gammalt betänkande, som återförvisades till\r\nkonstitutionsutskottet i november förra året.\r\nDärtill har lagts några nya motioner från allmänna\r\nmotionstiden i januari.</pre><pre>Bakgrunden var ju att sedan KU hade justerat sitt\r\nbetänkande kom regeringens ekonomiska\r\nkrisprogram. Helt plötsligt hade\r\nsocialdemokraterna kovänt och ansåg nu att det\r\nskulle behöva bli ny en grundlagsberedning. Det\r\nändrade helt förutsättningarna för den beredning\r\nsom hade arbetat. Det var kanske ett litet lustigt\r\nsammanhang -- att så viktiga frågor som\r\ngrundlagsfrågor skulle behandlas i ett kortsiktigt\r\nekonomiskt krisprogram.</pre><pre>Vad socialdemokraterna ville utreda var\r\nmandatperiodernas längd och gemensam valdag,\r\ngamla välkända frågor. Men det var också\r\nvalsystemet, och det var kanske den viktiga frågan.\r\nDet handlade om att försöka få fram\r\nhandlingskraftiga regeringar, och man ville\r\ndiskutera majoritetsval och proportionella val,\r\nvalkretsarnas storlek och också personval. Man vill\r\näven ta upp frågan om riksdagens\r\nupplösningsinstitut, frågan om vem som kan utlysa\r\nnyval och frågor kring regeringsbildningen.</pre><pre>Nu har vi haft sonderande överläggningar mellan\r\npartierna för att undersöka om det fanns möjlighet\r\natt tillsätta en grundlagsberedning. Det intressanta\r\nunder dessa sonderingar har varit att de enda frågor\r\nsom fick diskuteras och sonderas var de fem som\r\nstatsministern hade plockat fram i sitt ekonomiska\r\nkrisprogram. Det begränsade naturligtvis\r\nmöjligheterna att föra en öppen diskussion.</pre><pre>Statsministern har nu meddelat att det inte finns\r\nnågra förutsättningar för en ny\r\ngrundlagsberedning. Den exakta orsaken känner vi\r\ninte till, eftersom den inte har meddelats oss som\r\ndeltog i sonderingarna. Men man kan ändå försöka\r\ntänka ut vad det är som ligger bakom, och den\r\ntroliga orsaken är naturligtvis att det inte har\r\nfunnits några förutsättningar att riva upp det\r\nproportionella valsystemet.</pre><pre>När vi har gjort invändningar mot att diskutera det\r\nproportionella valsystemet och varit kritiska i det\r\nsammanhanget, har socialdemokraterna ofta känt\r\nsig förorättade. De tar åt sig detta som en kritik mot\r\ndem själva, att de skulle vilja gynna sin egen\r\nställning. Och det är klart att det alltid kan finnas\r\nsådana drag i diskussionen när man talar om\r\nvalsystemet. Men det finns ju faktiskt andra\r\ninvändningar, mer i sak.</pre><pre>När socialdemokraterna diskuterar detta, tycks de\r\nalltid utgå ifrån att det största partiet alltid skall\r\nvara med vid regeringsbildningar. Så behöver det ju\r\ninte alls bli i framtiden. Vi kan komma i ett läge där\r\ndet finns förutsättningar för att många mindre\r\npartier skall ingå i regeringsbildningen. Det blir ju\r\ninte lättare att skapa handlingskraftiga regeringar\r\nom dessa mindre partier då har blivit\r\ndiskriminerade av de större partierna. En\r\növerrepresentation av de stora partierna löser\r\ndärför inte nödvändigtvis frågan om att få\r\nmajoritetsregeringar. Den diskussionen tycker jag\r\natt vi skulle kunna föra mer, eftersom det är en\r\nmycket viktig saklig invändning.</pre><pre>Det är också intressant att se socialdemokraternas\r\nturer i de här frågorna under de senaste åren. Den\r\n26 maj 1989 höll Ingvar Carlsson ett anförande i\r\nLund där han gick in på det socialdemokratiska\r\npartiets historiska bindningar, det kommunala\r\nsambandet och det största partiets\r\növerrepresentation. Han redovisade där att man\r\nefter 1966 års val började fundera i andra banor.\r\nHan hänvisade till ett anförande som Tage Erlander\r\nhöll i november 1966. Jag citerar ur det:</pre><pre>''Det är kanske chockartat att vi nu börjar tala om\r\nproportionell rättvisa. Detta nya system kan verka\r\nsom om vårt tidigare resonemang om det stora\r\npartiets överrepresentation har varit fel. Det går\r\ninte att övervinna väljarnas önskan att få en direkt\r\nrättvisa och det går under inga omständigheter att\r\ndriva en valrörelse på dessa grunder. Att hitta ett\r\nvalsystem -- utom majoritetsval -- som låst ut\r\ntanken på att en röst skall vara lika mycket värd i\r\nalla konstellationer, är inte möjligt -- -- --.''</pre><pre>Det var ju ett mycket vältaligt försvar för det\r\nproportionella valsystemet och att det största\r\npartiet inte skall ha överrepresentation. Ingvar\r\nCarlsson avslutade med sin egen synpunkt vid den\r\nhär tiden, alltså i maj 1989. Han sade att det\r\nnuvarande valsystemet var en kompromiss. Vi har\r\ndet system som vi har. Få, om ens någon,\r\nförespråkar i dag att vi skall gå ifrån den absoluta\r\nproportionaliteten ovanför 4-procentsspärren.\r\nAvslutningsvis framhåller han att man får försöka\r\nfinna majoriteter i riksdagen för att föra en\r\nansvarsfull politik.</pre><pre>Ett och ett halvt år senare var Ingvar Carlsson i det\r\nekonomiska krisprogrammet t.o.m. intresserad av\r\natt diskutera majoritetsvalssystem och\r\növerrepresentation för det största partiet. Men\r\nfrågan är om det är valsystemets fel att\r\nsocialdemokraterna haft svårt att föra en kraftfull\r\nekonomisk politik under de gångna åren. Nej, så är\r\ndet ju inte. Det är den interna splittringen inom\r\npartiet som har lett till att riksdagen inte har fått\r\nnågra bra förslag att ta ställning till. Denna\r\nsplittring har ju vältaligt beskrivits i Kjell-Olof\r\nFeldts bok.</pre><pre>Under senare tid har ju socialdemokraterna samlat\r\nsig, och när de väl kommit med förslag -- fem över\r\ntolv -- har det visat sig att det gått att få majoritet i\r\nriksdagen för ett nytt skattesystem, för\r\nmedlemskap i EG, för besparingar i\r\nsocialförsäkringssystemen osv.</pre><pre>Den tidigare socialdemokratiska\r\nhandlingsförlamningen har ju varit ett resultat av\r\nden brist på egen politik som vi har kunnat notera\r\nunder de senaste åren. Det är alltså inte bevisat att\r\ndet skulle vara valsystemets fel att\r\nsocialdemokraterna har fört in landet i en\r\nekonomisk kris. Det är inte bevisat att det är dags\r\natt slänga det valsystem vi har på sophögen. Det\r\nfinns alltså ingen anledning att nu rusa åstad och ta\r\nbort det som är det grundläggande och viktiga i vårt\r\nvalsystem, nämligen att varje röst är lika mycket\r\nvärd.</pre><pre>Vårt krav på en ny grundlagsberedning kvarstår.\r\nHär finns många grundläggande frågor som\r\npartierna behöver diskutera. Sådant som\r\nmandatperiodens längd, gemensamma valdagar\r\netc. är utrett, och det är bara fråga om politisk vilja\r\natt bestämma sig. Men det finns annat såsom t.ex.\r\natt förstärka fri- och rättigheterna,\r\ngrundlagsförstärkning av äganderätt och\r\nnäringsfrihet, frågan om personval, där det skulle\r\nbli möjligt att tvinga oss som representerar svenska\r\nfolket att ha en mer direkt kontakt med våra egna\r\nväljare, så att vi känner ett större direkt personligt\r\nansvar för de uppdrag vi har fått från väljarna i\r\nvalkretsarna. Det handlar också om\r\nlagprövningsrätten, dvs. möjligheter för domstolar\r\natt pröva lagförslag mot grundlagen.</pre><pre>Vi vill också att man skall kunna ha\r\nfolkomröstningar i alla frågor som gäller\r\ngrundlagsändringar. Grundlagsändringar är viktiga\r\nfrågor. I Sverige har vi tyvärr en situation där\r\ngrundlagsfrågor är väldigt anonyma. Det blev\r\nvisserligen en liten efterbörd av det första beslut\r\nsom vi tog för den nya yttrandefrihetsgrundlagen\r\nförra veckan, men man kan ju inte säga att det varit\r\nnågon stor uppståndelse kring den frågan. Vi tycker\r\natt det är viktigt att man för ut grundlagsfrågorna\r\nur sin anonymitet och att det blir som i många andra\r\nländer, där medborgarna känner att det är viktigt\r\natt man har sina grundläggande fri- och rättigheter\r\natt hålla sig till i grundlagarna när man blir\r\ntrakasserad av myndigheter. Vi har ju nyligen haft\r\nen omröstning i en fråga som gällde en enskild\r\nperson som i högsta grad blivit trakasserad. Det tog\r\nju många år innan det tog eld i folkdjupet för att\r\nförsvara denna stackars människa som trakasserats\r\nunder så lång tid.</pre><pre>Kravet på att vi skall ha folkomröstningar i alla\r\ngrundlagsfrågor i samband med de vanliga valen,\r\ninnebär naturligtvis också att vi skall ha\r\nfolkomröstning om inträdet i EG. Det kräver\r\ngrundlagsändringar eftersom vi skall överlåta viss\r\nsuveränitet till en annan organisation. Det innebär\r\nockså ändringar i valsystemet för att man skall\r\nkunna välja parlamentariker till EG. Då tycker vi\r\natt det är högst naturligt att man har en\r\nfolkomröstning om de grundlagsändringarna. Folk\r\nfår en möjlighet att svara ja eller nej. När det gäller\r\nen folkomröstning till EG säger många att det\r\nkommer att vara kört 1994. Så blir det inte alls om\r\nvi får folkomröstningar om grundlagsändringar.\r\nOm det blir en majoritet emot blir det inga\r\ngrundlagsändringar och då kan man inte gå in som\r\nmedlem i EG. Jag tror naturligtvis inte att det blir\r\nresultatet.</pre><pre>Herr talman! Avslutningsvis vill jag något\r\nkommentera de frågor som har tagits upp i\r\nbetänkandet beträffande etik för oss politiker. Det\r\nfinns ett antal motioner och krav på att vi på något\r\nsätt skulle åstadkomma en katalog eller skriftlig\r\növerenskommelse med gemensamma etiska regler\r\nför oss politiker. Någon har t.o.m. föreslagit\r\ntalmannen som initiativtagare till ett sådant arbete.\r\nJag tycker att syftet är gott, men jag tror inte att det\r\när möjligt att genomföra. Däremot är det viktigt att\r\ndebatten får föras öppet och att vi tar åt oss av den.\r\nVar och en av oss riksdagsledamöter har ett\r\npersonligt ansvar för ett hederligt och anständigt\r\nuppträdande gentemot väljarna. Det är viktigt att\r\nvi inte lovar mer än vi kan hålla i en valrörelse.</pre><pre>Det är också viktigt att vi, när vi driver våra egna\r\npartiers politik, bemöts med respekt inte minst från\r\nmassmedia, så att vi kan driva våra egna partiers\r\npolitiska program. Vi skall inte behöva\r\nkompromissa före valdagen. Varje parti strävar\r\nnaturligtvis efter att få så stort genomslag som det\r\növer huvud taget är möjligt för sin egen politik. Det\r\när väljarnas utslag som skall vara avgörande.</pre><pre>Herr talman! Jag står naturligtvis bakom samtliga\r\nde reservationer som folkpartiet har ställt sig\r\nbakom i betänkandet, men jag yrkar bifall till\r\nreservation nr 10, som handlar om personval, och\r\nreservation nr 22, som handlar om en ny\r\ngrundlagsberedning.</pre><pre>Anf. 4  Tredje vice talman BERTIL FISKESJÖ\r\n(c):</pre><pre>Herr talman! Vår grundlag är ju förhållandevis ny.\r\nVi har dock ändrat den i betydelsefulla avseenden\r\nnågra gånger. Anders Björck gav en liten\r\nredovisning av en del av de förändringar som\r\ngenomförts i den nya grundlagen. Jag tycker att det\r\när så vi skall se på grundlagen. Den kan inte vara\r\nett dokument som står sig för tid och evighet. Man\r\nmåste vara beredd att ändra även på grundlagen när\r\ndet finns goda skäl för det.</pre><pre>Vi i centerpartiet har år efter år här i riksdagen lagt\r\nfylliga motioner i grundlagsfrågor. Där har vi tagit\r\nupp olika typer av problem som vi menar borde\r\nlösas inom grundlagens ram. Det har varit frågor av\r\nlitet olika karaktär.</pre><pre>En grupp har gällt de kontroverser om grundlagens\r\nrätta uttolkning som vi har haft här i riksdagen då\r\noch då. Vi tycker att det är mycket olyckligt att man\r\ntar en strid här i riksdagen i sådana frågor och sedan\r\nbara låter vågorna slå igen över den debatten. Man\r\nlåter oklarheter om vad som egentligen kan vara\r\ngrundlagens rätta innebörd kvarstå. Det enda\r\nriktiga är att vi tar oss samman, sätter oss ned och\r\ngår igenom de bestämmelser som har befunnits\r\nvara oklara eller där oenighet har rått om\r\ntolkningen och ser till att vi får fram en lydelse som\r\när klar och redig och som vi inte behöver tvista om.\r\nMan skall ju helst inte tvista om innehållet i\r\ngrundlagen.</pre><pre>Denna syn tangerar också vår syn på frågan om en\r\nförfattningsdomstol. Vi menar att man inte skall\r\növerlämna tolkningen av grundlagen till en\r\nförfattningsdomstol. Grundlagen skall i sig vara\r\nsådan att den inte behöver någon tolkning. Det\r\ntycker jag är en viktig princip.</pre><pre>Den andra gruppen av frågor som vi har tagit upp i\r\nvåra motioner gäller mera substantiella\r\nförändringar i grundlagens innehåll. De tidigare\r\ntalarna har ju varit inne på flera av de frågorna. Det\r\ngäller de gamla stridsfrågorna om mandatperiodens\r\nlängd -- en fyraårig mandatperiod --, personval och\r\nliknande.</pre><pre>Jag tyckte det var hoppingivande när\r\nsocialdemokraterna i höstas annonserade att de var\r\nintresserade av att diskutera grundlagen och av att\r\ntillsätta en ny grundlagsberedning. Det föranledde\r\nju, som vi alla minns, återremiss av ett ärende som\r\nvi just höll på att behandla här i kammaren när\r\nsocialdemokraternas utspel kom. Dessa\r\nförhoppningar upplöstes ganska snart i tomma intet\r\nefter de överläggningar som vi hade med\r\nföreträdare för den socialdemokrateriska\r\nregeringen. Jag, som hade äran att delta i de här\r\növerläggningarna, är för min del mycket förvånad\r\növer det sätt på vilket de genomfördes. Jag frågar\r\nmig fortfarande vad som var det egentliga syftet\r\nmed dessa överläggningar.</pre><pre>Som jag uppfattade det, vid det sammanträde där\r\njag deltog, fick vi inga bud från socialdemokratisk\r\nsida. Vi fick ingen redovisning av vad\r\nsocialdemokraterna ville i grundlagsfrågan. Det var\r\nnästan en bisarr situation. Inbjudarna hade\r\ningenting att bjuda på när det kom till kritan. Med\r\nden utgångspunkten var det ganska naturligt att det\r\ninte blev något av det här initiativet. Det tycker jag\r\nvar synd. Det skulle vara mycket intressant om\r\nsocialdemokraternas företrädare i debatten här\r\nkunde förklara vad som egentligen var syftet med\r\ndet utspel som socialdemokraterna gjorde och de\r\növerläggningar som skulle ha förts.</pre><pre>Det har sagts här tidigare att ett väsentligt inslag i\r\nden lilla programförklaring som fanns i det s.k.\r\nkrispaketet var att man skulle ändra på\r\nvalsystemet. Men inte heller där kom det något bud\r\nfrån socialdemokraterna, i varje fall inte till mig.\r\nDet hade varit intressant att äntligen få ett besked\r\nom vad socialdemokraterna tycker och tänker i den\r\nhär frågan. Att man på något vis ville ändra\r\nvalsystemet är helt klart. Att man ville ha någon typ\r\nav överrepresentation är också klart, men för vilka\r\noch på vilket sätt är fortfarande mycket dunkelt för\r\nmig. Det skulle vara intressant om\r\nkonstitutionsutskottets ärade ordförande senare\r\nville redovisa vad socialdemokraterna egentligen\r\nsyftar till.</pre><pre>Jag har, under alla de år jag suttit i riksdagen, varit\r\nen enträgen försvarare av det valsystem som vi har\r\nnu. Jag har också försvarat 4-procentsspärren. Jag\r\ntycker att den ligger ganska rätt. Vi kan aldrig\r\norganisera ett proportionellt valsystem så, att vi\r\nutesluter möjligheten att nya partier kommer in i\r\nden här församlingen. Det skulle vara ett\r\nantidemokratiskt drag av hög dignitet om vi gjorde\r\ndetta. Det skulle inte heller vara tekniskt möjligt.\r\nDå skulle vi kanske få ha en spärr på 10 % eller\r\nnågot liknande. Inte heller det hjälper, att döma av\r\naktuella opinionsundersökningar som har\r\nredovisats i Dagens Nyheter i dag.</pre><pre>Tanken på att man inom det proportionella\r\nvalsystemets ram skall kunna organisera en särskild\r\nfavorisering av större partier är enligt mitt sätt att\r\nse orimlig. Jag har inte heller fått någon begriplig\r\ndetaljerad beskrivning från socialdemokraterna av\r\nhur det skulle kunna gå till. Jag tror att vi alla till\r\nslut får vara överens om att det valsystem vi har nu\r\nhar kommit för att stanna. Det får vi leva med.</pre><pre>Alla tankar på att gå över till ett\r\nmajoritetsvalssystem kan naturligtvis helt och\r\nhållet avskrivas. Man skall inte gå från ett mer\r\navancerat demokratiskt system till ett valsystem\r\nsom man visserligen fortfarande tillämpar i vissa\r\ndelar av världen, men som är oerhört primitivt.</pre><pre>Det finns i det här betänkandet en lång rad frågor\r\nsom var och en skulle vara intressanta att tala\r\nmycket om, men det skall jag inte göra. Vi har\r\ndiskuterat dem tidigare, och vi som sitter i denna\r\nkammare får tillfälle att återkomma till dem. Jag\r\ntror att de tränger sig på.</pre><pre>Jag skulle vilja säga ett par ord om några av de\r\nfrågor som är upptagna här. Jag tycker att\r\nfolkomröstningsinstitutet behöver ses över. Vi har\r\nalla i minnet kontroverserna omkring\r\nfolkomröstningen om kärnkraften och framför allt\r\ntolkningen av folkomröstningsresultatet. Det är\r\ninte tillfredsställande att ha ett\r\nfolkomröstningsinstitut som ser ut på det här sättet.\r\nVi borde, enligt min mening, få ett institut som ger\r\nklara utslag, ja eller nej. Det skall inte behöva ge\r\nupphov till några kontroverser om tolkningen\r\nefteråt.</pre><pre>Utlandssvenskarnas rösträtt kan tyckas vara en\r\nliten fråga, men ur principsynpunkt tycker jag att\r\nden är viktig. Den nuvarande ordningen innebär ju\r\natt en viss grupp svenska medborgare har sin\r\nrösträtt garanterad endast i vallag och inte, som alla\r\nandra svenska medborgare, i grundlagen.</pre><pre>Jag ber att få yrka bifall till reservation 6, som\r\ngäller utlandssvenskarnas rösträtt. Det är en fråga\r\nsom vi har drivit länge från centerpartiets sida, och\r\näven andra partier har drivit den frågan. Men jag\r\nskulle vilja be socialdemokraternas talesman att ge\r\nen rationellt begriplig förklaring till varför inte alla\r\nsvenska medborgare skall ha sin rösträtt garanterad\r\ni grundlag. Varför?</pre><pre>I den gamla frågan om mandatperiodens längd och\r\nden gemensamma valdagen har positionerna dess\r\nvärre varit ganska låsta. Jag har upplevt det för min\r\ndel så att många socialdemokrater runt om i landet\r\när positiva till en förändring, ungefär på det sätt\r\nsom vi skisserar i reservation 9 och i de motioner\r\nsom reservationen bygger på.</pre><pre>Folk ute i landstingen och kommunerna är\r\nmissnöjda med att de aldrig får tillfälle att få sina\r\ngärningar ordentligt värderade utan kommer i\r\nskuggan av riksdagsvalen. Ur demokratisynpunkt\r\nskulle det naturligtvis vara en stor fördel, om man\r\nkunde lyfta fram de kommunala valen en särskild\r\nvaldag.</pre><pre>Det här kravet blir än starkare, tycker jag, om\r\nriksdagen kunde ta ställning för det förslag till\r\nlänsdemokratireform som vi från centerpartiets\r\nsida länge har drivit. Det skulle ge landstingen en\r\nmera betydelsefull, övergripande position i länen.</pre><pre>Nu har våra motioner i den frågan skjutits till\r\nhösten, vilket jag beklagar. De borde ha kommit\r\nmed här, tycker jag. Det är ju viktiga\r\ngrundlagsfrågor det gäller.</pre><pre>Jag skulle vilja säga att här rör det på sig ute i\r\nlandet. Det är likadant som när det gäller den\r\ngemensamma valdagen. I det län som jag kommer\r\nifrån, Malmöhus län, har samtliga partier tagit\r\nställning för en utbyggd länsdemokrati, dvs. att det\r\nfolkvalda organet, landstinget, skall ta över\r\nhuvudansvaret i regionen. Men här uppe i\r\nhuvudkommunen finns det ännu så länge ingen\r\nresonans för det bland de i riksdagen\r\nrepresenterade parterna, utom miljöpartiet, som\r\nhar anslutit sig till vårt gamla krav här.</pre><pre>Sedan är det ju flera olika moment som inte är så\r\nbra utredda men där det finns anledning till\r\nförändringar i grundlagen. Gamla kända frågor\r\ntillsammans med mindre begrundade problem\r\nmotiverar enligt vår mening en ny\r\ngrundlagsutredning. Jag beklagar djupt att vi inte\r\nfick en ny sådan utredning.</pre><pre>Många olika saker behöver övervägas. Anders\r\nBjörck har alldeles rätt i att en del är mycket väl\r\nutredda, men det kommer ju bara att underlätta en\r\nny grundlagsutrednings arbete att det är på det\r\nsättet. Andra däremot är fortfarande i behov av en\r\nordentlig genomlysning.</pre><pre>Med detta, herr talman, ber jag också att få yrka\r\nbifall till reservation 22.</pre><pre></pre><pre>Anf. 5 CLAES ROXBERGH (mp):</pre><pre>Herr talman! Grundlagen skall naturligtvis inte\r\nvara oföränderlig, vilket flera talare här har\r\npåpekat. Men på något sätt är den ett fundament i\r\npolitiken, och den skall inte ändras för att en\r\nregering skall kunna sitta kvar eller för att ett parti\r\nskall behålla en representation.</pre><pre>Den skall heller inte ändras för att vi skall slippa\r\nkanske oönskade partier, även om de har galoscher\r\noch kanske går mot hårdare skodon så småningom.\r\nDet skall inte ske med grundlagen, utan det skall\r\nnaturligtvis ske på vanliga demokratiska vägar. Det\r\när ju partiernas kamp med varandra, mot varandra,\r\nsom skall avgöra det här spelet och som skall göra\r\natt demokratin fungerar.</pre><pre>Grundlagen skall däremot ändras, menar jag,\r\nnär demokratin kan förbättras. Kan vi göra\r\nförändringar i grundlagen som förbättrar\r\ndemokratin, då skall ändringarna göras.</pre><pre>Vi menar att det finns vissa förändringar som man\r\nkan göra och som redan har varit uppe här.\r\nFyraåriga mandatperioder, skilda valdagar och\r\nkanske ett visst personvalsinslag skulle kunna\r\nförbättra demokratin.</pre><pre>Men proportionaliteten kan inte få röras, därför att\r\nen försämrad proportionalitet i valsystemet leder\r\nfaktiskt inte till en förbättrad demokrati utan till en\r\nförsämrad demokrati. Så proportionaliteten måste\r\nvara något som vi slår vakt om. Det får inte vara\r\nsom i regeringens propåer i höstas, att man kunde\r\ntänka sig att frångå proportionaliteten. Om inte\r\nden politiska utvecklingen är den man vill, kan man\r\ninte korrigera den på det sättet.</pre><pre>Ett område som Bertil Fiskesjö var inne på och där\r\nvi skulle kunna förbättra demokratin radikalt är det\r\nregionala planet, därför att där fungerar den inte.\r\nDet skulle behöva inrättas länsparlament för att få\r\ntill stånd en vital fungerande länsdemokrati inom\r\nalla områden. Där ansluter vi oss till centerns\r\nförslag.</pre><pre>Det måste skapas en fungerande demokrati på tre\r\nnivåer i landet: på den nationella nivån, på\r\nlänsnivå/regional nivå och på den kommunala\r\nnivån.</pre><pre>Sedan vill jag ta upp en sak till, och det är etiska\r\nregler. Jag håller med om att brutna vallöften är\r\nnågonting som kan vara svårt att komma åt. Men\r\nen sak skulle vi kunna börja med så gott som\r\nomedelbart och som vad jag vet gäller i USA, både\r\nför senaten och för representanthuset, nämligen att\r\nman måste redovisa sina uppdrag och sina\r\nekonomiska intressen, så att det står klart vilka\r\neventuella lojaliteter man har.</pre><pre>Det skulle kunna vara ett alldeles utmärkt initiativ\r\nfrån talmannen, att det finns en förteckning där alla\r\nkan se vilka olika intressen ledamöterna har och var\r\nlojaliteterna kan komma i konflikt med varandra.</pre><pre>Anf. 6 OLLE SVENSSON (s):</pre><pre>Herr talman! Eftersom vi har diskuterat de här\r\nfrågorna förut i anslutning till det\r\ngrundlagsbetänkande som återförvisades till\r\nutskottet, skall jag koncentrera mig till två viktiga\r\nprincipiella områden, som också har berörts här i\r\ndebatten tidigare: kraven på handlingsdugliga\r\nregeringar och behovet och möjligheterna att\r\nreglera fri- och rättigheter i grundlagen.</pre><pre>Claes Roxbergh sade här nyss att den viktigaste\r\nuppgiften är att demokratin skall förstärkas, om\r\nman skall göra förändringar. Jag har tillåtit mig att\r\ndiskutera även förändringar av valsättet och\r\nproportionaliteten från samma utgångspunkt,\r\nnämligen den att demokratins viktigaste uppgift är\r\natt lösa medborgarnas problem, att vara\r\nhandlingsduglig.</pre><pre>Om man hamnar i en långtgående partisplittring i\r\nparlamentet, kan det bli ett schackrande, ett\r\nkompromissande och inga resultat. Då är jag\r\nalldeles säker på att medborgarna reagerar och inte\r\nheller kan anse att det proportionella valsystemet\r\när så heligt att man inte kan ändra på det.</pre><pre>Det här är sista gången jag deltar i en\r\nförfattningspolitisk debatt i riksdagen. Romaren\r\nCato slutade alla sina anföranden med: Praeterea\r\ncenseo Carthaginem delendam esse -- för övrigt\r\nanser jag att Kartago bör förstöras. Ett tema som\r\njag själv har haft i de författningspolitiska\r\ndebatterna är: För övrigt anser jag att den\r\nproportionella millimeterrättvisan i valsystemet\r\nmåste avskaffas.</pre><pre>Jag gick förra gången vi debatterade frågan så långt\r\ni min kritik av minoritets- och\r\nsplittringsparlamentarismen att Bo Hammar fick\r\nkalla kårar efter kroppen och med understöd av de\r\nborgerliga skickade höstriksdagens första KU-\r\nbetänkande tillbaka till utskottet för en förnyad\r\nbehandling.</pre><pre>Statsminister Ingvar Carlsson hade då inbjudit till\r\növerläggningar för att se om det fanns intresse från\r\növriga partier för en beredning i författningsfrågan.\r\nUtgångspunkten var just svårigheterna att styra\r\nSverige om partisplittringen i parlamentet tilltar.\r\nBo Hammar menade då, att om krisen för vår\r\ndemokrati verkligen var så svår, måste vi överväga\r\nom det behövs mer drastiska åtgärder än de som\r\nfanns i det ganska traditionellt uppbyggda\r\nbetänkandet från den 7 november.</pre><pre>Nu återkommer utskottet med det gamla utlåtandet\r\növer ett antal motioner från förra våren, påspätt\r\nmed likartade bedömningar med anledning av 1991\r\nårs författningspolitiska motionsflod.</pre><pre>Dagens Nyheters Hans Bergström noterade för en\r\ntid sedan att partierna än en gång har misslyckats\r\nmed att komma någonvart i författningsfrågan. De\r\nhar, noterade han, inte ens lyckats tillsätta en\r\nberedning för att se över de regler som har starkast\r\nsamband med frågan om hur Sverige skall kunna\r\nstyras i framtiden. Han pekade då, liksom\r\nregeringen gjorde i sin inbjudan till sonderingar, på\r\nde frågor som gäller valsystemet,\r\nregeringsbildningen, nyvalsinstrumentet och\r\nmandatperiodens längd. Bergström gav\r\noppositionen huvudansvaret för att\r\növerläggningarna hade spruckit. Från första stund\r\nvalde oppositionen att tolka Ingvar Carlssons\r\ntrevare som en manöver för att via författningen\r\nsäkra ett socialdemokratiskt maktinnehav som inte\r\nlängre kunde klaras genom proportionella val. Den\r\nargumenteringen använde också Birgit Friggebo\r\nmot mig i november, men hon var litet försiktigare\r\ni dag.</pre><pre>Dagens Nyheter pekade också på oppositionskrav\r\nsom nyss har upprepats i denna debatt. Man ville ha\r\nen bredare genomgång, som bl.a. skulle innefatta\r\nen stärkning av egendomsskyddet i grundlagen och\r\ninrättandet av en författningsdomstol.</pre><pre>Eftersom jag brukar anklagas för att företräda\r\nensidiga socialdemokratiska synpunkter, låter jag\r\nliberalen Bergström replikera på oppositionens\r\nkrav. Bergström menade i en artikel i DN att det\r\nmåste vara möjligt för partierna att pröva hur man\r\nskall förbättra förutsättningarna för starka\r\nregeringar -- något som rimligen bör vara en för\r\npartierna gemensam ambition -- utan att det\r\nsamtidigt blir nödvändigt att enas också i starkt\r\nblockskiljande frågor, såsom graden av\r\ndomstolsmakt i politiken. Det är kortsynt och\r\ntroligen oberättigat, skriver Birgit Friggebos\r\npartivän, att tolka Ingvar Carlssons initiativ såsom\r\ntillkommet av snävaste socialdemokratiska\r\negenintresse.</pre><pre>Det kan tilläggas att vi inte kan få någon ny\r\nförfattning förrän 1997. Hur den slår för enskilda\r\npartier kan man i dag inte förutse. Vad man\r\ndäremot vet är att dagens valsystem, genom att så\r\nmånga mandat utfaller redan strax ovanför 4-\r\nprocentsspärren, främjar partisplittring och\r\ntenderar att ge små partier orimlig makt att\r\nblockera regeringars handlingsförmåga.</pre><pre>Hans Bergström sammanfattar: Det vore mycket\r\nmera smakligt att nu på allvar pröva författningens\r\negenskaper i relation till behovet av\r\nhandlingsdugliga regeringar än att vänta tills ett\r\nparlamentariskt kaos har inträtt och förändringar\r\nkommer att uppfattas som direkt riktade mot\r\nenskilda partier.</pre><pre>Jag tycker inte att Birgit Friggebo har lyckats lista\r\nut något särskilt bra svar på dessa frågor. Hon\r\nhänger sig delvis åt enkel partipropaganda när hon\r\nsäger att demokratin inte är i kris endast av den\r\nanledningen att socialdemokratin är i kris.</pre><pre>Bergström låter sig inte imponera. Demokratin\r\nbehöver inte vara kärnfrisk därför att\r\nsocialdemokratin har problem. Andra partier än\r\nsocialdemokraterna kan efter den 15 september få\r\nuppleva att partisplittring försvagar vår demokratis\r\nhandlingsförmåga och försvårar möjligheterna att\r\nbilda regering. Den senaste\r\nopinionsundersökningen, publicerad i dag, med ras\r\ninte bara för socialdemokraterna utan även för\r\nmoderaterna och folkpartiet, minskar inte direkt\r\nfarhågorna för att demokratins handlingskraft kan\r\nförsvagas ytterligare genom en långtgående\r\npartisplittring i parlamentet. Enligt\r\nundersökningen skulle nya partier ta plats i\r\nriksdagen med större representation än folkpartiet\r\noch centern, vilka skulle ramla under 10-\r\nprocentsstrecket.</pre><pre>Birgit Friggebo förde nu en diskussion där hon\r\nockså ville komma med vad hon kallade sakliga\r\ninvändningar mot tanken på att man skulle behöva\r\nförändra valsystemet. Hon åberopade bl.a. vad\r\nIngvar Carlsson sagt när han promoverades till\r\nhedersdoktor i Lund.</pre><pre>I den nyutkomna boken med samtal med Ingvar\r\nCarlsson förs även ett resonemang om det\r\nproportionella valsystemet. Ingvar Carlsson säger\r\ndär att det finns två möjligheter: breda koalitioner\r\neller ett valsystem som leder till att antingen\r\nvänstern eller högern vinner och därmed får ett\r\nklart mandat att regera. Han säger -- och detta står\r\nalltså inte i motsats till vad han sade i Lund -- att\r\nhan i grunden är för ett proportionellt valsystem\r\nmen att han inte kan undgå att se problemen.\r\nDagens författning, säger han vidare, förutsätter\r\nför överskådlig tid samarbete över blockgränserna.</pre><pre>Uppnår man inte detta, kan man hamna i en svår\r\nsituation. Detta bör vi väl inte blunda för. Om vi\r\nefter valet i riksdagen får åtta partier, varav flera\r\nsmå som kan bli tungan på vågen och genom\r\nutpressning kan få igenom mycket mer än vad deras\r\nstorlek motiverar -- är det då rättvist? I ett sådant\r\nläge kommer det enligt Ingvar Carlsson att bli ett\r\ntryck mot skapandet av en författning som ger\r\nklarare utslag.</pre><pre>Jag vill också till Birgit Friggebo säga att jag inte\r\nförnekar att små partier också kan medverka till\r\nhandlingskraft i demokratin. Folkpartiet och\r\nmoderaterna utmanar i dag den socialdemokratiska\r\nregeringen. De vill ha stöd av kds, medan de\r\nknuffar undan centern. Om man nu vill premiera\r\nansvar vore det inte orimligt att tänka sig att tre\r\nsådana partier -- ett stort parti och två små partier --\r\nskulle kunna gå samman i en kartell och också, vid\r\nen reformering av valsystemet i enlighet med dessa\r\ntankegångar, skulle kunna få nytta av en svängning\r\ni folkopinionen. Det är inte alls otänkbart. Detta\r\nvill jag säga som en replik till Birgit Friggebo.</pre><pre>Jag nöjer mig med dessa kommentarer i anslutning\r\ntill avsnitten om mandatperiodens längd, den\r\ngemensamma valdagen, 4-procentsspärren och en\r\nny grundlagsutredning. Jag vill -- för att anknyta till\r\nvad Anders Björck sade -- påpeka att majoriteten,\r\nbestående av socialdemokrater, moderater och\r\nvänsterpartister, säger att det är angeläget att den\r\nförfattningspolitiska debatten fortsätter i syfte att\r\nnå de eftersträvade breda politiska lösningarna.\r\nMen då bör man inte, när man t.ex. talar om\r\nmandatperiodens längd och gemensamma\r\nvaldagar, vara så blind som Anders Björck. Han\r\nförutsatte att det fanns oenighet inom\r\nsocialdemokratin och att lösningen skulle komma\r\nom man ändrade sig inom socialdemokratin. Följde\r\ninte Anders Björck folkpartiets landsmöte? Där\r\nuttalade sig både Birgit Friggebo och Daniel\r\nTarschys för gemensamma valdagar och en\r\nutökning av mandatperioden till fyra år. Vi kan\r\nkanske också nå enighet genom att man ändrar sig\r\npå annat håll. Men sådana diskussioner bör\r\nnaturligtvis föras förutsättningslöst.</pre><pre>Så några kommentarer till avsnittet om förstärkt\r\nlagprövningsrätt, författningsdomstol, m.m. samt\r\nde delar av reservationerna som tar sikte på att\r\nverka för en förstärkning av skyddet för de\r\nmedborgerliga fri- och rättigheterna.</pre><pre>I fråga om lagprövningsrätt och\r\nförfattningsdomstol går skiljelinjen mellan den\r\nmoderata reservationen och majoritetsskrivningen.\r\nReservationen från folkpartiet och centern står\r\nprincipiellt den socialdemokratiska uppfattningen\r\nnära. Det är värdefullt att Birgit Friggebo den här\r\ngången placerar sig intill Bertil Fiskesjö och fjärmar\r\nsig från Anders Björck. Även den moderata\r\nreservationen är försiktig, det medger jag.\r\nModeraterna begär en utredning. Anders Björck\r\nlutade sig här mot rättsfonden, men vi vet ju att\r\nman inom rättsfonden är beredd att utan större\r\nutredningar verka för införandet av en\r\nförfattningsdomstol. Bertil Fiskesjö säger och även\r\ni reservationen från folkpartiet och centern sägs, att\r\nen författningsdomstol till sin funktion vanligen blir\r\nen extra och ibland betydelsefull politisk instans. Vi\r\nsocialdemokrater skriver gärna under på vad som\r\nsägs i reservationen, nämligen att de känsligaste\r\nfrågor en författningsdomstol har att ta ställning till\r\nlätt blir sådana som det råder politisk strid kring.\r\nEn politisering av tillsättningen av domare är därför\r\nsvår att undvika. Jag delar uppfattningen att det\r\nmåste anses diskutabelt att lägga politisk makt på\r\ninstanser av vilka det inte kan utkrävas politiskt\r\nansvar.</pre><pre>Jag vill tillägga att vi också är överens om att det är\r\nönskvärt att domstolarnas lagprövningsrätt\r\nanvänds i så liten utsträckning som möjligt. För att\r\nåstadkomma detta måste statsmakterna ägna stor\r\nomsorg åt lagstiftningens kvalitet och gärna före\r\nbeslut lyssna till lagrådets synpunkter.</pre><pre>I samband med att de borgerliga partierna för fram\r\nkrav på en utredning talar man också om behovet\r\nav en genomgång av de delar av grundlagen som\r\ngett upphov till tolkningstvister. Nyligen blev vi\r\növerens om en ny yttrandefrihetsgrundlag. Birgit\r\nFriggebo och jag citerade i det sammanhanget ett\r\nuttalande från yttrandefrihetsutredningen om den\r\nlyckade paradox som bestod i lagstiftarnas\r\nambition att sätta genomtänkta spärrar för sina\r\negna möjligheter att ge sig på medborgarnas fri- och\r\nrättigheter.</pre><pre>Då handlade det emellertid om yttrandefriheten\r\noch de andliga friheterna, inom vilket område\r\nvärdegemenskapen är stor i det svenska samhället.\r\nDet är förhållandevis lätt att reglera de\r\ngrundläggande spelreglerna inom vårt\r\ndemokratiska system. Här hamnar en jurist, som\r\nsitter i något kontrollerande organ som t.ex.\r\nlagrådet, inte i något egentligt dilemma. Men\r\nfrågan om beskattningsmaktens gränser och\r\nskyddet för äganderätten är i hög grad ett politiskt\r\ntvisteämne, vilket gör att en juridisk överprövning\r\nblir principiellt känsligare. Ett juristorgan hamnar\r\nsåsom politiskt oansvarigt organ i en svårare sits än\r\ndå det skall tolka yttrandefriheten, där vi sällan har\r\nen upphetsad valkampanj eller politisk strid.</pre><pre>Petrén, Myhrman och Strömholm har beträffande\r\nbeskattningen av medborgarna -- och de vill införa\r\ndet i en ny grundlag -- sagt att ''den genom\r\nomfattning, syfte eller eljest inte får framstå som\r\noskälig i ett demokratiskt samhälle''. Jag\r\nifrågasätter i vilken utsträckning detta faktiskt\r\ninnebär en förstärkning av skyddet för\r\nmedborgarna. Den centrala svaghet som ligger i\r\nordet ''skatt'', den luddighet som ligger i detta\r\nbegrepp, kvarstår ju. Där finns också det diffusa\r\nbegreppet ''skälig''. Jag tycker inte att man skall\r\nföra in sådana oklarheter i grundlagen. Risken är\r\ndå att man får en debatt som i realiteten är en\r\npolitisk debatt men som förs i konstitutionella och\r\njuridiska termer.</pre><pre>Bertil Fiskesjö talar om behovet av att skapa\r\nklarhet, att nå fram till rätta tolkningar, som han\r\nsäger. Grundlagen, sade han nyss, skall vara så klar\r\natt den inte behöver uttolkas. Jag vill svara:\r\nGrundlagsreglerna kan bara uttrycka en politisk\r\nvilja i många avseenden och ge viss allmän\r\nvägledning. De kan inte -- det gäller särskilt i\r\nkontroversiella frågor -- inte i detalj föreskriva för\r\nvilka syften eller i vilken omfattning staten får\r\nbegränsa äganderätten och näringsfriheten. Därför\r\ntror jag inte att bestämmelserna, i varje fall inte i\r\ndessa avseenden, kan bli så mycket mer precisa än\r\nde är.</pre><pre>Sammanfattningsvis vill jag säga att man måste vara\r\nmycket försiktig med att i politiskt kontroversiella\r\nfrågor genom grundlagsregler inskränka\r\nriksdagsmajoritetens rätt att besluta. Om\r\ngrundlagen inskränker möjligheterna att lansera\r\nförslag till riksdagen inom viktiga områden, då\r\ninskränker man också demokratins verkningskrets.\r\nDen folksuveränitetsprincip som vår författning\r\nbygger på blir kränkt.</pre><pre>Herr talman! Detta är mänskligt att döma den sista\r\nförfattningspolitiska debatt som jag deltar i här\r\nriksdagen. Därför har jag valt att ta upp till debatt\r\nett par principiella frågor. Beträffande\r\nbetänkandets detaljer får jag hänvisa till tidigare\r\ninlägg under årens lopp.</pre><pre>Herr talman! Med det anförda yrkar jag bifall till\r\nutskottets hemställan i alla delar.</pre><pre></pre><pre>Anf. 7 CLAES ROXBERGH (mp) replik:</pre><pre>Herr talman! Ett proportionellt valsystem kräver\r\nansvar av partierna. Det kräver att partiegoismen\r\nibland får vika för detta ansvar. Kompromissen\r\nmåste bli ett tillåtet verktyg och inte vara, som det\r\nibland är, ett skällsord. Det måste bli tillåtet för\r\npartierna i denna riksdag att kompromissa för att få\r\ntill stånd en kraftfull politik. Det innebär att\r\npartierna inte till hundra procent kan föra sin egen\r\npolitik. Det är detta som skapar våra\r\nkommunikationsproblem med väljarna.</pre><pre>Om vi nu har ett proportionellt valsystem måste vi\r\nkunna övertyga våra väljare om att partiet vill en\r\nsak men att vi i den parlamentariska situationen\r\nmåste kompromissa åt det håll som vi har lovat våra\r\nväljare att vandra. Det kan innebära att vi inte når\r\nända fram. Om partierna i någon liten utsträckning\r\ngör avkall på partiegoismen finns det enligt min\r\nmening möjligheter att bilda regeringar. Självklart\r\när det så.</pre><pre>Så till frågan om den blockerade handlingskraften\r\noch talet om att de partier som ligger strax ovanför\r\n4-procentsgränsen får alldeles för många mandat.\r\nEnligt en nyligen genomförd opinionsundersökning\r\nlär dessa ''små'' partier inte få strax över 4 % av\r\nrösterna utan mer än 10 %. De tycks få fler röster\r\nän både centern och folkpartiet. Om det skall göras\r\nnågot för att få en stabil politik enligt den modell\r\nsom Olle Svensson föreslår, så hamnar vi i ett\r\nmajoritetssystem som liknar det engelska. Det är\r\nväl inget system som vi kan tänka oss. En sådan\r\nsituation skulle föra oss långt tillbaka i tiden. Låt\r\noss i stället gå ut på den politiska arenan och slåss\r\nför våra åsikter. Väljarna begriper nog mycket mer\r\nän vad vi tror att de gör. Jag tror att väljarna kräver\r\natt de som väljs in i denna riksdag tar ett ansvar för\r\natt vi skall få en fungerande regering.</pre><pre>Anf. 8 Tredje vice talman BERTIL FISKESJÖ\r\n(c) replik:</pre><pre>Herr talman! Olle Svensson uppehöll sig utförligt\r\nvid frågan om vårt valsystem och redovisade samma\r\nprinciper som han har talat för i denna kammare\r\nmånga många gånger. Han anser att valsystemet\r\nmåste bli föremål för en grundläggande\r\nreformering.</pre><pre>Trots Olle Svenssons utläggning i detta ärende fick\r\njag inget klart grepp om vad det är han vill ha. De\r\nledamöter som befinner sig i kammaren just nu har\r\nalla sysslat mycket med författningsfrågor och är\r\nvana vid att föra ned resonemangen på konkret\r\nnivå. Låt mig fråga Olle Svensson: Hur skall det\r\nvalsystemet se ut som Olle Svensson förordar? Är\r\nvidare Olle Svensson representativ för det\r\nsocialdemokratiska partiet när det gäller att ta bort\r\ndet proportionella valsystem såsom det nu ser ut?\r\nDet vore intressant att få besked om detta.</pre><pre>Vad gäller de överläggningar som det inte blev\r\nnågot av lutar sig utskottets ordförande mot en\r\ntidningsredaktör på Dagens Nyheter, och det kan\r\nhan förstås göra. Men det är inte denne\r\ntidningsredaktör som vi diskuterar med här i\r\nkammaren. Han deltog inte i överläggningarna och\r\nvet inte hur de gestaltade sig. Vid det tillfälle då jag\r\ndeltog i förhandlingarna gav inte\r\nsocialdemokraterna någon som helst antydan om\r\nvad de ville. De talade i ungefär samma ordalag\r\nsom man gjorde i det beryktade krisbrevet. Under\r\nsådana omständigheter är det naturligtvis mycket\r\nsvårt för den som har blivit kallad till ett\r\nsammanträde av detta slag att lägga fram\r\nkonstruktiva förslag.</pre><pre>Olle Svensson beklagar att det inte blev någon\r\nutredning, men det är lätt ordnat. Centerpartiet\r\noch folkpartiet har avgivit en reservation till dagens\r\nbetänkande, och det enda som behövs är att\r\nsocialdemokraterna röstar för den reservationen.\r\nDå blir det en begäran från riksdagen till regeringen\r\nom att tillsätta en utredning.</pre><pre>I denna replik hinner jag inte gå in på andra frågor.\r\nJag hoppas dock att i ett senare inlägg kunna\r\nåterkomma till frågorna om lagprövningsrätt och\r\nförfattningsdomstol.</pre><pre>Anf. 9 ANDERS BJÖRCK (m) replik:</pre><pre>Herr talman! Det var en våldsam avhyvling som\r\nOlle Svensson gav svenska folket, väljarna, för att\r\nde ibland behagar rösta på ett sätt som gör att det\r\nblir litet splittring här i kammaren vad gäller antalet\r\npartier. Visst kan man stå i denna talarstol och\r\nmoralisera över att folket inte röstar som man vill,\r\nmen det skulle nog inte ens den gamle romerske\r\nsenatorn Cato, som Olle Svensson åberopade,\r\ngöra. Han var för övrigt en gammal bitvarg som var\r\nkort och koncentrerad samt visste vad han ville.</pre><pre>Under de senaste tio åren har det förekommit ett\r\nantal utredningar. Den första kom till år 1979 med\r\nanledning av en artikel av Hans Gustafsson i\r\nSvenska Dagbladet. Han sade att det nu var dags\r\natt avskaffa den gemensamma valdagen. En\r\nutredning tillsattes. Därefter spelade han gitarr i\r\nTV och sade ett och annat, och så blev han\r\növerkörd av sin egen partiledning. Det hände\r\ningenting. Men skam den som ger sig. Det togs nya\r\ntag av en justitieministergrupp, och justitieminister\r\nOve Rainer -- jag har anteckningarna kvar --\r\nmeddelade oss att det skulle bli en uppgörelse med\r\nskilda valdagar och fyraåriga mandatperioder. Det\r\nhela var mycket högtidligt. Tjänstemännen skrev\r\nned vad som skulle gälla och talade om ett historiskt\r\nögonblick. Det gick några månader och vi frågade\r\nnär vi skulle skriva på och justera\r\növerenskommelsen. Då fick vi beskedet att Olof\r\ninte var med på noterna. Därefter avslutades\r\ndiskussionerna. Allt detta kan beläggas.</pre><pre>Men skam den som ger sig. Hilding Johansson lade\r\nfram ett förslag om en folkstyrelsekommitté. Vi fick\r\nveta att man äntligen hade resonerat sig samman\r\ninom socialdemokratin och att en nya utredning\r\nskulle tillsättas. Den socialdemokratiske\r\npartisekreteraren skulle ingå i utredningen, och det\r\nskulle vara en garant för att den arbetade snabbt.\r\nNågot år gick och vi fick höra Hilding Johansson\r\nsäga: Vi vet nog vad vi i den här utredningen tycker,\r\nmen andra i partiet tycker inte som vi. Därmed gick\r\nockså den tredje utredningen åt skogen.</pre><pre>Det är därför, herr talman, som vi i moderata\r\nsamlingspartiet säger att vi förvisso har andra saker\r\natt syssla med än att en fjärde gång gå på samma\r\nnit och i onödan resonera om detta. Vi måste från\r\nbörjan få klara besked om att det finns en politisk\r\nmajoritet inom socialdemokratin för att ta itu med\r\nde grundläggande frågorna. Så fort denna majoritet\r\nfinns kan jag försäkra Olle Svensson om att vi\r\nkommer att ställa upp och diskutera alla de\r\ngrundlagsfrågor som kan vara lämpliga att ta\r\nställning till.</pre><pre>Anf. 10 BIRGIT FRIGGEBO (fp) replik:</pre><pre>Herr talman! I likhet med Bertil Fiskesjö förstod\r\njag inte syftet med sonderingarna om en\r\nförfattningsberedning. Varje parti kallades för sig,\r\noch det fördes alltså ingen gemensam diskussion\r\nmellan partierna. Vi fick redovisa våra\r\nuppfattningar i de författningspolitiska frågorna.\r\nSocialdemokraterna kunde lika gärna ha läst våra\r\nmotioner för att få veta vad vi ville åstadkomma.\r\nDet gjordes inga som helst ansträngningar för att\r\nförsöka sammanjämka ståndpunkterna eller\r\nefterfråga hur det skulle gå till att komma överens\r\noch arbeta vidare med frågorna. Om det är så som\r\nOlle Svensson beskriver situationen, nämligen att\r\ndet är fullständigt kaos i Sverige vad gäller\r\nmöjligheterna att regera landet, då förstår jag inte\r\nvarför inte regeringen har ansträngt sig mer för att\r\nfå till stånd en ordentlig diskussion om det fortsatta\r\narbetet med författningsfrågorna.</pre><pre>Jag kan tyvärr inte komma ifrån och upplever det\r\nmer som att Ingvar Carlssons frustration över den\r\ninterna splittringen har lett fram till den\r\nekonomiska krisen. Det tycks ha funnits ett behov\r\nhos regeringen att säga att man inte själv har ansvar\r\nför den uppkomna situationen utan att det är det\r\nparlamentariska läget, dvs. de andra partierna, som\r\nhar skapat den. Men så är det ju inte. När\r\nregeringen har samlat ihop sig, tryckt ned LO i\r\ngolvet och lagt fram vettiga förslag, då har det ju\r\ngått ganska lätt att få breda majoriteter i riksdagen.\r\nLever vi verkligen i det kaos som Olle Svensson vill\r\nbeskriva här? Är det så att landet inte styrs?</pre><pre>Visst är det svårt att bilda majoritetsregering i\r\nSverige, och just nu lever vi med en\r\nminoritetsregering. Alla partier kommer att ha\r\nsvårt i det parlamentariska läge som nu råder. Jag\r\nvill erinra mig diskussionen när miljöpartiet skulle\r\nin här vid förra valet. Många beskrev vilket kaos\r\ndet skulle innebära och vilken utpressning det\r\nskulle medföra, precis det som Olle Svensson säger\r\nnu också. Hur har det blivit? Jag har inte märkt\r\nnågot. Nog har väl miljöpartisterna försökt, men\r\ninte har det åstadkommit särskilt mycket kaos att\r\nde sitter här i kammaren.</pre><pre>Olle Svensson måste nu gå in i en saklig diskussion\r\nom vad han vill åstadkomma. Om man stärker det\r\nstörsta partiet eller de största partierna och om vi\r\nhar ett läge där det kan finnas förutsättning att bilda\r\nregering där även mindre partier skall ingå, är det\r\ndå så att man får en mer handlingskraftig regering\r\nom ett av de största partierna befinner sig i\r\nopposition och har förstärkt sin ställning via\r\nvalsystemet? Svara på den frågan. De argument ni\r\nkommer med och de förändringar ni vill göra löser\r\ninte de problem som ni beskriver.</pre><pre>Anf. 11 OLLE SVENSSON (s) replik:</pre><pre>Herr talman! Jag vill gärna replikera och säga att\r\nman diskuterar två alternativ inför framtiden.\r\nRäcker det med att vi i framtiden kan få ett\r\nsamarbete över blockgränserna? Kan vi därmed\r\nlösa de problem medborgarna kräver av oss att vi\r\nskall lösa? Då säger Birgit Friggebo, det är ganska\r\növerraskande, att det har lyckats mycket bra under\r\nden senaste mandatperioden. Men nog har det varit\r\nvissa svårigheter. Vi har haft regeringskris. Vi har\r\nhamnat i återvändsgränder.</pre><pre>När det gäller framtiden vill jag svara att det skall\r\nvara ett ansvar. Claes Roxbergh har rätt i det, alla\r\npartier har ett ansvar för framtiden när det gäller att\r\nskapa handlingsduglighet i parlamentet. Vår\r\ninbjudan gav emellertid möjligheter till att mycket\r\nlångsiktigt diskutera den framtida författningen,\r\nvilket jag tror att Bertil Fiskesjö har medgett i ett\r\ntidigare sammanhang. Vår inbjudan har gått ut på\r\natt man skall koncentrera sig kring frågorna om hur\r\nman skall kunna åstadkomma ett system som kan\r\nskapa ökade förutsättningar för starka regeringar.\r\nDärför gällde inviten och sonderingarna de här\r\nfrågorna: valsystemet, regeringsbildningen,\r\nnyvalsinstrumentet och mandatperiodens längd.\r\nDäremot ville vi inte i denna utredning få in sådana\r\npolitiskt kontroversiella frågor som den\r\nblockskiljande frågan som gäller graden av\r\ndomstolsmakt i politiken, olika former av\r\ngrundlagsreglering. Det är således svaret. Ni ville\r\ninte koncentrera er på just dessa frågor. Ni sade\r\nnej, och jag respekterar det. Men från\r\nsocialdemokratisk sida var förutsättningen att det\r\nsom vi nu upplever som ett krissymptom, nämligen\r\natt regeringsmakten försvagas, och hur man genom\r\nförfattningsreformen skall kunna motverka den\r\nutvecklingen skulle diskuteras. Vi har inga färdiga\r\nlösningar på det området och inte heller när det\r\ngäller valsystemet, men man skall diskutera om\r\nman genom förändringar i valsystemet kan\r\nförstärka underlaget för handlingskraftiga\r\nregeringar.</pre><pre>Anf. 12 Tredje vice talman BERTIL FISKESJÖ\r\n(c) replik:</pre><pre>Herr talman! Olle Svensson bekräftar här min\r\nmisstanke att man inom socialdemokratin inte vet\r\nhur man vill ha det. Det är mycket enkelt att\r\nkomma med svepande påståenden om att vi skall\r\nförstärka regeringsmakten. Det kan man\r\nnaturligtvis diskutera. Hur skall det gå till och på\r\nvilket sätt? En sådan här fråga blir intressant att\r\ndiskutera först när man får konkreta\r\nhandlingsalternativ.</pre><pre>Jag har inte sagt nej till någon grundlagsutredning,\r\nutan jag ville tvärtom gärna ha en sådan. Det var\r\nsocialdemokraterna som efter överläggningarna\r\nkonstaterade att de inte ville ha någon ny\r\ngrundlagsutredning. Från centerpartiets och\r\nfolkpartiets sida framhärdade vi i\r\nutskottsbetänkandet och har en reservation som\r\nkräver en utredning. Många frågor kan tas upp till\r\ndiskussion.</pre><pre>För klarhets skull vill jag säga att jag inte ser några\r\nsom helst möjligheter att ändra det proportionella\r\nvalsystem som vi nu har. Det skall finnas mycket\r\nstarka argument och det skall i så fall konkret\r\nkunna visas att de förändringar man föreslår leder\r\ntill de eftersträvade resultaten. Någon sådan\r\nbevisning har inte alls förts ifrån socialdemokratisk\r\nsida. Det har bara gällt ett slags frustrering och att\r\nman tycker illa om den nuvarande situationen.</pre><pre>Det är folket som bestämmer. Riksdagen får\r\nnaturligtvis ta sitt ansvar i alla lägen och förverkliga\r\nfolkviljan såsom den kommer till uttryck i de\r\nallmänna valen. Det uppfattar man inte som\r\nmärkligt i Danmark, Norge, Finland och i en lång\r\nrad andra länder med proportionella valsystem.\r\nMan löser eller tar åtminstone itu med landets\r\nproblem under de förutsättningar som folket har\r\ngett i allmänna val.</pre><pre>Jag instämmer i Olle Svenssons konstaterande om\r\natt lagprövningsrätten skall användas så litet som\r\nmöjligt men att den skall finnas kvar. Det framgår\r\näven av vår reservation, och det är vår linje.\r\nFörutsättningen för det även i framtiden är\r\nnaturligtvis att grundlagen -- som jag brukar säga --\r\nhålls fräsch.</pre><pre>I vår motion har vi angett en lång rad frågor där vi\r\nhar varit oense och där vi behöver sätta oss ned och\r\ndiskutera. Det gäller myndighetsbegreppet,\r\navgränsningen mellan skatter och avgifter,\r\nretroaktiv beskattning, normgivningsmaktens\r\nfördelning och en långa rad andra sådana frågor.\r\nJag skulle vilja fråga Olle Svensson: Vad är det för\r\nfel att se till att grundlagen är sådan att vi kan\r\ntillämpa den utan att råka i gräl med varandra?</pre><pre>Anf. 13 ANDERS BJÖRCK (m) replik:</pre><pre>Herr talman! Eftersom Olle Svensson har åberopat\r\nde överläggningar vi hade, vill jag ändå för\r\nordningens skull bara bekräfta vad som har sagts av\r\nBertil Fiskesjö och Birgit Friggebo. Det handlade\r\nicke i praktiken om några överläggningar. Jag\r\nrepresenterade mitt parti. Vi träffades den 13\r\nfebruari under 45 minuter hos Jan Bergqvist på\r\nhans kontor. Vi drack en kopp kaffe och fick\r\nutomordentligt gott kaffebröd, det vill jag gärna få\r\nantecknat i protokollet. Vi fick tillfälle att redogöra\r\nför vad vi tyckte i de här frågorna, och sedan hörde\r\nicke jag eller någon annan hos oss ett skvatt om\r\ndetta förrän vi i tidningarna fick läsa att det inte\r\nfanns några förutsättningar för vidare samarbete på\r\ndet här området. Detta är vad som har hänt. Några\r\ndiskussioner eller något liknande har faktiskt inte\r\nförekommit mellan partierna för att få till stånd\r\nnågon form av gemensam plattform i det här\r\navseendet. Jag har en bestämd känsla av att vad\r\nsom sades i krispaketet i höstas när det gäller den\r\nförfattningspolitiska delen vid närmare eftertanke\r\nupplevdes som förhastat. Man var tvingad att\r\nkratsa kastanjerna ur elden, och då fann man den\r\nhär formen genom s.k. överläggningar. Då hade\r\nman ändå en ursäkt, eftersom man inte bara kunde\r\nhoppa av det man sade under hösten på detta\r\nområde.</pre><pre>Till Olle Svensson vill jag gärna säga att det är\r\nsjälvklart att det är problem för en regering som\r\ninte har egen majoritet. Det är inget unikt för\r\nSverige. Det gäller runt om i den demokratiska\r\nvärlden. Men bara för att de här problemen finns\r\nkan vi inte med författningens hjälp konstruera\r\nfram en situation där ett parti -- herr Svensson\r\ntänker naturligtvis på sitt eget parti -- mer eller\r\nmindre automatiskt skulle ha majoritet.</pre><pre>Herr talman! Jag vill avslutningsvis erinra om att i\r\ndet valsystem som kanske ger de största felaktiga\r\nutslagen ur proportionell synpunkt, det engelska,\r\nhade man så sent som i slutet av 70-talet en situation\r\ndär den sittande regeringen hade en enda rösts\r\növervikt i underhuset. När man förlorade den i\r\nsamband med ett fyllnadsval tvangs man avgå.\r\nDetta om något visar att icke ens med ett utpräglat\r\nmajoritetsvalsystem kan det största partiet få någon\r\nform av evig garanti för att kunna regera vidare,\r\noch det skall självfallet inte ha det heller.</pre><pre>Anf. 14 BIRGIT FRIGGEBO (fp) replik:</pre><pre>Herr talman! Olle Svensson ville anföra\r\nregeringskrisen förra året som bevis för det kaos\r\nsom råder i vad gäller det parlamentariska läget i\r\nSverige. Jag höll på att säga gudskelov för denna\r\nregeringskris. Den stoppade ändå de helt idiotiska\r\nförslag som skulle ha lett fram till det totala\r\nregleringssamhället. Finansministern tvingades\r\nlägga fram dessa förslag mot bättre vetande. Man\r\nkan nästan befara att regeringskrisen delvis\r\ntvingades fram därför att man skulle ge\r\nfinansministern möjlighet att avgå, vilket han hade\r\naviserat internt i regeringen vid ett tidigare skede.</pre><pre>Jag tycker att det har kommit en del bra förslag från\r\nregeringens sida under senare tid, men först sedan\r\nkrisen var ett faktum. Det har då funnits en\r\nmajoritet och man har kunnat föra en någorlunda\r\nhyfsad politik. Jag tycker att socialdemokraterna\r\nhar gett upp för snabbt när det gäller den här\r\nfrågan. Det kan bero på den egna frustrationen\r\nman känner när det går utför. De här\r\nståndpunkterna skulle kunna få mera respekt om\r\ndet inte vore så att det är fråga om gamla\r\nståndpunkter som socialdemokraterna har haft\r\nmycket länge.</pre><pre>Handlingskraft fås därigenom att man har en stark\r\npolitik, att man vill åstadkomma riktiga\r\nförändringar och att man vill genomföra dem. När\r\ndet gäller de nya partierna som försöker tränga sig\r\nin i riksdagen måste vi bekämpa dem med argument\r\noch debatt och med jämförelser med vår egen\r\npolitik. Vi skall bekämpa dem med blanka vapen.</pre><pre>Det finns inga förutsättningar för att få en mer\r\ngrundläggande grundlagsutredning. Det finns dock\r\nen fråga som utskottsmajoriteten säger att det inte\r\nfinns något intresse för. Det gäller\r\npersonvalsfrågan. Jag är inte så säker på att\r\nutskottet har rätt. Även inom socialdemokration\r\nhöjs det nu röster för att det vore av intresse att öka\r\nmöjligheterna till personval. Det kanske i viss mån\r\nfaktiskt skulle kunna bidra till att minska intresset\r\nför de nyare partierna och motverka -- jag vill inte\r\nkalla det politikerförakt -- den uppfattning som\r\nfinns hos många väljare om att de inte har\r\nförtroende för oss politiker. Men inte ens den\r\nfrågan vill socialdemokraterna gå vidare med.\r\nVarför vill man inte ta itu med åtminstone\r\npersonvalsfrågan, Olle Svensson?</pre><pre></pre><pre>Anf. 15 OLLE SVENSSON (s) replik:</pre><pre>Herr talman! Min första författningspolitiska\r\ndebatt 1969 förde jag med Per Ahlmark, och jag\r\nkan försäkra att den var mycket livligare än den\r\ndebatt vi för i dag. Men jag tycker ändå att det är\r\nviktigt att vi har en diskussion kring dessa frågor.</pre><pre>\r\nTill Bertil Fiskesjö vill jag säga att jag bara försökte\r\npåvisa svårigheterna att i grundlagen skapa klarhet\r\nkring vissa frågor. Jag tycker att Bertil Fiskesjö var\r\nen aning för optimistisk i sin plädering för att man\r\ngenom preciseringar skulle kunna uppnå större\r\nenighet i dessa frågor. Jag tror att det blir svårt att\r\nvinna enighet om dessa preciseringar.</pre><pre>Till Birgit Friggebo vill jag säga att vi vill\r\nåstadkomma diskussioner kring frågorna om att\r\nskapa förutsättningar för starka regeringar, men\r\nsjälvfallet har vi ingen övertro på att man genom\r\nförfattningsregler skall kunna åstadkomma detta.\r\nMen nog borde vi väl alla vara överens om att det\r\nhär har skett en fantastisk utveckling. Mellan åren\r\n1917 och 1988 hade vi fem partier. Nu har vi sex\r\npartier, och det kan bli åtta. Självfallet blir då\r\nsvårigheterna större att skapa regeringar som kan\r\nlösa medborgarnas problem. Då kan det väl inte\r\nvara fel att diskutera om man genom ändringar i\r\nvalsystemet, t.ex. reglerna för nyval och\r\nmandatperiodens längd, kan skapa bättre\r\nförutsättningar för en stark regering. Jag tycker inte\r\natt man här behöver ha några färdiga lösningar,\r\nutan avsikten var att på lång sikt inför den reform\r\nsom måste komma så sent som 1997 börja diskutera\r\ndessa frågor. Utan tvivel återkommer denna fråga\r\nnär folk börjar uppleva de svårigheter som kan\r\nskapas på grund av partisplittringen i parlamentet.</pre><pre>I frågan om personval vill jag säga att jag\r\nmedverkade till ett förslag i folkstyrelsekommittén\r\nom ett ökat personvalsinslag. Det förslaget väckte\r\nföga intresse och ledde därför inte till någon\r\nproposition.</pre><pre>Anf. 16 HUGO HEGELAND (m):</pre><pre>Herr talman! Jag har engagerat mig något i en del\r\nförfattningsfrågor och även i frågan huruvida vi\r\nborde ha etiska regler för politiker. Frågan är för\r\ndet första vilka krav man skall ställa på politiken,\r\nför det andra vilka krav man skall ställa på debatten\r\noch för det tredje vilka krav man skall ställa på\r\nriksdagsledamöterna eller på politikerna över\r\nhuvud taget.</pre><pre>Kring frågan om hur sanningsenlig den\r\npresenterade politiken är har det varit en viss\r\ndiskussion. Saken togs upp bl.a. av Birgit Friggebo\r\nden 7 november förra året när vi diskuterade dessa\r\nfrågor. Det kan vara svårt att utforma sådana här\r\netiska regler. Jag vill här nämna en intressant sak.\r\nDet här problemet är gammalt. I debatten förra\r\nåret nämndes Pontus Pilatus -- han undrade ju vad\r\nsom är sanning. Jag erinrade mig en händelse i\r\nbrittiska parlamentet år 1812. Då mördades den\r\nbrittiske premiärministern Spencer Perceval. Han\r\nblev premiärminister år 1809 då han efterträdde\r\nPortland. En straffånge som hade vägrats nåd gick\r\ndirekt efter det han kom ut från fängelset till\r\nparlamentet. Han hade fått tag i en pistol och hade\r\nur sin synpunkt turen att möta kabinettet med\r\npremiärministern i spetsen. Straffången tog upp sin\r\nrevolver och sköt premiärministern, som då\r\nutropade: ''I am murdered'' (''jag är mördad'' --\r\nman måste översätta utländska uttryck här i\r\nriksdagen). Om denna händelse berättades det i\r\nalla läroböcker i historia i England med det\r\nintressanta tillägget, att detta var första gången som\r\nen brittisk premiärminister talade sanning i\r\nunderhuset. Det kan alltså finnas anledning att\r\ntrycka på de här kraven.</pre><pre>Vad som förvånar mig är att konstitutionsutskottet\r\nhar en så utomordentligt svag argumentering mot\r\nönskemålet om att vi skall låta formulera etiska\r\nregler. Jag har kallat det för Handbok i etik, men\r\nman kan naturligtvis kalla det vad som helst.\r\nUtskottet erinrar om att det finns etiska regler för\r\nolika yrkesgrupper, t.ex. advokater och andra\r\njurister och för journalister. Etiska regler\r\nförekommer även inom företagsvärlden liksom\r\ninom sjukvården för läkare och sjuksköterskor.\r\nMen så skriver utskottet att det inte är något yrke\r\natt vara politiker. Men visst är det väl ett yrke att\r\nvara heltidspolitiker. För mig är den verksamhet\r\nfrån vilken en människa har sin huvudsakliga\r\nbärgning ett yrke. Vi har alltså en mängd\r\nyrkespolitiker, och jag tycker därför att\r\nkonstitutionsutskottets argumentering att vi utövar\r\nvåra mandat på grund av väljarnas förtroende är\r\nhelt ohållbart. Men alla andra människor här i\r\nsamhället som får en uppgift har fått någon eller\r\nnågras förtroende att fullgöra dessa uppgifter. De\r\nskiljer sig alltså inte i något avseende från politiker.\r\nDet argumentet tycker jag därför att utskottet\r\nborde upphöra med.</pre><pre>Vidare skriver konstitutionsutskottet ''att en\r\ngrundläggande strävan i det författningspolitiska\r\narbetet har varit att i så liten utsträckning som\r\nmöjligt reglera partiernas verksamhet och inre\r\nförhållanden.''</pre><pre>Men här är det ju inte fråga om att reglera\r\npartiernas inre verksamhet. Detta är ju nonsens!\r\nKonstitutionsutskottet, riksdagens förnämsta\r\nutskott, har här en argumentering som ligger på\r\ngrundskolenivå -- ursäkta om det finns några elever\r\nfrån grundskolan på läktaren!</pre><pre>Litet längre fram skriver utskottet: ''Det ankommer\r\npå partierna och ytterst väljarna att tillse att deras\r\nföreträdare i valda församlingar utövar sina\r\nuppdrag på ett moraliskt acceptabelt sätt.''</pre><pre>Det är naturligtvis riktigt, och det är ingen som har\r\nargumenterat emot det.</pre><pre>Så fortsätter den erbarmliga argumenteringen:\r\n''Enligt utskottet skulle av statsmakterna initierade\r\neller utfärdade regelsamlingar av det slag som\r\nföreslås i motionerna -- -- -- på ett otillbörligt sätt\r\npåverka såväl partiernas inre liv som de\r\nförtroendevaldas möjligheter att driva sin politik\r\noch tillvarata sina väljares intressen.'' Det är ju\r\nnonsens! Om man ställer etiska krav på en\r\npolitiker, skulle det alltså försvåra hans verksamhet\r\natt tillvarata väljarnas intressen! Skall därmed\r\nunderförstås att han inte får fortsätta att ljuga\r\nlängre? Eller vad menar man egentligen?</pre><pre>Vidare skriver utskottet: ''En detaljerad reglering\r\nskulle också kunna uppfattas som ett ingrepp i den\r\ngrundlagfästa yttrandefriheten.''</pre><pre>Det är ju inte fråga om några detaljerade ingrepp i\r\npartiernas verksamhet. Den här argumenteringen\r\när ju så dum att jag häpnar.</pre><pre>Det finns all anledning att ställa etiska krav på\r\npolitiker, på den politiska debatten och på det\r\npolitiska budskap som de olika partierna för ut.</pre><pre>Jag har även engagerat mig i diskussionen om\r\npersonval. I den frågan förekommer också en\r\nmycket egendomlig argumentering. Man säger att\r\nvi för att göra debatten intressantare och få väljarna\r\nengagerade måste ha ett ökat inslag av personval.\r\nDet finns emellertid ingen som har kunnat påvisa\r\natt man får bättre politiker därför att man har\r\npersonval. Se på Finland, England och USA! Kan\r\nnågon påstå att man där har ett bättre urval av\r\npolitiker?</pre><pre>Det mest fantastiska är att man sedan har ett förslag\r\nom att minska antalet ledamöter i kammaren.\r\nFörslaget är att antalet skall minskas med 100\r\nledamöter. Det skulle vara intressant att få veta\r\nvilka hundra ni vill bli av med. Är det de senast\r\nvalda, är det suppleanterna eller är det de äldsta?\r\nJag tillhör pensionärerna här i riksdagen och undrar\r\nom det är vi som skall ut först, så att det blir bara\r\n249 ledamöter kvar. Man säger att detta är en\r\nförutsättning för att riksdagen skall kunna arbeta\r\nbättre.</pre><pre>Detta är också nonsens. Hur kan i så fall det\r\nbrittiska underhuset med 650 ledamöter fungera,\r\nför att inte nämna överhuset med 1 200 ledamöter?\r\nI överhuset är dock de flesta så gamla att de inte\r\norkar gå dit, och därför är det inte något problem\r\ndär. Det västtyska parlamentet hade 512 ledamöter,\r\ndet franska har 577 och det i USA 435. Det är väl\r\ninget problem för dessa parlament att fungera.</pre><pre>Samtidigt som man vill minska antalet ledamöter\r\nvill man ha personval för att politikerna skall kunna\r\nhålla bättre kontakt med väljarna. Jag har ungefär\r\n15 000 väljare bakom mig. Om antalet ledamöter\r\nskall minskas med nästan en tredjedel, kommer det\r\ngivetvis att stå fler väljare bakom varje ledamot,\r\noch då blir det naturligtvis ännu svårare att hålla\r\nkontakt med väljarna. Är det bättre i USA, där en\r\nledamot av representanthuset har 350 000 väljare\r\nbakom sig? Han har inga som helst möjligheter att\r\nhålla kontakt med sina väljare. Därför tycker jag\r\natt inte heller den argumenteringen håller.</pre><pre>I anslutning till detta krav på personval vill jag peka\r\npå det utbredda hyckleri som förekommer. Se hur\r\ndet har gått till i olika valkretsar i Sverige! I\r\nStockholms län t.ex. har man haft provval inom\r\nmitt parti. Ett provval är ju så nära man kan komma\r\nett personval, eller hur? Men här struntade man i\r\nstor utsträckning i resultatet av provvalet. En\r\nledamot som hamnade på adertonde plats vill jag\r\nminnas att man plockade in på åttonde plats på\r\nriksdagslistan, medan riksdagsledamöter som kom\r\npå sjunde resp. nionde plats flyttades till tolfte och\r\nfjortonde plats. Vi har för närvarande tio mandat\r\ni Stockholms län. Man tog alltså ingen hänsyn till\r\nprovvalet, samtidigt som det här hävdas att vi skall\r\nha ett ökat inslag av personval.</pre><pre>Då hävdar en del att det är så få som deltar i\r\nprovvalet, kanske mellan 10 och 20 % av väljarna.\r\nI Stockholms län ligger man på ca 20 % av de\r\npartianslutna, vilka i sin tur utgör en bråkdel av det\r\ntotala antalet väljare. Det hävdas då att det är dessa\r\nsom är mest engagerade och känner de personer\r\nsom ställer upp i provvalet och att provvalet därför\r\nverkligen bör vara utslagsgivande. Men när man\r\ninte vill acceptera resultatet av provvalen kan jag\r\ninte förstå hur man kan argumentera för personval.\r\nI Göteborg var det ännu mer häpnadsväckande. En\r\nriksdagsman kom där på fjärde plats i provvalet,\r\nmen han spolades helt från listan.</pre><pre>Det finns ett argument för personval, nämligen att\r\nvid personval kan inte partiledningar inom\r\ndistrikten ta föra fram vissa kandidater och strunta i\r\nprovvalen. Här får väljarna möjlighet att pricka för\r\nden kandidat som de vill ha in i riksdagen. I så fall\r\ntror jag inte att det går att möblera om och utan\r\nvidare spola etablerade politiker, vars arbete det\r\ninte har riktats någon kritik mot.</pre><pre>Nu säger konstitutionsutskottet, och det tycker jag\r\nockså är häpnadsväckande, att man inte vill ha\r\nnågon utredning om personval. Utskottet skriver\r\natt tidigare förslag i den riktningen fått ett svalt\r\nmottagande, och detta uppfattas av utskottet som\r\natt det inte föreligger ett tillräckligt stort intresse\r\nför personval. Utskottet skriver att det tidigare inte\r\nvar meningsfullt med en utredning, och utskottet\r\ngör samma bedömning i dag. Jag frågar mig: Lever\r\ndetta utskott i ett vakuum? Jag börjar undra om\r\ninte ''KU'' skall betraktas som en speciell\r\nförkortning för ''vakuum'', som betyder tomhet.\r\nJag tycker att de argument som\r\nkonstitutionsutskottet presterar är mycket tomma.\r\nOm det är någonting som har debatterats under\r\nsenare tid är det väl frågan om personval och\r\nantalet riksdagsledamöter -- för att inte tala om\r\nderas löner och arvoden, som är en ännu\r\nintressantare fråga! En annan fråga som har\r\ndiskuterats är mandatperiodens längd. Men\r\nutskottet gör samma bedömning som tidigare att\r\ndet inte föreligger ''tillräckligt intresse''. Detta visar\r\natt antingen följer konstitutionsutskottets\r\nledamöter inte med i debatten eller också har man\r\nslumrat när man skrivit detta betänkande, som i\r\nbetänklig grad erinrar om tidigare yttranden.</pre><pre>Jag hoppas ändå, herr talman, att det så småningom\r\nblir en utredning om personval. Det finns argument\r\nbåde för och emot personval, och debatten som\r\npågår är i ganska många avseenden oklar. Därför är\r\ndet verkligen av nöden att det blir en utredning av\r\ndenna fråga.</pre><pre>Anf. 17 BARBRO WESTERHOLM (fp):</pre><pre>Herr talman! Jag har alltsedan valet 1988\r\ndebatterat och skrivit om etik i politiken, och jag\r\nväckte under den allmänna motionstiden i år en\r\nmotion om behovet av etiska principer för politiker.\r\nSyftet var att åstadkomma en självkritisk\r\ngranskning av det politiska uppträdandet, att\r\nförbättra detta och öka allmänhetens förtroende\r\nför politiker.</pre><pre>Detta har lett till en rad andra debatter, bl.a. en hos\r\ntalmannen. Det har emellertid visat sig vara svårt\r\natt formulera sådana här principer -- de ter sig så\r\nsjälvklara. Men det är uppenbart att det självklara\r\nändå är någonting som man bryter mot esomoftast,\r\nt.ex. när man marknadsför sina visioner utan att\r\nbeskriva konsekvenserna för olika grupper i\r\nsamhället och utan att beskriva hur målet och\r\nvisionerna skall förverkligas. I min motion föreslog\r\njag att man skulle ha en parlamentariskt\r\nsammansatt grupp, under talmannens ledning, med\r\nbåde rikspolitiker och kommunalpolitiker.\r\nGruppen skulle utreda frågan vidare och komma\r\nmed förslag till etiska principer och förslag till hur\r\ntillämpningen skulle kunna följas. Talmannen har\r\nhaft en diskussion med några rikspolitiker,\r\nstatsvetare och journalister. Slutsatsen blev att det\r\nhär med etiska principer var fel form för arbetet.\r\nMan ansåg dock att debatten var viktig. Jag tror\r\ninte att vi skall stanna vid det här. Det räcker inte\r\nmed en debatt då och då när övertrampen blir för\r\ngrova. Vi måste förebygga övertrampen för att få\r\noch för att behålla allmänhetens förstroende.</pre><pre>Nästa steg blir, som jag ser det, att vi självkritiskt\r\ngranskar vad som har hänt här i riksdagen, vad som\r\nhar hänt kommunalt och landstingskommunalt\r\nunder den gångna treårsperioden. Därefter bör vi\r\nsammanfatta detta. Vi bör också följa vad som\r\nhänder i den kommande valrörelsen för att därefter\r\nåteruppta debatten i förhoppning om att kunna\r\nfinna en form för skapandet av en plattform för etik\r\ni politiken. Det får inte bli bara en dagslända, utan\r\ndet måste vara en permanent del i det politiska\r\narbetet. Själv kommer jag givetvis att driva den här\r\nfrågan vidare. Det var ett personligt vallöfte 1988,\r\noch när nu förslaget, med en grupp under\r\ntalmannens ledning, har fallit får vi väl ordna en\r\nparlamentariskt sammansatt grupp på annat sätt.\r\nJag tror att vi behöver även en och annan lekman\r\nmed i den gruppen. Man blir så lätt hemmablind.</pre><pre>Anf. 18 Tredje vice talman BERTIL FISKESJÖ\r\n(c):</pre><pre>Fru talman! Hugo Hegeland sade bl.a., bland\r\nmycket annat, att det finns anledning att ställa\r\netiska krav på den politiska debatten. När jag\r\nlyssnade till vad Hugo Hegeland hade att säga om\r\nkonstitutionsutskottet blev jag benägen att ivrigt\r\ninstämma i hans påstående. Det var rallarsvingar\r\nfrån Hugo Hegelands sida. Jag skall inte moralisera\r\növer det. Det må vara tillåtet i en politisk debatt att\r\ngå till vissa överdrifter för att bättre belysa det man\r\ntycker är angeläget, och man måste ha möjlighet att\r\ntala efter sitt eget temperament.</pre><pre>Jag har begärt ordet för att säga att jag tycker att\r\ndet är obehagligt när vi, som har grubblat på denna\r\nfråga i konstitutionsutskottet, framställs som några\r\nslags moraliskt föraktliga individer, eller i varje fall\r\nindivider som ogillar moral, och som har låga etiska\r\nprinciper, när vi har funnit att det är ogörligt att på\r\nett begripligt sätt tillgodose motionärernas\r\nönskemål. Jag vägrar att ta på mig själv dessa\r\netiketter såsom de påklistras av vissa debattörer här\r\ni riksdagen och även av en och annan utanför denna\r\nriksdag, personer som försöker komma in i\r\nriksdagen och därför framställer sig som särskilt\r\nhederliga. Vad den konkreta frågan gäller är ju på\r\nvilket sätt särskilda etiska regler för politiker skall\r\nsättas upp och vad dessa regler skall innehålla för\r\natt de skall vara meningsfulla. Hur skall man avgöra\r\nom någon bryter mot dessa regler eller ej?</pre><pre>Helt allmänt tycker jag att den debatt som har förts\r\ni dessa frågor stryker den vulgärdebatt medhårs\r\nsom för närvarande förekommer i samhället\r\nangående politiker. Denna debatt är en av\r\norsakerna till i varje fall vissa nya uppblossande\r\npartier. Jag skäms inte ett dugg för att ha varit\r\npolitiker under halva mitt verksamma liv. Jag\r\nskäms inte för någonting som jag har varit med om\r\natt argumentera för och besluta om. Jag anser mig\r\ninte ha begått några oetiska och omoraliska\r\nhandlingar. Samma känsla har naturligtvis de allra\r\nflesta som har varit politiskt aktiva och politiskt\r\nverksamma. Man har kämpat på och gjort så gott\r\nman har kunnat. Man har arbetat för det som man\r\nhar trott på, slagits för det och kanske tagit till ett\r\noch annat överord i hetsiga debatter. Men det\r\ntycker jag i och för sig inte är någonting att uttala\r\nmoraliska förkastelsedomar över. Vi måste någon\r\ngång, från aktiva politikers sida, våga stå upp och\r\nförsvara demokratins grunder, den fria politiska\r\ndebatten samt den omständigheten att det finns\r\nolika politiska partier som kämpar mot varandra på\r\ngrund av att man står för olika idéer.</pre><pre>Jag tycker att det är väldigt farligt om vi bara\r\nbockar, bugar och slickar i oss alla dessa överdrivna\r\noch sakligt ogrundande floskler som vräks mot\r\naktiva politiker. Det bidrar också till att skrämma\r\nbort människor från politiken, människor som vill\r\ngöra en seriös insats, och i stället locka dit skojare.\r\nVi får akta oss för att själva karakterisera\r\npolitikerrollen på ett sådant sätt att vi skrämmer\r\nbort de bästa i samhället från politisk verksamhet.</pre><pre>Anf. 19 HUGO HEGELAND (m):</pre><pre>Fru talman! Bertil Fiskesjö talar om rallarsvingar,\r\noch han får gärna uppfatta det så. Men det\r\nintressanta är om han kan påvisa något felaktigt i\r\ndet jag sade eller att jag inte höll mig till sanningen.\r\nJag vill hävda att jag absolut gjorde det.</pre><pre>Bakgrunden till detta s.k. politikerförakt eller\r\nmisstroende är att folk tycker att politiker inte\r\nagerar som de säger. De lovar en sak och gör en\r\nannan. Man har haft olika affärer också, vilket inte\r\nheller lär vara obekant. Men utskottet har\r\nytterligare ett, som jag tycker, erbarmligt\r\nargument. Man säger:</pre><pre>''Utskottet vill i sammanhanget'' -- det handlar\r\nom formulering av etiska regler för politiker --\r\n''framhålla att en grundläggande strävan i det\r\nförfattningspolitiska arbetet har varit att i så liten\r\nutsträckning som möjligt reglera partiernas\r\nverksamhet -- -- --.</pre><pre>Av vad som anförts framgår att utskottet inte finner\r\ndet troligt att det skulle gå att uppnå enighet mellan\r\nalla politiska partier om annat än mycket allmänt\r\nhållna etiska regler för politisk verksamhet.'' Det är\r\nmycket möjligt, men skulle vi resignera bara därför\r\natt det inte går att uppnå annat än allmän politisk\r\nenighet, skulle vi inte kunna göra mycket. Då får\r\nman kompromissa, vilket inte lär vara obekant för\r\nBertil Fiskesjö. Det argumentet är alltså helt\r\nohållbart.</pre><pre>Vi vill ha en utredning som tittar på om det går att\r\nformulera några regler. Hur i all världen kan man\r\ngöra det för medicinare, jurister, journalister,\r\nt.o.m. för företagare och på en del andra områden?\r\nMen när det gäller politiker går det inte. Då\r\nkränker vi demokratin. Då skall vi försvara\r\ndemokratin, säger Bertil Fiskesjö, och inte dra ner\r\nden politiska debatten. Det är också ett\r\nnonsensargument, det har inte med saken att göra.\r\nVarför går det inte att formulera etiska regler för\r\npolitiker, framför allt heltidspolitiker, när det går\r\natt göra det för en rad andra yrkesgrupper?\r\nMedicinare har haft etiska regler sedan antikens\r\ntid. Även inom rättsväsendet ställs höga krav. Om\r\nvi verkligen skall kunna vända det ökande\r\npolitikerföraktet, tror jag att en förutsättning är att\r\nvi ställer särskilda krav på aktiva yrkesverksamma\r\npolitiker. Vi utsätts ju alltid för en offentlig\r\nbelysning. Därför ställs faktiskt större krav på oss.\r\nVi har en ständig bevakning över oss, vilket är helt\r\nriktigt i ett parlament. Jag tror att det skulle\r\nunderlätta för åtskilliga politiker om vi ändå hade\r\nen enkel etisk kodex eller en handbok. Där går det\r\natt reservera sig. Det kan Bertil Fiskesjö, och alla\r\nsom vill, göra om det inte passar.</pre><pre>Anf. 20 BARBRO WESTERHOLM (fp):</pre><pre>Fru talman! Om man skall bemöta flosklerna är det\r\nväldigt bra om man har städat i eget hus. Därför vill\r\njag ta upp den självkritiska granskningen.</pre><pre>Övertramp drabbar oss alla. Människor ute i\r\nsamhället drar oss alla som är verksamma i det\r\npolitiska livet över en kam. Därför är det så viktigt\r\natt vi alla gör en självkritisk granskning.</pre><pre>När vi införde etiska principer för prövning av nya\r\nbehandlingsmetoder hade man precis samma\r\ndebatt inom läkarkåren. Att frågan kom upp\r\nberodde på att man dels prövat nya läkemedel på\r\nfångar, dels hade prövat väldigt skadliga metoder i\r\nfånglägren under andra världskriget. Man ville\r\nförebygga och förhindra att detta skulle ske igen.\r\nDen diskussion som fördes i början av 60-talet inom\r\nläkarkåren handlade om att detta ströp den fria\r\nforskningen och debatten. Diskussion ledde dock\r\nfram till några grundläggande principer om hur\r\nman skall behandla sina patienter. I dag är det inte\r\nnågon som vill vara utan denna plattform att stå på,\r\nmen det är många gånger svårt att formulera det\r\nsom ter sig så självklart. Jag är ute efter att hitta en\r\nform och därför tar jag till mig både vad utskottet\r\nhar sagt och vad som sägs ute i debatten. Jag\r\nvidhåller att vi bör återkomma till denna diskussion\r\nnär valet är över. Tack.</pre><pre></pre><pre>Anf. 21 Tredje vice talman BERTIL FISKESJÖ\r\n(c):</pre><pre>Fru talman! Mycket skall man höra. Politikers\r\nverksamhet jämförs med torterares. Det anser jag\r\nvara ganska magstarkt, om jag får ta till ett hårt\r\nuttryck. Enligt min mening är detta ett exempel på\r\ndet sätt på vilket man inte bör föra en debatt av det\r\nhär slaget.</pre><pre>För tydlighetens skull måste jag kanske säga några\r\nsjälvklarheter. Jag är medveten om att det finns\r\npolitiker som trampar snett -- visst är det så --\r\nliksom det finns sådana som trampar snett inom alla\r\nmöjliga andra grupper i samhället. Sådant skall\r\nnaturigtvis avslöjas i den allmänna debatten så att\r\nväljarna kan dra sina egna slutsatser. Men jag\r\nvänder mig emot att man karakteriserar politiker\r\növer lag -- politiker, som jobbar och sliter i\r\nkommunal nämnder och styrelser på alla möjliga\r\nposter i samhället -- som nästan halvkriminella.\r\nVad blir det för demokratisyn över huvud taget i\r\nsamhället, om inte någon vågar stå upp och ta tag i\r\nden är debatten?</pre><pre>Jag vet att det är farligt att sticka upp huvudet i en\r\nsådan här diskussion. Jag kan mycket väl tänka mig\r\nmorgondagens tidningsrubriker, nämligen att det är\r\njättefint att förorda etiska regler för politiker. Det\r\nanses upphöjt och bra. För övrigt vet inte folk vad\r\netik betyder. Det är ett utländskt ord, men det är\r\nvackert och det ger ett intryck av att man är litet\r\nförnämare och finare än alla andra.</pre><pre>Vi i konstitutionsutskottet har funderat över etiska\r\nregler och vi har funnit att vi inte klarar av att\r\nutforma några sådana, men vi befinner ju oss på\r\ngrundskolenivå, enligt Hugo Hegeland. Men,\r\nHugo Hegeland -- som jag antar har klivit ur\r\ngrundskolan -- formulera då dessa regler, så att vi\r\nen annan gång kan ta ställning till konkreta förslag!\r\nDenna uppmaning riktar sig också till Barbro\r\nWesterholm. Hur skall en regelsamling i etik för\r\npolitiker se ut? Lägg fram konkreta förslag i stället\r\nför att använda allmänna talesätt, så att vi har\r\nnågonting att diskutera!</pre><pre>Anf. 22 CLAES ROXBERGH (mp):</pre><pre>Herr talman! Fru talman! I det här parlamentet går\r\nman inte ens så långt som man gör i vissa andra\r\nparlament. Vi är faktiskt sämre än vad man är i\r\nUSAs kongress. Där ställs det vissa krav på en\r\noffentlig redovisning, t.ex. att man skall ange vilka\r\nintressen man företräder. Ett minimikrav vore att\r\nvi åtminstone nådde upp till de krav i detta\r\navseende som andra parlament ställer, för där utgör\r\ninte detta något problem.</pre><pre>Vi i milijöpartiet har avgett en reservation till\r\ndetta betänkande, som jag trots allt vill yrka bifall\r\ntill. Reservationen handlar om etikregler för\r\npolitiker. Jag avser att begära votering om denna\r\nreservation.</pre><pre>Om andra yrkesgrupper såsom läkare och\r\ningenjörer kan klara av detta med etikregler,\r\nundrar jag varför i hela fridens namn inte politiker\r\nskulle kunna klara det. Det borde inte vara så\r\nmärkvärdigt att komma överens om de spelregler\r\nsom vi politiker skall hålla oss till. Ett fåtal kan inte\r\nskapa sådana regler, utan de kan införas endast\r\ngenom ett consensusbeslut, för detta är någonting\r\nsom vi alla måste vara överens om. Det vore nog\r\nnyttigt med etikregler. Vi skulle skärpa oss i vissa\r\nsammanhang och inte låta löften och annat alltför\r\nlättvindigt halka över våra läppar.</pre><pre>Anf. 23 BARBRO WESTERHOLM (fp):</pre><pre>Fru talman! Det är svårt med kommunikation. När\r\nman vill missförstå, så gör man också det. Bertil\r\nFiskesjö vrängde då till det. Jag gav bakgrunden till\r\nde etiska principer som läkarna tog fram. Jag\r\ngjorde ingen jämförelse mellan politikers\r\ninställning och de uppfattningar som låg bakom\r\nläkarnas etiska regler.</pre><pre>Bertil Fiskesjö efterlyste konkreta förslag. Jag har\r\npublicerat ett antal sådana förslag och dem har jag\r\nbyggt på vad som gäller för olika yrkesgrupper.\r\nDessa förslag har diskuterats och jag har tagit\r\nintryck av debatten. Jag är beredd att arbeta vidare\r\npå den linjen. I min motion har jag skrivit: ''De\r\nolika yrkesgruppernas regler men också bibelord\r\nsom 'Allt vad ni vill att människorna skall göra för\r\ner, det skall ni också göra för dem' kan vara en\r\nutgångspunkt för utarbetandet av etiska regler för\r\npolitiker''.</pre><pre>Jag anser att jag har lagt ned mycket arbete på\r\ndetta, så det är inte någonting som jag bara har stått\r\noch tyckt till om. Det här är ingen dagslända, utan\r\ndet gäller oss alla. Vi har säkert själva begått en rad\r\nfel, om vi tittar i backspegeln. Jag vill inte framhäva\r\nnågon framför någon annan. Vi har ett gemensamt\r\nintresse av att tackla detta.</pre><pre>Jag har tagit intryck av diskussionen som man har\r\nfört i konstitutionsutskottet. Det finns vissa\r\nkommunikationsglapp i det här sammanhanget,\r\nmen dem skall vi försöka överbrygga.</pre><pre>Anf. 24 HUGO HEGELAND (m):</pre><pre>Fru talman! Jag vill först till Bertil Fiskesjö säga att\r\ndet kanske inte är så dumt att ligga på\r\ngrundskolenivå, så mycket som ni sysslar med\r\ngrundlagen. Jag delar uppfattningen att det är ett\r\nmisstag att karakterisera politiker över lag som en\r\nsämre sorts människor. Vi skärs över en kam. Jag\r\nhåller med om att det är fel att hela riksdagen får\r\nta ansvar för olika beslut som inte har fattats med\r\nmajoritet.</pre><pre>Det är dock ett faktum att när det gäller folks\r\nförtroende för olika i samhället arbetande grupper\r\noch heltidspolitiker, ligger politikerna i botten\r\ntillsammans med journalister. I och för sig är inte\r\ndet så underligt. Den politiska debatten ligger\r\ntyvärr ofta på en ganska låg nivå.</pre><pre>Bertil Fiskesjö talade om populism. Han sade att\r\ndet är ''fint'' att förorda etik, och det fick vi också\r\nhöra i förra debatten i november. Jag bestrider\r\nbestämt att detta skulle vara ett utslag av populism.\r\nLiksom Barbro Westerholm har jag sedan lång tid\r\ntillbaka engagerat mig i dessa frågor. Vi har lagt\r\nfram förslag och deltagit i symposier, där även\r\nprofessorer i filosofi och docenter i statskunskap --\r\nen av dessa var för övrigt Bertil Fiskesjö, men han\r\ndeltog inte i den diskussionen -- var närvarande.\r\nDenne docent i statskunskap försvarade lögnen i\r\npolitiken. Lögnen är absolut nödvändig, sade han,\r\noch jämförde med avtalsförhandlingar. Det går inte\r\natt föra avtalsförhandlingar om man inte får\r\nanvända lögn och lämna felaktiga uppgifter, så att\r\nman kan lura motståndaren. Enligt honom var det\r\nsjälvklart att detsamma gäller för politiken. Man\r\nskall kunna lura motståndaren. Det behövs inga\r\netiska regler. Det är alltså en docent i statskunskap\r\nvid Stockholms universitet som har sagt detta.</pre><pre>Bertil Fiskesjö sade vidare att det är lätt att tala om\r\netik, för folk begriper inte riktigt vad det är. Då får\r\njag väl tala om för dem som inte vet att etik är det\r\ngrekiska ordet för moral, och moral vet de flesta\r\nvad det är. Man kan t.ex. börja med de tio\r\nbudorden och sedan gå vidare och precisera andra\r\nregler. Det kan inte vara något problem.</pre><pre>Fru talman! När man nu talar sig varm för ökat\r\ninslag av personval, vill jag hävda att det faktiskt är\r\nännu viktigare att ha en handbok i etik för politiker.</pre><pre>Anf. 25 Tredje vice talman BERTIL FISKESJÖ\r\n(c):</pre><pre>Fru talman! För att anknyta till detta med\r\npersonval vill jag fråga Hugo Hegeland om det är\r\netiskt försvarligt eller ej att gå in för personval. Jag\r\när litet osäker om Hugo Hegelands uppfattning i\r\nden frågan, efter det anförande om personval som\r\nhan tidigare höll. Från ärade riksdagskolleger som\r\nanser sig vara kunniga och duktiga när det gäller\r\netik och moral begärde jag några konkreta förslag\r\nsom vi i konstitutionsutskottet kan ta ställning till.\r\nBarbro Westerholm citerade nya testamentet -- allt\r\nvad ni vill att människorna skall göra för er, det\r\nskall ni också göra för dem. Det är en fin sats,\r\nmycket bra. Är det detta som skall vara den etiska\r\nregeln för politiker? Hugo Hegeland talade om de\r\ntio budorden. Det är inget fel på de tio budorden.\r\nÄr det dessa som skall utgöra den etiska\r\nregelsamlingen för politiker? Jag har velat föra ned\r\ndiskussionen på denna litet mer konkreta och\r\nmänskligt begripliga nivå för att de som ständigt gör\r\nutsvävningar, inte bara här utan också ute i den\r\nallmänna debatten, skulle få något motord och för\r\natt något krav skulle ställas på dem att visa att de är\r\ntillräckligt moraliskt högtstående för att tala om\r\nvad det är för en moral som de själva står för.</pre><pre>Anf. 26 HUGO HEGELAND (m):</pre><pre>Fru talman! Jag reste mig upp för att anmäla att jag\r\ninte har någon ytterligare replikrätt. Men jag får nu\r\nhålla ett nytt anförande. Det tänker jag inte göra.\r\nJag tänker bara säga till Bertil Fiskesjö, eftersom\r\nhan ställde en direkt fråga till mig, att vi vill att man\r\nskall tillsätta en kommitté för att utreda hur man bör\r\nformulera regler i etik när det gäller politiker,\r\neftersom man har klarat av att göra det för rader av\r\nandra yrkesgrupper. Man har även sådana regler i\r\nvissa andra parlament. Det är detta som vi behöver.\r\nSedan får vi se vad man kommer fram till. Detta är\r\nett mycket starkt önskemål. Både Barbro\r\nWesterholm och jag, och säkerligen åtskilliga\r\nandra, är villiga att ställa upp.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>7 § Kollektivanslutning och\r\norganisationsanslutning</pre><pre>Föredrogs</pre><pre>konstitutionsutskottets betänkande</pre><pre>1990/91:KU40 Kollektivanslutning och\r\norganisationsanslutning</pre><pre>Anf. 27 HANS NYHAGE (m):</pre><pre>Fru talman! År efter år har frågan om\r\ntvångsanslutning av medlemmar till det\r\nsocialdemokratiska partiet diskuterats i riksdagen.\r\nMed envishet har vi moderater genom åren hävdat\r\natt den skam för en demokrati som en\r\nkollektivanslutning av människor till ett politiskt\r\nparti utgör måste rensas bort. Lika envist har\r\nåtgärden försvarats från socialdemokratiskt håll,\r\noch trots upprepade uttalanden av riksdagen om att\r\ndenna ovärdiga anslutningsform måste upphöra,\r\nhar såväl partiet som de fackliga organisationerna i\r\ndet längsta ej brytt sig om vad majoriteten i\r\nriksdagen har uttalat. Denna oförsvarliga\r\nnonchalans har självfallet lett till krav på\r\nlagstiftning för att få slut på dumheterna.</pre><pre>Lagstiftningskravet har tyvärr avvisats på grund av\r\natt vänsterpartiet inte har vågat fullfölja sitt\r\navståndstagande mot tvångsanslutningen. Mer var\r\nden inställningen inte värd än att när det verkligen\r\nfanns möjlighet att få slut på eländet hoppade\r\nvänsterpartiet av. Men trycket mot\r\nsocialdemokraterna från skilda håll att avskaffa\r\ndenna icke-demokratiska form av\r\nmedlemsanslutning blev med tiden allt svårare att\r\nstå emot. Kvarnstenen kändes allt tyngre, och till\r\nslut, efter många om och men, beslutade 1987 års\r\npartikongress att tvångsanslutningen skulle\r\nupphöra -- dock inte med omedelbar verkan, vilket\r\nhade varit naturligt, utan först efter ytterligare fyra\r\når.</pre><pre>Men givetvis klarade man inte av denna enkla\r\nuppgift utan ytterligare krumbukter. Till varje pris\r\ngällde det ju att finna andra inkomstkällor, när man\r\nnu inte direkt skulle kunna tvinga av ett antal\r\nmänniskor, ofta nog icke socialdemokrater,\r\nmedlemsavgifter mot deras vilja. Alltså har man i\r\nstället bestämt sig för att ansluta hela\r\norganisationer, i vilka i princip just samma\r\nmänniskor är medlemmar. Och så har man då löst\r\nden viktiga fråga som det tydligen utgör att till varje\r\npris få avgifter till det socialdemokratiska partiet\r\nfrån människor som inte vill tillhöra det.</pre><pre>Organisationsanslutningen är naturligtvis en lika\r\nstor skam som den tidigare kollektivanslutningen.\r\nÄven denna anslutningsform måste naturligtvis\r\nstoppas.</pre><pre>Fru talman! Enligt regeringsformen är varje\r\nmedborgare skyddad mot tvång att ge sin åskådning\r\ntill känna i politiskt, religiöst, kulturellt eller annat\r\nsådant hänseende. Regeringsformen skyddar också\r\nmot åsiktsregistrering och integritetskränkningar\r\ngenom ADB-registrering. Detta tycker vi alla är\r\nsjälvklarheter i en politisk demokrati. Lika\r\nsjälvklart borde det rimligen vara för alla att inse\r\natt det uteslutande är den enskilde själv som skall\r\navgöra eventuell partianslutning och vilket parti det\r\ni så fall är fråga om. Men så är det uppenbarligen\r\ninte av utskottsmajoritetens agerande att döma.</pre><pre>Regeringsformen ger inte något skydd mot\r\nkollektivanslutning till politiskt parti. Därför är det\r\nnödvändigt att grundlagarna regleras genom en ny\r\nparagraf i regeringsformen som ger skydd mot\r\ndenna anslutningsform. Detta har också föreslagits\r\ni en gemensam motion från de tre borgerliga\r\npartiledarna. De socialistiska ledamöterna i\r\nkonstitutionsutskottet går emellertid mot detta\r\nberättigade krav, vilket är föga förvånande men så\r\nmycket mer avslöjande om den reella innebörden\r\nav den socialdemokratiska partikongressens\r\nställningstagande.</pre><pre>Socialdemokraterna har uppenbarligen aldrig\r\navsett att det skall vara definitivt slut med\r\nmöjligheten att med tvång ansluta medlemmar till\r\npartiet. Denna möjlighet skall hållas öppen för att\r\nkunna tillgripas när tillfälle bjuds. På annat sätt går\r\ndet ju inte att tolka deras negativa inställning till att\r\ngrundlagsskydda också den enskildes rätt att själv\r\nvälja partitillhörighet. Om man verkligen menade\r\nallvar med kongressbeslutet är det en fullkomlig\r\nsjälvklarhet att också ställa sig bakom\r\ngrundlagskravet.</pre><pre>Fru talman! Socialdemokraternas agerande i\r\nkollektivanslutningsfrågan är föga heroiskt eller\r\nhedervärt. Det vittnar om det absolut nödvändiga i\r\natt människor ges grundlagsskydd från politiskt\r\nmedlemsstvång. Detta är också innebörden av\r\nyrkandet i reservation 1 från de borgerliga\r\nledamöterna i konstitutionsutskottet, till vilken jag\r\nhärmed yrkar bifall. Jag yrkar bifall även till\r\nreservation 3 från samma partiföreträdare. Denna\r\nreservation gäller organisationsanslutningen.\r\nDenna anslutningsform hör lika litet som\r\nkollektivanslutningen hemma i ett demokratiskt\r\nsamhälle. Jag yrkar således bifall till\r\nreservationerna 1 och 3.</pre><pre>Anf. 28 BIRGIT FRIGGEBO (fp):</pre><pre>Fru talman! Vi visste alla hur beroende\r\nsocialdemokratin är av LO. Vi visste att det\r\nsocialdemokratiska partiet, regeringen och LO\r\nstöder varandra med ekonomiska bidrag i utbyte\r\nmot lagar och stöd i valkampanjer. Men Feldts bok\r\nblev även för mig faktiskt en nyhet. Jag var inte klar\r\növer att ett mycket nära samarbete vid regelbundna\r\nträffar, överläggningar och diskussioner i snart sagt\r\nvarje politisk fråga förekom och att frågorna skulle\r\nförankras i LO innan den uppenbarligen över\r\nhuvud taget diskuterades i den socialdemokratiska\r\nriksdagsgruppen. Att det fanns något som hette lilla\r\nLO/SAP-gruppen kände jag inte till.</pre><pre>Men nu har vi fått ytterligare bekräftelse på det\r\nberoende som finns mellan det socialdemokratiska\r\npartiet och regeringen och regeringsmakten och en\r\nintresseorganisation som ju LO utgör. Det ges i\r\nFeldts bok också exempel på vilka uttryck detta kan\r\nta sig. Jag citerar ur boken: ''Till slut sade Stig\r\nMalm rent ut till oss att LO:s stöd för partiet i valet\r\nnu hängde på att vi gick dem till mötes i\r\nsemsterfrågan.''</pre><pre>På en annan sida berättas det om en gåva på 50\r\nmilj.kr. som överlämnades från LO till det\r\nsocialdemokratiska partiet.</pre><pre>Kollektivanslutningen har nu ersatts en s.k.\r\norganisationsanslutning, dvs. att det inte är\r\nenskilda individer som ansluts till partiet utan\r\nfackliga avdelningar. Ett av syftena med detta är\r\nnaturligtvis att möjliggöra det fortsatta\r\npenningflödet och LOs inflytande över partiets\r\npolitik och nomineringarna till kommuner,\r\nlandsting och riksdag. Att det förekommer\r\notillbörliga påtryckningar har vi under senare år\r\nfått allt fler exempel på. Fackliga avdelningar har\r\nhotat med att dra in sitt stöd, om inte\r\nsocialdemokratin har utnämnt t.ex. en viss\r\nsocialchef.</pre><pre>Vi reservanter anser nu att det är dags för riksdagen\r\natt göra ett uttalande om att anslutning av\r\norganisationer till politiska partier inte bör\r\nförekomma. Vi vet ju alla att kollektivanslutningen\r\nsom nu är avskaffad blev avskaffad just på grund av\r\nden opinionsbildning som skedde utanför det\r\nsocialdemokratiska partiet, bl.a. på grund av de\r\nuttalanden som riksdagen under många år gjorde.\r\nDet är min förhoppning att denna typ av uttalanden\r\nså småningom också kommer att leda fram till att\r\nden här organisationsanslutningen kommer att\r\navskaffas. Det kommer kanske att ta åtta tio år. Vi\r\nmåste först invänta att miljöpartiet, om partiet nu\r\nkommer att finnas kvar i riksdagen efter nästa val,\r\noch vänsterpartiet ansluter sig till den här typen av\r\nuttalanden.</pre><pre>Det har ju alltid diskuterats om den här saken inte\r\när en intern fråga för LO och socialdemokraterna.\r\nPartierna är ju grundelementen i vår demokrati.\r\nDet hela vilar ytterst på principen en man eller\r\nkvinna och en röst. För att återkomma till den\r\ndiskussion som vi hade i det tidigare ärendet vill jag\r\nsäga att jag inte tror att det gagnar möjligheterna\r\natt föra en kraftfull politik om partierna i alltför hög\r\ngrad är beroende av diverse särintressen, så att man\r\ninte kan hävda allmänintresset tillräckligt kraftfullt.\r\nDetta är bakgrunden till att jag tycker att riksdagen\r\nhar med den här frågan att göra.</pre><pre>Fru talman! Jag yrkar därmed bifall till reservation\r\n3.</pre><pre>Anf. 29 EVA BENGTSSON (mp):</pre><pre>Fru talman! Till Birgit Friggebo skulle jag vilja\r\nsäga att vi har samma uppfattning i denna fråga, vi\r\nhar redan anslutit oss.</pre><pre>För övrigt ber jag att få yrka bifall till miljöpartiets\r\nreservationer 2 och 4.</pre><pre></pre><pre>Anf. 30 SÖREN LEKBERG (s):</pre><pre>Fru talman! Jag tror att det var Hans Nyhage som\r\npåpekade att det här är ett gammalt debattämne.\r\nHär i riksdagen är det ofta gamla debattämnen som\r\nvi diskuterar. Just det här debattämnet känns minst\r\nsagt avslaget, eftersom kollektivanslutningen inte\r\nlängre existerar och inte längre borde vara ett\r\nproblem. Trots detta vill nu de borgerliga partierna,\r\nmed stöd av miljöpartiet, införa ett förbud mot\r\nnågot som alltså inte längre existerar.</pre><pre>Låt mig göra en tillbakablick och se hur frågan har\r\nbehandlats under årens lopp. Det ger inte bara\r\nperspektiv på frågan, utan det visar också att det\r\nhar skett en markant åsiktskantring inom framför\r\nallt centern och folkpartiet.</pre><pre>Under 70-talet och i samband med den stora\r\ngrundlagsreformen diskuterades ju bl.a.\r\nkollektivanslutningsfrågan mycket ingående.\r\nModeraterna ville redan då i grundlagen införa\r\nbestämmelser mot kollektivanslutning och detta\r\nmed den motivering som Hans Nyhage här i dag har\r\nframfört med frenesi. Moderaterna var alltså inte\r\ndå främmande för att gå in och i detalj reglera\r\norganisationernas inre arbete och inre verksamhet.\r\nFrån folkpartiets och centerns sida var man\r\ndäremot då betydligt försiktigare. Riksdagen skulle\r\ni första hand uttala sig emot kollektivanslutningen,\r\nsade man. Genom åtgärder från partiernas sida i\r\nform av opinionsbildning och fri diskussion skulle\r\nman få till stånd en ändring. Centern och\r\nfolkpartiet motiverade sin inställning med att man\r\nogärna ville ge sig in på en lagreglering av\r\norganisationernas inre verksamhet. En sådan\r\nreglering kunde nämligen få negativa konsekvenser\r\npå det organisationsrättsliga området, sades det då.\r\nI grundlagberedningens betänkande som centern\r\noch folkpartiet tidigare har åberopat heter det att\r\ndet är nödvändigt att visa stor varsamhet. Om\r\ndäremot otillfredsställande förhållanden uppstår,\r\nfår man i första hand sätta sin lit till den offentliga\r\ndebatten och kritiken. Ett lagstiftningsingripande\r\nkan te sig påkallat endast om kritiken står maktlös\r\ninför obestridliga missförhållanden, skrevs det i\r\ngrundlagberedningens betänkande.</pre><pre>Under åren 1976--1982, då vi hade borgerliga\r\nregeringar och en borgerlig majoritet i riksdagen,\r\npresenterades inget lagförslag om förbud mot\r\nkollektivanslutningen. Riksdagsmajoriteten\r\nuttalade sig visserligen mot kollektivanslutningen.\r\nDet rörde sig om opinionsbildning, men något\r\nlagförslag presenterades aldrig under dessa år.</pre><pre>Nu när kollektivanslutningen inte längre existerar\r\nvill man lagreglera. Fru talman! En märklig\r\nomsvängning har skett inom centern och\r\nfolkpartiet. Tidigare har man av principiella skäl\r\nvelat undvika en lagreglering, men nu tycks man ha\r\nblivit besatt av den moderata korstågsandan mot\r\nsocialdemokratin och arbetarrörelsen. Från att\r\ntidigare ha varit helt ensamma om ett grundlagsfäst\r\nförbud har nu moderaterna fått sällskap av centern\r\noch folkpartiet.</pre><pre>Fru talman! När det sedan gäller förslagen om att i\r\nlag införa förbud mot den s.k.\r\norganisationsanslutningen vill jag framhålla\r\nföljande. Numera kan man alltså bara individuellt,\r\ndvs. efter egen ansökan, bli medlem i det\r\nsocialdemokratiska partiet. För lokala fackliga\r\norganisationer finns det en möjlighet att genom\r\nbeslut organisationsansluta sig till den lokala\r\narbetarkommunen. Detta innebär att det är\r\norganisationen som ansluter sig som juridisk person\r\noch inte dess medlemmar. Medlemmarna i den\r\norganisationsanslutna fackföreningen blir således\r\ninte medlemmar i det socialdemokratiska partiet,\r\nmen den lokala fackliga organisationen får på detta\r\nsätt möjlighet att vara med och påverka i det\r\nsocialdemokratiska partiet, att föreslå kandidater,\r\natt föra fram förslag osv.</pre><pre>I samband med behandlingen av motionerna om\r\nförbud mot organisationsanslutningen har utskottet\r\nfått de rättsliga aspekterna närmare belysta. Det\r\nframgår att lagregleringar av den art som föreslås i\r\nmotionerna med den uppbyggnad som de politiska\r\npartierna har faktiskt kan få organisationsrättsliga\r\nkonsekvenser som i dag inte fullt ut kan\r\növerblickas. Vidare är det principiellt betänkligt att\r\nreglera de politiska partiernas inre arbete. Det bör\r\nockså ankomma på de fackliga organisationerna att\r\nsjälva fatta beslut i egna angelägenheter.\r\nUtskottsmajoriteten står alltså fast vid sin\r\nståndpunkt, att man inte skall införa några förbud,\r\nutan man skall avstyrka förslagen om förbud mot\r\norganisationsanslutningen.</pre><pre>Fru talman! Det finns ett nära samarbete mellan\r\nsocialdemokratin och fackföreningsrörelsen.\r\nDenna samverkan har sina rötter långt tillbaka i\r\narbetarrörelsens historia. Genom att arbeta på två\r\nfronter -- den politiska, i kommuner, landsting och\r\nriksdag, där man utnyttjar den allmänna och lika\r\nrösträtten, samt den fackliga, där man genom\r\nförhandlingar med arbetsgivarna förbättrar de\r\nanställdas villkor -- har arbetarrörelsen steg för steg\r\nförbättrat villkoren för de många vanliga\r\nmänniskorna i vårt land. Reformer som lagstadgad\r\nsemester, ATP, allmän sjukförsäkring, en\r\ndemokratisk skola, utbildning för alla, lagstiftning\r\npå arbetsmiljöområdet och på arbetsrättens\r\nområde är några exempel på resultatet av denna\r\nsamverkan. Genom samarbete och demokratiska\r\nkollektiva beslut har tryggheten, friheten och\r\nmångfalden ökat för den enskilda människan i vårt\r\nland.</pre><pre>Facklig och politisk samverkan kommer att vara\r\nnödvändig i framtiden. Det kommer alltid att finnas\r\nen höger--vänster-skala i politiken. Om de många\r\nvanliga människornas intressen skall värnas,\r\nbehövs ett socialdemokratiskt parti med bred\r\nförankring bland löntagarna som motvikt, inte bara\r\nmot de borgerliga partierna, utan inte minst mot\r\nnäringslivet och mot den borgerliga pressens\r\ndominans.</pre><pre>Jag yrkar bifall till utskottets hemställan i detta\r\nbetänkande.</pre><pre>Anf. 31 HANS NYHAGE (m):</pre><pre>Fru talman! Debatten om kollektivanslutningen är\r\navslagen, anser Sören Lekberg.\r\nKollektivanslutningen existerar inte längre, påstår\r\nhan. För tillfället existerar den inte i dess tidigare\r\nform, däremot i form av organisationsanslutning\r\noch den är lika odemokratisk.</pre><pre>Numera kan man bli individuellt ansluten till det\r\nsocialdemokratiska partiet, framhåller Sören\r\nLekberg med stolthet. Vilket framsteg efter 100 år\r\nsom parti! För oss moderater har den frivilliga\r\nanslutningsformen alltid varit fullkomligt självklar.</pre><pre>För tillfället existerar alltså inte\r\nkollektivanslutningen, men vilka garantier har vi\r\nför framtiden? Vilka garantier finns för att\r\nsocialdemokraterna inte åter, när tillfälle ges,\r\nkommer att tillgripa denna anslutningsform? Om\r\nSören Lekberg nu menar allvar med att\r\nkollektivanslutningen för alltid är borta, vad finns\r\ndet då för rimligt skäl att säga nej till ett\r\ngrundlagsskydd i sammanhanget? Vad finns det för\r\nrimligt skäl att inte medverka till grundlagsskydd,\r\nom man verkligen menar allvar med att\r\nkollektivanslutningen definitivt är borta?</pre><pre>Jag vill fråga Sören Lekberg: Varför kan inte\r\nsocialdemokraterna använda sig av en demokratisk\r\nform för medlemsanslutning, i likhet med alla\r\növriga partier här i riksdagen? Varför måste man till\r\nden individuella anslutningen även koppla den\r\nicke-demokratiska organisationsanslutningen? Jag\r\när tacksam för svar på de frågorna.</pre><pre>Anf. 32 BIRGIT FRIGGEBO (fp):</pre><pre>Fru talman! Jag skulle vilja ta tillfället i akt och\r\nuppriktigt be miljöpartiet om ursäkt för att jag har\r\nmissuppfattat deras stöd för\r\norganisationsanslutningen. De hade en egen\r\nreservation som jag inte uppmärksammade.</pre><pre>Sören Lekberg säger att frågan om\r\nkollektivanslutning inte är aktuell och drar hela\r\nhistorien om 70-talet och 60-talet. Precis som i alla\r\nandra frågor man diskuterar med\r\nsocialdemokraterna är det något från anno dazumal\r\nsom återupprepas hela tiden. Men\r\nkollektivanslutningen är i högsta grad aktuell,\r\neftersom den har tagit sig helt nya former. Svenska\r\nfolket upplever t.o.m. att den i högsta grad är\r\naktuell. Beroendet mellan LO och det\r\nsocialdemokratiska partiet har bidragit till den\r\nekonomiska kris som vi nu alla får betala priset för.\r\nDet är möjligt att man, om man själv arbetar inom\r\nden fackliga organisationen eller inom\r\nsocialdemokratin, inte ser detta. Man ser inte\r\nskogen för alla träd. Men så är det faktiskt. Det sägs\r\natt de lokala fackliga organisationerna får\r\nmedverka, föreslå kandidater, m.m. Vi har sett\r\nexempel på att det förekommer rena\r\nutpressningsmetoder.</pre><pre>Sören Lekberg gav en mycket vacker beskrivning\r\nav att den fackliga rörelsen och det\r\nsocialdemokratiska partiet tillsammans arbetar och\r\nsträvar mot gemensamma mål. Det var också något\r\nsom kanske gällde för 20, 30 eller 40 år sedan. I dag\r\när det inte på det sättet. Det socialdemokratiska\r\npartiets beroende av olika särintressen och stora\r\nstarka intresseorganisationer påverkar i dag landets\r\nutveckling negativt. Nu kan man säga att det inte\r\nhar direkt med den principiella frågan att göra. Det\r\nkan jag hålla med om. Men man kan ändå få\r\nutveckla vilket resultat de här företeelserna ger.</pre><pre>Lagstiftningen om kollektivanslutning handlar\r\nytterst om individens fri- och rättigheter och om att\r\ni dag förebygga eventuellt kommande missbruk.\r\nDet finns en rad grundläggande fri- och rättigheter\r\nsom är inskrivna i lagen för att just förebygga\r\nmissbruk. Det är inget konstigt med att vi föreslår\r\nen sådan lag. Det finns en hel del fri- och rättigheter\r\nsom i dag inte utsätts för missbruk. Jag antar att\r\nSören Lekberg inte hävdar att vi skall ta bort dem\r\nur lagstiftningen.</pre><pre>Anf. 33 SÖREN LEKBERG (s):</pre><pre>Fru talman! Jag måste rätta Hans Nyhage när han\r\nbeskriver hur det går till att bli medlem i det\r\nsocialdemokratiska partiet. Jag vet inte om han har\r\nmissförstått det eller om han medvetet ger en dålig\r\nbeskrivning. Man kan bara bli medlem i det\r\nsocialdemokratiska partiet individuellt. Man måste\r\nsjälv lämna in en medlemsansökan. Däremot ges en\r\nöppning för en facklig organisation på det lokala\r\nplanet att ansluta sig. Men då blir inte den\r\norganisationens medlemmar anslutna.\r\nAnslutningen ger en möjlighet för den fackliga\r\norganisationen att komma med förslag och\r\npåverka. Det är detta som Birgit Friggebo tycker är\r\nfult, att fria organisationer har en möjlighet att göra\r\nsin stämma hörd. Det vill folkpartiet tydligen\r\nnumera förbjuda.</pre><pre>Det jag har kritiserat i mitt inlägg är den tydliga\r\nåsiktskantring som har skett. Moderaterna, som\r\ntidigare var ensamma om att vilja införa ett\r\ngrundlagsfäst förbud emot kollektivanslutning, har\r\nnumera, när kollektivanslutningen inte längre\r\nexisterar, fått med sig både centerpartiet och\r\nfolkpartiet. Det är också litet märkligt att det parti\r\nsom för bara tio år sedan med emfas förde\r\ndiskussioner om organisationernas frihet osv. nu\r\nplötsligt har bytt fot. Det är det märkliga\r\nförhållandet som jag har påpekat.</pre><pre>Man kan också stilla undra över varför vi skall\r\ninföra förbud mot någonting som inte längre\r\nexisterar. Samtidigt kommer detta förslag från\r\npartier som i andra sammanhang talar om att vi inte\r\nskall ha onödiga förbud och onödiga lagar. Men på\r\ndet här området är man beredd att införa lagar mot\r\nnågot som inte existerar.</pre><pre>Anf. 34 HANS NYHAGE (m):</pre><pre>Fru talman! Vad är den reella innebörden, Sören\r\nLekberg, av organisationsanslutningen för\r\nmedlemmarna i en organisation? Jo, den exakta\r\ninnebörden är att medlemmarna genom sina\r\nmedlemsavgifter tvingas stödja en politisk\r\nverksamhet som de tar avstånd från, och sådant\r\nbetackar de sig för. Därför är just\r\norganisationsanslutningen icke-demokratisk. Den\r\nsaken är solklar.</pre><pre>Socialdemokraterna vill inte lägga det hinder i\r\nvägen som ett grundlagsskydd innebär beträffande\r\nett återinförande av kollektivanslutningen. Man vill\r\nha den möjligheten när tillfälle bjuds. Det är den\r\nsanna innebörden av den negativa inställningen till\r\nett skydd mot tvångsanslutning till ett visst parti.\r\nDet vore ju oerhört lätt för socialdemokraterna att\r\nansluta sig till detta krav om de verkligen menade\r\nallvar när det gäller detta med att\r\nkollektivanslutningen för all tid är borta. Men, fru\r\ntalman, så är icke fallet!</pre><pre>Anf. 35 BIRGIT FRIGGEBO (fp):</pre><pre>Fru talman! Jag tycker inte alls att det är något\r\notillbörligt i detta med att man i fria organisationer\r\nträffas, utbyter synpunkter och samarbetar. Vi i\r\nfolkpartiet har också kontakt med många\r\nintresseorganisationer. Men dessa utgör inte en del\r\nav folkpartiet liberalerna som politiskt parti.\r\nSjälvfallet skall vi i alla partier lyssna på både\r\norganisationer och enskilda individer som har\r\nsynpunkter.</pre><pre>Förnekar Sören Lekberg att det lämnas bidrag från\r\nLO till det socialdemokratiska partiet, att det\r\nsocialdemokratiska partiet i utbyte stiftar lagar och\r\nstödjer den politiska uppfattning som LO har och\r\natt en stor stark ekonomisk intresseorganisation\r\ndärmed utgör en del av det socialdemokratiska\r\npartiet?</pre><pre>Partierna utgör ju grundorganisationerna i vår\r\ndemokrati, vilken bygger på detta med en man, en\r\nröst. Vad är det för fel med att\r\ngrundorganisationerna i vår demokrati skall stå fria\r\ni förhållande till olika stora starka ekonomiska\r\nsärintressen, Sören Lekberg?</pre><pre>Anf. 36 SÖREN LEKBERG (s):</pre><pre>Fru talman! Först några ord till Hans Nyhage. Jag\r\när lite förvånad över att Hans Nyhage\r\nlagstiftningsvägen vill lösa ett problem som inte\r\nexisterar. Den fria opinionsbildningen har ju lett till\r\natt vi inte längre har någon kollektivanslutning.\r\nDenna har alltså upphört. Varför skall man då\r\nlagstifta i det här sammanhanget? Varför skall alltså\r\ndet här skyddet grundlagsfästas?</pre><pre>I grundlagen talas det ju om det som rör det\r\nallmännas förhållande till den enskilde. Det är\r\nmycket viktigt att inte blanda in statsmakterna när\r\ndet gäller föreningslivet. Bl.a. Birgit Friggebo, det\r\nframgår av en replik från henne, vill göra om det\r\nsocialdemokratiska partiet. Hon vill inte att det\r\nskall finnas ett samarbete mellan\r\nfackföreningsrörelsen och det socialdemokratiska\r\npartiet. Men Birgit Friggebo vill inte ha en fri\r\ndebatt, utan hon vill ta hjälp av lagstiftningen för\r\natt stöpa om det socialdemokratiska partiet.</pre><pre>Vi tycker inte att det principiellt är fel att politiska\r\npartier får stöd och att de har sin förankring hos\r\nolika grupper i samhället. Vi vill inte förbjuda\r\norganisationer, ja, inte ens företag, att ge stöd till\r\nolika politiska partier eller politiska\r\nsammanslutningar. Det är vår uppfattning. Det är\r\ndärför som vi inte vill riskera organisationsrätten\r\ngenom en lagreglering här. Vi står fast vid de\r\ntankegångar som kom till uttryck i\r\ngrundlagsberedningen på 70-talet -- tankegångar\r\nsom centerpartiet och folkpartiet nu har fjärmat sig\r\nfrån.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre></pre><pre>8 § Export av farliga varor</pre><pre>Föredrogs</pre><pre>lagutskottets betänkande</pre><pre>1990/91:LU31 Export av farliga varor (prop.\r\n1990/91:91 delvis).</pre><pre>Anf. 37 MARGARETA GARD (m):</pre><pre>Fru talman! Det här betänkandet som handlar om\r\nexport av farliga varor innehåller förslag om en\r\nkomplettering av produktsäkerhetslagen genom\r\nexportförbud för varor som kan medföra risk för\r\npersonskada. Men i betänkandet behandlas också\r\nmotioner väckta med anledning av propositionen\r\nsamt motioner väckta under den allmänna\r\nmotionstiden.</pre><pre>Vi på borgerligt håll anser att det inte finns något\r\nbehov av en komplettering av\r\nproduktsäkerhetslagen, så att denna även omfattar\r\nexporthinder av varor, och yrkar därför anslag på\r\npropositionen.</pre><pre>Vi här i Sverige har en väl utvecklad\r\nproduktkontroll. Utgångspunkten för regleringen\r\när, i likhet med vad som gäller i EGs\r\nmedlemsländer, att ansvaret för att produkterna på\r\nmarknaden uppfyller tillfredsställande\r\nsäkerhetskrav vilar på företagen själva. Någon\r\nlagstiftning utöver nuvarande\r\nproduktsäkerhetskrav är inte befogad.</pre><pre>Om vi inför en lag om exporthinder för varor,\r\nkommer det att finnas en påtaglig risk för att EG\r\nriktar invändningar mot lagförslaget. Med tanke på\r\ndet läge som vi nu befinner oss i gentemot den\r\ngemensamma marknaden i Europa finns det all\r\nanledning att avstå från en lagstiftning som kan\r\nmedföra komplikationer i relationerna till EG-\r\nmarknaden.</pre><pre>Vid tidigare behandling av produktsäkerhetslagen\r\ntog utskottet också upp motioner om\r\nproduktsäkerhet på det offentliga området.\r\nUtskottet ansåg då att det var befogat att enskilda\r\nmänniskor ges ett skydd mot farliga varor och\r\ntjänster som tillhandahålls även i andra\r\nsammanhang än då de tillhandahålls genom en\r\nnäringsidkare för eget bruk.</pre><pre>Vid det tillfället ansåg utskottet att det inte fanns\r\nunderlag för att bedöma hur en lagstiftning borde\r\nutformas och vilka varor och tjänster som den\r\nlämpligen borde omfatta. Vidare ansåg man att\r\nfrågan borde utredas, vilket också gavs regeringen\r\ntill känna.</pre><pre>Civildepartementet tog sig an ärendet och har\r\nkommit med en promemoria, där det enbart\r\nföreslås en utvidgning av tillämpningen av\r\nproduktsäkerhetslagen, så att denna omfattar varor\r\nsom tillhandahålls av näringsidkare. Frågan om den\r\noffentliga sektorns tjänster berörs inte i\r\npromemorian. Här har vi alltså fortfarande en brist\r\ni produktsäkerhetslagen.</pre><pre>Kompletteringen av produktsäkerhetslagen med\r\nexportförbud beträffande vissa varor kan sägas\r\nvara en dubblering av produktsäkerhetslagen. Men\r\nför allmänheten viktiga områden, såsom tjänster\r\ninom offentlig sektor, undantas. Det visar hur\r\nregeringen i grunden ser på den offentliga sektorn\r\nkontra privat verksamhet. Uttrycket skyddad\r\nsektor när det gäller den offentliga sektorn är\r\nbefogat även i detta sammanhang. Jag förutsätter\r\natt Lennart Andersson närmare kommer att belysa\r\nsocialdemokraternas ovilja att se till att\r\nproduktsäkerhetslagen omfattar den offentliga\r\nsektorn.</pre><pre>Av rättssäkerhetsskäl riktar vi i reservation 4, som\r\nhandlar om val av adressat för ålägganden om\r\nvarningsinformation eller återkallelse av vara,\r\nkritik mot bestämmelserna i\r\nproduktsäkerhetslagen. Regeln är sådan att\r\neffekten av ett åläggande i princip skall vara\r\navgörande, eftersom hänsyn skall tas ''till vem eller\r\nvilka näringsidkare som har de bästa\r\nförutsättningarna att uppfylla ändamålet med\r\nåtgärden''.</pre><pre>Vi anser däremot att åläggandet i första hand bör\r\nmeddelas den som i egenskap av tillverkare eller\r\nimportör har det faktiska ansvaret. Endast om ett\r\nåläggande bedöms inte få avsedd effekt skall det\r\nkunna riktas mot annan, exempelvis grossist eller\r\ndetaljist.</pre><pre>I de fall där en näringsidkare får ett informations-\r\neller återkallelseföreläggande i\r\nmarknadsdomstolen, skall denne ges möjlighet att\r\ndra in även andra näringsidkare i den pågående\r\nprocessen. Även detta bör ske av\r\nrättssäkerhetsskäl, vilket vi tar upp i reservation\r\nnr 5.</pre><pre>Eftersom en process i marknadsdomstolen kan få\r\nen negativ verkan för en näringsidkare, är det\r\nviktigt att inte bara en näringsidkare pekas ut om\r\nflera näringsidkare är berörda av ärendet.</pre><pre>Fru talman! Jag yrkar bifall till reservation nr 1 till\r\ndetta betänkande.</pre><pre>Anf. 38 ELISABETH PERSSON (v):</pre><pre>Fru talman! Vi behandlar nu, som Margareta Gard\r\npåpekar, ett förslag till ändring i\r\nproduktsäkerhetslagen. Produktsäkerhetslagen,\r\nsom nu funnits ett tag, har till ändamål att motverka\r\natt varor och tjänster orsakar skador på person eller\r\negendom. För att åstadkomma detta kan en\r\nnäringsidkare åläggas att lämna\r\nsäkerhetsinformation eller t.o.m. förbjudas att\r\ntillhandahålla varorna eller tjänsterna.</pre><pre>Det är marknadsdomstolen som efter ansökan av\r\nkonsumentombudsmannen prövar frågan om\r\nålägganden eller förbud enligt lagen.\r\nOrganisationer med konsumenter, arbetstagare\r\neller näringsidkare som medlemmar har en s.k.\r\nsubsidiär talerätt i marknadsdomstolen. Detta är\r\nvad som gäller inom landet.</pre><pre>Nu föreslås en ändring av produktsäkerhetslagen,\r\neller rättare sagt en komplettering, som innebär att\r\nen näringsidkare skall kunna förbjudas att\r\nexportera en vara som medför särskilda risker för\r\nallvarliga personskador. Vi i vänsterpartiet tycker\r\natt detta är ett bra förslag. Vi har mycket svårt att\r\nförstå att en vara som är farlig för någon här i landet\r\nskall kunna säljas till någon annan. En produkt, en\r\nkonsumentvara, som är farlig för mig eller mina\r\nbarn är naturligtvis också farlig för en kvinna i\r\nSpanien och hennes barn, oavsett om Spanien\r\ntillhör EG eller ej. Vi anser alltså att detta är ett bra\r\nförslag. Men vi vill komplettera det på en punkt,\r\noch det skall jag återkomma till.</pre><pre>Jag vill något kommentera de borgerliga partiernas\r\ninställning till den föreslagna ändringen i\r\nproduktsäkerhetslagen. Det är kanske inte så\r\nförvånansvärt att moderata samlingspartiet och\r\nfolkpartiet motsätter sig denna ändring. Man säger\r\natt det finns påtaglig risk för att EG kommer att\r\nrikta invändningar mot den föreslagna\r\nlagändringen. Man låter sig därmed nöja och yrkar\r\navslag på propositionen.</pre><pre>Desto anmärkningsvärdare är det att centern tycks\r\nha hamnat i knät på sina borgerliga bröder i detta\r\närende. Detta kommer att framgå i diskussionen\r\nom det ärende som behandlas härnäst, nämligen\r\nnäringsutskottets betänkande 32. Också det\r\nbetänkandet handlar om hinder för export av\r\nfarliga varor. Det gäller i detta fall vissa kemikalier\r\noch återutförsel av livsmedel.</pre><pre>I näringsutskottet har centerpartiet inget emot att\r\nvi skall hindra export av sådana varor, men däremot\r\nhar centerpartiet i lagutskottet invändningar mot\r\nen lag som förhindrar export av farliga varor. Jag\r\nanser att detta är anmärkningsvärt, och jag har\r\nsvårt att förstå hur man kan vara emot export av\r\nfarliga konsumentvaror men däremot inte export\r\nav livsmedel i vissa fall. Men centerpartiet får väl\r\nsvara på hur det kommer sig att man gjort detta\r\nställningstagande.</pre><pre>Vi i vänsterpartiet vill i huvudsak yrka bifall till vår\r\nmotion, men vi vill göra en komplettering. Vi anser\r\natt det som gäller i Sverige, nämligen att\r\norganisationer av konsumenter, arbetstagare eller\r\nnäringsidkare har subsidiär talerätt i dessa frågor\r\ninför marknadsdomstolen, även skall gälla vid\r\nexport av farliga varor. Vi vill alltså så litet längre\r\nän propositionen. Vi har inte fått majoritet för vårt\r\nförslag och har därför reserverat oss till förmån för\r\nvår motion.</pre><pre>Detta förslag emanerar ursprungligen från\r\nproduktåterkallelsekommittén, vars arbete ligger\r\ntill grund för propositionen. Kommittén föreslog\r\nsamma sak, nämligen att en sammanslutning av\r\nkonsumenter, arbetstagare eller näringsidkare skall\r\nha subsidiär talerätt också i frågor om\r\nexportförbud. Enligt denna kommitté föreföll en\r\nsådan ordning mycket ändamålsenlig.</pre><pre>Vi kan inte finna några skäl till att frångå detta\r\nförslag eller några bärande invändningar. Vi anser\r\nsnarare att allt talar för att kommitténs förslag borde\r\ngälla.</pre><pre>Till dem som har de största kunskaperna om\r\neffekten av export av farliga varor till exempelvis\r\ntredje världen, hör naturligtvis de som arbetar med\r\nsolidaritetsarbete och u-landsbistånd. Med hänsyn\r\ntill att ett sådant arbete utgör en inte oväsentlig del\r\ni konsument- och arbetstagarorganisationernas\r\nverksamhet, framstår det enligt vår mening som\r\nuppenbart att också dessa sammanslutningar bör ha\r\ntalerätt i frågan om exportförbud.</pre><pre>Med detta, fru talman, yrkar jag bifall till\r\nreservation 2 till betänkande LU31.</pre><pre>Anf. 39 LENNART ANDERSSON (s):</pre><pre>Fru talman! Vid en debatt om hinder för export av\r\nfarliga varor är det nödvändigt att först ge en kort\r\nbakgrund om produktsäkerhetslagen.</pre><pre>Produktsäkerhetslagen innehåller grundläggande\r\nföreskrifter om skydd mot farliga varor. Lagen har\r\ntill ändamål att motverka att varor och tjänster\r\norsakar skada på person eller egendom. En\r\nnäringsidkare kan åläggas att lämna\r\nsäkerhetsinformation eller förbjudas att\r\ntillhandahålla varor och tjänster. När en vara väl\r\nhar kommit ut till brukarkretsen kan en\r\nnäringsidkare åläggas att lämna\r\nvarningsinformation eller att återkalla varan.</pre><pre>Produktsäkerhetslagen tillämpas i fråga om varor\r\noch tjänster som tillhandahålls i näringsverksamhet\r\noch som konsumenter i en inte obetydlig\r\nomfattning utnyttjar eller kan komma att utnyttja\r\nför enskilt bruk.</pre><pre>Frågan om åläggande eller förbud prövas av\r\nmarknadsdomstolen efter ansökan av\r\nkonsumentombudsmannen.</pre><pre>Jag är för min del helt övertygad om att en stor\r\nmajoritet av det svenska folket upplever det som en\r\ntillgång att vi i vårt land har en modern lagstiftning\r\nom produktsäkerhet vars syfte är att skydda\r\nmänniskor och egendom.</pre><pre>I den proposition som ligger till grund för\r\nlagutskottets aktuella betänkande föreslås bl.a. att\r\nen näringsidkare skall kunna förbjudas att\r\nexportera konsumentvaror som medför särskilda\r\nrisker för allvarliga personskador. Sakfrågan kan\r\nockså beskrivas på det sättet att\r\nproduktsäkerhetslagen nu ändras så att möjlighet\r\nges till att hindra export av ovannämnda varor som\r\nunderkänts för svenska konsumenter.</pre><pre>Det hela är ett uttryck för uppfattningen att\r\nmänniskor i andra länder i detta hänseende skall ha\r\nsamma säkerhet som konsumenterna på den\r\nsvenska marknaden.</pre><pre>Tanken att kunna förbjuda export av en vara som\r\nmedför särskilda risker för allvarliga personskador\r\när inte ny. Nordiska rådets plenarförsamling antog\r\n1989 en rekommendation om begränsningar av\r\nexport av farliga varor. Inom OECD antogs 1979 en\r\nrekommendation om produktsäkerhet.\r\nRekommendationen innebär bl.a. att de varor som\r\när förbjudna eller återkallade inom resp. land inte\r\nskall exporteras. Även GATT har uppmärksammat\r\nfrågan om export av farliga varor. Ett omfattande\r\narbete pågår för närvarande i syfte att komma fram\r\ntill bindande regler.</pre><pre>Inom EG är ett produktsäkerhetsdirektiv under\r\nutarbetande. Vid behandlingen i EG-parlamentet\r\nav direktivförslaget restes krav på förbud mot\r\nexport av farliga varor. EG-kommissionen utreder\r\nför närvarande frågan.</pre><pre>Några länder har redan en aktuell lagstiftning som\r\ngör det möjligt för dem att förbjuda export av\r\nfarliga varor. I Norge infördes lagen 1990. Island\r\nhar haft lagstiftning i frågan ända sedan 1936. I\r\nFrankrike antogs 1983 en lag som medger att export\r\nav farliga varor kan förbjudas. I Australien är\r\nmotsvarande lag från 1986.</pre><pre>Det bör också framhållas att internationella\r\nkonsumentorganisationer arbetar mycket aktivt för\r\natt export av farliga varor skall förbjudas av fler\r\nländer.</pre><pre>Mot här angiven bakgrund och med en stark\r\nmedmänsklig grundsyn som ledstjärna samt med\r\nhänsyn till att såväl näringsutskottets som\r\nlagutskottets majoritet konstaterade att den\r\nföreslagna ändringen av produktsäkerhetslagen\r\ninte strider mot föreliggande frihandelsavtal, fanns\r\ndet goda skäl för den socialdemokratiska gruppen i\r\nlagutskottet att anta att utskottet skulle kunna enas\r\ni denna fråga.</pre><pre>Men nej, vi misstog oss grundligt. Av reservation\r\nnr 1 framgår att såväl moderata samlingspartiets,\r\nfolkpartiets och centerns företrädare yrkar avslag\r\npå propositionen, vilket är mycket förvånande.</pre><pre>När vi i dag har tillfälle att lyssna till Margareta\r\nGard från moderata samlingspartiet,\r\nuppmärksammar vi alla att hon talar mycket kort\r\nom huvudfrågan och helt koncentrerar sig på andra\r\navsnitt i produktsäkerhetslagen.</pre><pre>I riksdagens debatt den 2 maj om internationellt\r\nutvecklingsarbete framhöll framför allt folkpartiets\r\nrepresentanter att biståndet måste öka till 2 %, dvs.\r\ntill 28 miljarder kronor. Nu gäller det att öka\r\nresurserna, inte minska dem, var ett genomgående\r\ntema. För tydlighetens skull framhölls också att det\r\när ett stort misstag att minska biståndet och att det\r\ninte går att trovärdigt försvara.</pre><pre>Men såväl folkpartiet som moderaterna och\r\ncentern anser tydligen att det går att trovärdigt\r\nförsvara ett avslag på den proposition som föreslår\r\natt vi i Sverige inte skall exportera de varor som\r\nunderkänts för den svenska marknaden.</pre><pre>Tänk att en så begränsad och naturlig åtgärd som\r\nändring av produktsäkerhetslagen kan göras till en\r\nså stor fråga att företrädare för tre partier yrkar\r\navslag på förslaget! Var finns nu allt tidigare tal om\r\nsolidaritet och medmänsklighet?</pre><pre>Från utskottets majoritet, som i detta ärende består\r\nav socialdemokraterna, vänsterpartiet och\r\nmiljöpartiet, vill jag uttrycka en glädje över att vi\r\nhär kan visa ett konkret exempel på solidaritet med\r\nmänniskor i andra länder. För oss känns det helt\r\nnaturligt att tillstyrka propositionens förslag.</pre><pre>Jag vill ställa en fråga till folkpartiets ledamöter i\r\nlagutskottet. Varför har folkpartiets socialliberala\r\nsyn på människor och människors villkor helt\r\nförsvunnit i detta ärende? Vi är många ledamöter i\r\ndenna kammare som med spänning avvaktar svaret\r\npå den frågan.</pre><pre>Fru talman! Jag yrkar avslag på reservation nr 1.</pre><pre>Reservation nr 2 behandlar frågan om talerätt i\r\nfrågor om exportförbud. Reservanterna önskar att\r\nen sammanslutning av konsumenter, arbetstagare\r\neller näringsidkare skall ha subsidiär talerätt också\r\ni frågor om exportförbud.</pre><pre>Till detta vill jag framhålla att det är\r\nkonsumentombudsmannen som för talan hos\r\nmarknadsdomstolen. Innan\r\nkonsumentombudsmannen för ett mål till\r\ndomstolen kan man på mycket goda grunder anta\r\natt han samråder med andra myndigheter, i första\r\nhand med kommerskollegium, med tanke på de\r\nkonsekvenser ett eventuellt exportförbud kan få för\r\nvår utrikeshandel. Genom ett sådant samråd\r\ninhämtas självfallet ytterligare kunskaper som är\r\ntill gagn för konsumentombudsmannens slutliga\r\nbedömning.</pre><pre>Skulle konsumentombudsmannen efter samråd\r\navstå från att föra ett mål vidare till\r\nmarknadsdomstolen, är det inte särskilt\r\nkonstruktivt att samtidigt medge att olika\r\norganisationer eller sammanslutningar får ha\r\nsubsidiär talerätt och därigenom kunna gå förbi\r\nkonsumentombudsmannen och vända sig direkt till\r\nmarknadsdomstolen.</pre><pre>De organisationer och sammanslutningar som har\r\nintresse av dessa frågor får gärna lämna sina\r\nsynpunkter och sitt material direkt till\r\nkonsumentombudsmannen, som därmed får ett\r\nännu bättre underlag för sitt handlande.</pre><pre>Utskottets majoritet anser att de möjligheter som\r\nhär står till buds för organisationer och\r\nsammanslutningar att föra fram sina uppfattningar\r\nväl uppfyller de krav som kan ställas i\r\nsammanhanget.</pre><pre>Jag yrkar avslag på reservation nr 2.</pre><pre>Reservationerna nr 3, 4 och 5 tar upp frågor som\r\ninte direkt berör dagens huvudämne utan rör\r\nproduktsäkerhetslagen i övrigt. Samtliga här\r\naktualiserade frågor behandlades 1988 i samband\r\nmed riksdagens beslut om produktsäkerhetslagen.</pre><pre>I reservation nr 3 önskar reservanterna att lagen\r\nskall utvidgas till att omfatta offentliga tjänster och\r\nprodukter. I lagutskottets betänkande 1988/89:13\r\nuttalade utskottet att det framstod som befogat att\r\nenskilda människor ges ett skydd mot förekomsten\r\nav farliga varor och tjänster som tillhandahålls dem\r\näven i andra sammanhang än då de förvärvats av en\r\nnäringsidkare för eget bruk. Utskottet ansåg att\r\nfrågan borde utredas, och det anförda gav\r\nriksdagen som sin mening regeringen till känna.</pre><pre>Frågan har varit föremål för utredning.\r\nUtredningens promemoria kommer snarast att\r\nsändas ut på remiss. Av denna anledning finns det\r\ninga skäl till att riksdagen i dag gör något ytterligare\r\nuttalande i frågan. Utskottets majoritet anser att vi\r\nbör avvakta remissomgången och det förslag som\r\nregeringen därefter utformar.</pre><pre>Reservation nr 4 rör frågan om vilka adressater som\r\nskall ta emot ett åläggande om varning och\r\nåterkallelse. Produktsäkerhetslagen stadgar att\r\nvarje näringsidkare som tillhandahållit en farlig\r\nprodukt skall kunna åläggas att lämna\r\nvarningsinformation eller att återkalla produkten.</pre><pre>Reservanterna föreslår att lagen skall ändras på\r\ndenna punkt så att endast tillverkaren eller i vissa\r\nfall importören skall vara adressat för ett\r\nåläggande. Endast i de fall när ett sådant åläggande\r\ninte ger något resultat skall åläggandet i stället\r\nkunna riktas till grossist eller detaljist.</pre><pre>Det är majoritetens uppfattning att lagens\r\nnuvarande bestämmelser bäst gagnar\r\nkonsumenterna. Detta är viktigt, eftersom\r\nproduktsäkerhetslagen är till för att skydda\r\nkonsumenterna från farliga varor. Det är till\r\nnackdel för konsumenterna om ett åläggande skall\r\nriktas mot tillverkaren, som oftast är den som\r\nbefinner sig längst bort från konsumenten räknat.</pre><pre>I reservation nr 5 föreslår slutligen reservanterna\r\natt när talan riktas i marknadsdomstolen mot en\r\nnäringsidkare skall denne ha möjlighet att dra in\r\näven andra näringsidkare i den pågående\r\nprocessen. De anser att det ur\r\nrättsäkerhetssynpunkt är motiverat. Reservanterna\r\nföreslår en lagändring så att angivet krav kan\r\nförverkligas.</pre><pre>Från utskottets sida anser vi att det ankommer på\r\nkonsumentombudsmannen att bedöma, när han\r\nskall utforma sin talan, om ett åläggande skall riktas\r\nmot en eller några av flera möjliga näringsidkare.\r\nKonsumentombudsmannens opartiskhet är enligt\r\nutskottet en tillräcklig garanti för att tillgodose de\r\nrättssäkerhetskrav som bör ställas i sammanhanget.</pre><pre>Vid en jämförelse med markndsföringslagen kan\r\nkonstateras att inte heller den lagen ger någon\r\nmöjlighet för näringsidkare att dra in andra\r\nnäringsidkare i pågående process.</pre><pre>Fru talman! Med hänvisning till vad jag här anfört\r\nyrkar jag avslag på reservationerna 3, 4 och 5 och\r\nbifall till utskottets hemställan i dess helhet.</pre><pre>Anf. 40 MARGARETA GARD (m):</pre><pre>Fru talman! Lennart Andersson började med att\r\nsäga att vi hade ett grundläggande skydd i\r\nproduktsäkerhetslagen. Ja, det har vi. Sedan\r\nräknade Lennart Andersson upp hur det var i andra\r\nländer. Det var rekommendationer inom OECD\r\noch inom Nordiska rådet, och inom EG håller man\r\npå att se över produktsäkerheten. Det är alltså i\r\ndessa tunga instanser ännu ingen lagstiftning. Jag\r\ntycker att det har funnits fog för att avvakta och se\r\nhur t.ex. EG kommer att ställa sig till dessa frågor.</pre><pre>Att gå ut så här tidigt och lagstifta på detta område\r\när, som jag sade i mitt anförande, inte bra, när vi\r\nser att vi har att anpassa oss till det övriga Europa.\r\nDärför tycker jag att det finns all anledning att\r\navvakta.</pre><pre>Lennart Andersson sade att jag berörde\r\nhuvudfrågan kort. Ja, jag hade tunga argument för\r\nuppfattningen att den här lagstiftningen var\r\nfelaktig. Jag tyckte att frågan var för tidigt väckt,\r\noch jag anser att jag inte behöver argumentera mer\r\ni denna sak. Sedan tycker jag inte att var och en av\r\noss skall gå upp och beskriva\r\nproduktsäkerhetslagen; det räcker med att Lennart\r\nAndersson gjorde det. Annars får vi en orimlig\r\nsituation här i kammaren.</pre><pre>När det gäller de offentliga tjänsterna skulle jag\r\nkunna replikera att Lennart Andersson smet förbi\r\nden frågan väldigt kvickt genom att säga att den är\r\nute på remiss och att vi får avvakta resultatet. Det\r\nkan man kanske säga. Men det har också funnits en\r\novilja att ta i denna fråga när det gäller offentlig\r\nsektor. Jag tycker för min del att det är betydligt\r\nangelägnare att vi får en\r\nproduktsäkerhetslagstiftning för offentlig sektor än\r\natt vi får exporthinder när det gäller varorna.</pre><pre>Här har Lennart Andersson och jag olika syn. Jag\r\ntycker att det finns fog för att se till att exempelvis\r\nden monopoliserade offentliga sektorn skall\r\nomfattas av produktsäkerhetslagen.</pre><pre>Anf. 41 LENNART ANDERSSON (s):</pre><pre>Fru talman! Av Margareta Gards senaste inlägg\r\nframgår med all tydlighet att hon inte tycks ha\r\nsärskilt stor erfarenhet av internationellt arbete.\r\nHon nedvärderar mycket kraftigt de\r\nrekommendationer som antas av internationella\r\norgan. Jag sade särskilt att den rekommendation\r\nsom är antagen inom OECD innebär att de varor\r\nsom är återkallade inom resp. land inte heller skall\r\nexporteras. Där finns alltså bindande\r\nrekommendationer.</pre><pre>Den rekommendation som Nordiska rådets\r\nplenarförsamling antog för ett par år sedan är ett av\r\nskälen till att Sverige nu är på väg att anta en\r\nlagstiftning. Norge har redan gjort det tidigare, och\r\nrätt snart kommer även andra länder att göra det.</pre><pre>Inom EG var det intressant att när\r\nproduktsäkerhetsdirektiven behandlades i\r\nplenarförsamlingen, krävde flera ledamöter\r\nuttryckligen ett förbud mot export av farliga varor.\r\nEG-kommissionen har redan sagt att den är positiv\r\ntill att lösa den frågan, men det är inte säkert att\r\nman vill lösa den via den\r\nproduktsäkerhetslagstiftningen, utan man vill se\r\nom man kan finna andra vägar. EG-kommissionen\r\nhar emellertid inte uttalat någon annan uppfattning\r\nnär det gäller målet att uppnå ett förbud mot export\r\nav farliga produkter.</pre><pre>Redan i den utredning som ligger till grund för det\r\nsvenska lagförslaget, som vi nu behandlar, sade\r\nman att en komplettering av\r\nproduktsäkerhetslagen med en exportklausul\r\nmycket väl kan utgöra ett led i EG-anpassningen på\r\nområdet.</pre><pre>Men det här fäster tydligen Margareta Gard inte\r\nnågot som helst avseende vid. Hon går helt på vad\r\nett par reservanter i utredningen sade och vad\r\nkommerskollegium har sagt i sitt remissvar. Man\r\nskulle bara skjuta frågan på framtiden. Jag kan inte\r\ntolka det på något annat sätt än att Margareta Gard\r\ninte har något som helst sinne för solidaritet med\r\nmänniskor i andra länder. Margareta Gards\r\nhorisont sträcker sig tydligen inte över Sveriges\r\ngränser, utan hon ser enbart till vår egen situation.\r\nI de här frågorna måste vi faktiskt ha mer vidgade\r\nperspektiv.</pre><pre></pre><pre>Anf. 42 MARGARETA GARD (m):</pre><pre>Fru talman! Om man läser i propositionen som\r\nligger till grund för betänkandet, finner man att det\r\npå flera områden finns tvivel på om den här lagen\r\när bra för Sverige och att den passar in i den övriga\r\nlagstiftning som finns inom GATT, OECD och EG.\r\nMen vi tror, säger man sedan man påtalat detta, att\r\ndet här skall klaras inom den lagstiftningsramen.\r\nJag tycker inte att propositionen är entydig i detta\r\nfall.</pre><pre>Sedan vill jag säga till Lennart Andersson att\r\nsolidaritet kan man utöva på många olika sätt. Att\r\ndet här skulle vara enda sättet för oss att utöva\r\nsolidaritet tycker jag är litet futtigt -- det måste jag\r\nsäga. Det är viktigt att vi inte stiftar lagar som blir\r\nett hinder för svensk industri. Vi har i dag\r\ntillräckligt många hinder för vår exportindustri.</pre><pre>Anf. 43 LENNART ANDERSSON (s):</pre><pre>Fru talman! Margareta Gard säger att solidaritet\r\nkan visas på många olika sätt. Då skulle det vara\r\nmycket intressant att nu av Margareta Gard få\r\nbesked: På vilket sätt vill moderata samlingspartiet\r\nvisa solidaritet med människor i andra länder, när\r\nman i dag yrkar avslag på denna relativt enkla\r\nlagändring, som skulle ge oss möjligheter att visa\r\nsolidaritet med folken i andra länder? Margareta\r\nGards alternativ i dag är bara att säga nej. Men\r\nfinns det något annat alternativ? Visa då det!</pre><pre>Anf. 44 MARGARETA GARD (m):</pre><pre>Fru talman! Det är faktiskt så att vi har en\r\nproduktsäkerhetslag som är ganska omfattande,\r\noch den har ju sin verkan.</pre><pre>Sedan är inte jag lika misstänksam mot företagare\r\noch näringsidkare som Lennart Andersson är.\r\nÄven de har ett ansvar gentemot andra människor\r\noch andra länder. Jag kan inte se att vi skall ta ifrån\r\ndem det ansvaret genom att lagstifta så här snabbt --\r\noch litet grand i blindo, skulle jag vilja säga.</pre><pre>Anf. 45 LENNART ANDERSSON (s):</pre><pre>Fru talman! Jag nämnde i mitt inledningsanförande\r\natt flera andra länder redan har den lagstiftning som\r\nvi nu är på väg att anta i Sverige. I de länderna har\r\nparlamentarikerna redan tidigare insett\r\nnödvändigheten av att ha en sådan här lagstiftning.\r\nJag är också övertygad om att under det närmaste\r\nåret fler länder kommer att anta motsvarande\r\nlagstiftning. Men det tycks inte hjälpa, utan\r\nMargareta Gard tycker att Sverige skall stå ensamt\r\nvid sidan om.</pre><pre>Från majoritetens sida har vi en helt annan\r\nuppfattning. Vi anser att vi här i landet behöver ha\r\nden beredskap som den utökade lagstiftningen ger\r\noss -- så att vi kan sätta in åtgärder om det skulle\r\nvisa sig nödvändigt.</pre><pre>Anf. 46 MARGARETA GARD (m):</pre><pre>Fru talman! Det är väl ändå, Lennart Andersson,\r\natt ta i att säga att vi ensamma står utanför en sådan\r\nhär lagstiftning. De länder som har skaffat en\r\nlagstiftning enligt Lennart Andersson är ju inte så\r\nmånga. Det finns betydligt fler länder i världen --\r\noch betydligt fler industriländer, om vi skall hålla\r\noss till dem. Så det argumentet håller inte.</pre><pre>Anf. 47 LENNART ANDERSSON (s):</pre><pre>Fru talman! I ett sådant här utvecklingsarbete,\r\nMargareta Gard, när vi försöker visa solidaritet\r\nmed människor i andra länder, och särskilt i länder i\r\ntredje världen, behöver inte Sverige vara sist bland\r\nländer som antar aktuell lagstiftning. Jag tycker att\r\nvi bör ha en högre ambition här i landet.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>9 § Hinder för export av farliga varor</pre><pre>Föredrogs</pre><pre>näringsutskottets betänkande</pre><pre>1990/91:NU32 Hinder för export av farliga varor\r\n(prop. 1990/91:91 delvis).</pre><pre>Anf. 48 MARGARETA GARD (m):</pre><pre>Fru talman! Jag vill i detta ärende hänvisa till mitt\r\ntidigare anförande angående hinder för export av\r\nfarliga varor. Näringsutskottets betänkande bygger\r\npå samma proposition som lagutskottets, men\r\nberör specifika områden. Den reservation som är\r\nfogad till betänkandet är samstämmig med\r\nreservation 1 i lagutskottets betänkande, varför jag\r\navstår från att yrka bifall till reservationen i\r\nnäringsutskottets betänkande.</pre><pre>Anf. 49 LEIF MARKLUND (s):</pre><pre>Fru talman! Eftersom den här frågan har\r\nbehandlats ganska ingående här i kammaren när vi\r\ndiskuterade lagutskottets betänkande skall jag\r\nförsöka begränsa mitt inlägg. Dessutom har ju\r\nMargareta Gard i det här fallet avstått från att yrka\r\nbifall till reservationen i betänkandet.</pre><pre>Vad man kanske dock kan påpeka är att\r\nutskottsmajoriteten har ansett det värdefullt och\r\nbefogat att för sådana här fall skapa möjlighet att\r\nreglera ingrepp mot export av farliga varor och\r\näven möjlighet att begränsa utförsel av redan\r\ninförda farliga varor. Vi kan också konstatera att i\r\nett avsnitt i propositionen behandlas ganska\r\nordentligt frågan om detta är förenligt med GATT\r\noch EG. Där har man bedömt detta utifrån redan\r\nvedertagna internationella regler.</pre><pre>Därmed, fru talman, ber jag att få yrka bifall till\r\nutskottets förslag och avslag på reservationen.</pre><pre>Anf. 50 KRISTER SKÅNBERG (mp):</pre><pre>Fru talman! Även från miljöpartiets sida är vi\r\nberedda att säga ja till de här lagförslagen. Det är\r\nviktigt att exporten av farliga varor från Sverige\r\navvecklas. Huvudregeln, tycker vi i miljöpartiet de\r\ngröna, bör naturligtvis vara att sådana varor som\r\nanses skada svenskar inte skall exporteras för\r\nanvändning i andra länder. Det är den enda\r\nmoraliskt försvarbara grundinställningen. Vi som\r\nbor i Sverige bör vara lika angelägna att skydda\r\nmänniskor i andra länder mot skada som vi är\r\nangelägna att skydda dem som bor i vårt eget land.\r\nVi tror att de här lagförslagen, när de blir lag,\r\nkommer att vara ett steg i rätt riktning. Vi hoppas\r\noch förväntar oss att de kommer att tillämpas strikt.\r\nDå kommer de att göra nytta. Därför accepterar vi\r\nförslagen, även om vi tycker att de är oklart\r\nutformade.</pre><pre>Överläggningen var härmed avslutad</pre><pre>(Beslut fattades efter 11 §.)</pre><pre>10 § Ombildning av sparbanker till\r\nbankaktiebolag</pre><pre>Föredrogs</pre><pre>näringsutskottets betänkande</pre><pre>1990/91:NU34 Ombildning av sparbanker till\r\nbankaktiebolag (prop. 1990/91:136 delvis).</pre><pre>Anf. 51 KRISTER SKÅNBERG (mp):</pre><pre>Fru talman! Från miljöpartiets sida beklagar vi den\r\nutveckling som innebär att sparbankerna nu anser\r\nsig vara tvungna eller i alla fall är angelägna att\r\nvidta den här ombildningen av sin\r\nverksamhetsform. Det betyder faktiskt att\r\nverksamhetsformen blir en annan än den som har\r\nanvänts så länge och som har givit sparbankerna\r\nderas särart. Den särarten har man markerat i sitt\r\nnamn genom att kalla sig för sparbank. Det är alltså\r\nen speciell associationsform. Den har en mer än\r\n100-årig historisk förankring. Vi tycker att de\r\nsparbanker som väljer att lämna den här\r\nassociationsformen inte längre skall få kalla sig för\r\nsparbanker. Därför vill jag ställa mig bakom\r\nreservation 1 i betänkandet.</pre><pre>Vi tycker, fru talman, att det också är viktigt att\r\nman utreder associationsformer inom näringslivet\r\nsom inte bara är baserade på\r\nvinstmaximeringsprincipen. Vi tycker att den\r\nassociationsform som sparbankerna representerar\r\när värd att få leva vidare. Det finns ju i dag\r\nassociationsformer som stiftelser, kooperativa\r\nföretag och ekonomiska föreningar. De fungerar i\r\noch för sig, men har fått ganska liten anslutning. Vi\r\ntycker att det vore värdefullt om man genom en\r\nutredning kunde klargöra vilken stimulans som kan\r\nbehövas för att de här associationsformerna skall\r\nanvändas bredare. Utredningen bör också klargöra\r\nvilka hinder för deras användning som föreligger.\r\nDet kan hända att en sådan utredning visar på\r\nbehov av vissa förändringar.</pre><pre>Jag vill även ställa mig bakom reservation 2 till\r\nbetänkandet.</pre><pre>Anf. 52 LEIF MARKLUND (s):</pre><pre>Fru talman! I detta betänkande från\r\nnäringsutskottet behandlas regeringens proposition\r\nom ändring i sparbankslagen avseende ombildning\r\nav sparbankerna till bankaktiebolag. Den\r\nlagändring som föreslås har till syfte att möjliggöra\r\nen strukturförändring inom sparbankssektorn.\r\nOmbildningen av bankaktiebolagen ger\r\nsparbankerna möjlighet att öka det egna kapitalet,\r\näven på annat sätt än genom vinstavsättningar. Att\r\ndet är angeläget att vidmakthålla\r\nsparbanksrörelsens speciella karaktär, nämligen att\r\nfrämja sparsamheten i vårt land, framgår tydligt av\r\npropositionen, där det föreslås att aktierna i det\r\nnybildade bankaktiebolaget överförs till en särskild\r\nstiftelse med syfte att främja sparandet.</pre><pre>Med anledning av en motion från miljöpartiet de\r\ngröna har två reservationer fogats till betänkandet.\r\nI den första reservationen vill man förbjuda en\r\nsparbank som övergått till bankaktiebolag att\r\nanvända namnet sparbank. Utskottsmajoriteten\r\nanser att syftet att främja sparandet kvarstår och att\r\nbankaktibolaget ingår i en sparbankssfär med\r\nmajoritetsägande. Jag yrkar därför avslag på\r\nreservation 1.</pre><pre>I reservation 2 föreslås en utredning om vissa\r\nassociationsformer i syfte att begränsa möjligheten\r\ntill vinstmaximering. Utskottsmajoriteten har även\r\ni detta fall funnit det omotiverat med en utredning\r\noch avstyrker således reservationen. Med den\r\nmotiveringen, fru talman, yrkar jag avslag på\r\nreservationen och bifall till utskottets hemställan i\r\ndetta betänkande.</pre><pre>Anf. 53 KRISTER SKÅNBERG (mp):</pre><pre>Fru talman! Vi hade så sent som i går en\r\nföredragning i näringsutskottet från\r\nbankinspektionen. Vi fick då höra litet mer än vad\r\nman kanske har fått ta del av genom pressen om\r\nden brist på ordning som råder inom ett antal\r\nsvenska banker. En del av den här bristande\r\nordningen har lett till utomordentligt stora\r\nförluster. Man kan säkert härleda att denna brist på\r\nordning hittills har lett till förluster i\r\nstorleksordningen 5 miljarder svenska kronor.\r\nDetta är min uppskattning, fru talman, inte ett citat\r\nav vad föredraganden sade. Denna bristande\r\nordning har orsakats av att man i ovanligt högt\r\ntempo har hetsat efter vinstmaximering. Detta har\r\nalltså lett till förluster. Dessa förluster kommer man\r\nmed stor säkerhet att försöka ta ut av sina kunder\r\ngenom högre avgifter. Det finns tyvärr inte så\r\nmånga andra sätt att ta ut dem på.</pre><pre>Med den inriktning som sparbankerna har haft, har\r\nde än så länge, om uttrycket tillåts mig, varit litet\r\ngrand av en oas. Det har i och för sig varit en\r\nalltmer avbefolkad oas i den här klippekonomin,\r\nsom har fått en förfärande fart. Nu skall vi hoppas\r\natt dessa nya uppgifter, om att även banker kan\r\növerspekulera med stora förluster som följd,\r\nkommer att dämpa ivern efter snabba vinster. Men\r\nvi kan inte vara säkra. Vi i miljöpartiet tycker att\r\ndet hade varit utomordentligt värdefullt om\r\nspararna hade haft en litet tryggare placering och\r\nom den driftsform som sparbankerna inneburit\r\nhade fått leva vidare. Vi beklagar den här\r\nförändringen djupt. Jag vill härmed yrka bifall till\r\nreservation 1 i det här betänkandet.</pre><pre>Anf. 54 LEIF MARKLUND (s):</pre><pre>Fru talman! Det är riktigt som Krister Skånberg\r\nsäger att bankinspektionen i går lämnade en\r\nredogörelse inför näringsutskottet vad gäller\r\nkreditförlusterna i bankerna. Men det är ju så, herr\r\nKrister Skånberg, att sparbankerna även i sin\r\nnuvarande ordning har dragit på sig mycket stora\r\nkreditförluster. Det är också riktigt att\r\nbankinspektionen sade att viss del av de här\r\nkreditförlusterna kan hänföras till en oordning i\r\nbankerna. Det är ju bankinspektionens skyldighet\r\natt se till att ordningen återställs.</pre><pre>När det gäller nödvändigheten av den här\r\nförändringen av sparbanksrörelsen vill jag\r\nframhålla att man även inom sparbanksrörelsen\r\nmåste tillåtas att skaffa sig kapital för att klara\r\nkapitaltäckningsreglerna. Dessa får nu en sådan\r\nförändrad karaktär att detta är en nödvändighet.\r\nDet här förslaget innebär ingen som helst ökad risk\r\nför konsumenten eller för spararen, utan det\r\nklargör bara en ägarbild. Det kommer också att öka\r\nmöjligheten till större utlåning. Det hör också till\r\nsaken att lagrådet, som har granskat den här\r\nförändringen, på intet sätt har haft någonting att\r\nerinra mot förslaget.</pre><pre>Fru talman! Jag står fast vid mitt yrkande om bifall\r\ntill hemställan i betänkandet.</pre><pre>Anf. 55 KRISTER SKÅNBERG (mp):</pre><pre>Fru talman! Det finns inga omedelbara samband\r\nsom säger att den oordning som jag talade om, bara\r\nberor på driftsformen. Det är helt klart. Men detta\r\nbreda ägande och det intresse, som jag utgår ifrån\r\nhar präglat ägandet i sparbanksrörelsen, har syftat\r\ntill att främja just sparandet. Jag tror att\r\növergången till annan associationsform faktiskt\r\ninnebär stora risker för ett mer ansvarslöst ägande.\r\nFaktum är ju att grundtanken i aktiebolagslagen\r\njust är att det personliga ansvaret skall suddas ut\r\noch försvinna. Detta är någonting som vi kommer\r\natt återkomma till i andra sammanhang, fru talman.\r\nJag vidhåller att detta är en på många sätt trist\r\nutveckling. Det enda vi kan göra åt den är att\r\nåtminstone vädja till kammarens ledamöter om att\r\nsparbankerna inte skall få behålla namn som har\r\ntillkommit på den tid när de hade ädlare syften. Där\r\nser vi nu en urholkning.</pre><pre>Jag vidhåller mitt yrkande om bifall till reservation\r\n1.</pre><pre></pre><pre>Anf. 56 LEIF MARKLUND (s):</pre><pre>Fru talman! Jag vill bara helt kort kommentera det\r\nsom föreslås i reservationen om att namnet\r\nsparbank inte skall få användas av de nya\r\nbankaktiebolagen. Det finns begränsningar när det\r\ngäller detta i propositionen. Om det visar sig att\r\nägarförhållandet förändras och majoritetsägandet\r\ngår till andra än de som finns inom\r\nsparbanksrörelsens banksfär, kommer man att\r\nompröva namnfrågan. Det tycker jag är ett\r\ntillfredsställande svar. Det bör även tillfredsställa\r\nmiljöpartiet.</pre><pre>Anf. 57 KRISTER SKÅNBERG (mp):</pre><pre>Fru talman! Det är ju värdefullt om man kommer\r\natt ta ett sådant steg i framtiden och göra en\r\nomprövning av detta. Vi tycker att det hade varit\r\nrejälare att skriva in det villkoret för att få bära\r\nbeteckningen sparbank vidare.</pre><pre>Jag skall inte förlänga det här replikskiftet. Jag vill\r\nbara konstatera att det tyvärr visade sig med\r\nskrämmande tydlighet i går att bankinspektionen\r\ninte har kunnat -- diskret uttryckt -- förutse den\r\nganska dramatiska och ekonomiskt sett\r\nkatastrofala utveckling som har ägt rum. Det är\r\nungefär så man får tolka föredraganden. Man\r\nkunde mycket väl och vältaligt förklara hur det hela\r\ngått till efteråt, men man kunde inte se det i förväg.\r\nJag är övertygad om -- det är tråkigt att jag måste\r\nha en litet dyster inställning -- att den ökade\r\nstorskaligheten i bankväsendet, inkl.\r\nsparbanksväsendet, kommer att leda till en ytligare\r\nekonomi. Därför tycker vi att det är trist att\r\nsparbankerna dras in i detta.</pre><pre>Anf. 58 LEIF MARKLUND (s):</pre><pre>Fru talman! Jag rekommenderar faktiskt Krister\r\nSkånberg att läsa utskottets betänkande en gång\r\ntill. Där kan han finna att utskottet ordentligt har\r\nunderstrukit att en bank som till mer än 50 % ägs\r\nav intressenter utanför sparbankssfären inte längre\r\nbör få gå under namnet sparbank. Där har vi redan\r\nnu skrivit in att vi är beredda att föreslå en\r\nomprövning, om ägarstrukturen skulle förändras\r\noch hamna utanför den sparbankssfär som finns nu.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>11 § Filmstöd</pre><pre>Föredrogs</pre><pre>kulturutskottets betänkande</pre><pre>1991/91:KrU29 Filmstöd (prop. 1990/91:81).</pre><pre>Anf. 59 INGRID SUNDBERG (m):</pre><pre>Fru talman! Kammaren skall nu diskutera film.\r\nDet är inte alltför vanligt. Denna gång förorsakas\r\ndebatten av propositionen med anledning av det\r\nnya filmavtal som slutits mellan staten och film- och\r\nvideobranschen. Kulturutskottet har också haft att\r\nta ställning till motioner som väckts med anledning\r\nav propositionen.</pre><pre>Fru talman! Den europeiska expertgruppens\r\nrapport om den statliga kulturpolitiken citeras\r\ngärna av socialdemokratiska kulturpolitiker.\r\nRapporten ger en kortfattad och bra analys av\r\nfilmsituationen i Sverige, och jag läser själv därför:</pre><pre>Film är en gynnad konstform i Sverige. Statlig\r\ninblandning i den svenska filmproduktionen kom\r\nrelativt sent, 1963. Under 50-talet gjordes ca 30\r\nfilmer om året, men när publiken halverades under\r\nen sjuårsperiod utsattes industrin för svåra\r\npåfrestningar.</pre><pre>Och litet senare i rapporten: ''Det märkliga är att\r\nSverige i genomsnitt fortfarande producerar 21\r\nlångfilmer per år. Därmed vidmakthålls ett varierat\r\nutbud av inhemsk filmunderhållning. Men det har\r\nåstadkommits till kostnaden av tredubblade statliga\r\nsubventioner under de senaste tio åren samt en\r\navgift på video.'' Och så föreslås en begränsning av\r\nantalet filmer som produceras.</pre><pre>Jag vill då själv lägga till: Än märkligare är att än\r\nfler långfilmer nu produceras, till allt högre priser.</pre><pre>Men så går det lätt, när man börjar en\r\nbidragskarusell. Och tyvärr går allt färre människor\r\npå bio. Det beklagar jag djupt, för film utgör en\r\nviktig del av kulturproduktionen och kan med sina\r\nspeciella uttrycksmedel skänka härliga upplevelser.</pre><pre>Det nya avtalet byggde bl.a. på att videobranschen\r\ninte längre förmår, allteftersom antalet TV-kanaler\r\nvuxit, att betala 60 kr. per hyrvideogram, utan\r\navgiften sänktes till 40 kr. Också för köpvideogram\r\nsänktes den. På två år sjönk också intäkterna\r\ngenom filmavtalet till Filminstitutet med ca 20\r\nmilj.kr.</pre><pre>Totalt sett måste filmbranschen enligt\r\npropositionen skära ner sina kostnader med ca 30\r\nmilj.kr. Detta har naturligtvis åstadkommit en livlig\r\ndebatt. Från flera partiers sida har föreslagits att\r\nden här besparingen inte skall komma till stånd. I\r\nstället skall riksdagen anvisa starkt förhöjda anslag\r\ntill Filminstitutet. Moderaterna och\r\nsocialdemokraterna ligger närmare propositionens\r\nlinje i det avseendet.</pre><pre>Vad debatten också har visat är att det görs ett stort\r\nantal filmer i vårt land som mycket få människor vill\r\nse. Då uppkommer den centrala frågan: Skall man\r\ngöra film för filmskapandets skull, eller skall film\r\nockså ha till ändamål att skapa efterfrågan och\r\ntittarglädje? Och hur skall avvägningen däremellan\r\nvara?</pre><pre>Det är en inte alltför ovanlig debatt. Hela idén med\r\nproduktionsstöd i den utformning det har kan\r\nnaturligtvis ifrågasättas. Den maximigräns för\r\nstödet som finns får av naturliga skäl till följd att\r\nalla producenter kostnadsberäknar sin tilltänkta\r\nproduktion så att största möjliga bidrag kan utgå.\r\nDet är därför bra att en översyn av filmstödet skall\r\nkomma till stånd.</pre><pre>Av de kontakter med filmansvariga som vi\r\nmoderater har haft har framgått att Ingmar\r\nBergman, vars betydelse för svensk film aldrig kan\r\nskattas högt nog, också har skapat traditionen att\r\nfärdiga manus inte behöver föreligga vid ansökan\r\nom produktionsstöd. Många gånger försvårar detta\r\nbedömningen, huruvida en tilltänkt film blir bra\r\nnog för att motivera stöd eller om den i slutändan\r\nbara blir en flopp. Miljonerna rullar.\r\nProduktionskostnaderna stiger mycket snabbt, och\r\nslutresultatet kan, som sagt, ibland ifrågasättas.</pre><pre>Därtill kommer inställningen att alla som vill skapa\r\nfilm skall ges möjlighet att göra det.</pre><pre>Vi moderater har inte velat ägna oss åt överbud. Vi\r\ntycker inte att miljonrullningen kan fortsätta som\r\nhittills och menar att Filminstitutet måste känna sitt\r\nansvar i kärva tider.</pre><pre>I ett avseende har kulturutskottet dock ändrat\r\npropositionens förslag. Det gäller anslaget till\r\nfilmkulturella ändamål. Filminstitutet svarar för en\r\nvärdefull och omfattande filmkulturell verksamhet:\r\nfilmforskning, restaurering och bevarande av gamla\r\nfilmer samt omfattande filmpedagogisk verksamhet\r\nmed visning av kvalitetsfilm för både barn och\r\nvuxna. Förhoppningsvis känner många av\r\nkammarens ledamöter till Fågel Blå. Utskottet\r\nföreslår att detta anslag höjs med 5 milj.kr. utöver\r\nregeringens förslag.</pre><pre>Moderaterna har två reservationer fogade till\r\nbetänkandet, plus en följdreservation. Vi anser att\r\nsvensk filmproduktions förutsättningar i ett\r\nbredare massmediaperspektiv måste penetreras.\r\nDet finns ett så nära samband mellan TV och film\r\natt det är närmast skandalöst att så få av de\r\nförnämliga kortfilmer som produceras i vårt land\r\nkommer upp på TV-skärmen. Litet bättre har det\r\nblivit genom att bl.a. Mikael Kristenssons filmer\r\nnyligen har visats. Den tekniska utvecklingen och\r\nnya kanaler gör att samarbetet mellan TV och film\r\nskulle kunna förbättras, och vi vill att denna fråga\r\nundersöks genom att tilläggsdirektiv ges till\r\nutredningen om översyn av filmstödet.</pre><pre>Därtill vill vi moderater minska anslaget till\r\nfrämjande av spridning och visning av värdefull film\r\nmed 2 miljoner. Inte därför att sådan film inte\r\nbehöver spridas, men anslaget utgör en förtäckt\r\nrubrik för ökat stöd till socialdemokraterna\r\nnärstående organisationer, typ\r\nfolketshusföreningar.</pre><pre>Till sist, fru talman! Filmbranschen i sig har stort\r\nansvar för de svårigheter den har råkat i.\r\nFörvandlingen av biosalongerna till små celler för\r\nnärmast storvideotittande har fråntagit\r\nfilmvisningen mycket av dess lockelse på publiken.\r\nDetta är emellertid ingen fråga för riksdagen.\r\nDäremot har riksdagen ett kulturansvar för att film\r\nfår finnas kvar som konstart och att film bör\r\nuppskattas. Det är bl.a. bakgrunden till vår\r\nreservation nr 9, om utredning av förutsättningarna\r\nav svensk filmproduktion, till vilken jag yrkar\r\nbifall.</pre><pre>Anf. 60 LARS ERNESTAM (fp):</pre><pre>Fru talman! ''En central filmpolitisk uppgift är att\r\nslå vakt om den svenska filmproduktionen. Vi\r\nbehöver svensk film för att bevara vår nationella\r\nidentitet på ett område som domineras av\r\nmultinationell produktion för en världsmarknad.''\r\nDet säger kulturministern i propositionen som\r\nligger till grund för det betänkande vi behandlar i\r\ndag.</pre><pre>Jag vill i det sammanhanget uttala tillfredsställelse\r\növer att kulturministern är med oss här i dag, som\r\nhan har varit så många gånger förr, när\r\nkulturfrågorna behandlas i riksdagen. För oss\r\nledamöter är det en stimulans.</pre><pre>Folkpatiet liberalerna delar den uppfattning som\r\nkulturministern framför i propositionen. Jag kan\r\nockså lägga till att svenskt filmskapande är en av de\r\nkonstarter som rönt den största uppmärksamheten\r\nut över hela världen.</pre><pre>Kulturministern följer dock inte upp sina vackra\r\nord i budgetpropositionen genom att ställa till\r\nförfogande de tillfälliga resurser som erfordras för\r\natt i den behovssvacka som nu råder upprätthålla\r\nden svenska filmproduktionen.</pre><pre>Eftersom riksdagens del i filmpolitiken är att anvisa\r\nanslag för ett upprätthållande av produktionen,\r\nkan det i det här sammanhanget vara lämpligt att\r\njämföra filmkonsten med annan kulturell\r\nverksamhet, t.ex. teater- och musikinstitutionerna.\r\nDessa är helt beroende av statliga och kommunala\r\nanslag för att kunna fullfölja sina uppgifter och\r\ngestalta ett rikt kulturliv. Det är viktigt att lägga fast\r\natt det kommer de att vara också i framtiden.</pre><pre>De filmpolitiska insatserna däremot har ända fram\r\ntill 1960-talet finansierats av branschen. Därefter\r\nhar staten gradvis ökat sina insatser, men\r\nfortfarande bär branschen huvuddelen av\r\nkostnaden för Filminstitutets verksamhet.</pre><pre>Nu har antalet biobesökare och videohyrare\r\nminskat, och filminstitutet får in minskade bidrag\r\nfrån branschen. En särskild utredare skall nu se\r\növer filmstödet. I direktiven talas bl.a. om\r\nförutsättningarna för att få samtliga filmvisare,\r\näven television i mark- och kabelnät, att ta sitt\r\nansvar för att produktionen skall kunna\r\nupprätthållas. Folkpartiet liberalerna delar\r\nkulturministerns uppfattning att denna utredning\r\nmåste genomföras och att det i det sammanhanget\r\nockså är viktigt att filminstitutets verksamhet\r\nanalyseras och utvärderas.</pre><pre>Men, fru talman, varför vill då inte regeringen ge\r\nmöjligheter att upprätthålla produktionen den tid\r\nsom ligger närmast framför oss? Vi har det bra här\r\ni Sverige. Det talas i dessa dagar mycket om att\r\nföretag lämnar landet och investerar i andra länder,\r\ndär de anser att investeringsklimatet är\r\nförmånligare. Arbetslösheten har fördubblats\r\nsedan förra året.</pre><pre>I det läget är det mycket beklagligt om vi också\r\nförlorar filmskapare. En levande inhemsk kultur,\r\nsom statsrådet talar så vackert om, är i tider av\r\nstagnation om möjligt ännu mer betydelsefull än i\r\ntider av optimism och framtidstro. Kulturen är\r\ndessutom, anser jag, en smörjolja -- om jag får\r\nanvända det uttrycket -- för att skapa just den\r\ntillförsikt och framtidstro som vi behöver. I det\r\nsammanhanget spelar filmen tillsammans med\r\nandra kulturformer en central roll.</pre><pre>Dessutom är det viktigt att än en gång påminna om\r\natt eftersom huvudparten av kostnaderna\r\nfinansieras av branschen, är de insatser som staten\r\nbehöver göra mycket marginella. Det är endast att\r\nbeklaga att regeringen och utskottets majoritet inte\r\nställer upp för att täcka det, som vi hoppas,\r\ntillfälliga hålet i anslaget.</pre><pre>En ljuspunkt finns i att samtliga oppositionspartier\r\när beredda att ge de resurser som erfordras för att\r\nbevara det oersättliga kulturarv som vi har i de\r\nsvenska filmerna. Det anslaget är också avsett att\r\ntäcka kostnader för övrig filmkulturell verksamhet.</pre><pre>Herr talman! Folkpartiet liberalerna har föreslagit\r\natt filmanslagen skall räknas upp med närmare 40\r\nmilj.kr. Genom det utökade anslaget skulle\r\nproduktionen av svensk film kunna upprätthållas i\r\nönskvärd omfattning. Det är beklagligt att vi fått\r\ngehör endast för den del av uppräkningen av\r\nanslaget som gäller filmkulturell verksamhet.</pre><pre>Herr talman! Jag yrkar bifall till reservationerna 3\r\noch 6 och, om riksdagen är så klok att den bifaller\r\ndem, också till följdreservationen, nr 13, om\r\nmedelsanvisning.</pre><pre>Anf. 61 JAN HYTTRING (c):</pre><pre>Herr talman! När vi nu debatterar stödet till svensk\r\nfilm är det föranlett av att regeringen har lagt fram\r\nen proposition om en förlängning av nu gällande\r\navtal under 18 månader. Den förlängningen\r\ninnebär att det blir ett minskat stöd till\r\nfilmproduktionen. Det får naturligtvis den effekten\r\natt det blir en minskad svensk filmproduktion. Det\r\nblir större tveksamhet när det gäller att satsa på\r\nproduktioner som inte är garanterade\r\npubliksuccéer. Därmed blir hela filmproduktionen\r\nsmalare, enligt centerns uppfattning.</pre><pre>Åter har kulturutskottet på en punkt gjort det hela\r\nbättre än vad som föreslogs i propositionen, och det\r\när när det gäller de filmkulturella ändamålen. Det\r\nkommer naturligtvis att vara betydelsefullt när det\r\ngäller att rädda gammal film. Utskottets ledamöter\r\nhar varit på plats och tagit del av det arbete som\r\nsker. Om vi hade bifallit förslaget i propositionen\r\nskulle man ha fått slå ned betydligt på ambitionen\r\natt rädda gammal film. Det är kulturskatter.\r\nFörhoppningsvis kommer eftervärlden att tacka\r\nutskottet och riksdagen för att vi företog den här\r\nförbättringen.</pre><pre>I centermotionen som väcktes med anledning av\r\npropositionen föreslår vi en rad åtgärder. Förslagen\r\nkan indelas i två grupper. Dels är det riktlinjer för\r\nvad vi tycker är värdefullt att stödja i den\r\nproduktion som i dag finns, i filmverksamheten.\r\nDels är det förslag som gäller anslagen. Dem får\r\nman närmast se som en uppehållande verksamhet\r\nså att anslagen inte sjunker alltför lågt och får till\r\nresultat stora nedgångar i produktionen.</pre><pre>Centern föreslår i sin motion att riksdagen skall\r\nsatsa 20 milj.kr. utöver regeringens förslag. Av\r\ndetta har det nu blivit en utskottsmajoritet som tar\r\ni anspråk 5 miljoner av dessa pengar för\r\nfilmkulturella ändamål, medan resterande 15\r\nmiljoner ligger fast i centerreservationer till\r\nbetänkandet.</pre><pre>I de reservationerna tas naturligtvis produktionen\r\nav långfilm upp. Vi är där beredda att ge tillskott\r\nutöver vad avtalet ger. Det är också fråga om\r\nkortfilm.</pre><pre>Kortfilm är ju en konstart som kanske är mindre\r\nuppmärksammad. Det är naturligtvis färre\r\nbesökare som tittar på kortfilm, men det är en\r\nviktig konstart. Det finns också ett mycket stort\r\nbehov av stöd till dem som sysslar med kortfilm. De\r\nkommer ofta i skymundan. Det tycker vi är synd --\r\nhär grundläggs mycket av filmskapandet, här\r\ngrundläggs mycket av den kunskap som behövs när\r\nman kommer att producera längre filmer, filmer för\r\nen bredare pubik.</pre><pre>Centern vill också stödja den lokala\r\nfilmverksamheten. Vi har av tidigare talare hört att\r\nstödet kanske bara skulle rikta sig till ett slags\r\norganisation. Det är inte riktigt. Låt oss titta på\r\nutvecklingen i vårt land på biografsidan. Det är\r\nmånga orter som saknar biografer. Där har\r\nmänniskor över huvud taget inte möjlighet att se\r\nfilm. Det har kompletterats genom att Folkets hus,\r\nbygdegårdar, osv. har möjlighet att visa film. Det är\r\nenligt centerns uppfattning viktigt att de får fortsatt\r\nmöjlighet till det. För detta behövs ett stöd,\r\neftersom publikunderlaget på dessa orter\r\nnaturligtvis är mindre än på de stora orterna.</pre><pre>Centern hävdar alltså inte att film bara skall kunna\r\nses av människor på stora orter där det finns ett\r\nstort publikunderlag, eller att det är bara film som\r\när de garanterade kassasuccéerna som skall kunna\r\nses. Det finns i centerns Sverige plats för en\r\nmångfald, även på det här kulturella området, som\r\nleder till att även människor med smalare intressen\r\nfår möjlighet att nära eller på sin hemort ta del av\r\nsådana kulturaktiviteter.</pre><pre>Stödet till biograferna minskas nu, och även till den\r\nverksamheten är vi i en centerreservation beredda\r\natt anslå mer medel.</pre><pre>Herr talman! Det kommer naturligtvis att bli\r\nytterligare debatter om filmverksamheten i Sverige\r\noch om filmkonsten. Det kommer naturligtvis att\r\nske med anledning av att förlängningen av avtalet,\r\nsom gäller 18 månader, kommer att avlösas av ett\r\nnytt avtal. Dess innehåll vet vi ingenting om.\r\nDessförinnan skall filmstödet, dess inriktning och\r\nomfattning, ha utretts. När den utredningen\r\npresenteras får vi naturligtvis anledning att\r\nåterkomma till en bredare debatt om svensk\r\nfilmverksamhet, vilka delar av den som de olika\r\npartierna prioriterar för fortsatt stöd och på vilket\r\nsätt de skall stödjas. I avvaktan på en sådan debatt,\r\nherr talman, yrkar jag nu bifall till reservationerna\r\n6 och 11. Jag kommer att begära votering om de\r\nreservationerna. Jag stöder naturligtvis även övriga\r\nreservationer som är undertecknade av centerns\r\nledamöter i kulturutskottet.</pre><pre></pre><pre>Anf. 62 GUDRUN SCHYMAN (v):</pre><pre>Herr talman! Också jag vill börja med att uttrycka\r\nmin glädje över att Bengt Göransson finns här i\r\nsalen. Jag tycker att det är trevligt att ansvarig\r\nminister ger sig tid att lyssna på den debatt som\r\nledamöterna för. Jag skulle önska att det förekom\r\noftare på flera områden.</pre><pre>Jag hoppas att Bengt Göransson också kan tycka att\r\ndebatten är så intressant att han även är villig att gå\r\nupp och delta i den. Det finns ju alltid möjlighet att\r\nsätta upp sig i slutet av talarlistan.</pre><pre>Jag vill naturligtvis tala för de synpunkter som\r\nvänsterpartiet har framfört i sina motioner i den här\r\nfrågan. De gäller både anslagen och anslagens\r\nfördelning.</pre><pre>När det gäller anslagen har vi i motioner begärt att\r\nriksdagen skall ställa sig bakom väsentligt högre\r\nanslag -- det är fråga om en höjning med litet drygt\r\n40 miljoner, jag tror att det är 42. Det gör vi inte för\r\natt vi vill ha tillstånd en miljonrullning, som Ingrid\r\nSundberg talade om, till filmen utan att det\r\nkommer ut någonting av det, utan det gör vi därför\r\natt vi anser att film är väl värt att stödja och\r\nnågonting som vi från riksdagens sida i det här\r\nläget -- med växande kommersialism och utländskt\r\ninflytande på kulturområdet -- har all anledning att\r\nta ansvar för och inte bara överlämna till de\r\nkommersiella krafterna.</pre><pre>Sådana uttalanden har gjorts av kulturministern\r\noch av utskottsmajoriteterna i olika sammanhang.\r\nMen jag konstaterar också att de goda föresatserna\r\noch vackra orden inte på något sätt följts upp i\r\nkonkret handling, dvs. i form av kronor och ören.</pre><pre>Jag tycker att det finns anledning att prata om film\r\npå ett litet mer nyanserat sätt än vad man gör i en\r\ndel sammanhang. Jag tycker att det finns en väldigt\r\nensidig inriktning på biograffilm och på den\r\nkommersiella filmen. Det tar sig också uttryck i\r\nfördelningen av de minskade resurser som\r\nfilminstitutet har. Man har olika konton för olika\r\nverksamheter. När man konstaterar minskade\r\nanslag och därmed ett mindre antal kronor och ören\r\natt fördela använder man sig av något slags\r\nosthyvelsprincip, som innebär att de verksamheter\r\nsom från början har en mycket snålt tilltagen\r\nbudget får procentuellt stora nedskärningar.</pre><pre>Detta har utskottsmajoriteten reagerat mot när det\r\ngäller den s.k. filmkulturella verksamheten. Där\r\nhar en majoritet sett till att anslaget har blivit högre\r\nän vad regeringen föreslagit, och det är mycket bra.\r\nMen på de andra områden som har mycket snäva\r\nbudgetar har man inte varit lika angelägen om att\r\nbibehålla det fördelningstal som man har haft i\r\nkonstruktionen av avtalet tidigare. Vi har skrivit en\r\nmotion om att proportionen mellan de olika\r\nanslagen skall bibehållas, eftersom det blir mycket\r\nstora intrång i en liten budget när man på det här\r\nsättet skär enligt något slags osthyvelsprincip. Det\r\när reservation nr 1 i betänkandet som handlar om\r\ndetta. Jag yrkar bifall till den.</pre><pre>När man talar om film i betänkandet rör det sig som\r\nsagt om biograffilm och kommersiell film. Det gör\r\natt man tar väldigt lätt på ansvaret när det gäller\r\nkortfilm och dokumentärfilm. En del talare före\r\nmig i debatten har sagt att vi i Sverige har ett\r\ninternationellt anseende på filmens område. Jag är\r\nmedveten om att vi har det. Men det handlar inte\r\nbara om Ingmar Bergman, utan det handlar i\r\nmycket hög grad också om att vi har en\r\nkvalificerad, kompetent och mycket kunnig grupp\r\nav dokumentärfilmare som röner växande intresse\r\noch uppskattning internationellt och som får en rad\r\nutmärkelser och priser på internationella festivaler.</pre><pre>Dokumentärfilmen brukar man betrakta som smal\r\neller som någon konstnärlig yttring som står på\r\ntillväxt för att så småningom blomma ut i en\r\npublikdragande biograffilm. Det menar jag är ett\r\nhelt felaktigt synsätt. Dokumentärfilmen och\r\nkortfilmen har sin egen plats och sin egen roll i\r\nfilmpolitiken och i filmkulturen.\r\nMajoritetsskrivningarna i betänkandet andas\r\nuppfattningen att det skall löna sig att göra film och\r\natt film skall vara publikfriande. Vad är det för\r\nmening med att göra film som ingen tittar på, var\r\ndet någon som sade här tidigare. Det sades att det\r\ninte finns någon som vill se en del filmer. Jag tror\r\natt också kulturministern har yttrat något liknande,\r\natt vi inte kan stödja en produktion av film som ses\r\nav åtta personer i salongen och inte mer. Jag hoppas\r\natt det var förflugna ord.</pre><pre>Jag vet av egen erfarenhet att dokumentärfilmer\r\noch kortfilmer används långt långt utanför de\r\ngränser som en biografsalong sätter upp och de\r\nenstaka visningstillfällen som förekommer på en\r\nbiograf, där man kanske premiärvisar en film. Jag\r\ntror att man i den verksamhet som Filmcentrum och\r\nFolkets Bio bedriver i fråga om distribution, visning\r\noch uthyrning av filmer kan räkna in hundratals och\r\ntusentals tittare. Filmerna används i skolorna, de\r\nanvänds i olika undervisningssammanhang inom\r\nvuxenutbildningen, de används inom\r\nföreningslivet, av studieförbunden, av de politiska\r\nförbunden och av en mängd folkrörelser som\r\nstudiematerial och som debattunderlag och de\r\nanvänds som den kvalitetsfilm det faktiskt är frågan\r\nom, för att ge de upplevelser som också en kortfilm\r\noch en dokumentärfilm kan ge. Filmerna visas\r\nibland på TV, men jag menar att det sker i alltför\r\nliten utsträckning.</pre><pre>Det här är en kvalitetsgren inom filmen som vi i\r\nSverige har all anledning att slå vakt om. Att nu, i\r\ndet här nästan avtalslösa tillståndet -- som nu inte\r\när avtalslöst i och med den provisoriska\r\nförlängningen -- använda tiden till att spara pengar,\r\nkommer att bli förödande för just den typ av filmer\r\nsom inte har den givna biografplatsen med en stor\r\nsalong och med betalande publik. Det kommer att\r\ninnebära och det har redan nu inneburit en väldigt\r\nsvår situation för dem som i dag arbetar med\r\nkortfilm och dokumentärfilm. Hela marknaden för\r\nden typen av arbete är stängd. Filminstitutets\r\nfonder har stängts igen, och TVs olika kanaler gör\r\növer huvud taget inte längre några utläggningar.\r\nMarknaden är helt enkelt blockerad.</pre><pre>Det som i hög grad förvånar mig när det gäller det\r\nhär betänkandet är att utskottsmajoriteten å ena\r\nsidan använder det faktum att det handlar om\r\nendast 18 månader som ett skäl för att avstyrka en\r\nökning av anslagen under anslagsposten Bidrag till\r\nprojekt på filmområdet. Majoriteten säger att\r\neftersom det rör sig om så kort tid,bryr man sig inte\r\nom det. Detta innebär naturligtvis att pågående\r\nproduktioner måste stoppas. Eftersom det är\r\nnödvändigt att arbeta ganska långsiktigt med\r\nsådana här projekt, innebär detta begränsningar\r\nför dem som är verkamma inom området och att\r\ntvå--tre års arbete omöjliggörs.</pre><pre>I samma betänkande tillstyrks en ökning av\r\nanslagen för filmkulturell verksamhet -- vilket jag\r\ntycker är bra -- men med samma motivering, dvs.\r\natt eftersom det bara rör sig om 18 månader, vore\r\ndet förödande att nu dra in anslagen. Det är just\r\nvad det är. När det rör sig om 18 månader är det\r\nförödande att dra in anslagen i avvaktan på ett nytt\r\navtal. Men detta gäller inte bara för den\r\nfilmkulturella verksamheten, utan det är lika\r\nförödande för alla de andra verksamheterna.</pre><pre>Jag förstår inte hur utskottsmajoriteten kan göra\r\nden här helomvändningen, att å ena sidan använda\r\nden korta tiden som förevändning för att avstyrka\r\nen ökning av anslagen och å andra sidan använda\r\nden korta tiden som motiv för att öka anslagen. Jag\r\nfår inte den ekvationen att gå ihop.</pre><pre>Jag måste också kommentera moderaternas vilja\r\natt minska anslagen till spridning och visning av\r\nvärdefull film på grund av att detta skulle vara ett\r\nförtäckt anslag till Folket Hus och\r\nsocialdemokraterna närstående organisationer.\r\nHar moderaterna blivit så fisförnäma att de inte kan\r\ngå i Folkets Hus? Då undrar man vilka hus de skall\r\ngå till. Är det så att moderaterna inte kan gå och\r\ntitta på en bra film på grund av att den visas i ett hus\r\nsom heter Folkets Hus? Moderaterna räknar sig\r\nalltså inte till detta folk i Sverige som vill se bio,\r\nutan ser det som viktigare vad det står för skylt på\r\nhuset man träder in i. Jag trodde faktiskt att\r\nmoderaterna tillhörde det svenska folket och\r\nmycket väl kunde sätta sig i en lokal som inryms i\r\nett Folkets Hus för att titta på en bra bio. Det är ett\r\nmycket märkligt sätt att resonera. Har ni tänkt er\r\natt bygga upp era egna biografer ute på\r\nlandsbygden, biografer där det skall stå\r\n''Moderaternas Hus'' och där det skall visas någon\r\nform av särskild bio och för vilka det skall finnas\r\nsärskilda anslag?</pre><pre>Det är ju faktiskt så, som också Jan Hyttring sade,\r\natt det inte i varje litet samhälle finns möjlighet att\r\nha en egen bio, utan naturligtvis utnyttjar man de\r\nlokaler man har rationellt och effektivt. Har man\r\ndå möjlighet att visa bio i Folkets Hus genom att\r\nman där exempelvis har projektorer, vore det väl\r\nlöjligt att inte använda de lokalerna bara därför att\r\nnågra moderater inte anser sig kunna trängas med\r\nfolket. Jag tycker att det är en fullständigt vansinnig\r\nargumentation som jag åtminstone på det här sättet\r\nmåste peka på.</pre><pre>Med detta vill jag ställa mig bakom samtliga de\r\nreservationer som vänsterpartiet har fogat till\r\nbetänkandet, och jag vill yrka bifall till\r\nreservationerna 1 och 3.</pre><pre>Jag skulle också vilja be Bengt Göransson att gå in\r\ni debatten för att svara på följande frågor. Efter de\r\n18 månaderna skall det upprättas ett nytt avtal. Om\r\nvi fortsätter att räkna med att branschen inte kan\r\nbidra med pengar i den omfattning det hittills har\r\nvarit fråga om, hur tänker sig då regeringen att det\r\nskall vara möjligt att bibehålla de filmpolitiska\r\nmålen? Eller innebär det i dag sviktande underlaget\r\nfrån branschen att regeringen tänker överge de\r\nfilmpolitiska målen? Är de filmpolitiska målen --\r\nsom det anförs på var och varannan sida i\r\nbetänkandet -- så avhängiga av det statsfinansiella\r\nläget att man måste krympa på ambitionerna? Eller\r\ntänker sig regeringen att det skall vara möjligt att\r\ndra in fler parter i avtalet, så att man på det sättet\r\nkan vidga de ekonomiska ramarna? Min\r\nuppfattning är att om branschen sviker, så har\r\nstaten ett ansvar för att de filmpolitiska målen skall\r\nupprätthållas. Jag skulle vilja få en försäkran från\r\nBengt Göransson om att det också är den\r\nsocialdemokratiska regeringens intentioner.</pre><pre>Anf. 63 JAN HYTTRING (c) replik:</pre><pre>Herr talman! Gudrun Schyman säger att jag skulle\r\nha fel synsätt när det gäller kortfilmen, att jag\r\nskulle ha sagt att det endast är en plantskola. Men\r\ndet är tvärtom så att vi i centern pläderar för ett\r\nökat stöd för kortfilmen, eftersom det på detta\r\nområde finns en mycket stor bredd och det är en\r\negen konstart.</pre><pre>Man kan emellertid heller inte gå emot det faktum\r\natt väldigt många filmare som nu i huvudsak gör\r\nlångfilm har börjat med att göra kortfilm, eftersom\r\ndetta har gett dem en möjlighet att få skapa film.\r\nÄven ur den synpunkten är stödet till kortfilmen\r\nmycket väsentligt.</pre><pre>Anf. 64 GUDRUN SCHYMAN (v) replik:</pre><pre>Herr talman! Vi är nog överens om detta. Jag\r\ntyckte att det lät som om Jan Hyttring menade att\r\nkortfilmens berättigande vilade på att filmarna\r\ngenom den skulle utveckla sig till skapare av\r\nlångfilm och biograffilm. Om det inte är på det\r\nsättet, är vi helt överens i den här frågan. Det\r\nviktiga är att bägge filmsorterna har möjlighet att\r\nleva och utvecklas. Man skall som kortfilmare eller\r\ndokumentärfilmare inte behöva ha siktet inställt på\r\natt göra långfilm för biograf, utan man skall med\r\ngott samvete och med gott politiskt och ekonomiskt\r\nstöd kunna verka inom den egna branschen i den\r\nomfattning man önskar.</pre><pre>Anf. 65 JAN HYTTRING (c) replik:</pre><pre>Herr talman! Jag vågar påstå att det var en\r\nmissuppfattning från Gudrun Schymans sida. Jag\r\nvill också tillägga att kortfilm faktiskt är en bredare\r\nkonstart än långfilmer producerade för biografer.\r\nDet produceras ju betydligt fler kortfilmer, och jag\r\ntror dessutom att betydligt fler människor på olika\r\nsätt har möjlighet att ta del av kortfilmerna som en\r\nintressant konstart.</pre><pre>Anf. 66 KAJ NILSSON (mp):</pre><pre>Herr talman! Om Gudrun Schyman hade deltagit\r\nofta i kulturutskottets debatter hade hon upptäckt\r\natt kulturministern är närvarande nästan varje\r\ngång. Det är faktiskt ett unikt faktum i debatterna\r\ni kammaren, och det är vi väldigt glada för.</pre><pre>I Filminstitutets ändamålsparagraf i film- och\r\nvideoavtalet sägs att institutet skall främja\r\nspridning och visning av värdefull film och öka\r\nintresset för film hos allmänheten. Det är dock\r\nproblem för kvalitetsfilmen. Som exempel kan\r\nnämnas att det var 30 premiärer 1989, och de\r\nsaluförde 12--13 % av den samlade distributionen\r\npå marknaden, men hade bara 1 % av\r\nomsättningen. Då fordrades minst 600 000\r\nbesökare för att en normaldyr svensk långfilm\r\nskulle bära sina produktionskostnader. I dag lär det\r\nkrävas ännu fler besökare.</pre><pre>Herr talman! Filminstitutet spelar en speciell roll\r\ninom kulturområdet som kulturinstitution med\r\nansvar för samhällets kulturpolitik och som\r\nkulturbevarare inom film- och videområdet. Detta\r\nansvar har man i sin egenskap av kommersiellt\r\nföretag inom film- och videobranschen. Den\r\nkraftiga utbyggnaden av kabel-TV i Sverige har lett\r\ntill ett minskat intresse för hyrvideokassetter.\r\nFilminstitutet har krävt inrättande av filmavgifter\r\npå TV-visning och avgifter på betal-TV-kanaler för\r\nlångfilm. Något resultat har dock inte kravet\r\nmedfört. Jag anser därför att en utredning skall\r\ntillsättas för att undersöka om en ny, markbunden\r\nreklamfinansierad TV-kanal kan lämna bidrag till\r\nfinansiering av filmproduktion. I betänkandet\r\nställer man sig positiv till detta, och det kommer att\r\ngöras en undersökning beträffande filmproduktion\r\ni Filminstitutets regi.</pre><pre>Vi i miljöpartiet är glada för att ha medverkat till\r\natt en höjning av stödet till filmkulturell\r\nverksamhet med 5 milj.kr. utöver regeringens\r\nförslag har kommit till stånd. Man har alltså\r\ntillstyrkt vår motion Kr16.</pre><pre>Miljöpartiet de gröna har efter sitt inträde i\r\nriksdagen också gett sitt stöd åt andra förslag till\r\nfilmproduktion än via Filminstitutet, t.ex.\r\nproduktion av kortfilm. Det stödet har lämnats av\r\nKonstnärsnämnden. Denna verksamhet har haft\r\nstor framgång, och efterfrågan på kortfilmer har\r\nfaktiskt varit explosionsartad. Behovet av\r\nproduktion av kortfilmer har vuxit kraftigt, och\r\nkostnaderna överstiger de medel som har ställts till\r\nförfogande. Vi hade velat ställa drygt 4 milj.kr. till\r\nförfogande för det ändamålet, men har nöjt oss\r\nmed en lägre summa för att kunna avge en\r\ngemensam reservation med centern, folkpartiet\r\nliberalerna och vänsterpartiet. Jag yrkar därmed\r\nbifall till reservation 6.</pre><pre>I Filminstitutets besvärliga finansiella läge är det\r\nviktigt att visning av kvalitetsfilm för barn och\r\nungdom inte kommer i fara. På sina håll i landet\r\nbedrivs en intensiv lokal verksamhet riktad till de\r\nyngre medborgarna. Den är mycket imponerande.\r\nVi vill behålla detta slag av film, som ofta är det\r\nenda sättet att ge de yngsta på mindre orter en\r\nchans till möte med film över huvud taget. Därför\r\nyrkar jag bifall till reservationerna 8 och 16.</pre><pre>Anf. 67 ERKKI TAMMENOKSA (s):</pre><pre>Herr talman! Frågan om filmstöd har fått ovanligt\r\nstor uppmärksamhet under den gångna vintern.\r\nSuzanne Östen, som vi träffade förra året, lyfte ett\r\nvarningens finger och sade: Bevaka filmavtalet!\r\nDärefter kom debatten i gång. Jag skall återge\r\nnågra rubriker från dagspressen som jag har samlat:\r\nKortfilmen slås ut! Barnfilmen offras i kris.\r\nNedläggningar hotar. Konstnärernas\r\norganisationer gick så långt att de publicerade ett\r\nbrev i vilket påstods att man hade satt kniven i\r\nFilminstitutet. Tidigare icke okända chefer för\r\nFilminstitutet avrättade sina efterföljare med\r\nhelsidesrubriker som ''Krisen följd av långvarig\r\nvanvård''. Rubrikerna och texternas innehåll blev\r\nbara värre: ''Mord på Filminstitutet!'' ''En\r\nstrypsnara runt svensk film''. ''Stoppa filmslakten''.</pre><pre>Därefter gick kulturministern ut för att bemöta de\r\nvärsta påståendena. Jag har strukit några meningar\r\ni mitt manus eftersom kulturministern är\r\nnärvarande och själv kan säga vad han anser om\r\nfilmavtalet.</pre><pre>En viss balans blev det i Aftonbladets kulturbilaga\r\nom den svenska filmens påstådda förfall i och med\r\nrubriken: ''Den stora gråtvalsen''. Filminstitutet\r\nbörjade under Ingrid Edströms ledning -- hon hade\r\nfaktiskt kommit undan den värsta kritiken -- att\r\nrätta sig efter verkligheten eller började planera\r\nomdisponeringar. Men Filminstitutets tidning\r\nChaplin skrev följande i sin ledarspalt: ''Just nu\r\nsätter vi hopp till kulturutskottet som genom ett\r\nextra anslag kan mildra effekterna av de huvudlösa\r\nbeslut som finns förborgade i filmavtalet.''</pre><pre>Nu är vi här i kammaren i slutändan av processen --\r\nför den här gången. Men, som någon sade,\r\ndebatten kommer givetvis att fortsätta.</pre><pre>Filminstitutet fungerar som en central institution\r\nför den svenska filmpolitiken och har som uppgift\r\natt ge ökade möjligheter för produktion av svensk\r\nkvalitetsfilm, ge barn och ungdom kulturell och\r\nnationell identitet och ge möjligheter att se film\r\näven utanför storstadsregionerna. Filminstitutet\r\nhar även andra uppgifter, exempelvis att ta till vara\r\noch visa det filmkulturella arvet. Den uppgiften är\r\nsvår med tanke på det smala språkområde som\r\nsvenska språket utgör.</pre><pre>Efter 60-talets erfarenheter, TVs intåg och\r\nminskade biobesök träffade man år 1963, som ofta\r\nhar nämnts här, ett internationellt sett unikt avtal\r\nom det statliga filmstödet. Enligt detta avtal avsatte\r\nman 10 % av biobiljettinkomsterna till det\r\nnystartade Svenska Filminstitutet. År 1982 kom\r\nvideobranschen in i bilden, och i avtalet ingick\r\nsedan videoavgifterna. Det kan sägas att\r\nmarknaden kom att ge sin del av stödet till svensk\r\nfilm. Staten har därefter successivt gett medel till\r\nfilmen genom direkt stöd.</pre><pre>Filmbranschens parter och staten har som bekant\r\nförlängt avtalet från den 1 juli 1991 t.o.m. den 31\r\ndecember 1992. Orsaken till detta korta avtal är\r\nbl.a. osäkerheten om TVs utveckling.</pre><pre>I propositionen föreslås vissa förändringar av\r\ninstitutets styrelse. Avgifterna för hyrvideo och\r\nköpvideo minskas, men avtalsområdet vidgas.\r\nDetaljhandelns organisationer kommer med.\r\nStatens andel av totalfinansieringen kommer att\r\nöka.</pre><pre>I propositionen föreslås också att en ny nämnd\r\nbildas, nämligen en produktionsnämnd för\r\nlångfilm. De gamla garantinämnderna avskaffas.\r\nFilminstitutets roll förstärks med vissa undantag.\r\nFraktstödet för film avvecklas, eftersom det har\r\nvisat sig vara dåligt. Resurser hänvisas till\r\nVisningsnämnden hos Filminstitutet.</pre><pre>Hittills har det gått bra att öka resurserna till svensk\r\nfilm, men förra året blev det sämsta publikåret\r\nnågonsin. Även videobranschen har visat kraftigt\r\nvikande försäljningsresultat. Räknar man ihop\r\nfilmavtalets inkomster och statens stöd så blir det\r\ntotalt sett lägre intäkter för Filminstitutet, dvs.\r\nsvensk film. Det rör sig om minus 20 milj.kr.\r\nFilmavtalet innebär också vissa omdisponeringar\r\nnär det gäller olika poster. Långfilmen skall, som\r\nockså har framgått av debatten i dag, prioriteras.</pre><pre>När utskottet hade överblickat motionerna fann\r\nman att de handlade mycket om bidrag till\r\nfilmkulturella ändamål, posten E. Från alla partier\r\nhade det motionerats inom detta område. Det\r\ngäller filmarkivet, Cinemateket, dokumentation,\r\npedagogisk verksamhet, kontakter med utlandet\r\nosv. Man var mest rädd för att ingen skulle ta hand\r\nom restaureringen av gamla värdefulla svenska\r\nfilmer, och då såg jag hur Greta Gustafsson/Garbo,\r\nIngrid Bergman, Gösta Ekman den äldre m.fl.\r\nskulle försvinna ur vår syn. Utskottet enades om att\r\nföreslå en ökning av anslaget utöver regeringens\r\nförslag med 5 milj.kr. till filmkulturella ändamål.\r\nGudrun Schyman får tolka det hur hon vill, men jag\r\nsåg faktiskt dessa filmer försvinna. Man kan\r\nfaktiskt inte dra paralleller till situationen med\r\nkortfilm.</pre><pre>I reservation nr 1 vill vänsterpartiet behålla den\r\ngamla fördelningen av medelsresurser avseende\r\nfilmfonden. Utskottsmajoriteten anser att det bästa\r\nsättet att förstärka den nationella kulturen och\r\nspråket är att öka anslaget till långfilmer.</pre><pre>Moderaterna vill i reservation nr 2 ha\r\ntilläggsdirektiv till utredningen.\r\nUtskottsmajoriteten anser att direktiven till\r\nutredaren är tillräckliga. I uppdraget ingår att\r\nredovisa förutsättningarna för att samtliga\r\nfilmvisare, även TV-företag som sänder till Sverige,\r\nskall kunna bidra till insatser för film.</pre><pre>I reservation nr 3 från folkpartiet och vänsterpartiet\r\noch reservation nr 4 från centerpartiet föreslås en\r\nutökning av anslaget till filmfonden. Det skulle\r\nman göra redan nu. Jag hänvisar inte till\r\nutredningar, men det statsfinansiella läget tillåter\r\njust nu inte de föreslagna höjningarna.</pre><pre>Vänsterpartiet har i reservation nr 5 yrkat på en\r\nökning av produktionsgarantier till svenska\r\nkortfilmer. Med hänsyn till uppräkningen av\r\nanslagen är majoriteten inte redo att gå med på\r\ndetta. Man kan inte dra de slutsatser som Gudrun\r\nSchyman har gjort här.</pre><pre>I reservation 6 har oppositionen, förutom\r\nmoderaterna, tagit upp speciella satsningar på\r\nkortfilm. I reservationen nämns\r\nkonstnärsnämnden. Utskottet beslöt för några år\r\nsedan att överföra 2 miljoner till experimentfilm.\r\nDet är glädjande att många vill ha medel från denna\r\nsatsning. Vi är dock inte redo att öka anslaget nu.</pre><pre>I reservationerna nr 7, 8, 10 och 11 föreslås att\r\nvisningsnämndens resurser skall ökas, stöd till\r\nbiografer osv. Utskottet får faktiskt hänvisa till den\r\nutredning som är tillsatt och att avtalet är förlängt\r\nendast 18 månader.</pre><pre>När det gäller reservation nr 9 tyckte jag att Ingrid\r\nSundberg gjorde en ful anmärkning om att det\r\nsocialdemokratiska partiets närstående\r\norganisationer skall få ut något via filmstödet. Det\r\ngällde Folkets Husföreningar. Jag ansluter mig till\r\nGudrun Schymans påpekande att man undrar vilka\r\nhus som är tillåtna i det här sammanhanget. Jag har\r\nalltid ansett att Folkets Hus är öppet för alla\r\nmänniskor, alla medborgare.</pre><pre>Herr talman! Jag yrkar bifall till propositionen med\r\nden ändring som utskottet föreslår och avslag på\r\nreservationerna och motionerna som är fogade till\r\nutskottets betänkande.</pre><pre></pre><pre>Anf. 68 LARS ERNESTAM (fp) replik:</pre><pre>Herr talman! Jag skall inte förlänga debatten så\r\nmycket. Jag skall bara ställa en fråga till Erkki\r\nTammenoksa. Det är ont om pengar nu, och det är\r\nsvårt att få statsbudgeten att gå ihop. Vi har\r\ndiskuterat kulturfrågor gång på gång här.\r\nGenomgående har det gällt besparingar ifrån\r\nsocialdemokraternas sida. Är det på något sätt\r\nideologiskt betingat att eftersom man är tvungen att\r\ngöra besparingar -- det gör alla partier i\r\nstatsbudgeten -- måste man för att kunna\r\nrättfärdiggöra besparingar låta dem gå ut över alla\r\nområden och även kulturen? Behövs det\r\nbesparingar på kulturområdet för att\r\nsocialdemokraterna utåt skall kunna motivera\r\nbesparingar på andra områden? Jag har kommit\r\nfram till slutsatsen att så måste det vara, eftersom\r\nman naggar de små anslagen på kulturområdet\r\ngång på gång.</pre><pre>Anf. 69 GUDRUN SCHYMAN (v) replik:</pre><pre>Herr talman! Jag skulle önska att Erkki\r\nTammenoksa och utskottsmajoriteten kunde ha så\r\npass mycket fantasi att de också hade kunnat\r\nföreställa sig inte bara vad som skulle hända med de\r\ngamla fina filmerna som inte kunde bli restaurerade\r\nutan vad som händer när en mängd bra och fina\r\nfilmer över huvud taget inte blir gjorda. Det är\r\ndetta det handlar om när man säger att man kan\r\nlägga pengar på den filmkulturella verksamheten --\r\nvilket jag tycker är bra, och jag har själv varit med\r\nom att motionera om det -- men inte har så mycket\r\nfantasi och inlevelseförmåga och bryr sig så pass att\r\nman kan se att om man inte gör det på det andra\r\nområdena så blir det ingenting. Den paradoxen\r\ntycker jag är märklig.</pre><pre>I betänkandet redovisar man öppet sin brist på\r\nargument, vilket i och för sig är ärligt. I ett fall säger\r\nman att eftersom det bara rör sig om 18 månader\r\nskall vi nu inte medverka till en försämring utan vi\r\nskall ge de anslag som behövs. När det gäller övriga\r\nområden säger man i stället att eftersom det är så\r\nkort tid bryr man sig inte om det. Det får\r\nnaturligtvis konsekvenser när man på det här sättet\r\ndrar ned på anslagen så att det under en 18-\r\nmånadersperiod över huvud taget inte finns några\r\nanslag eller att det blir så pass begränsade eller\r\nredan är intecknade. Saker blir inte gjorde, arbeten\r\nblir inte utförda och kulturella skatter kommer inte\r\nens till verket. Den fantasin tycker jag att man\r\nskulle kunna kräva att en majoritet av\r\nutskottsledamöterna i kulturutskottet skulle kunna\r\nha.</pre><pre>Anf. 70 INGRID SUNDBERG (m) replik:</pre><pre>Herr talman! Moderaterna har i huvudsak stött\r\npropositionen, och det är inte mycket jag kan säga\r\ntill Erkki Tammenoksa. Jag kan dock uttrycka min\r\nglädje över att han tog upp tidningsskriverierna i\r\nsamband med filmavtalet. Jag tycker att det är bra\r\natt de överord som kom till synes i stor del av den\r\nsvenska pressen framgår av kammarens protokoll.\r\nMan blir litet fundersam när man sedan ser vissa\r\npartiers yrkanden på 20, 30 eller 40 miljoner i\r\ntillskott. Det må vara tillåtet att fundera över i vad\r\nmån en mera restriktiv press skulle ha åstadkommit\r\nmera restriktiva äskanden när det gäller anslag.</pre><pre>Jag vill också uttrycka min glädje över att\r\nfraktstödet har försvunnit, vilket moderaterna\r\nlänge har yrkat på. Antagligen kommer även\r\nspridningsstödet att försvinna. Här har det\r\nhänvisats till vad jag sade om den politiska\r\ninriktningen av det stödet, nämligen att det går till\r\nen socialdemokraterna närstående organisation.\r\nJag har själv i åtskilliga år bott i en kommun där den\r\nenda samlingslokalen var Folkets Hus. Själv har jag\r\nsett både åtskilliga filmer och deltagit i andra\r\naktiviteter i Folkets Hus. För moderaterna är detta\r\nen principfråga. På område efter område verkar vi\r\nför att kulturstöd i olika former inte skall användas\r\nför att gynna vissa politiska riktningar.</pre><pre>Anf. 71 ERKKI TAMMENOKSA (s) replik:</pre><pre>Herr talman! Jag förstår inte vad Lars Ernestam\r\nmenar med att vi av ideologiska skäl skulle spara\r\nmed osthyvlar. Faktum är ju att s-gruppen i\r\nkulturutskottet har gjort hedervärda insatser, och\r\ndet vet Lars Ernestam. Kulturen har faktiskt fått ett\r\nstöd som vi utlovade i 1988 års valrörelse. Vad\r\nregeringen inte klarat av har vi i utskottet försökt\r\nrätta till.</pre><pre>Jag minns mycket väl att man i 1988 års valrörelse\r\npublicerade de i kulturellt hänseende bästa\r\nkommunerna. Det visade sig att en mängd\r\nsocialdemokratiska kommuner låg i toppen. I den\r\nabsoluta toppen låg Södertälja, som tyvärr inte fick\r\nnågot pris för sin satsning, utan där blev det i stället\r\nett maktskifte.</pre><pre>Till Gudrun Schyman vill jag säga att vi inte lider\r\nnågon brist på argument och inte heller är\r\ninkonsekventa i vår satsning på den filmkulturella.\r\nNär Filminstitutet påvisade att man inte längre\r\nhade några resurser för att bevara och restaurera\r\ngamla filmer, påverkade detta den\r\nsocialdemokratiska gruppens agerande i\r\nkulturutskottet.</pre><pre>Jag hävdar alltså fortfarande att vi inte varit\r\ninkonsekventa i våra ställningstaganden när det\r\ngäller kortfilmen. Jag tror att Bengt Göransson i\r\nden här debatten kommer att visa att det blivande\r\nfilmavtalet under den tid vi har framför oss kommer\r\natt ge ännu mer.</pre><pre>Anf. 72 LARS ERNESTAM (fp) replik:</pre><pre>Herr talman! Socialdemokratiska kommuner har\r\ngjort både bra och mindre bra saker på\r\nkulturområdet. Men vad jag sade gällde den just nu\r\naktuella situationen. När det skall göras\r\nbesparingar, så som sker i årets budget, har\r\nkulturen alltid fått vara med och ta sin andel.\r\nDäremot har det inte gällt andra delar av den\r\nsocialdemokratiska politiken, t.ex. avdragsrätten\r\nför fackföreningsavgifter och mycket annat.</pre><pre>Är kulturen någonting som socialdemokraterna\r\nanser att man inte behöver skydda i besparingstider\r\nutan att kulturen måste ta sin del av besparingarna?\r\nSker detta för att de stora grupperna skall förstå\r\nbehovet av besparingar och att besparingarna då\r\näven måste göras på kulturens område? Det var den\r\nfrågan jag ville ha belyst.</pre><pre>Anf. 73 GUDRUN SCHYMAN (v) replik:</pre><pre>Herr talman! Jag betvivlar inte de fakta som Erkki\r\nTammenoksa och övriga ledamöter i\r\nkulturutskottet har tagit del av när det gäller\r\nkonsekvenserna för Cinematekets verksamhet och\r\nandra filmkulturella ändamål. Jag har också tagit\r\ndel av dessa fakta, och det är en av anledningarna\r\ntill att vi skrev motionen. Men jag har också tagit\r\ndel av de konsekvenser nedskärningarna på alla\r\nandra områden kommer att få för dem som arbetar\r\ninom de olika verksamheterna. Jag antar att\r\nledamöterna i kulturutskottet har tagit del även av\r\ndessa konsekvenser men inte brytt sig om dem.</pre><pre>Filmcentrum redovisar vad detta kommer att få för\r\nkonsekvenser för dess verksamhet. Det samma\r\ngäller Folkets Bio och Frilansfilmarnas förening.\r\nDet handlar om visning, om spridning, om aktivt\r\narbete bland barn och ungdom med film, om\r\nproduktion av kortfilm och dokumentärfilm av hög\r\nkvalitet, osv. Jag menar att vi har ett ansvar för att\r\nslå vakt om en filmpolitik med mångfald.</pre><pre>Det finns fakta i alla dessa mål, Erkki\r\nTammenoksa, och inte bara när det gäller\r\nrestaurering av gammal film. Vad jag tycker är så\r\nmärkligt är att man inte tagit till sig dessa fakta och\r\ninsett att detta kommer att få konsekvenser. Detta\r\nstämmer väl överens med vad som har skrivits i\r\npressen och med den opinion bland kulturarbetare\r\nsom faktiskt kommit till uttryck under den här\r\ndebatten.</pre><pre>Detta är inte någon gråtvals, utan det är fråga om\r\nmänniskor som känner till det som vi pratar om och\r\nsom arbetar inom dessa områden. De har klart talat\r\nom vilka konsekvenserna blir, och de ställer frågan\r\ntill politikerna: Är det så ni vill ha det? Är ni\r\nberedda att ta konsekvenserna av de beslut ni fattar\r\npå filmens område. Tyvärr är en majoritet beredd\r\natt fatta beslut som får dessa konsekvenser, och jag\r\nanser att det innebär att man överger de\r\nfilmpolitiska målen. Jag skall lyssna med stort\r\nintresse till kulturministern när han går in i\r\ndebatten och talar om hur han har tänkt sig att de\r\nfilmpolitiska målen skall kunna vidmakthållas.</pre><pre>Anf. 74 ERKKI TAMMENOKSA (s) replik:</pre><pre>Herr talman! Jag respekterar givetvis, Lars\r\nErnestam, folkpartiets intresse för kulturfrågor. Vi\r\nutlovade i valrörelsen 1988 till kulturen 300 nya\r\nmiljoner. Det har blivit nästan 400 miljoner. Sedan\r\nfår ni säga vad ni vill. Under de första åren efter den\r\nsocialdemokratiska valsegern 1982 kom\r\nkulturfrågorna faktiskt väldigt lindrigt undan när\r\ndet gäller besparingar. Sedan är det en annan sak\r\natt företrädare för olika avsnitt i samhället får\r\nförsvara sina områden. Om en utveckling är på\r\ngång, exempelvis inom Riksteatern, är det givet att\r\ndet återspeglas i siffrorna i budgeten. Det är ju inte\r\nbara vårt parti som har gett uttryck för sina\r\nsynpunkter i pressen, utan det har alla partier gjort.</pre><pre>Vi har alltså höjt anslagen till kulturen, och vi är\r\nberedda att försvara de insatser som gjorts.</pre><pre>Till Gudrun Schyman: Först vill jag tacka för ett\r\nfantastiskt bra uttal av mitt namn -- det är kultur det\r\nockså. För säkerhets skull vill jag påpeka för\r\nGudrun Schyman att det var Aftonbladet som\r\ntalade om ''gråtvals'', inte jag. Jag uppskattar\r\nmycket att kulturfrågorna uppmärksammas i\r\npressen. Då känns det menignsfyllt att arbeta i\r\nriksdagen och i kulturutskottet. Det har blivit en\r\navsevärd förbättring när det gäller bevakningen av\r\ndebatten om kulturfrågor här i kammaren.</pre><pre>Anf. 75 Utbildningsminister BENGT\r\nGÖRANSSON (s):</pre><pre>Herr talman! Låt mig inleda med att tacka den rad\r\nav talare som harangerat mig för att jag är här. Jag\r\nsätter naturligtvis värde på att min närvaro både\r\nnoteras och uppenbarligen väcker tillfredsställelse.\r\nSamtidigt vill jag uttala att jag gärna både är här\r\nunder dessa debatter och deltar i dem. Jag kan dock\r\ninte underlåta att nämna att jag emellanåt känner\r\nmig en smula ensam tillsammans med de få\r\nledamöter som är närvarande i denna väldiga\r\nkammare. Vi trängs ju inte precis med varandra när\r\nvi för dessa debatter.</pre><pre>Den här filmdebatten är värdefull och intressant.\r\nDen är det därför att den i hög grad visar en\r\nambition från partiernas sida att stödja och\r\nutveckla svensk film. Den är intressant också som\r\nfenomen på den typ av desinformation som man\r\nnästan schablonmässigt anser sig ha rätt att sprida,\r\nt.ex. när Lars Ernestam gång på gång går upp och\r\nfrågar varför besparingarna skall gå ut över\r\nkulturområdet. Det har inte skett några\r\nneskärningar på kulturområdet. Regeringen har\r\ninte föreslagit några sådana besparingar. På samma\r\nsätt talar Gudrun Schyman om nedskärningar av\r\nfilmanslagen. Filmanslagen har föreslagits bli\r\nökade. I den proposition som jag har överlämnat\r\ntill riksdagen föreslås statsbidragen bli ökade. Det\r\när sanningen. Det är de som struntat i att gå på bio\r\nsom har dragit in sina bidrag, och det är därför det\r\nfattas pengar för Filminstitutet. Det är faktiskt den\r\nkommersiella verksamheten som har gått åt\r\nskogen, och det är därför det fattas pengar i\r\nFilminstitutet. Det beror alltså inte på att staten har\r\ndragit in några bidrag. Statsbidragen föreslås som\r\nsagt bli höjt.</pre><pre>Videobranschen fick emellertid en enorm\r\ndoppning, och många i denna kammare ser med\r\ntillfredsställelse att videouthyrningen har minskat.\r\nMen man måste i det stycket vara korrekt när man\r\nvill återge fakta.</pre><pre>Jag tar gärna emot skällning över att jag är en usel\r\nkulturminister som inte omedelbart förmår att fylla\r\nde hål som uppstår när folk slutar gå på bio och\r\nslutar hyra videokassetter. Den skällningen kan jag\r\nta, men jag tycker inte att det är rimligt att man gör\r\ngällande att anslagen skulle ha föreslagits bli\r\nsänkta. På den punkten tycker jag att det finns\r\nanledning att vara mer precis.</pre><pre>Jag skulle vilja välja att i den här debatten ta upp ett\r\nresonemang som Gudrun Schyman initierade. Hon\r\nställde frågan: Vad händer nu, vad händer härnäst?\r\nSedan säger hon någonting som jag vill\r\ntillrättalägga: Nu har vi fått ett tillstånd som är\r\nnästan avtalslöst. Det är ju tvärtom. Regeringen\r\nhar ju sett till att vi har avtalet kvar, eftersom vi inte\r\nville ha ett avtalslöst förhållande. Detta är skälet till\r\natt vi måste ha ett provisoriskt avtal och att vi måste\r\nacceptera en sänkning av bidragen från de\r\nvideouthyrare som har litet risiga affärer. Men jag\r\ntyckte att det var viktigt att avtalet fanns kvar,\r\neftersom jag ser så stora värden i att en kommersiell\r\nbransch är med och tar sitt anvar. Jag vill, Gudrun\r\nSchyman, inte hamna i en situation, där\r\nskattebetalarna helt får ta ansvaret för svensk film\r\noch för Filminstitutets filmkulturella uppgifter,\r\nmedan filmens affärsmän bara behöver ta ansvar\r\nför sina vinster och inte för sina förluster. Jag tycker\r\natt det är bra om de som verkar inom en bransch\r\när med och tar ansvar också för annat än i snävaste\r\nmening sina egna affärer. Jag är litet förvånad över\r\natt Gudrun Schyman, som gör gällande att hon\r\nrepresenterar en vänstersyn på tillvaron, tycker att\r\nman så ensidigt skall gynna affärsmän och befria\r\ndem från allt annat än det spekulativa ansvaret. Jag\r\ntycker att det vore dumt att göra det, Gudrun\r\nSchyman. Därför har vi sett till att avtalet finns\r\nkvar.</pre><pre>Avtalet behöver emellertid formas om. I nuvarande\r\nform kommer det inte att kunna fylla sin funktion.\r\nUppenbart är att de inte kan alstra de pengar som\r\nbehövs.</pre><pre>Under 1980-talet har det i själva verket varit\r\n''bingo'' för Filminstitutet. Det finns inget\r\nkulturområde som har haft en så enorm tillväxt av\r\nsina resurser som filmen. Från 1982 har realvärdet\r\nökat med 40 % och med 75 % från 1980. Det är\r\nalltså en mycket kraftig ökning som Filminstitutet\r\noch filmens verklighet har kunnat tillgodoräkna sig\r\nunder den här perioden. Det beror naturligtvis på\r\nden videoboom som uppstod.</pre><pre>Också de filmkulturella ändamålen har fått oerhört\r\nstarkt ökade resurser under 1980-talet. Det har\r\nvarit en realhöjning med 30 % under\r\navtalsperioden, även om hänsyn tas till den\r\nsänkning av nivån som man kan tillgodoräkna sig\r\nunder kommande budgetår med det provisoriska\r\navtalet. Trots detta är den nivån 30 % högre än vid\r\navtalsperiodens början. Detta är de fakta som\r\ngäller för filmen och filmarbetet. Men det hindrar\r\ninte att man om man har tömt fonderna, vilket man\r\nhar gjort, inte kan göra en film i dag. Det är riktigt.\r\nDet är problem för den svenska filmproduktionen.\r\nJag tycker att det är mycket viktigt att man ser till\r\natt man får tillbaka pengar, visar filmer så att folk\r\nbetalar för att se dem. Det måste man göra. Det är\r\nviktigt att vi ser till att de televisionsföretag som\r\nvisar filmer tillför Filminstitutet och\r\nfilmproduktionen resurser. När vi i höstas i\r\nsamband med avtalsförhandlingarna valde att\r\nfördela uppgifterna och fördela resurserna blev\r\nresultatet att det skedde en förändring av\r\nprocentsatserna. Detta skedde därför att alla de\r\nsom agerade, alla som uppvaktade mig, skrev brev\r\noch gjorde inlägg hävdade vikten av att vi håller\r\nproduktionen kvar. Jag noterar den spänning som\r\nfinns mellan Gudrun Schyman och andra deltagare\r\ni debatten. Gudrun Schyman talar just om behovet\r\nav produktion och produktionen som en grund för\r\nfilmens fortsatta bestånd i Sverige, medan\r\nföreträdare i övrigt i debatten pekar på de\r\nfilmkulturella ändamål som Filminstitutet har\r\nansvaret för.</pre><pre>Vad tänker sig regeringen då för framtiden? Jo,\r\nframför allt har jag sett det -- det började jag med\r\natt säga -- angeläget att vi behåller ett filmavtal.\r\nGår det inte, måste vi finna andra former. Men\r\ninnan vi ger upp den tanken vill jag ha en ordentlig\r\noch rejäl översyn av filmområdet. Jag har därför\r\nuppdragit åt landshövdningen Jan Rydh att som\r\nutredare av filmpolitiken belysa målen för den\r\nstatliga svenska filmpolitiken, redovisa alternativa\r\nmodeller för kulturpolitiska insatser, analysera det\r\nnuvarande filmstödets rationalitet och effektivitet\r\nsamt redovisa förutsättningarna för ett nytt avtal\r\noch i övrigt analysera frågor som har betydelse för\r\nsvensk film. Det är den uppgiften som utredaren\r\nhar. Svaret på frågan är alltså: Regeringens avsikt\r\när att skapa förutsättningar för en offensiv och\r\nframgångsrik filmpolitik också i fortsättningen,\r\nvilket den hittillsvarande filmpolitiken faktiskt\r\nockså har varit, men att göra det på grundval av ett\r\nutredningsarbete där alla berörda har möjlighet att\r\nvara med.</pre><pre>När vi diskuterar film blir diskussionen lätt litet\r\nteoretisk. Jag skulle, för att konkretisera frågan\r\nlitet, vilja ställa en fråga till Gudrun Schyman, Jan\r\nHyttring, Lars Ernestam och andra som deltagit i\r\ndebatten: Vilken av de svenska filmer som\r\npremiärvisades under det gångna året tycker ni var\r\nden bästa som ni har sett? Om ni skall dra slutsatser\r\nav varför den blev eller inte blev en\r\npublikframgång, vad skulle ni dra för slutsatser?\r\nVad var det för insatser som fattades? Vad skulle ni\r\ni praktiken vilja göra för att stödja den film som ni\r\ntycker var bäst av fjolårets svenska filmer?</pre><pre></pre><pre>Anf. 76 GUDRUN SCHYMAN (v):</pre><pre>Herr talman! Det var bra att Bengt Göransson\r\nuppskattade diskussionen och tyckte att den var\r\nvärdefull och intressant. Men att det också skulle\r\nvara ett uttryck för desinformation tycker jag inte.\r\nDäremot måste jag säga att så som Bengt\r\nGöransson uppfattade åtminstone vad jag sade och\r\nsom han återgav här kan kallas för desinformation.\r\nJag har faktiskt inte sagt att vi inte skall ha något\r\nfilmavtal, Bengt Göransson. Jag tycker också att\r\ndet är bra att branschen är med och betalar. Jag vill\r\ninte på något sätt ensidigt gynna de kommersiella\r\nkrafterna och befria dem från ansvar, som Bengt\r\nGöransson påstod att jag vill. Tvärtom tycker jag\r\natt de skall ta ett ansvar, och jag tror att de t.o.m.\r\nkan ta ett ökat ansvar. Vad jag kritiserar är att man\r\ni det här läget, som jag är medveten om inte är\r\navtalslöst men som får den effekten, inte bryr sig\r\nom de problem och brister som man har, eftersom\r\nfilmbranschens ansvar har minskat genom\r\nminskade intäckter. Man säger i stället: Okej, det\r\nfår vara så här under två år framåt. Då menar jag\r\natt man inte tar ett politiskt ansvar för den\r\nuppkomna situationen, Bengt Göransson. Jag\r\ntycker att det hade varit rimligt att staten i ett\r\növergångsskede hade gått in och tillförsäkrat\r\nfilmindustrin det stöd som behövs för att den skall\r\nkunna fortsätta fram tills man har fått ett nytt avtal.</pre><pre>Vi har den enkla begäran i våra motioner att man\r\ninte nu, precis vad gäller Cinemateket och det\r\nfilmkulturella området, skall försätta de andra\r\nområdena inom filmen i en sådan situation att det\r\när stopp överallt och omöjligt att bedriva den\r\nverksamhet som vi tydligen är överens om skall\r\nbedrivas, med en mångfald, inte en ensidig\r\ninriktning bara på biograffilmer och kommersiella\r\nfilmer. Man kan ju diskutera, Bengt Göransson, i\r\nett läge där vi har ett minskat antal kronor och ören\r\nsom kommer från branschen vem som skall ha\r\nansvaret. Är det så givet att vi i den här situationen\r\nskall säga, som direktiv inför det nya avtalet och till\r\nde nya utredningarna, att allt måste ske inom de\r\nekonomiska ramar som finns i dag, när vi ju kan\r\nkonstatera att folk inte går lika mycket på bio som\r\nförr? Vems är ansvaret för de filmpolitiska målen,\r\nBengt Göransson? Är det de kommersiella\r\nkrafternas ansvar eller är det enbart branschens\r\nansvar? Finns det inte i regeringen ett ansvar för att\r\nuppfylla de filmpolitiska mål som man har uttalat\r\nsig för? Man kan väl inte bara säga: Slutar folk gå\r\npå bio, så gör de det, det är vars och ens ensak. För\r\ndå vill man tydligen inte ha mångfald i utbudet. Det\r\ntycker jag är att sticka huvudet i sanden. Det är\r\nstrutspolitik, Bengt Göransson, och det har jag rätt\r\natt anklaga ministern för.</pre><pre>Anf. 77 LARS ERNESTAM (fp):</pre><pre>Herr talman! Jag tänkte fortsätta med den\r\nekonomiska diskussionen. Det var ju en\r\nkrissituation, och en brandkårsutryckning\r\nbehövdes, men det klarade man inte av. Vi har fört\r\nen diskussion om ekonomin vid flera debatter\r\ntidigare, så det finns kanske inte anledning att\r\nfortsätta med det.</pre><pre>Jag delar kulturministerns uppfattning om att det är\r\nviktigt att branschen tar sitt ansvar. Jag tycker att\r\nfilmområdet är ett område där vi verkligen har\r\nkunnat visa att en fungerande marknadsekonomisk\r\nbransch också får ta ett kulturellt ansvar.</pre><pre>Den fråga jag skulle vilja ställa till kulturministern\r\näven om den naturligtvis inte är lätt att besvara nu\r\nnär en utredning skall göras är: Är ministern\r\noptimist när det gäller möjligheterna att få ett nytt\r\navtal där proportionerna mellan branschen och\r\nstaten är oförändrade?</pre><pre>Ministern ställde frågor till oss om de filmer som vi\r\nhar sett. Lika viktigt som han tycker att det är aktivt\r\ndelta i debatterna tycker kulturministern det är att\r\naktivt delta i kulturlivet. Det beundrar jag. Jag har\r\ninte sett så många svenska filmer. Jag har sett en\r\nsvensk film men jag minns inte namnet på den, och\r\nden var säkert inte så kulturell. Sådana filmer har\r\nockså sitt intresse, men jag vill inte gå in i en sådan\r\ndebatt nu. Bedömningar i det hänseendet -- jag har\r\nockså gjort bedömningar många gånger under de\r\nmånga år som jag arbetat inom kultursektorn --\r\nskall göras av människor på olika sektorer som är\r\nriktigt bra bedömare, kulturskapare och\r\nkulturarbetare, vilka tar engagerat del i kulturlivet.\r\nRiksdagen skall anvisa pengar, de kulturella\r\nbedömningarna skall göras av människor som är\r\nkulturskapare. Men det hindrar naturligtvis inte,\r\nkulturministern, att vi skall ta del av och lägga våra\r\nsynpunkter på vad som sker.</pre><pre>När det gäller bio har jag inte hunnit så långt som\r\njag kanske borde ha gjort.</pre><pre>Anf. 78 INGRID SUNDBERG (m):</pre><pre>Herr talman! Kulturministern ställde en direkt\r\nfråga till oss. Han ställde inte frågan direkt till mig,\r\nvilket kanske beror på att jag tillhör dem som inte\r\nuttryckte min glädje över att Bengt Göransson var\r\nnärvarande i kammaren. Men det har jag gjort så\r\nmånga gånger tidigare att jag hoppas att det så att\r\nsäga gäller för resten av tiden.</pre><pre>Jag tror att jag har sett de flesta svenska filmer. Som\r\ndirekt svar kan jag ange Wallenbergfilmen som den\r\nbästa. Bengt Göransson undrade också vad vi\r\nskulle vilja göra. Det blir lätt så att man upprepar\r\nsig i debatter av det här slaget. Jag har tidigare\r\nframfört det orimliga i att bara videobranschen och\r\nfilmbranschen skall vara med och betala och inte\r\ntelevisionen i högre grad.</pre><pre>Jag är övertygad om att Wallenbergfilmen kommer\r\natt visas i svensk television om sådär 4--15 år, men\r\natt den inte kommer att visas under 1992. I så fall\r\nskulle det ha samband med den diskussion vi för här\r\ni dag.</pre><pre>För att förmå folk att gå på bio måste man lära\r\nmänniskor att film kan vara roligt och bra. Det lär\r\nde sig inte av 40-talsfilmer och en och annan 50-\r\ntalsfilm.</pre><pre>Kulturministern är minister också för radio och\r\ntelevision. För mig är det fortfarande obegripligt att\r\nman, när dessa avtal skall träffas, inte försöker\r\nuppnå en situation där de upphovsrättsliga frågorna\r\nkan lösas. På dansk television kan man se ganska\r\nnya svenska filmer, medan man måste vänta i\r\ndecennier för att få se dessa filmer på svensk\r\ntelevision. Det har rests en mur kring televisionen,\r\nsom medverkar till att bio blir någonting\r\nfrämmande för svenska folket. Man går inte på bio.</pre><pre>Som jag tidigare sade tror jag att biograflokalernas\r\nutformning spelar en stor roll. Ansvaret för att det\r\ninte alltid är en fest och en glädje att gå på bio ligger\r\ni mycket hög grad på filmbranschen själv. Från\r\ndepartementets sida har man inte heller lyckats lösa\r\nde frågor som har varit aktuella sedan TV började\r\nsin verksamhet, nämligen att man skall kunna visa\r\nbiofilmer inom rimlig tid från det att de har visats\r\npå biograferna -- all right, jag kan förstå att det inte\r\ngår så länge filmerna visas på biograferna. Det är\r\nmitt direkta svar på statsrådets fråga.</pre><pre>Anf. 79 JAN HYTTRING (c):</pre><pre>Herr talman! Kulturministern och jag är nog\r\növerens om att det även i fortsättningen måste tas\r\nett stort ansvar från branschens sida, dvs. från\r\nnäringens och televisionens sida.</pre><pre>Det är ingen önskvärd utveckling att endast\r\nregeringen eller riksdagen skall stå som garant för\r\nfilmproduktionen.</pre><pre>Bengt Göransson sade att det är biografbesökarna\r\nsom har bidragit till denna situation. De har sett till\r\natt det blir mindre med pengar. Man skall inte\r\nförglömma att det faktiskt har hänt en hel del som\r\nkan förklara det hela. Det har t.ex. blivit en större\r\ntillgänglighet till satellitsänd television. De som har\r\nmöjlighet att ta emot dessa program kan se en\r\nmängd filmer, vilket naturligtvis gör att de går\r\nmindre på bio. Dessutom hyr man färre\r\nvideofilmer. De bolag som skickar dessa filmer via\r\nsatellit till svenska mottagare deltar ju inte alls i\r\nfinansieringen av svensk filmproduktion. Det är\r\ndärför som situationen har genomgått en radikal\r\nförändring, och denna utveckling kommer ju att\r\nfortgå.</pre><pre>Vi ser fram emot diskussionerna och\r\nförberedelsearbetet inför nästa avtal, då vi skall\r\ndiskutera hur televisionen, videoproducenter och\r\nvideouthyrare kan bidra för att garantera ett stöd\r\ntill svensk filmproduktion.</pre><pre>Bengt Göransson undrade vad jag ville göra för\r\nfilmproduktionen. Den mest angelägna insatsen är\r\natt det skall finnas en garanti i botten för att man\r\nskall trygga mångfalden när det gäller svenska\r\nfilmer, i annat fall hänvisas man enbart till inköpta,\r\nframför allt amerikanskproducerade filmer. Jag gör\r\ningen kvalitetsbedömning -- många av de\r\namerikanska filmerna är bra -- men om man skall\r\nspegla svensk kultur, måste man också ha en svensk\r\nfilmproduktion för att kunna erbjuda biopubliken\r\nen mångfald. Det är mitt svar på Bengt Göranssons\r\nfråga.</pre><pre>Anf. 80 KAJ NILSSON (mp):</pre><pre>Herr talman! Jag vill bara påminna om den\r\nfinansieringskälla som finns i den kommande\r\nreklam-TV-kanalen. Det är en finansieringskälla\r\nsom vi har föreslagit att man skall använda sig av,\r\noch jag tror att det finns en framtid i den.</pre><pre>Jag vill samtidigt påminna om att Filminstitutet\r\nsjälvt vid de två senaste anslagsframställningarna\r\nhar föreslagit en tillfällig höjning av TV-licensen\r\nmed 30 kr. per hushåll. Man beräknar att dessa\r\nmedel skulle uppgå till 90 milj.kr. per år och\r\nförvaltas fristående från Filminstitutet och Sveriges\r\nradio-koncernen. Dessa pengar skulle användas för\r\nproduktion av filmer att visas på biograf och att\r\ndistribueras på hemvideo. Dessutom skulle de vara\r\ngaranterad visning på allmäntelevisionen.\r\nFilminstitutet finner fortfarande detta förslag till\r\nytterligare resurskällor för svensk filmproduktion\r\nvärt en seriös prövning i regeringskansliet. Det vore\r\nintressant att höra kulturministerns syn på detta\r\nförslag.</pre><pre>Anf. 81 Utbildningsminister BENGT\r\nGÖRANSSON (s):</pre><pre>Herr talman! Kaj Nilsson frågade vad jag har för\r\nsyn på de förslag till ekonomiska förstärkningar\r\nsom Filminstitutet har fört fram. Jag såg inte dessa\r\nförslag som särskilt realistiska.</pre><pre>Det finns ett filmavtal och ett filminstitut som\r\narbetar inom ramen för ett avtal, vilket berör vissa\r\nbestämda parter, nämligen stat, bransch och vissa\r\nandra företrädare för filmens verksamhet. Jag har\r\nmycket svårt att tänka mig att Filminstitutet skulle\r\nha någon sorts egen beskattningsrätt när det gäller\r\nen tredje verksamhet, som inte ingår i avtalet. Om\r\nman hade tillmötesgått Filminstitutets förslag, hade\r\nman bäddat för en direkt upplösning av filmavtalet.\r\nDärför såg jag inte förslaget som realistiskt.</pre><pre>När verksamheter av olika skäl sviktar och man\r\nbehöver ha bidrag, hittar man gärna något annat\r\nområde som kan beskattas. Harry Schein brukade\r\npå sin tid ironisera över att vi inom kulturpolitiken\r\ngärna sökte finna sådana ordningar att\r\nbokköparnas tillskott skulle betalas av biobesökare\r\noch biobesökarnas tillskott av dem som spelade\r\nhandboll eller något liknande. Det är en alldeles\r\nomöjlig lösning, och därför ansåg jag den inte vara\r\nrimlig.</pre><pre>Däremot är det min bestämda utgångspunkt för\r\nden utredning som skall göras och de\r\növerläggningar som skall föras att det är nödvändigt\r\natt televisionen, som är en stor filmvisare, ges\r\nmöjlighet att vara med i filmavtalet. Vi skall nu\r\nundersöka hur det kan gå till. Detta är naturligtvis\r\ninte en helt okontroversiell fråga för dem som är\r\nföretagare inom biografverksamheten,\r\nfilmproduktionen och inom filmbolagen. Om\r\ntelevisionen skall ta detta stora ansvar, måste\r\ntelevisionen i någon form vara med som avtalspart\r\noch inte som något beskattningsobjekt för svensk\r\nfilmindustri. Detta vore en alldeles omöjlig och\r\norimlig lösning. Det är därför som jag var så\r\navvisande mot denna tanke.</pre><pre>Jan Hyttring hade rätt. Vi är helt överens. Jan\r\nHyttrings förklaring till att folk har minskat sina\r\nbiobesök och slutat hyra video är naturligtvis riktig.\r\nSamtidigt är jag rädd att det inte är tillräckligt att\r\nge produktionsgarantier. Vi måste ändå ha någon\r\nform -- det var därför som jag ställde frågan om hur\r\nman skall föra ut de filmer som visas -- för att kunna\r\nse till att filmerna får en chans att möta publiken.</pre><pre>Det var inte med några dolska avsikter som jag inte\r\nriktade frågan särskilt till vare sig Ingrid Sundberg\r\neller Kaj Nilsson. Jag valde bara att i ett hastigt\r\nsvep fånga upp några av de ansikten som jag råkade\r\nse.</pre><pre>Det finns emellertid ett litet problem, som jag har\r\nfått på nöten för när jag har påpekat. Nu får jag\r\nkanske på nöten igen när jag påpekar att ett stort\r\nantal av de filmer som producerades förra året hade\r\nmycket liten publik, och det är djupt beklagligt.\r\nDärmed har jag inte underkänt dessa filmer eller\r\nsagt att de var av dålig kvalitet. Enligt vad som kan\r\nutläsas av statistiken visades en av de filmer som\r\nproducerades -- om jag minns rätt -- för 84 eller 88\r\nbesökare. Det är en skakande uppgift. Då säger\r\nman: Men tänk på att den skall ju visas i TV, den är\r\negentligen inte tänkt som biograffilm.</pre><pre>Av detta drar jag i alla fall den slutsatsen att det\r\nnuvarande systemet har ett grundläggande fel om\r\nfilmen för att visas i och produceras för TV skall\r\ndras upp på en, två, tre, eller fyra biografvisningar\r\nför sammanlagt 88 besökare. Det som man gör i\r\ndetta ögonblick är att både för TV-företaget och för\r\nTV-företagets tittare sätta ett pris på den filmen.\r\nDen dagen som den filmen visas i TV kommer\r\ntelevisionen inte att värdera den till de miljoner\r\nsom den har kostat att spela in, utan den kommer\r\natt värderas till priset av 88 besökare som ville se\r\nden på bio. Då har man i själva verket klassat ned\r\nden, som jag förmodar, mycket goda film som man\r\nhade lust att göra och visa för en stor publik. Detta\r\när att grovt missa publikarbetet, och då måste vi se\r\ntill att avtalet i varje fall på den punkten ändras.\r\nDet gäller inte bara Sveriges television utan även\r\nalla som sysslar med TV-verksamhet i Sverige, och\r\nde blir allt fler. Därför är det viktigt att också andra\r\nkanaler och de som visar kabelsända program i\r\nnågon form kan föras in i det nya TV-avtalet.</pre><pre>Jag vidhåller, Gudrun Schyman, att om man säger\r\natt om branschen sviker sitt ansvar måste staten gå\r\nin och ta det, då har man befriat branschen från\r\ndess ansvar. Jag kan inte dra någon annan slutsats\r\nav det som Gudrun Schyman sade. Då kan man\r\nnaturligtvis fråga vem som har ansvaret för de\r\nfilmpolitiska målen. Det är inte så enkelt som att\r\njag säger att det är staten företrädd av regeringen\r\noch utbildningsministern. Ansvaret är naturligtvis\r\nytterst de svenska medborgarnas, publikens.\r\nPubliken har ett ansvar för de filmer som visas. Det\r\nförhåller sig på ett sådant sätt i kultursamhället att\r\nden teaterintresserade har ett ansvar för att teatern\r\nkan fungera, att den kan möta sin publik, att\r\nteaterns företrädare behandlas anständigt och att\r\nfilmens konstnärer behandlas anständigt. Om\r\npubliken inte vill gå på bio måste vi som tycker att\r\ndet är bra att se film på bio allvarligt fundera över\r\nhur vi skall göra för att intressera fler att se film på\r\nbio.</pre><pre>Det gångna året har en del filmer fått en ganska stor\r\npublik och en hygglig uppmärksamhet. Dit hör\r\nWallenbergfilmen. En del filmer som har en bred\r\nunderhållningsambition som Macken når\r\nantagligen ganska många som skrattar och har\r\nroligt några timmar. En film som jag tycker hade\r\nbehövt betydligt mer uppmärksamhet än den har\r\nfått är den för många år sedan till Sverige\r\ninvandrade Carlo Bersottis film Ett paradis utan\r\nbiljard. Det är en utomordentligt lärorik, rolig och\r\nunderhållande film men som naturligtvis behöver,\r\nantar jag, ett antal ganska små biografer för att\r\nkunna visas så pass länge att den som såg den på\r\nmåndagen skall hinna påverka någon att se den på\r\nlördagen eller möjligen nästa måndag. Det är där vi\r\nhar den nya biografstrukturen som en möjlighet\r\noch inte som ett hinder.</pre><pre>Vi vill alltså se till att vi får ett nytt avtal. Och jag\r\när, Lars Ernestam, optimist i fråga om ett nytt avtal.\r\nJag hade inte ett ögonblick övervägt att sätta i gång\r\nen utredningsapparat om jag inte hade trott att\r\nfilmavtalet i grunden var bra och att det fanns ett\r\nvärde i denna breda uppslutning där man engagerar\r\nockså branschens företrädare i verksamheten och\r\nutnyttjar, om jag får använda uttrycket,\r\nkommersialismens goda krafter för goda syften.</pre><pre>Jag är övertygad om att vi under en intensiv\r\nutredningshöst kommer att kunna komma därhän\r\natt vi faktiskt får ett avtal. Jag tror att intresset från\r\nde många som agerar på marknaden i skilda former\r\nblir så stort att vi kommer att klara den uppgiften.\r\nSamtidigt ser jag det som mycket angeläget att slå\r\nfast att det som ett sådant avtal skall stödja och\r\nmöjliggöra är tillkomsten av sådant som i någon\r\nmån kan sägas vara en spjutspets och en utveckling.\r\nDet är konstnärligt inriktad film som självfallet\r\nskall syfta till och ha möjlighet att också nå en bred\r\npublik. Men det finns inte någon anledning att ha\r\nett filmpolitiskt system med ett filmavtal om syftet\r\nmed det uteslutande skulle vara att omfördela\r\nslantar från det ena filmbolaget till det andra vid\r\nproduktionen av trivialfilm. Den sortens filmavtal\r\nbehöver vi inte.</pre><pre></pre><pre>Anf. 82 GUDRUN SCHYMAN (v):</pre><pre>Herr talman! Jag tror att Bengt Göransson och jag\r\när överens om åtminstone vad vi inte skall ha. Jag\r\nsyftar på det som han sade på slutet av sitt\r\nanförande, nämligen att vi inte behöver en\r\nfilmpolitik som bara skall se till att den\r\nkommersiella filmen kan fortsätta att produceras.</pre><pre>Men jag vänder mig bestämt mot att det som jag\r\nsade om att staten i det här läget skulle gå in och se\r\ntill att det finns pengar tills ett nytt avtal träffas\r\nskulle vara detsamma som att befria branschen från\r\nsitt ansvar. Jag tycker inte att det är det. Men jag\r\nanser att Bengt Göransson, som minister i den\r\nsocialdemokratiska regeringen, har ett ansvar, så\r\nlänge han sitter där, för att man lever upp till de\r\nfilmpolitiska mål som är fastställda. Det kan inte\r\nvara bara branschens ansvar att de filmpolitiska\r\nmålen uppfylls. Det handlar om en tvåårsperiod,\r\ndet är vi också överens om, i avvaktan på ett nytt\r\navtal. Både Bengt Göransson och jag hoppas att\r\nbranschen skall fortsätta att ge stöd och dessutom\r\ngöra det i ännu större utsträckning. Men man kan\r\ninte bara kapitulera inför det faktum att människor\r\ninte går på bio lika mycket som tidigare. De\r\nfilmpolitiska målen kan inte vara avhängiga enbart\r\nav den kommersiella filmens utveckling. Då kan vi\r\nlika gärna skrota dem.</pre><pre>Jag tycker att detta ligger snubblande nära\r\nargumentationen att man skall ge folk vad folk vill\r\nha, att det som människor vill ha lever av sin egen\r\nkraft och att de människor som går på bio får ta\r\nansvar för att det blir bra filmer. Tänk om vi skulle\r\nsäga samma sak inom utbildningens område, Bengt\r\nGöransson, dvs. att de som vill ha en\r\nutbildningspolitik och de som är nöjda med skolan\r\ngår i den, och de som inte gör det struntar vi i. Jag\r\ntror inte att man kan resonera på det sättet över\r\nhuvud taget. Det finns ett politiskt ansvar för att de\r\nmål och riktlinjer som man har satt upp också skall\r\nkunna omsättas i verkligheten. Och i detta\r\nsammanhang har Bengt Göransson och regeringen\r\nett ansvar att se till att det inte blir ett glapp på två\r\når. Det är detta som vi har försökt påpeka i\r\nmotioner och som flera ledamöter i kulturutskottet,\r\nmen tyvärr inte en majoritet, har ställt sig bakom.\r\nJag kallar detta för strutspolitik. Jag tycker att den\r\ninnebär att man sviker de filmpolitiska målen. Och\r\njag tycker att Bengt Göransson är den minister som\r\nhar det yttersta ansvaret.</pre><pre>Anf. 83 JAN HYTTRING (c):</pre><pre>Herr talman! Vi är överens om att det avtal som nu\r\nförlängs med 18 månader ger mindre antal kronor\r\ntill filmen. Det är därför som centern i sin motion\r\noch i några reservationer har föreslagit\r\nförstärkningar på vissa punkter.</pre><pre>Bengt Göransson säger angående statistiken att en\r\ndel filmer har en mycket liten tittarskara. Det finns\r\nolika förklaringar till det. En del filmer kanske visas\r\nen mycket kort tid på biograferna, osv. Om Bengt\r\nGöransson drar slutsatsen att det är alldeles för få\r\nmänniskor som ser vissa filmer vill jag ställa en\r\nfråga till honom om den punkt som handlar om\r\nvisning och spridning av värdefull film. Om man\r\ndrar ned detta anslag med 2,5 milj.kr., vilket det\r\nnya avtalet innebär under 18 månader, främjar det\r\ndå att fler kan se film? Kommer man inte i stället\r\natt i den statistik som Bengt Göransson hänvisade\r\ntill få se att ännu fler filmer kommer att ha ett\r\nmindre antal besökare på biograf? Samma sak\r\ngäller den punkt som handlar om att stödja de\r\nlokala och små biograferna, nämligen att ju färre\r\nbiografer vi har, desto färre människor kommer att\r\ntitta på film. Allt fler kommer att titta på film via\r\nsatellit. När Bengt Göransson säger detta i\r\ndebatten är det en märklig slutsats som han har\r\ndragit när han skrev propositionen.</pre><pre>Anf. 84 Utbildningsminister BENGT\r\nGÖRANSSON (s):</pre><pre>Herr talman! Jag vill först säga följande till Jan\r\nHyttring. Det är en vanföreställning -- men jag\r\npåstår inte alls att Jan Hyttring skulle företräda\r\nden -- att vi i Sverige skulle ha dåliga\r\nbiografförutsättningar. Det har vi inte. En färsk\r\nsiffra som jag hittade visar att vi i Sverige har\r\nungefär 7 500 invånare per biografsalong och vi har\r\nen god spridning över hela landet. I USA, som\r\nkommer därnäst, har man 9 800 per biografsalong.\r\nI Norge har man 10 400 och i England 39 300 per\r\nbiografsalong. Vi har alltså en stor biograftäthet i\r\nSverige, och det är ett resultat av en god och\r\nförutseende kulturpolitik. Vi har sett till att vi har\r\nupprustat och fått goda kulturlokaler runt om i\r\nlandet, lokaler där man faktiskt kan visa film.</pre><pre>Sedan allra sist till Gudrun Schyman beträffande\r\nansvaret. Regeringen har ju faktiskt redan tagit sitt\r\nansvar genom att se till att avtalet inte kapsejsade.\r\nVi gick ut och sade att avtalet måste finnas kvar. Vi\r\nvill se till att det kan bestå, eftersom detta innebär\r\natt de som uppträder som branschföreträdare\r\ntvingas vara med och bidra. Just därför var jag\r\nangelägen om att avtalet kunde bestå, och därför\r\nmedverkade jag till att vi fick ett rådrum under de\r\n18 månader som filmavtalet förlängs. Detta är det\r\ngrundläggande och helt avgörande ansvarstagande\r\nsom regeringen har tagit utan vilket ingen\r\nfortsättning av filmpolitiken i dess nuvarande form\r\nhade varit möjlig.</pre><pre>Anf. 85 JAN HYTTRING (c):</pre><pre>Herr talman! Först vill jag slå fast att en minskning\r\nav anslaget för spridning och visning av värdefull\r\nfilm faktiskt inte ökar antalet biografbesökare.</pre><pre>Bengt Göransson redovisade en statistik som går ut\r\npå att vi i Sverige har god tillgång på biograflokaler,\r\noch det är ju sant. Vi har nu en utveckling mot fler\r\nbiograflokaler. De är mindre, och man\r\nkoncentrerar dem till större orter. Samtidigt läggs\r\ndet faktiskt ned biograflokaler på mindre orter. Det\r\nhär leder till en omfördelning som inte gör att det\r\nblir lättare för flertalet människor i Sverige att se\r\nfilm. Tvärtom kommer avståndet till en\r\nbiograflokal att öka för konsumenten. Man väljer\r\nsannolikt den lättare vägen, att se film på ett annat\r\nsätt, dvs. genom t.ex. satellit eller kabel. Detta\r\ninnebär som sagt att det inte blir mer pengar för\r\nfilmproduktion. Det är effekter av det här slaget\r\nsom man verkligen måste räkna med vid den\r\ngenomlysning som måste göras inför ett nytt\r\nfilmavtal.</pre><pre>Anf. 86 GUDRUN SCHYMAN (v):</pre><pre>Herr talman! När det nu äntligen börjar bli litet\r\nfolk här i kammaren, vill jag avsluta debatten med\r\natt säga att det rådrum som Bengt Göransson och\r\nregeringen anser sig ha skaffat för många som\r\narbetar med film har inneburit ett totalt tomrum.\r\nFör dem som arbetar med att producera kortfilm\r\noch dokumentär film samt för dem som arbetar\r\nmed visningsverksamhet, importverksamhet, för\r\nFolkets bio, Filmcentrum, De fria filmarna osv.\r\ninnebär det här ett tomrum i verksamheten på\r\nminst två år. Jag tycker inte att Bengt Göransson\r\nhar skaffat sig en särskilt hedersam titel genom att\r\nhandla på det här sättet. Även om det har gett ett\r\nvisst rådrum för honom själv, är det en omöjlig\r\nsituation för dem som arbetar seriöst med annan\r\nfilm än biograffilm.</pre><pre>Anf. 87 Utbildningsminister BENGT\r\nGÖRANSSON (s):</pre><pre>Herr talman! Nej, det är inte rådrum åt mig själv\r\nsom jag har skaffat, Gudrun Schyman! Det är\r\nrådrum åt bl.a. Gudrun Schyman, åt dem som\r\nföreträder riksdagens partier, liksom åt de många\r\nfilmare som finns och som jag har förutsatt har\r\nglädje av att vi har ett filmavtal. Man kan möjligen\r\nfundera över vilken glädje Folkets bio och De fria\r\nfilmarna hade haft, om filmavtalet hade upphört.\r\nDå hade rimligen staten tagit ansvar för ett mycket\r\nbegränsat antal av de uppgifter som betecknas som\r\nfilmkulturella, medan en mycket stor del av\r\nproduktionen -- även den fria produktionen -- hade\r\nvarit hänvisad till att helt försörja sig på\r\nmarknaden. Och det tyckte jag var den allra sämsta\r\nlösningen. Därför är detta rådrum viktigt för alla\r\ndem som är intresserade av och arbetar med film.</pre><pre>Överläggningen var härmed avslutad.</pre><pre>Konstitutionsutskottets betänkande KU32</pre><pre>Mom. 5 (utlandssvenskarnas rösträtt)</pre><pre>Utskottets hemställan bifölls med 167 röster mot\r\n125 för reservation 6 av Birgit Friggebo m.fl.</pre><pre>Mom. 8 (mandatperiodens längd och den\r\ngemensamma valdagen)</pre><pre>Utskottets hemställan bifölls med 152 röster mot\r\n142 för reservation 9 av Birgit Friggebo m.fl.</pre><pre>Mom. 9 (personval)</pre><pre>Utskottets hemställan bifölls med 151 röster mot\r\n142 för reservation 10 av Birgit Friggebo m.fl.</pre><pre>Mom. 20 (etikregler för politiker m.m.)</pre><pre>Utskottets hemställan bifölls med 269 röster mot\r\n18 för reservation 20 av Hans Leghammar. 3\r\nledamöter avstod från att rösta.</pre><pre>Mom. 23 (ny grundlagsutredning)</pre><pre>Utskottets hemställan bifölls med 208 röster mot\r\n85 för reservation 22 av Birgit Friggebo m.fl.</pre><pre>hÖvriga moment</pre><pre>Utskottets hemställan bifölls.</pre><pre>Konstitutionsutskottets betänkande KU40</pre><pre>Mom. 1 (kollektivanslutning)</pre><pre>Först biträddes reservation 1 av Anders Björck\r\nm.fl. -- som ställdes mot reservation 2 av Hans\r\nLeghammar -- med acklamation.</pre><pre>Härefter bifölls utskottets hemställan med 146\r\nröster mot 126 för reservation 1 av Anders Björck\r\nm.fl. 17 ledamöter avstod från att rösta.</pre><pre>Mom. 2 (organisationsanslutning)</pre><pre>Först biträddes reservation 3 av Anders Björck\r\nm.fl. -- som ställdes mot reservation 4 av Hans\r\nLeghammar -- med acklamation.</pre><pre>Härefter bifölls utskottets hemställan med 150\r\nröster mot 132 för reservation 3 av Anders Björck\r\nm.fl. 12 ledamöter avstod från att rösta.</pre><pre>Lagutskottets betänkande LU31</pre><pre>Mom. 1 (avslag på regeringens förslag om\r\ninförande av exportförbud för konsumentvaror)</pre><pre>Utskottets hemställan bifölls med 167 röster mot\r\n126 för reservation 1 av Rolf Dahlberg m.fl.</pre><pre>Mom. 2 (talerätt i frågor om exportförbud)</pre><pre>Utskottets hemställan bifölls med 256 röster mot 36\r\nför reservation 2 av Elisabeth Persson och Elisabet\r\nFranzén. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU 32</pre><pre>Utskottets hemställan bifölls.</pre><pre>Näringsutskottets betänkande NU34</pre><pre>Mom. 1 (lagförslagen)</pre><pre>Utskottet hemställan bifölls med 275 röster mot 18\r\nför reservation 1 av Lars Norberg.</pre><pre>Mom. 2 (utredning om vissa associationsformer)</pre><pre>Utskottets hemställan bifölls.</pre><pre>Kulturutskottets betänkande KrU29</pre><pre>Mom. 2 (filmstödets inriktning mot nyproduktion\r\nav svensk film samt om fördelningen av filmfondens\r\nmedel)</pre><pre>Utskottets hemställan bifölls med 278 röster mot 16\r\nför reservation 1 av Alexander Chrisopoulos.</pre><pre>Mom. 6 (utredning av förutsättningarna för svensk\r\nfilmproduktion)</pre><pre>Utskottets hemställan bifölls med 236 röster mot 57\r\nför reservation 2 av Ingrid Sundberg m.fl.</pre><pre>Mom. 7 (beräknande av medel för anslagsposten\r\nBidrag till filmfonden)</pre><pre>Utskottets hemställan bifölls med 218 röster mot 55\r\nför reservation 3 av Margareta Fogelberg m.fl. 21\r\nledamöter avstod från att rösta.</pre><pre>Mom. 9 (beräknande av medel för anslagsposten\r\nBidrag till projekt på filmområdet)</pre><pre>Utskottets hemställan bifölls med 191 röster mot\r\n103 för reservation 6 av Jag Hyttring m.fl.</pre><pre>Mom. 10 (beräknande av medel för anslagsposten\r\nFrämjande av spridning och visning av värdefull\r\nfilm)</pre><pre>Utskottets hemställan bifölls med 209 röster mot 19\r\nför reservation 8 av Kaj Nilsson. 65 ledamöter\r\navstod från att rösta.</pre><pre>Mom. 13 (beräknande av medel för anslagsposten\r\nStöd till biografer)</pre><pre>Utskottets hemställan bifölls med 261 röster mot 32\r\nför reservation 11 av Jan Hyttring och Stina\r\nGustavsson.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, bostadsutskottets betänkande\r\nBoU16 och jordbruksutskottets betänkande\r\nJoU27, beslöt kammaren på förslag av andre vice\r\ntalmannen att de fick företas till avgörande i ett\r\nsammanhang sedan debatten i båda dessa ärenden\r\navslutats.</pre><pre>12 § Bostadsbidrag för år 1992</pre><pre>Föredrogs</pre><pre>bostadsutskottets betänkande</pre><pre>1990/91:BoU16 Bostadsbidrag för år 1992 (prop.\r\n1990/91:110).</pre><pre>Anf. 88 KNUT BILLING (m):</pre><pre>Herr talman! Vi moderater har fogat sju\r\nreservationer till betänkandet. Men eftersom\r\nkammaren många gånger under riksmötet har\r\ndiskuterat bostadspolitikens utformning, tänkte jag\r\ninskränka mig till att nu upprepa att vi anser att\r\nbostads- och skattepolitiken skall förändras i\r\nSverige så att väsentligt färre människor än i dag\r\nblir beroende av bostadsbidrag för att klara sina\r\nboendekostnader. Med det konstaterandet yrkar\r\njag bifall till reservation nr 1.</pre><pre>Anf. 89 BIRGER ANDERSSON (c):</pre><pre>Herr talman! Det betänkande vi diskuterar nu rör\r\nbostadsbidragen för 1992. Anledningen till den\r\nbakomliggande propositionen och dagens\r\nbetänkande är de höjda bostadskostnaderna. Allt\r\nfler människor får svårigheter att ekonomiskt klara\r\nav sitt boende.</pre><pre>Vi upplever under 1990 och 1991 hyreshöjningar på\r\növer 40 %. Vi upplever århundradets höjning av\r\nboendekostnaderna.</pre><pre>Centern har en längre tid varnat för de kraftiga\r\nkostnadsökningarna inom bostadssektorn. Alla\r\nmåste vi ju ha någonstans att bo. Bostaden tillhör\r\nden nödvändiga konsumtionen. Vi i centern vill slå\r\nvakt om de bostadssociala målen. Målet för\r\nbostadspolitiken måste vara att ha tillgång till en\r\nbra bostad till en rimlig kostnad i en god miljö.</pre><pre>Den förda socialdemokratiska politiken har\r\nförstärkt koncentrationsutvecklingen i samhället.\r\nDetta har medfört för det första bostadsbrist och\r\nlånga bostadsköer i överhettade regioner, för det\r\nandra en snabbt stigande pris- och\r\nkostnadsutveckling i de mest expansiva områdena.</pre><pre>Den socialdemokratiska bostadspolitiken\r\nkännetecknas ofta av ryckighet och kortsiktighet.\r\nStändiga ändringar i förutsättningarna för\r\nbyggande och boende har skapat stor osäkerhet hos\r\nsåväl bostadskonsumenterna som aktörerna inom\r\nbyggsektorn. Finansieringen av\r\nskatteomläggningen har medfört en kraftigt ökad\r\nbeskattning av boendet. En mängd detaljregler\r\ninom byggnadssektorn har skapat en omfattande\r\nbyråkrati med långa handläggningstider för\r\närenden. Detta leder till betydande fördyringar.</pre><pre>Centerns strategi för lägre boendekostnader ser\r\nannorlunda ut. Den innefattar bl.a. politik för\r\ndecentralisering, ett land i regional balans, kraftigt\r\nsänkt inflation, lägre ränta, stabila regler på\r\nbostadsmarknaden, ökad konkurrens och\r\nmångfald, ökat enskilt sparande och ägande och\r\nlägre beskattning av boendet. Bostaden tillhör den\r\nnödvändiga konsumtionen för oss alla.</pre><pre>Vi i centern vill sänka byggmomsen. Vi vill också\r\nsänka momsen på fastighetsskötsel och\r\nsophämtning samt på vatten och avlopp. Herr\r\ntalman! Men nu får vi i den här debatten utgå från\r\ndagens situation, som den socialdemokratiska\r\nregeringen bär huvudansvaret för. Som jag tidigare\r\nnämnde har vi i Sverige haft århundradets ökning\r\nav bostadskostnaderna under 1990 och 1991.\r\nDärför är det givetvis nödvändigt att regeringen\r\nlägger en proposition som innebär förslag om\r\nökade bostadsbidrag. Det vi upplever i dag är att\r\nallt fler människor måste få bidrag för att klara sina\r\nboendekostnader. Antalet bidragstagare har ökat\r\nkraftigt. Under 1991 bedöms ytterligare 100 000\r\nbarnfamiljer bli bidragsberättigade. När det gäller\r\npensionärerna beslöt riksdagen för inte så länge\r\nsedan om ett särskilt kommunalt bostadstillägg för\r\npensionärer.</pre><pre>Den kostnads- och hyresökning på\r\nbostadsmarknaden som vi har haft under den\r\nsenaste tiden drabbar redan tidigare utsatta\r\ngrupper. Det gäller bl.a. låg- och\r\nmedelinkomsttagare, som får liten del av\r\nskattereformen.</pre><pre>När det gäller regeringens förslag om bostadsbidrag\r\nför år 1992, anser vi i centern att regeringen inte tar\r\ntillräcklig hänsyn till den svåra ekonomiska\r\nsituation som har uppkommit för många med\r\nanledning av de kraftigt höjda boendekostnaderna.\r\nI en av våra reservationer pekar vi på att ungdomar\r\när en grupp som drabbats speciellt hårt av de ökade\r\nboendekostnaderna, vilka i sin tur till stor del är en\r\nkonsekvens av skattereformen som\r\nsocialdemokraterna och folkpartiet stod bakom.</pre><pre>Bostadsbidragen till ungdomar är till för att ge det\r\nekonomiska stöd som behövs för att ge dem\r\nmöjligheter att efterfråga och behålla en bostad.\r\nRegeringens förslag tar, enligt vår uppfattning, inte\r\ntillräcklig hänsyn till de kraftigt ökade\r\nboendekostnaderna. Vi i centern vill höja\r\ninkomstgränsen för oreducerat bostadsbidrag till\r\n41 000 kr. för ensamboende och till 59 000 kr. för\r\nmakar eller sammanboende. Vårt förslag skulle ge\r\nfler ungdomar möjlighet att klara av\r\nbostadskostnaderna.</pre><pre>Jag vill fråga socialdemokraternas företrädare om\r\nsocialdemokraterna verkligen anser att\r\nungdomarna får tillräckligt stöd för att klara av de\r\nökade bostadskostnaderna, för att kunna efterfråga\r\noch kunna behålla en bostad.</pre><pre>Herr talman! Till sist vill jag beröra ytterligare en\r\ncenterreservation, nämligen reservation nr 14, som\r\nberör bostadsbidrag och skattejämkning. Det gäller\r\nen motion som borde vara helt i takt med dagens\r\ndiskussion om att effektivisera och förnya den\r\noffentliga sektorn. Enligt förslaget skulle\r\nbostadsbidragssystemet kunna ersättas med ett\r\njämkningsförfarande inom skattesystemets ram.\r\nDen bidragssökande skulle få en skatteminskning\r\nmotsvarande beräknat bostadsbidrag. I samband\r\nmed beräkning av slutlig skatt skulle en justering\r\nkunna göras till exakt belopp i förhållande till då\r\nkänd inkomst, bostadskostnad,\r\nfamiljeförhållanden m.fl. faktorer. Jag vill\r\nunderstryka att vårt förslag inte innebär någon\r\nform av återgång till de gamla inkomstavdragen,\r\nutan att det är fråga om en skattereducering som\r\nhelt styrs av de bidragsbestämmelser som vi här i\r\nriksdagen beslutar om.</pre><pre>Vi i centern är övertygade om att efter ett kort\r\növergångsskede skulle vårt förslag innebära en\r\nrationellare hantering av bostadsbidragen med\r\npåtagliga besparingar. Tyvärr har vi inte i dagens\r\nbetänkande fått majoritet för våra tankegångar,\r\nmen det är ett förslag som ligger i takt med\r\ntankegångarna om förändringar i form av en\r\nförbättring och effektivisering av den offentliga\r\nsektorn.</pre><pre>Herr talman! Jag står bakom de reservationer som\r\ncentern finns med på i betänkandet. Men jag nöjer\r\nmig med att yrka bifall till reservation nr 8.</pre><pre>Anf. 90 JAN STRÖMDAHL (v):</pre><pre>Herr talman! Jag skulle helst sett att det inte\r\nbehövts några bostadsbidrag alls. Så långt är jag\r\ndärmed överens med moderaterna. Men jag vill\r\nsamtidigt påpeka att en borgerlig bostadspolitik i\r\npraktiken drastiskt skulle öka behovet av\r\nbostadsbidrag i och med att den skulle innebära\r\nhöjda hyror och andra bostadskostnader genom\r\nbåde den tänkta urvattningen av hyresregleringen\r\noch den tänkta försvagningen av de generella\r\nbostadssubventionerna.</pre><pre>Vår uppfattning är att man skall ha generella\r\nbostadssubventioner som gör det möjligt för den\r\nabsoluta merparten, i stort sett alla, att ha en bra\r\nbostad inom ramen för rimliga kostnader. Det är\r\nalltså fråga om generella subventioner. De\r\nspeciella, riktade och behovsprövade subventioner\r\nsom bostadsbidragen innebär leder till en\r\nmarginaleffekt för låginkomsttagarna när de ökar.\r\nDet är precis en sådan marginaleffekt som man ville\r\nta bort för höginkomsttagarna genom\r\nskatteomläggningen.</pre><pre>Vi har i våra bostadspolitiska förslag på olika sätt\r\nförsökt hålla nere bostadskostnaderna för de\r\nboende, bl.a. genom att vi inte gått med på alla de\r\nfördyringar som skatteomläggningen bär i sitt\r\nkölvatten. Vi går heller inte med på en del nu\r\naktuella förslag som skall försvaga och försämra de\r\ngenerella subventionerna till boendet.</pre><pre>Men i det läge som vi nu hamnat inför 1992, det år\r\nsom detta ärende gäller, måste konstateras att\r\nhyror och bostadskostnader har stigit mycket\r\nkraftigt. Vi i vänsterpartiet hoppas naturligtvis på\r\natt man skall kunna klara ett hyresstopp 1992, men\r\ndet vet vi ännu inte.</pre><pre>Hyrorna har alltså stigit mycket kraftigt, och detta\r\nmåste kompenseras med förstärkta bostadsbidrag.\r\nDe som har råkat särskilt illa ut, och där håller jag\r\nmed Birger Andersson från centerpartiet, är\r\nensamstående och familjer utan barn med låg\r\ninkomst. Vi har föreslagit en kraftig förstärkning\r\nför hushåll utan barn, och det ligger i sakens natur\r\natt det är låginkomsttagarna som kommer att få\r\ndenna förstärkning.</pre><pre>En annan grupp som råkat illa ut i förändringarna\r\när skilsmässoföräldrar som inte har barnet\r\npermanent boende hos sig. Med den konstruktion\r\nsom bostadsbidragen har mister den föräldern en\r\nstor del av bostadsbidraget. Vänsterpartiet har i\r\ndenna fråga kompromissat med centern och\r\nkommit fram till ett förslag som innebär att båda\r\nföräldrarna skall kunna dela på grundbidraget i\r\nbostadsbidragssystemet.</pre><pre>När det gäller barnfamiljerna anser vi i övrigt att\r\nregeringen och socialdemokraterna är mycket\r\nnjugga. Man föreslår egentligen inte någon höjning\r\nav bostadsbidragen utan låter dem följa den\r\nallmänna kostnadsutvecklingen. Vi har föreslagit\r\nen konstruktion där den undre gränsen ligger kvar,\r\nvilket i princip ger alla barnfamiljer en\r\nbostadsbidragsförstärkning i förhållande till\r\nregeringsförslaget med 75 kr. i månaden.</pre><pre>I stora drag är det som nu sker att man försvagar de\r\ngenerella bostadssubventionerna och förstärker de\r\nspeciella och riktade bostadssubventionerna. Det\r\ninnebär en övervältring av kostnader från staten till\r\nkommunerna. Ju mer man uttunnar de generella\r\nsubventionerna och ökar de riktade\r\nbostadsbidragen, desto större blir med de regler\r\nsom nu gäller övervältringen på kommunerna,\r\neftersom kommunerna betalar hälften av\r\nbostadsbidragen men ingenting av de generella\r\nbostadssubventionerna.</pre><pre>Vi har föreslagit att kommunerna skall\r\nkompenseras och att man gör om fördelningen\r\nmellan stat och kommun så att staten tar på sig 60 %\r\nav kostnaderna under 1992 med sikte på att den\r\nskall överta en allt större andel av\r\nbostadssubventionerna.</pre><pre>Herr talman! Jag vill avslutningsvis säga att jag\r\nstödjer vänsterpartiets alla reservationer men nöjer\r\nmig med att yrka bifall till reservationerna 3, 4 och\r\n11.</pre><pre>Anf. 91 BRITTA SUNDIN (s):</pre><pre>Herr talman! Bostadsbidragen är en av\r\ngrundpelarna i vår sociala bostadspolitik. De gör\r\ndet möjligt att kunna efterfråga och bruka en\r\nbostad som svarar mot de behov man har, oavsett\r\nom man har låg inkomst eller ej.</pre><pre>Detta tycker vi socialdemokrater är mycket viktigt,\r\noch det är viktigt att hålla fast vid de bostadssociala\r\nmålen. Vi vill hela tiden försöka förbättra\r\nmöjligheterna för alla människor att nå dessa mål.\r\nTill detta ändamål behöver vi både generella och\r\nselektiva subventioner.</pre><pre>Vi har i Sverige en ganska hög bostadsstandard, och\r\nvi har också en jämnare fördelning av\r\nbostadsbeståndet än i något annat land. I Sverige\r\nbor de allra flesta i bra bostäder oberoende av\r\nplånbokens tjocklek, och det är så vi\r\nsocialdemokrater vill ha det. Plånboken skall inte\r\nfå styra våra möjligheter att uppfylla\r\ngrundläggande behov.</pre><pre>Det är alltså viktigt att vi förstärker\r\nbostadsbidragen i takt med den kostnadsutveckling\r\nsom sker, och det är vad som föreslås i detta\r\nbetänkande.</pre><pre>Boverket har haft till uppgift att se över reglerna för\r\nbostadsbidragen, och man har också kommit med\r\nförslag till ändringar. Men förslaget innebär så stora\r\nadministrativa förändringar att remissinstanserna\r\nansett att man inte kan genomföra det under 1992.\r\nMed anledning av detta har regeringen inte tagit\r\nmed något förslag i denna proposition. Utskottet\r\nhar också ansett detta nödvändigt, och därför\r\nhandlar betänkandet i huvudsak om höjning av\r\ninkomst- och boendekostnadsgränser.</pre><pre>Jag vill ta upp en speciell fråga, nämligen hur\r\nförmögenheter påverkar bostadsbidragens storlek.\r\nDet kan tyckas vara en liten fråga, men det är\r\nviktigt för dem som berörs. Jag nämner detta\r\neftersom jag själv i flera fall har träffat på\r\nproblemet.</pre><pre>Det gäller här förmögenhetstillgångar som barn får\r\ngenom testamente eller försäkring efter avliden\r\nförälder. Dessa tillgångar är ofta spärrade och kan\r\ninte disponeras för barnets räkning. Men enligt de\r\nbestämmelser som vi i dag har skall man ändå ta\r\nhänsyn till och beakta dem vid beräkning av den\r\nbidragsgrundande inkomsten. Detta kan innebära\r\natt bostadsbidrag inte lämnas, eller lämnas till lägre\r\nbelopp än vad som svarar mot familjens\r\nekonomiska förhållanden i övrigt.</pre><pre>Nu föreslår regeringen att barns spärrade\r\nförmögenheter inte skall beaktas om den\r\nbidragssökande begär det och om det finns\r\nsärskilda skäl. Jag tycker att det är bra att det här\r\nklaras ut.</pre><pre>Till utskottets betänkande har fogats några\r\nreservationer, som jag vill nämna.</pre><pre>I reservation 1 återkommer moderaterna till sitt\r\nställningstagande i fråga om bostadsbidragen. Man\r\nanser att det genom att sänka skatterna skall bli\r\nmöjligt att endast i undantagsfall behöva använda\r\nbostadsbidrag.</pre><pre>Jag kan här konstatera att vi har en grundläggande\r\nskiljelinje i våra politiska bedömningar. Vi anser att\r\nskattesänkningar endast till liten del kan hjälpa\r\ndem som har liten eller ingen inkomst.\r\nBostadsbidraget är ett av de effektivaste\r\nfördelningspolitiska medlen.</pre><pre>Jag yrkar avslag på reservation 1.</pre><pre>Vänsterpartiet har i reservation 3 föreslagit att den\r\nnedre bostadskostnadsgränsen inte skall förändras\r\nunder 1992. Jag kan ha förståelse för de\r\ntankegångar som Jan Strömdahl här framförde.\r\nDet skulle naturligtvis vara fint om vi kunde behålla\r\nden här gränsen. Men på grund av det finansiella\r\nläget har vi i utskottsmajoriteten inte kunnat finna\r\nnågot ekonomiskt utrymme för detta. Därför yrkar\r\njag avslag på reservation 3.</pre><pre>I en gemensam reservation, nr 4, från centern och\r\nvänsterpartiet föreslås att det fasta beloppet skall\r\nkunna delas av föräldrarna eller alternativt kunna\r\nutgå till endera föräldern oavsett var barnet är\r\nkyrkobokfört.</pre><pre>Från utskottsmajoritetens sida förutsätter vi att\r\nregeringen noga följer denna fråga och\r\nåterkommer till riksdagen om man finner det\r\nnödvändigt. Därmed yrkar jag avslag på\r\nreservationen.</pre><pre>Reservation 5 tar upp frågan om flerbarnstillägget.\r\nEftersom detta tillägg tillhör av socialutskottets\r\nområde har det utskottet hörts i denna fråga. I sitt\r\nsvar hänvisar socialutskottet till att de familjer som\r\nhar fyra eller fler barn skulle få för stor\r\nkompensation i förhållande till andra, om man gick\r\nmed på det motionsförslag som moderaterna har\r\nlagt fram. Det är ändå ett ansenligt stöd som dessa\r\nfamiljer får. En fyrabarnsfamilj får 55 110 kr. per\r\når, och en fembarnsfamilj får 80 160 kr. per år. Jag\r\nyrkar avslag på reservation 5.</pre><pre>I reservation 6 yrkar moderaterna att bostadsbidrag\r\ntill hushåll utan barn inte skall utgå. Detta är ett\r\nkrav som har ställts tidigare. Jag vill bara säga att\r\njag är glad att det inte finns en majoritet i utskottet\r\nför det förslaget.</pre><pre>Det finns hushåll som har stort behov av detta\r\nbidrag, och om vi menar något med att alla skall få\r\nmöjlighet till en bra bostad får vi inte glömma\r\ndenna grupp. Jag yrkar avslag på reservation 6.</pre><pre>Slutligen vill jag nämna något om det\r\ntillkännagivande som utskottet varit överens om.\r\nDet handlar om homosexuellas rätt till\r\nbostadsbidrag som sammanboende på samma\r\nvillkor som för sammanboende av olika kön.\r\nUtskottet anser att en sådan utvidgning kan vara\r\nrimlig.</pre><pre>En kommitté arbetar nu med frågan om registrerat\r\npartnerskap. Den har också i uppgift att titta på\r\ntillämpningsområdet för lagen om homosexuella\r\nsammanboende -- och om man i stället skall utgå\r\nfrån någon form av annan hushållsgemenskap.</pre><pre>Utskottet anser att när utredningen är klar skall\r\nregeringen återkomma med sin syn på detta och på\r\nhur man skall kunna vidga kretsen av de hushåll\r\nsom är berättigade till bostadsbidrag.</pre><pre>Med det anförda yrkar jag bifall till utskottets\r\nhemställan i dess helhet och avslag på samtliga\r\nreservationer.</pre><pre></pre><pre>Anf. 92 JAN STRÖMDAHL (v):</pre><pre>Herr talman! Jag vill först ta upp en fråga som\r\nBritta Sundin kommenterade. Det gäller vårt förlag\r\natt man skall ha oförändrad nedre\r\nbostadskostnadsgräns. Det betyder alltså en\r\nförstärkning av bostadsbidragen för samtliga\r\nbarnhushåll, vilket något kan kompensera de\r\nkraftiga hyreshöjningar som har genomförts.</pre><pre>Regeringen och socialdemokraterna har förståelse\r\nför förslaget och tycker att behovet finns, men säger\r\natt det inte finns ett finansiellt utrymme. Detta är\r\nen motivering som har börjat återkomma i många\r\nsammanhang. Man är medveten om att det finns ett\r\nmycket stort behov och att åtgärden behövs\r\nfördelningspolitiskt. Det gäller t.ex. också\r\nförvärvsstödet till barnfamiljer. Men det finns alltså\r\ninte finansiellt utrymme.</pre><pre>Det slog mig att det här inte håller i längden. Tänk\r\nom hyresgästerna som drabbas av detta skulle göra\r\nsom ni socialdemokrater och säga: ''jag har inte\r\nfinansiellt utrymme för att betala mer en två\r\ntredjedelar av hyran, så ni för nöja er med det.'' Jag\r\nundrar, Britta Sundin, hur det skulle gå om detta\r\nblev den vanliga hanteringen av ekonomiska\r\nproblem i samhället utanför vår krets här.</pre><pre>Anf. 93 BIRGER ANDERSSON (c):</pre><pre>Herr talman! Jag vill först ta upp en sak som Britta\r\nSundin nämnde, nämligen bostadsbidrag till de\r\nfamiljer där det finns spärrade förmögenheter för\r\nbarnen. Vi har inga delade meningar i den frågan,\r\nBritta Sundin, utan hela utskottet var överens. Jag\r\nvill bara understryka det, för man fick nästan ett\r\nintryck av att det var delade meningar i utskottet.</pre><pre>Sedan lade jag märke till -- och det är tråkigt att jag\r\nskall behöva säga det -- att Britta Sundin glömde att\r\nkommentera reservation 8, om bostadsbidrag till\r\nungdomar utan barn. Jag ställde en fråga i mitt\r\ninledningsanförande, och jag skall be att få upprepa\r\nden: Anser verkligen socialdemokraterna att\r\nungdomarna får tillräckligt stöd för att klara av de\r\nökade bostadskostnaderna, så att de kan efterfråga\r\noch behålla en bostad?</pre><pre>Vi har som bekant från centerns sida ansett att det\r\nförslag som föreligger från regeringen inte tar\r\ntillräcklig hänsyn till de kraftigt ökade\r\nbostadskostnaderna. Jag hoppas att Britta Sundin,\r\nnär hon nu återkommer i en replik, verkligen\r\nförsöker svara på den frågan.</pre><pre>Anf. 94 BRITTA SUNDIN (s):</pre><pre>Herr talman! Jag kan svara både Jan Strömdahl\r\noch Birger Andersson. När det gäller ungdomar ger\r\nvi det här förslaget kompensation för den\r\nkostnadsutveckling som har förekommit. Jag kan\r\nockså medge att jag skulle vilja förstärka stödet\r\nytterligare, men jag kan inte se att vi har\r\nekonomiskt utrymme för det.</pre><pre>Däremot innebär det här förslaget att ungdomarna\r\nhar fått kompensation för den kostnadsökning som\r\nhar skett.</pre><pre>\r\nAnf. 95 BIRGER ANDERSSON (c):</pre><pre>Herr talman! Därvidlag råder delade mening,\r\nBritta Sundin, mellan socialdemokraterna och oss\r\nfrån centern. Vi anser att regeringen inte har gett\r\ndessa ungdomar tillräcklig kompensation.</pre><pre>Är verkligen Britta Sundin övertygad om att\r\nungdomarna har fått tillräcklig kompensation? I\r\nmitt inledningsanförande har jag sagt att det finns\r\nupprepade exempel på att hyreskostnaderna\r\n1990/1991 har stigit med över 40 %.</pre><pre>Anf. 96 BRITTA SUNDIN (s):</pre><pre>Herr talman! Om man ser på den utveckling som\r\nhar skett ute i samhället i dag när det gäller\r\nungdomarnas möjligheter att själva efterfråga och\r\nskaffa sig egna bostäder, så måste man väl ändå\r\nerkänna att det har skett en ganska otrolig\r\nutveckling under de senaste åren.</pre><pre>Det finns väldigt många ungdomar i dag som har ett\r\neget boende -- även om man kanske skulle tycka att\r\nde är så pass unga att de skulle må bra av att bo\r\nhemma sina föräldrar ytterligare någon tid. Jag\r\nmenar att förslaget innebär en kompensation för de\r\nkostnadsökningar som varit, och det betyder också\r\natt ungdomar har möjlighet till eget boende.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>13 § Stödet till jordbruket och\r\nlivsmedelsindustrin i norra Sverige, m.m.</pre><pre>Föredrogs</pre><pre>jordbruksutskottets betänkande</pre><pre>1990/91:JoU27 Stödet till jordbruket och\r\nlivsmedelsindustrin i norra Sverige, m.m. (prop.\r\n1990/91:99).</pre><pre>Anf. 97 KARL ERIK OLSSON (c):</pre><pre>Herr talman! Den politiska situationen i Sverige är\r\nmer rörig än vanligt. Det visar också den senaste\r\nopinionsundersökningen, vilken kom till\r\nallmänhetens kännedom i dag. Socialdemokraterna\r\nförlorar sympatier. Det som kanske bekymrar mig\r\noch många med mig mest är att sympatierna inte\r\növergår till vårt parti eller till andra etablerade\r\npartier, utan till missnöjespartier.</pre><pre>Detta borde egentligen mana oss aktiva politiker\r\ntill ett större mått av ärlighet, större varsamhet och\r\nstörre ansvar för alla och för hela landet. Tyvärr är\r\ndet inte alltid så. I den debatt som vi nu börjar med\r\nanledning av jordbruksutskottets betänkande om\r\nstödet till jordbruket och livsmedelsindustrin i\r\nnorra Sverige måste jag notera att man framför allt\r\nfrån regeringens sida är ovarsam med orden, med\r\nvad man lovar och sedan inte håller. Det gäller\r\nomfattningen av det norrländska jordbruket,\r\nstödets utformning och stödets nivå. Man har\r\negentligen en ganska obefintlig regionalpolitik.\r\nFrån centerns sida har vi reagerat kraftigt mot att\r\nman inte lever upp till vad man tidigare har sagt när\r\ndet gäller stödet till jordbruket i norra Sverige. Vi\r\nmenar att norra Sverige är unikt och även att\r\njordbruket där är unikt. Det finns nästan ingen\r\nannan plats i världen än Norden där man kan\r\nbedriva jordbruk på så nordliga breddgrader.</pre><pre>Detta medför två saker. Dels är jordbruket i de här\r\nområdena mer känsligt, framför allt för\r\nväderleken, än på andra håll där vädrets makter är\r\nmildare. Dels innebär detta hårda klimat att\r\nnaturen renas på ett sätt som inte sker på andra\r\nhåll, vilket gör att de livsmedel som produceras i\r\ndet här området är renare och på så sätt kanske\r\nbättre än någon annanstans i världen. Detta är en\r\nresurs som vi borde sträva efter att ta till vara och\r\nutveckla i stället för att avveckla. Dessutom är det\r\nnaturligtvis så att det i ett eventuellt\r\navspärrningsläge, i en beredskapssituation, är\r\nangeläget att se till att det finns en produktion i den\r\nhär delen av landet som motsvarar ungefär den\r\nkonsumtion som behövs. Det är svårt att försörja\r\nett avlägset beläget område som Norrland med\r\nlivsmedel om man inte har själva basproduktionen\r\ndär.</pre><pre>Ser man till de allmänna regionalpolitiska\r\naspekterna är det naturligtvis också på det sättet att\r\ndet i många bygder är jordbruket som är ryggraden\r\ni näringslivet; på många håll den enda näringsgren\r\nsom är fast knuten till området. T.o.m. skogsbruket\r\när mer flyktigt, eftersom det periodvis kan bedrivas\r\nav människor som flyttar dit. Jordbruket-\r\nåkerbruket och bostadskötseln måste man vara på\r\nplats för att sköta. Det håller dessa bygder vid liv.</pre><pre>Jag vill -- med hänvisning till vad jag nu har sagt --\r\nyrka bifall till vår reservation nr 1 i betänkandet.</pre><pre>Om man tittar tillbaka på vad vi i riksdagen ofta\r\ngemensamt har beslutat om och uttalat oss för när\r\ndet gäller framtiden, kan vi konstatera att det inte\r\nhar blivit som vi sade. Redan 1983 beslutade\r\nriksdagen att produktionen i jordbruket i norra\r\nSverige inte skulle tillåtas sjunka. Jag kan bara\r\nnotera att mellan 1983 och 1989 sjönk koantalet i\r\nNorrland med 16 % nötkreatur totalt med 13 %\r\nsamt att åkerarealen minskade med 7 %.\r\nJordbruket i norra Sverige har utvecklats liksom i\r\nlandet i övrigt: det har minskat. Den här tendensen\r\nkommer att förvärras om man inte gör någonting åt\r\ndet.</pre><pre>Man kan gå vidare och titta på vad vi gjorde förra\r\nåret. I betänkandet om den nya jordbrukspolitiken,\r\nJoU25, tog vi upp de här frågorna och slog fast att\r\nett prisfall som skulle kunna bli effekten av den\r\nbeslutade avregleringen inte skulle få slå igenom i\r\nnorra Sverige i någon nämnvärd omfattning. Man\r\nskulle alltså inte tillåta -- som det uttalades i\r\nregeringens proposition -- att lönsamheten i\r\njordbruket i norra Sverige sjönk under ''dagens\r\nnivå''. Detta har man inte följt upp från regeringen,\r\nutan man bortser från formuleringen ''dagens nivå''\r\noch säger i stället att man inte skall tillåta\r\nlönsamheten att sjunka nämnvärt under vad den är\r\nvid ingången av det nya systemet den 1 juli 1991.\r\nDå måste vi beakta att under mellanperioden -- från\r\ndet som var ''dagens nivå'' förra våren till i dag --\r\nhar lönsamheten i det norrländska jordbruket\r\nsjunkit med ungefär 10 procentenheter i den s.k.\r\ntäckningsgraden; från ungefär 57 % till 47 %. Detta\r\nger man ingen kompensation för.</pre><pre>Jag vill yrka bifall till reservation 6 -- som tar upp\r\nprincipen att dagens nivå skall avse den dag när vi\r\nfattade beslut i riksdagen och inte någon senare\r\ndag -- och till reservation 5, som behandlar\r\nanslagsbeloppet, med krav på en uppräkning med\r\n128 milj.kr. utöver regeringens förslag. I utskottet\r\nlade vi på 34 miljoner, men det var bara för att fullt\r\nut kompensera effekten av avskaffandet av\r\ntvåprissystemet på mjölken. Vi lade egentligen inte\r\npå någonting för att kompensera kostnadsökningen\r\noch lönsamhetsförsämringen i det norrländska\r\njordbruket.</pre><pre>Jag vill i detta sammanhang också ta upp frågan om\r\nstödområdesindelningen. Det har gjorts\r\nutredningar av olika slag; en för något år sedan som\r\naldrig togs upp i sammanhanget, eftersom man\r\nskulle se över frågan ytterligare, och en senare om\r\nen längre gående förändring av stödområdena.\r\nDess bättre har inte regeringen lagt något förslag i\r\nenlighet med den senare utredningen. Från\r\ncenterpartiets sida yrkar vi att den tidigare\r\nutredningens förslag om att flytta vissa socknar och\r\nkommuner i Kopparbergs och Värmlands län nu\r\nskall komma till stånd. Detta är frågor som vi i\r\nriksdagen egentligen inte har möjlighet att bereda i\r\ndetalj. Det måste myndigheten göra. Det har\r\nmyndigheten gjort. När den stora förändringen inte\r\nkom till stånd bör vi ta konsekvensen av detta och\r\ngenomföra den här förändringen som är bearbetad\r\ntidigare i jordbruksnämnden.</pre><pre>Herr talman! Det är tråkigt att det inte har gått att\r\nfå ett större stöd för våra synpunkter i\r\njordbruksutskottet inför den här behandlingen. Jag\r\nvet att det finns partier som t.o.m. har yrkat på\r\nhögre belopp än centerpartiets. Jag vill gärna\r\nnämna att beloppet 128 milj.kr. är uträknat så att\r\nman ändå förutsätter en 5-procentig nedgång i\r\nproduktionen under det kommande året. Det är\r\nnaturligtvis i strid med vad vi önskar och med vad\r\njag nyss har sagt om att vi inte skall tillåta någon\r\nytterligare nedgång. Men den hittills förda\r\npolitiken är av den karaktären att det inte går att\r\nbromsa upp under den här perioden. Därför har vi\r\nansett att vi kan, liksom regeringen, räkna med att\r\ndet blir den här nedgången. Skulle den inte komma\r\ntill stånd, krävs det ett belopp som sannolikt är\r\nungefär 50 miljoner högre. Om det skulle behövas\r\nfår det väl också tillskjutas i så fall.</pre><pre>Herr talman! Med detta vill jag yrka bifall till de här\r\nfyra reservationerna och i övrigt till hemställan i\r\nutskottets betänkande.</pre><pre>Anf. 98 ANNIKA ÅHNBERG (v):</pre><pre>Herr talman! När man funderar litet grand kring\r\nfrågor rörande jordbruket i de norra delarna av\r\nlandet blir det ganska uppenbart att vi inte behöver\r\nen jordbrukspolitik i det här landet. Vi behöver\r\nflera sorters jordbrukspolitik, eftersom vi har helt\r\nolika jordbruk med helt olika problem i skilda delar\r\nav landet.</pre><pre>Medan vi i den stora diskussionen om jordbruket\r\ntalar om överproduktion och ibland också om för\r\nhög användning av t.ex. handelsgödsel och\r\nbekämpningsmedel som problem som måste\r\nåtgärdas, är situationen en helt annan när det gäller\r\njordbruket inom det s.k. stödområdet. Där finns\r\ndet visserligen fortfarande många\r\njordbruksföretag, men de är små, mycket små, och\r\nde är i stor utsträckning glesbygdsföretag. De har\r\ninte den här omfattande användningen av\r\nbekämpningsmedel och handelsgödsel som man\r\nkanske har i de södra delarna av landet. De har en\r\nhelt annan situation och även delvis en annan\r\ninriktning på vad man producerar. De är också i\r\nmycket högre grad än jordbruken i de södra delarna\r\nav landet av mycket stor betydelse för\r\ninfrastrukturen, skulle jag vilja påstå. De är det nu\r\ntyvärr ganska grovmaskiga nät som håller\r\nlandsbygden levande.</pre><pre>De problem som man dras med är långa\r\ntransportvägar och långa avstånd, som också ger\r\nhögre kostnader i produktionen. Det har funnits,\r\nåtminstone i ord, en stor enighet här i riksdagen om\r\natt det är extra viktigt att bevara jordbruket inom\r\ndet s.k. stödområdet. Vi vill inte se någon\r\nminskning av omfattningen i de här områdena,\r\nsnarare tvärtom. Vi skulle inte ha något emot en\r\nökning, eftersom de här regionerna inte ens är\r\nsjälvförsörjande när det gäller många viktiga\r\nprodukter från jordbruket.</pre><pre>Det finns uppenbarligen delade meningar om hur\r\nsamhällets stöd skall utformas för att kunna bidra\r\ntill att upprätthålla jordbruket i de här delarna av\r\nlandet. Den stödutformning som vi nu har grundar\r\nsig på den tidigare jordbrukspolitik som vi hade för\r\nhela landet. Det är ett system. Man behöver bara\r\nläsa betänkandet och det underliggande materialet\r\nför att se att det här stödet har fått ett oerhört\r\ninvecklat, svårhanterligt och svårbegripligt system.</pre><pre>Därför är det enligt min mening mycket bra att\r\nutskottet nu säger att en arbetsgrupp skall se över\r\nhur stödet i fortsättningen skall vara utformat. Man\r\nkan ju hoppas att det kommer att bidra till att vi\r\nslipper den här typen av diskussioner. Jag tror att\r\ndet beror på, här vill jag gärna instämma med Karl\r\nErik Olsson, att man lovar sådant som man sedan\r\ninte kan hålla. De beror också på att det är svårt att\r\nse igenom det här systemet och se hur det skall vara\r\nutformat. Det är bra om vi slipper den här typen av\r\ndiskussioner, där vi skall sitta och nagelfara och\r\nanalysera meningar och försöka definiera vad vi\r\nlade för innebörd i det ena eller det andra ordet och\r\nvad detta betyder översatt i kronor och ören.</pre><pre>Om vi är överens i sak om att jordbruket i de här\r\ndelarna av landet måste bevaras och att situationen\r\ndessutom är mycket hotfull, eftersom vi kan se en\r\nfortsatt nedgång trots alla vackra ord och löften\r\nfrån den här församlingen, borde det inte vara\r\nintressant att sitta och vända och vrida på meningar\r\noch hitta olika ord i den ena eller andra riktningen.\r\nDet intressanta borde vara att vi sade: ''Hur skall vi\r\ndå bära oss åt för att uppnå det målet? Hur skall vi\r\ngöra för att se till att jordbruket kan vara kvar och\r\natt vi kan ha kvar ett livaktigt jordbruk inom\r\nstödområdet?'' Därför tror jag att det är bra om vi\r\nkan hitta en konstruktion som är enklare.</pre><pre>Det finns också en lång rad andra skäl som gör det\r\nnödvändigt att se över även formerna för stödet till\r\nNorrlandsjordbruket, bl.a. den internationella\r\nanpassningsprocess som vi nu befinner oss i. Det\r\ngäller t.ex. GATT-förhandlingarna, som vi nu vet\r\ninte kommer att leda till några särskilt snabba\r\nresultat. Det gäller även anpassningen till EG, både\r\nden kortsiktiga anpassning som har att göra med\r\ndet EES-avtal som diskuteras mycket intensivt nu,\r\noch den nu allt tydligare ambitionen att Sverige\r\nskall bli medlem i EG. Det har vi i vänsterpartiet\r\nmotsatt oss. Det är utan tvivel av största vikt i det\r\nhär sammanhanget att vi funderar över vad det\r\nkommer att få för konsekvenser, särskilt för\r\njordbruket inom vårt stödområde. Någon sådan\r\nanalys har vi ännu inte sett till. Det är brådskande\r\nnu, eftersom den här anpassningsprocessen\r\nforceras fram. Den skall ske i så oerhört snabb takt.\r\nDärför välkomnar vi den här arbetsgruppen. Vi\r\nhade ju också i vår motion tagit upp krav om att den\r\nskulle tillsättas.</pre><pre>Det finns en sak som däremot inte berörs i den här\r\npropositionen. Det är frågan om de direktbidrag\r\nsom infördes i samband med att GATT-\r\ndiskussionerna var som mest aktuella och när man\r\ntrodde att de skulle leda till snabbt resultat. Då ville\r\nregeringen gärna visa och leva upp till de ingångna\r\nGATT-avtalen om att här inte skulle ske någon\r\nutökning av prisstödet. Då konstruerades\r\ndirektbidragen som en nödlösning som vi i\r\nvänsterpartiet var emot. Vi var emot den därför att\r\nvi misstänkte att det skulle kunna bli en nödlösning\r\nsom vi fick dras med, och nu får vi dras med den.\r\nDen är naturligtvis också av betydelse för\r\njordbruket inom stödområdet. När vi diskuterade\r\nden här propositionen sades det ganska uttalat från\r\nregeringen att vi naturligtvis skulle återkomma till\r\nden här frågan i samband med diskussionen om\r\nlivsmedelspolitiken längre fram i vår. Eftersom vi\r\nnu har fått den propositionen vet vi att det blev\r\ningenting av detta. Det kom ingen diskussion och\r\nregeringen vill i varje fall inte ha någon diskussion\r\nom direktbidragen i det sammanhanget heller.</pre><pre>Jag tycker att det är särskilt angeläget att tala om\r\ndirektbidragens utformning när det gäller\r\nstödområdet. Jag skulle gärna vilja hänvisa till ett\r\ncitat från propositionen som finns i det här\r\nbetänkandet. Där står det: ''Enligt\r\njordbruksministern bör ett regionalpolitiskt\r\nmotiverat prisstöd, till en avgränsad del av landet\r\neller en begränsad produktion, kunna tillhöra den\r\nkategori som inte omfattas av åtaganden om\r\nneddragningar enligt GATT.''</pre><pre>Det tycker jag är någonting som kan vara värt att\r\ntänka på när vi diskuterar direktbidragen. Mot\r\nbakgrund av att vi inte vill ha någon minskad\r\nproduktion i de här delarna av landet finns det all\r\nanledning att fundera över om vi, när det gäller den\r\ndelen av jordbrukspolitiken, kan få en utformning\r\nsom bättre gagnar ett bevarat och utvecklat\r\njordbruk inom stödområdet.</pre><pre>Inte heller lyckades utskottet den här gången fatta\r\nnågot beslut om områdesindelningen. Vi har från\r\nvänsterpartiets sida motionerat om samma förslag\r\nsom också centerpartiet har tagit upp, att den\r\nförändring som jordbruksnämnden föreslog för\r\nflera år sedan skall genomföras, vilket innebär att\r\nen del områden i Bergslagen kommer att lyftas upp\r\ni högre stödområdesgruppering. Vi tycker att det är\r\nbeklagligt, dels naturligtvis att det inte gjordes\r\nförsta gången förslaget fördes fram, dels att det\r\nännu inte har skett.</pre><pre>Det kommer att dröja innan vi har fått klart för oss\r\nhur vi vill att det regionalpolitiskt utformade stödet\r\nskall se ut i framtiden, och det är beklagligt att de\r\nområden som enligt den administrativa\r\ngenomgången uppenbarligen skulle flyttas upp inte\r\nkommer att bli uppflyttade utan får ligga kvar i\r\nlägre grupperingar.</pre><pre>Vi hade från vänsterpartiets sida motionerat om en\r\nmycket högre uppräkning av stödet än den som\r\npropositionen föreslog och den som också blev\r\nutskottets beslut. Jag vill gärna säga här att den\r\nenda anledningen till att jag inte har reserverat mig\r\ntill förmån för det yrkande som vi hade, som\r\nuppgick till 170 milj.kr., var att jag inte ville riskera\r\nden ändå ganska sköra majoritet som fanns i\r\nutskottet för den höjning på 34 miljoner som trots\r\nallt gjordes och som faktiskt är att föredra framför\r\nen helt utebliven höjning.</pre><pre>Men självklart hade vi från vänsterpartiets sida\r\nmycket mycket hellre sett en höjning som hade\r\nvarit större och som hade stått i någon samklang\r\nmed det som riksdagen förra året med sådan\r\nsjälvklarhet uttalade om det norrländska\r\njordbruket. Jag beklagar verkligen att vi inte i\r\nutskottshanteringen kunde komma längre. Det är\r\nnaturligtvis en oerhört viktig ekonomisk fråga för\r\njordbruket i de här delarna av landet, men det är\r\nnågonting mycket mer än en ekonomisk fråga. Det\r\nhandlar också om att vi från riksdagens sida faktiskt\r\nhar gått ut och sagt: Ni behöver inte vara oroliga!\r\nVi garanterar er att det finns en total politisk\r\nenighet och att vi skall stå upp för\r\nNorrlandsjordbruket.</pre><pre>Sedan gör vi inte det. Vi bidrar verkligen till att\r\nskapa ett misstroende mot politiker och mot politik\r\növer huvud taget, som jag tycker är mycket mycket\r\noroväckande.</pre><pre>Jag vill med det, herr talman, säga att vi från\r\nvänsterpartiets sida står bakom de reservationer\r\nsom vi har till betänkandet, men jag vill särskilt\r\nyrka bifall till reservation nr 4.</pre><pre></pre><pre>Anf. 99 MARIANNE SAMUELSSON\r\n(mp):</pre><pre>Herr talman! Häromdagen läste jag i en\r\nNorrlandstidning att det var bara centerpartiet som\r\nbrydde sig om Norrlandsjordbruket, därför att man\r\nhade kunnat konstatera att det var bara centern\r\nsom hade reserverat sig mot jordbruksutskottets\r\nbeslut angående Norrlandsstödet. Jag är av den\r\nuppfattningen att hade vi andra gjort likadant som\r\ncentern, hade det inte blivit någon höjning av\r\nbidraget över huvud taget. Man hade snarare\r\nriskerat att stödet legat kvar på den nivå som\r\nregeringen hade bestämt sig för.</pre><pre>Vi hade i vår motion yrkat på 130 miljoner utöver\r\nregeringens förslag. Vi fick inte majoritet för detta.\r\n34 miljoner kanske inte är speciellt mycket pengar,\r\nmen det är i alla fall mer än det som ursprungligen\r\nföreslogs. Förhoppningsvis kan det innebära att det\r\ntillförs en del optimism i Norrlandsjordbruket, så\r\natt man där vågar och orkar jobba vidare.</pre><pre>Herr talman! Minns ni kampanjen ''Hela Sverige\r\nskall leva'' för något år sedan? Då var det optimism\r\noch arbetsglädje ute på landsbygden. Man intalade\r\nsig hopp och förtröstan om att nu skulle man\r\nverkligen kunna åstadkomma någonting. Idéerna\r\nsprudlade och kreativiteten var stor. Men\r\nfempartiuppgörelsen om livsmedelspolitiken som\r\nträffades förra året har verkligen inte bidragit till att\r\nkreativiteten och arbetslusten har fortsatt. Nu\r\npratar man, precis som Annika Åhnberg gjorde här\r\nnyss, om problemen i stället för om möjligheterna.</pre><pre>Och visst har vi problem framför oss. Framför allt\r\nhar vi det på den landskapsvårdande sidan. Vi\r\nkommer att få mängder med granskog, och vi\r\nkommer inte att lämna över till kommande\r\ngenerationer det öppna landskap och det\r\nkulturlandskap som vi väl alla ser som en tillgång i\r\ndet här landet.</pre><pre>Miljöpartiet de grönas uppfattning var att vi i stället\r\nborde ha utnyttjat möjligheten som vi hade att dra\r\nner på jordbruksproduktionen till ett mer\r\nekologiskt jordbruk. Då hade vi fått chansen att ha\r\nkvar det öppna landskapet och också ha kvar den\r\nberedskap som det faktiskt är att ha öppna\r\nlandskap med ordningsmöjligheter i krissituationer\r\noch vid eventuella kommande ekologiska\r\nkatastrofer.</pre><pre>Det norrländska jordbruket är ur\r\nlandskapsvårdande synpunkt en enorm tillgång.\r\nDet finns väl ingenstans man kan hitta sådana\r\nunderbart vackra bygder som man hittar i det\r\nnorrländska jordbruket, med en mångfald av\r\nbiologiskt liv som skiljer sig mycket från det som\r\nfinns i den södra delen av landet. Det är därför som\r\nvi verkligen måste se till att satsa på att det\r\nnorrländska jordbruket kan leva vidare och få\r\nresurser att jobba utan att bli utkonkurrerat av\r\nimporten.</pre><pre>Den nya idé som har kommit från regeringskansliet\r\nom att sänka vårt gränsskydd i ett för jordbruket\r\nväldigt instabilt läge uppfattar många aktiva\r\njordbrukare som ett hot och funderar naturligtvis\r\npå att lägga av, nu när de verkligen behöver all\r\nenergi för att orka jobba vidare. En\r\nkonsekvensanalys av effekterna borde vi ha sett till\r\ninnan sådana här förslag kom.</pre><pre>Vi har i det här betänkandet i allmänhet nöjt oss\r\nmed att avge särskilda yttranden, men vi har en\r\nreservation, nr 2, om fäbodbruket. Det är en ur\r\nkultur- och arbetssynpunkt mycket intressant\r\nbruksform, och vi borde på alla vis se till att den kan\r\nleva vidare.</pre><pre>Anf. 100 ANNIKA ÅHNBERG (v) replik:</pre><pre>Herr talman! Marianne Samuelsson gjorde nu en\r\nutvikning till den stora livsmedelspolitiska\r\nförändring som riksdagen beslutade om förra året.\r\nJag vill gärna säga att jag delar inte hennes\r\nuppfattning om hur det ser ut ute i landet. Det finns\r\nväldigt mycket kreativitet, nytänkande och positiv\r\nanda också ute bland bönderna. Jag tror att\r\nMarianne Samuelsson har fallit offer litet grand för\r\nbilden av bönderna som LRF älskar att måla upp,\r\nden utrotningshotade arten med keps. Jag är inte så\r\nsäker på att man gör det svenska jordbruket eller\r\nde svenska bönderna någon större tjänst genom att\r\nständigt måla upp överdrivna hotbilder.</pre><pre>Det är faktiskt så att det finns en framtid för det\r\nsvenska jordbruket. Det finns problem och\r\nsvårigheter, särskilt, skulle jag vilja säga, inom\r\nstödområdet, eftersom det faktiskt inte utan\r\nsamhällets aktiva stöd kan leva kvar ett jordbruk i\r\nde områdena av landet. Det är naturligtvis problem\r\noch svårigheter, men de är inte oöverstigliga.</pre><pre>Det som är svårt i det här sammanhanget är den\r\npolitiska kortsiktigheten, att man går ut och lovar\r\nstort för att i nästa sekund svika sina löften. Det är\r\ndet som skapar mycket stora problem, inte brist på\r\nkreativitet eller företagsamhet bland de svenska\r\nbönderna -- det vill jag absolut vända mig emot.</pre><pre>Jag vill gärna också säga att jag faktiskt tror att det\r\nfinns en framtid för jordbruket inom stödområdet.\r\nJag är övertygad om att vi kommer att kunna skapa\r\nbättre former för det framtida samhällsstödet till\r\ndet norrländska jordbruket och jordbruket inom\r\növriga delar av stödområdet, så att vi slipper den\r\ntypen av krångliga och svårbegripliga diskussioner\r\noch ständiga begreppsdefinitioner, som vi nu\r\ntvingas hålla på med. Därför tycker jag trots allt att\r\ndet är bra med den arbetsgrupp som skall tillsättas.</pre><pre>Anf. 101 MARIANNE SAMUELSSON (mp)\r\nreplik:</pre><pre>Herr talman! Det var ju bra att jag fick Annika\r\nÅhnberg att ändra uppfattning i frågan om\r\npessimism och optimism -- jag tyckte att Annika\r\ntalade om just problemen i sin inledning; hon\r\nradade där upp en lång rad problem.</pre><pre>Visst finns det en stor oro, men det är klart att det\r\nfinns en arbetslust -- det har det alltid funnits på den\r\nsvenska landsbygden. Den finns fortfarande kvar,\r\nmen, som Annika sade, är det inte så enkelt när det\r\nkommer motsägelsefulla direktiv och man inte vet\r\nvad som skall gälla. Alla är väl medvetna om att\r\ntolkningen av det beslut som riksdagen fattade inte\r\nvar så alldeles enkel.</pre><pre>Anf. 102 INGE CARLSSON (s):</pre><pre>Herr talman! I jordbruksutskottets betänkande\r\nJoU27 behandlas regeringens proposition\r\n1990/91:99 om stödet till jordbruket och\r\nlivsmedelsindustrin i norra Sverige.</pre><pre>Utskottet har behandlat 50 motioner. De flesta\r\npartier har ansträngt sig och kompromissat för att\r\nnå en enig uppfattning om synen på\r\nNorrlandsstödet, dock inte centerpartiet, som av\r\negoistiska eller andra skäl reserverat sig på några\r\nviktiga punkter.</pre><pre>I reservation 1, Allmänna utgångspunkter för\r\nstödet till jordbruket i norra Sverige, föreslår\r\ncenterpartiet att jordbruksproduktionen i norra\r\nSverige skall tillåtas öka och att ytterligare\r\nminskningar av produktion och åkerareal inte skall\r\ntillåtas.</pre><pre>Det särskilda prisstödet till norra Sverige infördes\r\n1971 på förslag av den socialdemokratiska\r\nregeringen.</pre><pre>Bakgrunden var bl.a. avfolkningen av Norrlands\r\ninland. Denna process har fortsatt.\r\nProduktionsnivån i norra Sverige har dock kunnat\r\nupprätthållas. Men samtidigt har jordbruket i\r\ninlandet och i glesbygder lagts ned.</pre><pre>Jordbruket har i stället koncentrerats till kusten och\r\nde bättre jordbruksmarker som finns i anslutning\r\ntill större samhällen i inlandet. Merparten av stödet\r\nhar därför hamnat hos större producenter i\r\nproduktionsområden med de bästa naturliga\r\nförutsättningarna.</pre><pre>Därför har vi i den nya politiken valt att kombinera\r\ndagens särskilda prisstöd med andra riktade\r\nåtgärder, vilka bättre når jordbruket i glesbygd och\r\ninland och därmed stärker jordbruket i norra\r\nSverige.</pre><pre>En avstämning av merkostnader skall nu ske en\r\ngång per år. För att upprätthålla lönsamheten i\r\njordbruket i norra Sverige undantar vi därmed i\r\nprincip den produktionsanpassning som följer av\r\nden tidigare beslutade livsmedelspolitiska\r\nreformen.</pre><pre>Jag vill erinra om att riksdagen i samband med det\r\nlivsmedelspolitiska beslutet, på förslag av\r\nutskottet, beslutade om en uppföljning under två år\r\nav det s.k. åtgärdsprogrammet för jordbruket i\r\nnorra Sverige. För detta ändamål anvisades 50\r\nmilj.kr. för budgetåret 1990/91. Nyligen beslutade\r\nriksdagen om ytterligare 50 milj.kr. för budgetåret\r\n1991/92.</pre><pre>I förra årets livsmedelspolitiska beslut höjdes ko-\r\nbidraget med 600 milj.kr. utöver regeringens\r\nförslag, vilket innebär att jordbruket inom\r\nstödområdet får en ökning med ca 115 milj.kr.</pre><pre>Genom riksdagens beslut om regionspolitiken år\r\n1990 tillkommer 100 milj.kr. i glesbygdsstöd, vilket\r\nföreträdesvis skall gå till jordbruket. Vi skall inte\r\nheller glömma det ökade stödet till det öppna\r\nlandskapet. Här är Norrland naturligtvis ett viktigt\r\ninstrument.</pre><pre>Utskottsmajoriteten anser att dessa riktade\r\nåtgärder också bidrar till en regional utjämning av\r\nsysselsättning och välfärd och en bättre avvägning\r\nmellan kustområdet och Norrlands inland. Med det\r\nanförda yrkar jag avslag på centerns reservation nr\r\n1, som i sig var mycket allmän.</pre><pre>I reservation 2 tar miljöpartiet upp frågan om ett\r\nhöjt NOLA-bidrag till fäbodbruket.</pre><pre>Under föregående riksmöte behandlade\r\nkulturutskottet frågor om bevarandet av\r\nfäbodbruket. Utskottet framhöll att fäbodkulturen\r\när en väsentlig del av vårt kulturarv. Som också\r\nframgår av kulturutskottets betänkande har frågan\r\nuppmärksammats av olika myndigheter och\r\norganisationer.</pre><pre>Jag vill erinra om att vi i samband med beslutet om\r\nlivsmedelspolitiken höjde anslaget till NOLA-\r\nstödet med 550 milj.kr. Utskottsmajoriteten är\r\ndärför inte i detta sammanhang beredd att föreslå\r\nett förhöjt NOLA-stöd. Jag yrkar avslag på\r\nreservation nr 2.</pre><pre>I reservation 3 från centerpartiet och reservation 4\r\nfrån vänsterpartiet föreslås ändringar i\r\nstödområdesindelningen. Jordbruksministern har i\r\npropositionen redovisat de kriterier som på förslag\r\nav jordbruksnämnden bör utgöra utgångspunkt för\r\nen framtida stödområdesindelning.</pre><pre>Utskottsmajoriteten har beträffande förslaget\r\ningen annan uppfattning än jordbruksministern.</pre><pre>Det främsta skälet är att vi bör avvakta\r\nförhandlingarna inom GATT. Utfallet av dessa\r\nförhandlingar kan ha en stor betydelse för den\r\nframtida utformningen av stödet till norra Sverige.\r\nÄven en eventuell svensk EG-anslutning kommer\r\nförmodligen att ändra förutsättningarna för\r\nregionalpolitiskt motiverade stöd.</pre><pre>Den internationella utvecklingen bör enligt\r\nutskottsmajoritetens mening avvaktas innan större\r\neller principiellt viktiga förändringar genomförs.</pre><pre>Vi förutsätter dock att regeringen vid lämplig\r\ntidpunkt återkommer i frågan.</pre><pre>Med det anförda yrkar jag avslag på\r\nreservationerna 3 och 4.</pre><pre>Herr talman! I reservationerna 5 och 6 tas frågor\r\nupp om anslaget till stöd till jordbruket och\r\nlivsmedelsindustrin i norra Sverige samt\r\nutgångspunkten för stödet efter budgetåret\r\n1991/92.</pre><pre>När det gäller utgångspunkten för\r\nkostnadstäckningsgraden hävdar centern ensidigt\r\natt den skall utgå från 1989/90.</pre><pre>Övriga partier gör här en annan tolkning, nämligen\r\natt lönsamheten inte tillåts sjunka nämnvärt under\r\nnivån den 1 juni 1990, då vi med stort stöd\r\nbeslutade om den nya livsmedelspolitiken.</pre><pre>Utskottsmajoriteten ansluter sig till\r\njordbruksministerns förslag om att stödnivån\r\nräknas upp med 7 %. Detta motsvarar\r\njordbruksnämndens förslag till ökning av\r\nmerkostnaderna under motsvarande tid.</pre><pre>När det gäller slopandet av tvåprissystem föreslår\r\njordbruksministern att en kompensation på 5 %\r\nskall utgå, vilket motsvarar 34 milj.kr.</pre><pre>Utskottet anser dock att lönsamhetsförsämringen\r\ntill en del kan hänföras till tvåprissystemets\r\navskaffande och i sin helhet bör kompenseras. Som\r\nkompensation för denna effekt föreslår utskottet\r\nsåledes en extra uppräkning av prisstödet för mjölk\r\nmed ytterligare 6,5 % till 68 milj.kr. Denna höjning\r\nbör i sin helhet tillfalla mjölkproducenterna och\r\nhöja pristillägget på mjölk.</pre><pre>Detta innebär att utskottet förordar en uppräkning\r\nav stödet till jordbruket och livsmedelsindustrin i\r\nnorra Sverige med 34 milj.kr. utöver regeringens\r\nförslag på sammanlagt 839 milj.kr. Med detta\r\nkraftiga stöd för jordbruket i norra Sverige torde\r\ntäckningsgraden höjas till upp emot 55 %. Vi har en\r\nkänsla av att stödet kommer att uppskattas i norra\r\nSverige. År 1982 var stödet till jordbruket i norra\r\nSverige ca 200 milj.kr. Vi har sedan dess höjt stödet\r\ntill i dag nära 900 milj.kr. Det är alltså en kraftig\r\nförbättring av möjligheterna att bevara jordbruket\r\ni norr. Jag yrkar härmed avslag på samtliga\r\nreservationer.</pre><pre>I bl.a. två motioner, Jo130 från folkpartiet och\r\nJo132 från vänsterpartiet, föreslås att stödet till\r\njordbruksproduktionen i norra Sverige bör bli\r\nföremål för en förutsättningslös och\r\ngenomgripande översyn. Översynen bör\r\ngenomföras av en arbetsgrupp med parlamentarisk\r\nsammansättning. Utskottet tillstyrker motionerna\r\noch föreslår att riksdagen som sin mening ger\r\nregeringen detta till känna.</pre><pre>Jag yrkar, herr talman, bifall till utskottets\r\nhemställan i jordbruksutskottets betänkande 27.</pre><pre>Anf. 103 KARL ERIK OLSSON (c) replik:</pre><pre>Herr talman! Jag måste säga att jag är mycket\r\nförvånad över Inge Carlssons sätt att börja sitt\r\nanförande, med att misstänka att det skulle vara\r\negoism som drev centern till att kräva att vi skall\r\nleva upp till det beslut vi tidigare har fattat. Jag\r\ntycker att Inge Carlsson skall ta och fråga de\r\nnorrländska bönderna om det är egoism att se till\r\natt de får den del av de medel som vi har sagt att vi\r\nskall betala.</pre><pre>I anslutning till detta vill jag ta upp det som Inge\r\nCarlsson sade om utgångspunkten för stödet. Hur\r\nkan man ändra sig så, att man i fjol talade om att\r\nstödet inte skulle sjunka nämnvärt under dagens\r\nnivå och nu instämmer i propositionen, vilket\r\ninnebär att man skall rätta sig efter den nivå som är\r\naktuell när avregleringen börjar den 1 juli 1991?\r\nDet här är alltså en helt annan utgångspunkt än den\r\nvi beslutade om, och det är att förändra en\r\nståndpunkt och svika det beslut vi i riksdagen\r\ntidigare har varit eniga om att fatta.</pre><pre>När det gäller frågan om de andra riktade stöden\r\nhar jag ingen annan uppfattning än Inge Carlsson.\r\nJag tror att vi är överens om att det är viktigt med\r\nolika typer av stöd. Men dessa stöd ger inte\r\ntillräckligt mycket pengar. Inge Carlsson nämner 50\r\nmiljoner plus 50 miljoner, och det behövs också.\r\nMen det kompenserar ju inte ens den brist som\r\nuppkommer i samband med dagens uppräkning.</pre><pre>Vi skall vidare vara väldigt försiktiga med att\r\nblanda in den uppräkning av kobidraget som vi\r\ngjorde förra året. Det direktstödet kan ha sina\r\nfördelar, och det är differentierat på sitt sätt, men\r\ndet är i huvudsak en ersättning för sådant som\r\nannars skulle ha varit en prisstegring. Det är en\r\nprishöjning som vi avstår från under de pågående\r\nGATT-förhandlingarna. Detta bör inte blandas in i\r\nden här frågan. Naturligtvis tillkommer det när\r\nman gör en totalkalkyl, men man skall hålla isär\r\ndessa två saker ordentligt och inte skylla på detta\r\nför att slippa göra någonting i dagsläget.</pre><pre>Stödet för ett öppet landskap är också bra, men det\r\nräcker inte. Det fattas pengar, och man har gått\r\nifrån ställningstagandena från förra året. Detta\r\nmåste framför allt regeringspartiet och Inge\r\nCarlsson stå till svars för.</pre><pre>Anf. 104 ANNIKA ÅHNBERG (v) replik:</pre><pre>Herr talman! Inge Carlsson har naturligtvis alldeles\r\nrätt när han redovisar den kraftiga\r\nkostnadsstegringen över statsbudgeten för\r\nNorrlandsstödet. Jag tror också att vi alla inser att\r\ndet i det långa loppet kommer att bli mycket svårt\r\natt på samma sätt som vi hittills har gjort\r\nupprätthålla stödet till Norrlandsjordbruket och att\r\nvi måste fundera över om det finns andra\r\ntillvägagångssätt som vi också kan användas oss av\r\nför att bevara och utveckla jordbruket i Norrland.\r\nPå så sätt kan vi slippa en situation där detta\r\njordbruk till slut till större delen blir beroende av\r\nen finansiering över statsbudgeten. Det här är en\r\nfråga vi skall diskutera i den grupp som skall\r\ntillsättas, och det är en fråga som kräver en\r\nlångsiktig och ganska genomgripande diskussion\r\nför att man skall komma till rätta med den.</pre><pre>Med tanke på att vi förra året i utskottet uttryckte\r\noss så som vi gjorde och med tanke på att\r\nregeringen redan i propositionen fullkomligt klart\r\noch tydligt redovisade vad man ansåg om\r\nbevarandet av det norrländska jordbruket, måste\r\njag ställa frågan: Insåg socialdemokraterna inte då\r\natt det skulle komma att handla om ganska mycket\r\npengar? Det gjorde åtminstone vi i vänsterpartiet.\r\nVi kunde inte veta att det skulle bli 150 eller 200\r\nmilj. kr., men vi insåg att det på kort sikt skulle\r\nkomma att kosta mycket pengar. Menade utskottet\r\nallvar med vad man sade förra året, handlar det om\r\nganska stora summor. Jag kan inte förstå annat än\r\natt socialdemokraterna antingen är usla på att\r\nräkna eller att man faktiskt aldrig hade för avsikt att\r\nleva upp till vad man sade i förra årets budget. Jag\r\nvill gärna ha ett klargörande besked från Inge\r\nCarlsson. Insåg ni inte att det skulle handla om ett\r\nbelopp i den här storleksordningen, eller hur kan\r\ndet komma sig att man efter att ha gjort sådana\r\nuttalanden kommer tillbaka med en finansiering på\r\nen helt annan nivå?</pre><pre>Jag håller gärna med om att vi har börjat att försöka\r\nhitta andra sätt att utveckla jordbruket inom\r\nstödområdet. Men om Inge Carlsson när han talar\r\nom det öppna landskapet tänker på de medel som\r\nvi har avsatt för landskapsvård vill jag påpeka att\r\navsikten med de medlen ju faktiskt var att de\r\nframför allt skulle gå till jordbruk i skogs- och\r\nmellanbygder utanför stödområdet, eftersom dessa\r\ndelar av landet, som även de är eftersatta när det\r\ngäller jordbruket och har svåra\r\nproduktionsbetingelser, inte har några\r\nstödområdespengar. Det är alltså inte riktigt\r\nkorrekt att i det här sammanhanget -- om det nu var\r\nde pengarna som avsågs -- tala om bidragen till\r\nlandskapsvård såsom avsedda för jordbruket inom\r\nstödområdet. Så har vi inte tidigare diskuterat kring\r\nlivsmedelspolitiken.</pre><pre>Anf. 105 INGE CARLSSON (s) replik:</pre><pre>Herr talman! Annika Åhnberg undrar om vi är\r\növerraskade över att vi nu får ge så mycket som\r\n12 % i stöd. Nej, vi är naturligtvis inte överraskade.\r\nMen jag vill ändå påpeka att vi, efter det att vi har\r\ninfört det här stödet, mycket kraftigt har höjt\r\nersättningen till jordbruket i norra Sverige. Stödet\r\när nu nästan uppe i 1 miljard kronor. Detta sker i en\r\nsituation när många andra jordbrukare i detta långa\r\nland har det mycket besvärligt med omställningar\r\noch också får lov att lägga ned verksamhet. Jag\r\ntycker faktiskt att vi socialdemokrater i allra högsta\r\ngrad har värnat om jordbruksstödet i norra Sverige.</pre><pre>Till Karl Erik Olsson vill jag bara säga att ni har en\r\nannan, ensidig tolkning i fråga om när tidpunkten\r\nskall inträffa. I den frågan är alla andra partier\r\nenhälligt ense, så den här situationen kommer väl\r\natt kvarstå även efter dagens debatt. Jag hoppas att\r\nvi genom den utredning som nu skall tillsättas skall\r\nkomma till rätta med att vi varje år måste höja\r\nanslagen till Norrlandsstödet. Då kanske vi slipper\r\nden här litet konstiga debatten och centerns\r\nställningstagande.</pre><pre></pre><pre>Anf. 106 KARL ERIK OLSSON (c) replik:</pre><pre>Herr talman! En felaktighet blir inte bättre för att\r\ndet är många om den. Jag kan gärna inbegripa\r\növriga partier som ställer upp på den här märkliga\r\ntolkningen av vad man skall relatera uppräkningen\r\ntill. I det förra beslutet 1990 talades om att inte\r\nnämnvärt sjunka under dagens nivå. Det kan\r\nrimligen inte har förespeglat riksdagens ledamöter\r\ni fjol att dagens nivå, dvs. den 9 juni när beslutet\r\nfattades i kammaren, skulle vara den 1 juli 1991.\r\nDet kan jag aldrig tänka mig. Hur ensam jag än\r\nskulle bli om ett sådant påstående hävdar jag, att\r\nsäger man i dag så är det i dag och inte om ett år.</pre><pre>Det vore intressant att få Inge Carlssons förklaring\r\ntill att det skulle vara ett slags egoism att tillse att\r\navlägsna delar i landet får sin beskärda del av vår\r\nvälfärd. Om det hade varit norrlänningar som\r\ndebatterat här, då skulle man kanske tro att det var\r\ndet Inge Carlsson anspelade på. Men det kan det ju\r\ninte vara. Av någon anledning som jag inte känner\r\ntill så deltar glädjande nog inga norrlänningar i\r\ndebatten. Vi försöker ändå reda ut problemen. Hur\r\ni all sin dar kan det vara egoistiskt att säga att vi\r\nskall leva upp till ett beslut som vi tidigare har varit\r\növerens om? Det är väl rimligt att politiker står för\r\nvad de har sagt.</pre><pre>Anf. 107 ANNIKA ÅHNBERG (v) replik:</pre><pre>Herr talman! Jag anser att det är uppenbart att\r\nbeslutet avsåg den tidpunkt då det fattades, dvs. i\r\njuni förra året. Vi kunde då inte gärna tänka oss in\r\ni framtiden. I den meningen delar jag Karl Erik\r\nOlssons uppfattning om beslutets innebörd.</pre><pre>Däremot är min tolkning att till de uppgifterna för\r\narbetsgruppen som skall se över stödets utformning\r\nhör också en förutsättningslös diskussion även om\r\nnivåerna. I sina överväganden har inte utskottet\r\nsagt att det framtida stödet för all evighet skall\r\nbaseras på en formulering som vi gjorde 1990. Jag\r\ntror det är olyckligt om vi låser oss fast i den sortens\r\ndefinitionsmässiga problem. Om vi är överens om\r\natt ha ett bevarat och utvecklat jordbruk inom det\r\ns.k. stödområdet måste det viktiga vara att hitta de\r\nförmodligen olika metoder som vi måste använda\r\nför att uppnå det målet. Det vore betydligt mer\r\nkonstruktivt att föra en diskussion därom än att älta\r\nbegreppsdefintioner fram och tillbaka.</pre><pre>Anf. 108 INGE CARLSSON (s) replik:</pre><pre>Herr talman! Jag instämmer gärna med det synsätt\r\nsom Annika Åhnberg här för fram. Självklart går\r\ndet inte bara att tillskjuta alltmer pengar för att\r\nkomma till rätta med problemen uppe i Norrland. I\r\nreservation 1 hävdar centerpartiet att man i nuläget\r\nskall tillåta produktionen att öka. Givetvis reagerar\r\nmånga bönder i södra Sverige mot ett sådant\r\nuttalande.</pre><pre>Ni säger också att det skall vara förbjudet att lägga\r\nned ytterligare produktion och åkermark i\r\nNorrland. Det är ett ganska fränt uttalande. Jag\r\ntrodde faktiskt att ni tillsammans med oss övriga\r\nville göra allt för att inom ramen för den nya\r\npolitiken direkt stödja jordbrukarna i inlandet och\r\ni den verkliga glesbygden i Norrland. Men vi kan\r\ninte sträcka oss så långt som att förbjuda enskilda\r\nbönder att lägga ned sin produktion eller åkermark.\r\nHär finns en liten skillnad i synsättet mellan\r\ncenterpartiet och övriga partier.</pre><pre>Anf. 109 INGVAR ERIKSSON (m):</pre><pre>Herr talman! I jordbruksutskottets betänkande 27\r\nbehandlas frågan om stödet till jordbruket och\r\nlivsmedelsindustrin i norra Sverige. Självfallet är\r\ndet en mycket viktig fråga med stor regionalpolitisk\r\nbetydelse.</pre><pre>Genom betänkandets förslag kompenseras det\r\nnorrländska jordbruket för den\r\nlönsamhetsförsämring inom mjölkproduktionen\r\nsom kan hänföras till tvåprissystemets avskaffande.\r\nUppräkningen av prisstödet för mjölk sker med 68\r\nmilj.kr., vilket innebär ett nivåpåslag med 34\r\nmilj.kr. utöver regeringens förslag. Tillskottet\r\ngrundas på ett moderat initiativ i utskottet.</pre><pre>Vidare föreslås att stödet till jordbruket i norra\r\nSverige skall bli föremål för behandling i en\r\nparlamentariskt sammansatt arbetsgrupp. Det är\r\nsynnerligen välbefogat att utreda frågan. Vi hoppas\r\natt översynen skall genomföras med det snaraste.\r\nVidare hoppas vi att hela problemkomplexet\r\nbehandlas på ett genomgripande sätt och givetvis\r\nförutsättningslöst.</pre><pre>Herr talman! Målen i den nya livsmedelspolitiken\r\noch dess effekter på det norrländska jordbruket och\r\nlivsmedelsproduktionen är att bidra till regional\r\nutjämning och bibehållen sysselsättning. Det\r\nlivsmedelspolitiska beslutet innebär också en\r\nskärpning av den regionalpolitiska profilen i\r\nlivsmedelspolitiken. Stödet till jordbruket\r\nkanaliseras nu i större utsträckning än tidigare till\r\nnorra Sverige och dess glesbygder.</pre><pre>Prisstödets konstruktion bibehålles i huvudsak. En\r\ngång per år avser man att göra en avstämning vad\r\nbeträffar merkostnaderna. Därmed undantas i\r\nprincip norra Sverige från den\r\nproduktionsanpassning som följer av den\r\nlivsmedelspolitiska reformen.</pre><pre>Den svåra process som anpassningen till\r\nproduktionsbalans och nya förutsättningar medför\r\nkänns därmed svårare i sydligare delar av landet.\r\nSjälvfallet kommer dock den prispress som\r\nanpassningen nu innebär för producenter söderut\r\näven att bli kännbar norröver. Jag vill dock mycket\r\nnoga poängtera nödvändigheten av att\r\nproduktionsbalans skall kunna uppnås. Annars blir\r\nsituationen ännu värre. Ett misslyckande härvidlag\r\nkan få katastrofala effekter för jordbruk och\r\nlivsmedelsproduktion i hela landet.</pre><pre>Norrlandsstödet har under de senaste fem åren\r\nökat kraftigt. Det är en följd av inflation och stora\r\nkostnadsökningar. Inom något år kommer av allt\r\natt döma miljarden att passeras.</pre><pre>Med hänsyn till den turbulens som just nu råder\r\ngenom påfrestningarna i samband med\r\nomställningen av jordbruket är risken stor för\r\nökade motsättningar och ifrågasättanden av\r\nnuvarande system och pågående utveckling. Det\r\nfinns faktiskt många, såväl i bondekåren som bland\r\nden övriga allmänheten, som inte accepterar det\r\nfaktum att delar av södra Sveriges bästa och mest\r\nproduktiva jordbruksarealer dras ur produktion\r\nsamtidigt som stödet till sämre lottade områden i\r\nlandet ökar. Självfallet är detta ett problem. Vi\r\nmåste undvika motsättningar och på ett sakligt och\r\nansvarsfullt sätt försöka lösa frågan om\r\nNorrlandsstödet också i framtiden.</pre><pre>Vi moderater har i dagens läge inte kunnat gå\r\nlängre än det påslag om 34 milj.kr. utöver\r\nregeringens förslag som vi fått igenom i utskottet.</pre><pre>Med hänsyn till pågående GATT-förhandlingar om\r\navveckling av handelshinder och stöd inom\r\nlivsmedelsproduktionen samt kommande EG-\r\ninträde är det mycket angeläget att vi får till stånd\r\nden översyn som jag inledningsvis nämnde och\r\ndärmed också en utvärdering av nuvarande stöd till\r\nNorrland.</pre><pre>Vi måste söka lösningar som är hållbara på längre\r\nsikt, och därför är den översyn som utskottet\r\nförordar bra. Det är mycket viktigt att se\r\nverkligheten som den är. Jag är trots allt\r\nförhoppningsfull inför framtiden. Vi vet att stora\r\nområden med sämre produktionsförutsättningar\r\nockså finns inom EG samt att regionalpolitiska stöd\r\nockså där är en verklighet.</pre><pre>Vi moderater är och kommer att vara mycket\r\nangelägna om att med all kraft försöka arbeta för\r\natt svenskt jordbruk, såväl i de bättre områdena\r\nsom i de sämre lottade, skall få verka på så lika\r\nvillkor som möjligt också i ett kommande Europa.</pre><pre>I den kommande översynen måste man också söka\r\neftersträva en harmonisering mellan Sverige och\r\nEuropa så långt som möjligt. Nuvarande stöd i EG\r\nhar en annan uppbyggnad än hos oss. Den frågan\r\nkommer av allt att döma att tas upp i översynen när\r\nman arbetar för framtida lösningar.</pre><pre>Dagens beslut fattas mot bakgrund av mycket\r\nbesvärliga ekonomiska realiteter i landet. Det är\r\ninte utan att man ibland har en känsla av -- det är\r\ninte första gången -- att det är fråga om att bjuda\r\növer varandra för att ligga bäst till i opinionen i\r\ndessa områden med sämre förutsättningar. Det\r\ntycker jag är djupt beklagligt och vill därför vädja\r\ntill alla ansvariga politiker att framöver verkligen\r\nförsöka att gemensamt samt på ett realistiskt,\r\nsakligt och balanserat sätt lösa dessa problem. Jag\r\ntror att alla vet vad jag menar. Att knipa billiga\r\npoäng på att bjuda över varandra är bara negativt\r\nför saken.</pre><pre>Vi moderater har, som jag sade, inte kunnat gå\r\nlängre än vad vi har gjort. Vår ambition för\r\nframtiden är verkligen att skapa de förutsättningar\r\nsom är nödvändiga för en livsmedelsproduktion\r\nockså i Norrland.</pre><pre>Herr talman! Jag yrkar bifall till hemställan i\r\nföreliggande betänkande.</pre><pre>Anf. 110 ANNIKA ÅHNBERG (v) replik:</pre><pre>Herr talman! Ingvar Eriksson inledde sitt\r\nanförande med att säga att det område som vi nu\r\ndiskuterar var mycket viktigt. Detta hans uttalande\r\ngläder mig, men det är vackra ord som tyvärr inte\r\nhar någon större täckning i den moderata politiken\r\npå detta område. Det är litet väl magstarkt att höra\r\nen moderat politiker säga att den lilla höjning som\r\nvi ändå åstadkom skedde tack vare moderaterna.\r\nOm man skall vara ärlig, och det sade också\r\njordbruksutskottets ordförande tidigare i dag att\r\nman skall vara, så är sanningen den att\r\nmoderaterna utgör en bromsklots. Det är inte tack\r\nvare utan på grund av moderata samlingspartiets\r\nagerande som vi bara fick den här nivån på\r\nhöjningen. Detta Ingvar Erikssons påstående kan\r\ninte få stå oemotsagt.</pre><pre>Det vore faktiskt intressant att få veta -- även om\r\njag i praktiken hoppas få slippa veta det -- vilken\r\ntyp av jordbrukspolitik en eventuell borgerlig\r\nregering vill föra i förhållande till stödområdet.\r\nSpännvidden är oerhört stor mellan de\r\ncenterpartistiska förslagen och de obefintliga\r\nmoderata förslagen på detta område.</pre><pre>Jag tycker att Ingvar Eriksson är naiv när han\r\nutmålar en gyllene framtid i och med EG-\r\nanslutningen. Men man måste kanske vara naiv för\r\natt kunna vara moderat. Ingvar Eriksson tycks tro\r\natt Sverige vid ett medlemskap i EG, för vårt\r\nregionalpolitiskt betingade jordbruk skall få del av\r\nden jordbrukspolitik som man för inom EG. Ingvar\r\nEriksson måste veta att det är nonsens av flera skäl.\r\nJordbrukspolitiken inom EG är faktiskt också\r\nstadd i förändring. Den är för kostsam, för\r\nomfattande och alltför betungande. Det är inte\r\nheller någon självklarhet att vi vid ett medlemskap\r\ni EG också kommer att omfattas av EGs\r\njordbrukspolitik rakt av. Så kommer det\r\nnaturligtvis inte att bli, utan det handlar om\r\nsärskilda anpassningsvillkor för varje land som\r\nsöker sig till EG. Det är inte alls säkert, utan\r\nsnarare ganska troligt att vi inte för vårt\r\nregionalpolitiskt betingade stöd skulle kunna vänta\r\noss särskilt mycket tillskott från EG. Vi skulle\r\nsnarare få vara med -- vilket i ett större perspektiv\r\ni och för sig kan vara riktigt -- och bidra till de delar\r\nav jordbruket i Europa som har ännu sämre\r\nbetingelser.</pre><pre>Anf. 111 KARL ERIK OLSSON (c) replik:</pre><pre>Herr talman! Ingvar Eriksson säger att vi skall föra\r\nen realistisk och saklig debatt och inte knipa billiga\r\npoäng. Jag är lika förvånad och nästan upprörd\r\növer att höra Ingvar Eriksson säga, liksom tidigare\r\nInge Karlsson, att det skulle vara något slags billiga\r\npoäng att stå för vad man har sagt. Om det är så\r\nlever vi i en ganska dålig miljö.</pre><pre>Om det finns förslag till höjningar i olika\r\nsammanhang blir det alltid de moderata förslagen\r\nsom vinner, eftersom de alltid är lägst. Därför blir\r\ndet så i det här fallet också. Det känner vi till från\r\nmånga sådana här överläggningar, åtminstone i vårt\r\nutskott.</pre><pre>Jag delar Ingvar Erikssons uppfattning på en punkt,\r\nnämligen att vi skall förebygga motsättningar\r\nmellan olika delar av landet, mellan olika\r\nyrkesgrupper samt inom en yrkesgrupp. Men då\r\nskall man nog, Ingvar Eriksson, vara\r\nutomordentligt försiktig med att ta till argumentet\r\natt det skulle vara nödvändigheten av att bruka den\r\nbättre jorden i södra Sverige som skulle få lov att\r\nmotivera fortsatt nedläggning i norr, där det\r\nkvarvarande jordbruket betyder så mycket.</pre><pre>Dessutom är det så -- vilket jag ständigt tjatar om,\r\nhär och på andra håll i landet -- att det inte handlar\r\nom att ta mark ur produktionen. I södra Sverige\r\nhandlar det om att ställa om jordbruket från en\r\nförlustbringande överskottsproduktion framför allt\r\nav spannmål till en produktion av andra\r\nnödvändiga och viktiga råvaror. Vi är på god väg att\r\nkunna göra det. Det är inte att jämställa med\r\nnedläggning.</pre><pre>Anf. 112 INGVAR ERIKSSON (m) replik:</pre><pre>Herr talman! Först säger Annika Åhnberg att vi\r\nmoderater är en bromskloss, och sedan har hon en\r\nlång utläggning om vår positiva inställning till EG.\r\nKarl Erik Olsson säger att vi alltid hamnar på det\r\nlägsta förslaget och att det är moderaterna som\r\nlägger fram det. Det är då faktiskt en välsignelse,\r\nherr talman, att det finns ett parti som lägger fram\r\nförslag som är sådana att man kan samlas kring\r\ndem. Det måste vara en fördel i den\r\nparlamentariska situation vi befinner oss i. Jag\r\nskäms verkligen inte för att moderaterna står för\r\nrealistiska förslag som vi kan samlas kring i en svår\r\nekonomisk situation. Att vi kallas för en\r\nbromskloss tar jag inte så hårt i det sammanhanget.</pre><pre>När det gäller vår syn på Norrlands framtid är det\r\nuppenbart att vi för en politik som syftar till att lösa\r\nden ekonomiska krisen, att sätta fart på\r\nnäringslivet, att få hjulen att rulla och att skapa\r\nekonomiska förutsättningar som är starkare, även\r\nför Norrland. Detta är vår strategi. Vi väljer inte\r\nbidragslinjen i princip, utan vi väljer en annan linje\r\nsom skapar naturliga förutsättningar för ett\r\nblomstrande näringsliv. Det gäller också i hög grad\r\njord- och skogsbruket.</pre><pre>Karl Erik Olsson sade att jag hade uttalat mig om\r\nmotsättningarna mellan södra och norra Sverige.\r\nJag sade att man tar areal ur produktion,\r\nlikvsmedelsproduktion. Jag har samma uppfattning\r\nsom Karl Erik Olsson. Vi upplever dock nu en\r\ndebatt och ett debattklimat i landet som är sådant\r\natt det är mycket stor risk för att man skapar\r\nmotsättningar mellan norr och söder när man\r\ntvingas ta den mest produktiva marken ur\r\nproduktion. Det är ett faktum. Det kan inte ens\r\nKarl Erik Olsson komma ifrån som själv är från\r\nSydsverige. Vi upplever detta. Men jag har också\r\npoängterat vikten av att undvika dessa\r\nmotsättningar. Vi har kunnat göra det hittills, och\r\nvi måste kunna göra det framöver. Det är skälet till\r\natt jag har argumenterat som jag har gjort.</pre><pre>Anf. 113 KARL ERIK OLSSON (c) replik:</pre><pre>Herr talman! Förutsättningarna för en omställning\r\ntill alternativ produktion är faktiskt oerhört mycket\r\nstörre i södra Sverige och kan säkert komma att\r\ngynna det sydsvenska jordbruket på sikt. I norra\r\nSverige är odlingsbetingelserna av den arten att\r\nman är ganska bunden till vallproduktion och\r\ndjurproduktion. Då skall man också kunna ha rätt\r\natt bibehålla den produktionen. Det finns ingen\r\nanledning att köra ned det under den närmast\r\nförestående tiden.</pre><pre>Anf. 114 ANNIKA ÅHNBERG (v) replik:</pre><pre>Herr talman! Ingvar Eriksson säger att han inte\r\nskäms över moderaternas ekonomiska politik. Det\r\ntycker jag i och för sig att han borde göra. Det\r\nintressanta i det här sammanhanget -- när vi\r\negentligen diskuterar Norrlandsjordbruket och inte\r\nEG -- är att av Ingvar Erikssons repliker och\r\ntidigare inlägg kan man förstå att moderata\r\nsamlingspartiet menar att läget för\r\nNorrlandsjordbruket är ganska gott och att det inte\r\nbehövs några större kompensationer. Det var också\r\nmed viss möda man kunde få moderaterna att inse\r\natt det ens behövdes den lilla kompensation som\r\ndet blev fråga om.</pre><pre>Jag kan bara än en gång konstatera att för dem som\r\nförsöker bedriva jordbruk inom stödområdet finns\r\ndet all anledning att med oro lyssna till dessa ord\r\noch fundera över vad de kan komma att innebära\r\nför Norrlandsjordbruket i framtiden.</pre><pre>Anf. 115 INGVAR ERIKSSON (m) replik:</pre><pre>Herr talman! När det gäller förutsättningarna för\r\nomställningen delar jag Karl Erik Olssons\r\nuppfattning. Självfallet är det så. Karl Erik Olsson\r\nsäger att man i norra Sverige i huvudsak är bunden\r\ntill vallproduktion och produktion av mjölk. Jag\r\ndelar även den uppfattningen. Vi har definitivt\r\ningen ambition att köra ned det norrländska\r\njordbruket. Vi menar tvärtom att vi skall försöka\r\nbibehålla den produktionsnivå som finns. Det är\r\nemellertid många faktorer som påverkar detta uppe\r\ni norr, och det vet Karl Erik Olsson lika väl som jag.\r\nDet gäller generationsskiften, isolering och annat.\r\nDet är stora svårigheter att upprätthålla samma\r\nproduktionsnivå som har funnits tidigare. Jag anser\r\ndock att man inte kan köpa den produktionen, utan\r\nhär måste man försöka.</pre><pre>Vi hoppas verkligen -- jag vill lägga mycket tyngd i\r\nde orden -- att den översyn som nu skall göras tar\r\ndetta på allvar så att vi kan få ett system som\r\nlångsiktigt kan klara detta. Det är inga små\r\nsummor, Annika Åhnberg, som satsas på Norrland.\r\nVi har varit eniga om att öka detta i takt med\r\ninflationen under mycket lång tid. Vi befinner oss\r\ndock i dag i en mycket allvarlig ekonomisk\r\nsituation, och från vår sida har vi i dagens läge inte\r\nkunnat få fram mera pengar. Men vi är beredda att\r\nkomma tillbaka. I ett klimat när vi har fått en\r\növersyn till stånd är vi också beredda att diskutera\r\nvidare.</pre><pre>Anf. 116 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 117 BENGT ROSÉN (fp):</pre><pre>Herr talman! Det råder, som framgått av debatten\r\nhär, en bred politisk enighet om att vi skall bevara\r\njordbruket i norra Sverige.</pre><pre>Det har stor betydelse för levande landsbygder\r\neftersom jordbruket utgör basen för\r\nsysselsättningen. Finns denna bas så finns möjlighet\r\nför annan sysselsättning och därmed bosättning.\r\nNorrlandsjordbruket har vidare en speciell\r\nbetydelse ur försvars- och beredskapssynpunkt. Att\r\nförsörjningsberedskapen stärks om vi har jordbruk\r\noch förädlingsindustri över hela landet har bl.a.\r\nkärnkraftsolyckan i Tjernobyl gett oss ökade\r\ninsikter om.</pre><pre>Riksdagsbeslutet den 9 juni 1990 innebär att\r\njordbruket under en femårig omställningsperiod\r\nskall avregleras och anpassas till den svenska\r\nmarknaden. Detta medför bl.a. att\r\nspannmålsproduktionen måste minskas med ca\r\n30 % och mjölkproduktionen med ca 15 %.</pre><pre>I beslutet om den nya jordbrukspolitiken slås dock\r\nfast att produktionsneddragningarna inte skall\r\nomfatta jordbruket inom stödområdet. Även\r\nriksdagsbeslutet 1988 om att avskaffa\r\ntvåprissystemet för mjölk från den 1 juli 1989\r\nförutskickar att producenterna i norr skall hållas\r\nskadeslösa. Om producentpriset inom stödområdet\r\nskulle sjunka skall kompensation utgå.</pre><pre>Statens jordbruksnämnd har gjort beräkningar som\r\nvisar att tvåprissystemets avskaffande har påverkat\r\navräkningspriset för mjölk inom stödområdet.\r\nJordbruksutskottet ger nu full kompensation härför\r\noch dessutom ca 7 % uppräkning av\r\nNorrlandsstödet med hänsyn till\r\nkostnadsutvecklingen.</pre><pre>Vi har från folkpartiet liberalerna pekat på att det\r\nnu är nödvändigt att göra en grundlig översyn av\r\nNorrlandsstödet.</pre><pre>Tidigare har Norrlandsstödet fastställts genom att\r\nutvecklingen för s.k. typjordbruk i norr jämförts\r\nmed motsvarande i mellersta Sverige. Detta system\r\när inte tillämpligt i framtiden. Eftersom\r\nproduktionen skall reduceras i övriga landet och\r\nprissättningen kommer att släppas fri i en\r\növerskottssituation förväntas producentpriserna\r\nsjunka innan balans uppstår. Statens\r\njordbruksnämnd har föreslagit att justeringarna av\r\nprisstödet i norr i framtiden skall bygga på statistik\r\nför kostnadsutvecklingen inom stödområdet. Det\r\nfinns anledning att utvärdera detta förslag.</pre><pre>Vi har alla kunnat notera hur Norrlandsstödet rusat\r\ni höjden från att i mitten av 1980-talet ha legat en\r\nbit över 300 miljoner per år till att nu närma sig\r\nmiljardstrecket. Man måste mot denna bakgrund\r\nställa sig frågan om nuvarande utformning av stödet\r\när det rätta för att på ett så effektivt sätt som möjligt\r\nfrämja utvecklingen av det norrländska jordbruket.\r\nVi vet att stödet har inbjudit till manipulationer. Ett\r\nflertal fall har upptäckts där djur från södra Sverige\r\nvia bulvaner levererats till Norrlandsslakterier för\r\natt man skall få del av prisstödet.</pre><pre>Varje år förekommer också olika uppvaktningar\r\nnär det gäller områdesgränserna för de olika\r\nstödklasserna. Helt naturligt hamnar alltid\r\nlantbrukare på fel sida om en gräns, och då upplevs\r\nden som orättvis.</pre><pre>Med tanke på den internationella utveckling som är\r\npå gång kan vi förvänta invändningar mot\r\nnuvarande stödform som är uppbyggt som ett\r\ntillägg till producentpriserna. När man inom GATT\r\noch andra internationella organ diskuterat\r\nneddragningen av stöd och handelshinder på\r\nlivsmedelsområdet har man poängterat att i första\r\nhand bör olika former av prisstöd avlägsnas. De\r\nstödformer som skall finnas kvar bör utgöras av\r\ndirekt inkomststöd eller arealstöd.</pre><pre>Herr talman! Det är alltid lättare att kritisera ett\r\nbefintligt system än att komma med konstruktiva\r\nförslag till förändringar. Vi har från folkpartiet\r\nliberalernas sida ej heller något färdigt alternativ\r\nutan har föreslagit att en parlamentarisk\r\narbetsgrupp tillsätts med uppgift att\r\nförutsättningslöst utreda nuvarande system och\r\nkomma med förslag om vårt framtida system.\r\nVänsterpartiet har i sin motion haft samma yrkande\r\noch jordbruksutskottet har ställt sig bakom detta\r\nförslag som vi uppfattar som mycket positivt.</pre><pre></pre><pre>Anf. 118 KJELL ERICSSON (c):</pre><pre>Herr talman! Förra året fattade vi här i riksdagen\r\nmed stor majoritet ett beslut om en ny\r\njordbrukspolitik. Beslutet innebar att det skulle ske\r\nen omställning av viss areal till annat än\r\nlivsmedelsproduktion. Bl.a. skulle man kunna\r\nförsöka koppla omställningen av jordbruket till\r\nenergipolitiken, för att på så sätt använda en del av\r\nåkerarealen för energiproduktion.</pre><pre>Det rådde också en stor samsyn hos fem av de sex\r\npartier om detta här i riksdagen. Det var bra att det\r\nvar en så stor uppslutning kring jordbrukspolitiken.\r\nJordbruket är en långsiktig näring och behöver\r\ndärför också långsiktiga och fasta spelregler.</pre><pre>I beslutet skrevs också in riktlinjer för jordbruket i\r\nnorra Sverige. Av beslutet framgår att\r\nNorrlandsjordbruket inte skall ingå i\r\nproduktionsanpassningen utan så att säga leva ett\r\neget liv.</pre><pre>Lönsamheten skall enligt beslutet inte heller tillåtas\r\natt försämras i någon nämnvärd grad, utan det\r\nsamlade stödet till jordbruket i norra Sverige skall\r\nge näringen en ökad lönsamhet som ger dess\r\nutövare framtidstro.</pre><pre>Skrivningen i fjolårets utskottsbetänkande är\r\nmycket bra. Men trots dessa vackra ord har\r\nlönsamheten minskat ganska kraftigt. Vid\r\ntidpunkten för beräkningen av lönsamheten hade\r\nNorrlandsjordbruket en kostnadstäckningsgrad på\r\nca 57 %. Därefter har lönsamheten fram till i dag\r\nsjunkit till ca 47 %. Detta är en kraftig försämring\r\nav lönsamheten för både mjölk och kött. Därför\r\nborde det nu bli en uppjustering som stämde\r\növerens med fjolårets riksdagsbeslut.</pre><pre>Så har dock inte blivit fallet. Uppjusteringen av\r\nt.ex. mjölkpriset medför inte att priset kommer upp\r\ntill långt när den nivå som priset hade vid den\r\ntidigare tidpunkten för lönsamhetsberäkningen.\r\nDärtill kommer alla prishöjningar som förekommit\r\nunder den här tiden. Så oavsett vilka grunder man\r\nanvänder för att beräkna lönsamheten, är det lätt\r\natt konstatera att priset på kött och mjölk har\r\nsjunkit kraftigt under de senaste två åren.</pre><pre>Detta har i sin tur lett till att många brukare har\r\nslutat under dessa år, och detta är allvarligt. Med\r\ntanke på den starkt utglesade produktionen i stora\r\ndelar av norra Sverige är det viktigt att bibehålla\r\noch kanske även utöka produktionen i dessa delar\r\nav landet. Det är faktiskt på vissa ställen så glest\r\nmellan gårdarna att det är risk för att mjölklinjerna\r\nförsvinner. Därför måste det nu ske någonting\r\nsnabbt för att förbättra möjligheterna för\r\njordbruket i norra Sverige. Jordbruket utgör det\r\nnorrländska näringslivets ryggrad, eftersom jord-\r\noch skogsbruket i stora delar av den norrländska\r\nlandsbygden är den enda näringen. Därför har\r\njordbruket också en stor regionalpolitisk betydelse.</pre><pre>Vi har ju under de senaste åren ofta talat om en\r\nöppen och levande landsbygd. Om ytterligare\r\nbrukare slutar, riskerar stora delar av åkermarken\r\ninom Norrlandsjordbruket att förbuskas eller\r\nplanteras igen. Detta får stora följder för hela vårt\r\nkulturlandskap. Inte minst för turistnäringen är det\r\nväsentligt att vi kan behålla vårt vackra och fina\r\nlandskap. Därför behövs de medel som centern\r\nyrkar på i reservation nr 5.</pre><pre>Även frågan om stödområdena har diskuterats i\r\ndenna debatt.</pre><pre>I uppdraget till jordbruksnämnden ingick även att\r\ndet skulle ske en översyn av stödområdesgränserna\r\noch prisstödets konstruktion. Regeringen har valt\r\natt inte föreslå några ändringar av\r\nstödesområdesgränserna, bl.a. därför att man vill\r\navvakta den internationella utvecklingen. Det sägs\r\ni propositionen att en eventuell svensk EG-\r\nanslutning kan komma att ändra förutsättningarna\r\nför ett regionalpolitiskt motiverat stöd. En\r\njustering av stödområdesgränserna som är\r\nberoende av olika inre och yttre betingelser kan\r\nknappast vara ett hinder i våra internationella\r\nförhandlingar.</pre><pre>Nu förutsätter utskottet att regeringen vid lämplig\r\ntidpunkt skall återkomma med en redovisning på\r\nnödvändiga justeringar. Det kommer nu också att\r\nske ytterligare översyn av stödområdena i denna\r\nfråga. Det hade dock varit motiverat att omgående\r\nflytta upp Sunne, Munkfors, Filipstad, Forshaga\r\noch Kil samt Älvbacka och Nyeds församlingar i\r\nKarlstads kommun till ett högre stödområde. Men\r\ndet vill utskottsmajoriteten inte göra.</pre><pre>Det hade egentligen funnits anledning att föra upp\r\nmånga fler kommuner i detta område, och det\r\nkommer förhoppningsvis att ske genom denna\r\nutredning och ske snabbt. Utglesningen av brukare\r\när stor i dessa områden. Görs det ingenting snart,\r\nriskerar vi att få en snabb utslagning av bönder.</pre><pre>Många brukare är äldre och kommer att sluta inom\r\nde närmaste åren. De yngre har i dag med\r\nnuvarande ekonomiska förutsättningar svårt att\r\nklara av en etablering. De avstår därför ofta och\r\nväljer att göra någonting annat i stället. Vi måste\r\ndärför se till att vi får en nyrekrytering till näringen.</pre><pre>Vill vi att hela Sverige skall leva, är det väsentligt\r\natt vi kan ha ett jordbruk i hela landet. Detta är\r\nnödvändigt av många olika orsaker -- dels av\r\nberedskapsskäl, dels för produktion av livsmedel av\r\ngod kvalitet, dels av sysselsättningsskäl, dels för\r\nbibehållande av vårt fina, öppna landskap. Det är\r\növer huvud taget nödvändigt för att vi skall ha en\r\nlevande landsbygd, där tillräckligt många\r\nmänniskor kan bo och leva.</pre><pre>Herr talman! Jag skall inte ytterligare förlänga\r\ndebatten utan inskränker mig till att med detta\r\ninstämma i det som framförts i de reservationer till\r\ndetta betänkande som centern står bakom.</pre><pre>Överläggningen var härmed avslutad.</pre><pre>Bostadsutskottets betänkande BoU16</pre><pre>Mom. 1 (inkomstgränsen och den övre\r\nbostadskostnadsgränsen m.m. avseende\r\nbostadsbidrag till barnfamiljer)</pre><pre>Utskottet hemställan bifölls med 236 röster mot\r\n56 för reservation 1 av Knut Billing m.fl.</pre><pre>Mom. 2 (nedre bostadskostnadsgränsen)</pre><pre>Utskottets hemställan bifölls med 245 röster mot\r\n17 för reservation 3 av Jan Strömdahl. 30 ledamöter\r\navstod från att rösta.</pre><pre>Mom. 3 (bostadsbidrag vid skilsmässa)</pre><pre>Utskottets hemställan bifölls med 240 röster mot\r\n50 för reservation 4 av Ange Hansson m.fl. 1\r\nledamot avstod från att rösta.</pre><pre>Mom. 6 (bostadsbidrag till ungdomar utan barn)</pre><pre>Utskottets hemställan bifölls med 194 röster mot\r\n48 för reservation 8 av Agne Hansson och Birger\r\nAndersson. 51 ledamöter avstod från att rösta.</pre><pre>Mom. 7 (bidragsandelen avseende vissa hushåll\r\nutan barn m.m.)</pre><pre>Utskottets hemställan bifölls med 225 röster mot\r\n16 för reservation 11 av Jan Strömdahl. 50\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU27</pre><pre>Mom. 1 (allmänna utgångspunkter för stödet till\r\njordbruket i norra Sverige)</pre><pre>Utskottets hemställan bifölls med 254 röster mot 31\r\nför reservation 1 av Karl Erik Olsson och Karin\r\nStarrin. 6 ledamöter avstod från att rösta.</pre><pre>Mom. 5 (ändringar i stödområdesindelningen)</pre><pre>Utskottets hemställan -- som ställdes mot dels\r\nreservation 3 av Karl Erik Olsson och Karin\r\nStarrin, dels reservation 4 av Annika Åhnberg --\r\nbifölls med acklamation.</pre><pre>Mom. 14 (anslaget Stöd till jordbruket och\r\nlivsmedelsindustrin i norra Sverige)</pre><pre>Utskottets hemställan bifölls med 259 röster mot 33\r\nför reservation 5 av Karl Erik Olsson och Karin\r\nStarrin. 1 ledamot avstod från att rösta.</pre><pre>Mom. 17 (utgångspunkter för stödet efter\r\nbudgetåret 1991/92)</pre><pre>Utskottets hemställan -- som ställdes mot\r\nreservation 6 av Karl Erik Olsson och Karin\r\nStarrin -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>14 § Tioöresmyntet m.m.</pre><pre>Föredrogs</pre><pre>finansutskottets betänkande</pre><pre>1990/91:FiU23 Tioöresmyntet m.m. (förs.\r\n1990/91:14).</pre><pre></pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 16 maj.)</pre><pre></pre><pre>15 § Utveckling av offentlig sektor</pre><pre>Föredrogs</pre><pre>finansutskottets betänkande 1990/91:FiU25\r\nUtveckling av offentlig sektor (prop. 1990/91:100\r\ndelvis).</pre><pre>Anf. 119 RUNE RYDÉN (m):</pre><pre>Herr talman! Till finansutskottets betänkande 25\r\nom utveckling av den offentliga sektorn finns fogat\r\nen gemensam borgerlig reservation, som på ett\r\nutmärkt sätt sammanfattar vår syn på den offentliga\r\nsektorn och dess utveckling och förändring. Jag\r\nyrkar därför bifall till reservationen, och jag\r\nkommer att begära rösträkning på den i morgon.</pre><pre>Herr talman! Varje valår kommer\r\nsocialdemokraterna med förslag om utveckling\r\neller förnyelse av den offentliga sektorn. Det har\r\nkostat åtminstone en civilminister taburetten, och\r\nnär man har tagit del av det material som har\r\npresenterats först i samband med\r\nbudgetpropositionen och nu till\r\nkompletteringspropositionen, finns det en\r\nutomordentligt stor risk att samma sak kommer att\r\nupprepas även den här gången.</pre><pre>Visserligen har man konkretiserat sig i så måtto att\r\nman nu talar om en tioprocentig minskning av den\r\nstatliga administrationen, och det förslag som\r\npresenterades i samband med\r\nkompletteringspropositionen har rubriken\r\nOmställning och minskning av den statliga\r\nadministrationen.</pre><pre>Däremot talas det mycket litet om en förnyelse av\r\nden offentliga sektorn. Det tycker jag är beklagligt,\r\nmen också symtomatiskt för den\r\nsocialdemokratiska politiken på det här området.</pre><pre>Man har byggt upp en stor offentlig sektor, den i\r\nförhållande till folkmängden största i västvärlden.\r\nÄndå klarar den på många håll inte av sina\r\nuppgifter och fungerar -- som vi alla vet -- allt\r\nsämre. För att finansiera utbyggnaden av den stora\r\noffentliga sektorn har skattetrycket stegvis höjts till\r\ndet i särklass högsta i västvärlden.</pre><pre>Resultatet har blivit kraftiga\r\nmarginalskatteeffekter, som innebär att det lönar\r\nsig dåligt att arbeta. Sveriges ekonomi utvecklas nu\r\nallt långsammare jämfört med våra\r\nkonkurrentländer.</pre><pre>Det är många faktorer som bidrar till detta, men\r\nden offentliga sektorn, som har kommit att ta över\r\nen allt större del av samhällets varu- och\r\ntjänsteproduktion absorberar de nytillträdande på\r\narbetsmarknaden och ställer därmed till problem\r\nvid den privata sektorns utveckling.</pre><pre>Vi reservanter vill i stället att det skall föras en\r\npolitik som syftar till ekonomisk tillväxt och som\r\nskapar förutsättningar för trygghet och välfärd åt\r\nalla medborgare.</pre><pre>En så stor andel som möjligt av varu- och\r\ntjänsteproduktionen måste underkastas\r\nmarknadsmässiga villkor. Den offentliga sektorn\r\nskall främst sköta sådana verksamheter som inte\r\nlämpar sig för den privata marknaden. Dit hör bl.a.\r\nrättsväsende och försvar, för att nu ta de två\r\ntydligaste exemplen.</pre><pre>Slopande av monopol och avreglering skall öppna\r\nden offentliga tjänsteproduktionen för\r\nkonkurrerande privata alternativ. Därmed kommer\r\nproduktivitetsutvecklingen att förbättras, enligt vår\r\nuppfattning. Tjänsteproduktionen blir då både\r\nbättre och billigare.</pre><pre>Genom konkurrens inom bl.a. sjukvård,\r\nbarnomsorg och utbildning ökas valfriheten.\r\nGenom att medborgarna kan välja vilket sjukhus\r\nde vill utnyttja eller vilken form av barnomsorg som\r\npassar dem bäst, uppnår man en välfärdsvinst. Dels\r\nerhålls kostnadseffektivitet genom att inslaget av\r\nkonkurrens ökar, dels får konsumenterna den\r\nservice som de efterfrågar.</pre><pre>Genom ökad upphandling från privata\r\nentreprenörer kan större flexibilitet och lägre\r\nkostnadsnivåer nås. En konsekvens av denna\r\npolitik blir att ett stort antal offentliga företag säljs\r\noch överförs till den privata sektorn. Den\r\nnödvändiga myndighetsutövningen -- och det finns\r\nmånga sådana -- skall följa effektiva styrmodeller\r\ndär målsättningarna är tydliga och där kontroll- och\r\nutvärderingsverksamheten sker utifrån.</pre><pre>Det borde vara en självklarhet att myndigheterna\r\nskall ägna sig åt sådan verksamhet som den\r\noffentliga organisationsformen lämpar sig bäst för.\r\nSå är ju inte fallet i dag.</pre><pre>Detta har lett till att kvaliteten på de utförda\r\ntjänsterna sjunker på område efter område,\r\nsamtidigt som kostnaderna per utförd tjänst ökar.</pre><pre>Vi står i dag inför ett vägskäl då det gäller för den\r\noffentliga sektorn att utvecklas på ett annorlunda\r\noch bättre sätt. Att enligt socialdemokratisk modell\r\nhöja skatter och avgifter medan ekonomins tillväxt\r\navtar är allvarligt. Det äventyrar den grund för\r\nvälfärd som utgörs av det personliga engagemanget\r\ninom privat verksamhet. Avkastningen på egna\r\ninsatser och eget risktagande blir sämre, och det\r\nblir allt mindre intressant att arbeta och skapa.\r\nDärför måste den offentliga verksamheten\r\neffektiviseras och omvandlas. Om så inte sker,\r\nkommer välfärden i vårt land att så småningom\r\nurholkas.</pre><pre>Allmänhetens missnöje växer när bristerna i den\r\noffentliga servicen blir tydligare. Det bekräftades\r\nredan för några år sedan i en SIFO-undersökning\r\natt stödet för offentliga monopol inom vård och\r\nbarnomsorg är mycket svagt.</pre><pre>En allt större andel av befolkningen anser det vara\r\nbra med privata alternativ på de här områdena.</pre><pre>För att undvika försämrad välfärd och förhindra att\r\nallmänhetens förtroende för den politiska makten\r\navtar, måste en effektiv och ändamålsenlig\r\nvälfärdspolitik föras, där låga kostnader\r\nkombineras med frihet för den enskilde\r\nmedborgaren att välja den service som hon/han\r\nönskar.</pre><pre>För att uppnå den mångfald och valfrihet som vi\r\nönskar måste man genomföra några förändringar\r\nsom jag helt kortfattat skall försöka sammanfatta.</pre><pre>För det första måste monopol och\r\nspecialregleringar avskaffas inom flera områden.</pre><pre>För det andra måste viss offentlig verksamhet\r\navyttras till privata intressen.</pre><pre>För det tredje måste den lagstiftning och de\r\nstatsbidragsregler som diskriminerar privat\r\nverksamhet ändras.</pre><pre>För det fjärde måste man använda samma principer\r\nför val mellan egen regi och entreprenad som\r\nanvänds i dag mellan olika entreprenörer.</pre><pre>För det femte bör myndighetsuppgifter inom den\r\noffentliga verksamheten avgränsas från andra\r\nuppgifter.</pre><pre>För det sjätte bör statliga och kommunala bolag\r\nsäljas ut.</pre><pre>För det sjunde bör den offentliganställda\r\npersonalens möjligheter att utifrån givna mål och\r\nförutsättningar forma den konkreta verksamheten\r\nvidgas.</pre><pre>Och till slut, för det åttonde, bör avgiftsfinansiering\r\nförekomma i större utsträckning i större\r\nutsträckning för att öka konsumentstyrningen av\r\nden offentliga sektorns tjänsteproduktion.</pre><pre>Dessa punkter finns återgivna i reservationen, herr\r\ntalman, men jag ansåg dem så viktiga att jag ville\r\nläsa in dem till protokollet.</pre><pre>Anf. 120 ANNE WIBBLE (fp):</pre><pre>Herr talman! Finansutskottet har så länge jag har\r\nvarit i riksdagen varje år haft ett betänkande om\r\nutvecklingen i den offentliga sektorn. Under årens\r\nlopp har man kunnat notera ett och annat framsteg\r\nsom ett resultat av detta arbete.</pre><pre>Det har tagits några steg till ökad valfrihet, och det\r\nhar tagits några steg för avreglering av de\r\nregelsystem som fanns tidigare. Några ytterligare\r\nsmärre steg tas i årets budgetproposition och även i\r\nkompletteringspropositionen.</pre><pre>Det som jag tycker är oerhört förvånande är att\r\ndetta förnyelsearbete går så fasligt långsamt. Jag\r\nskall inte genera utskottets talesman genom att\r\ncitera förre finansministern Kjell-Olof Feldts bok.\r\nJag har förstått att det i vissa kretsar anses ganska\r\nofint att göra det. Men det framstår där ändå som\r\nmycket klart att den offentliga sektorn har varit ett\r\nständigt trätoämne inom socialdemokratin. Jag\r\nmisstänker att det är skälet till att det har skett så få\r\nsaker och att det som har skett har gått så långsamt.</pre><pre>Jag tror nämligen -- men PerOlof Håkansson får väl\r\nkorrigera mig om jag har fel -- att en av orsakerna\r\ntill att det har gått långsamt är att\r\nsocialdemokraterna har glömt bort att det\r\nviktigaste målet för den offentliga verksamheten är\r\nmedborgarnas önskemål och medborgarnas välfärd\r\ni vid bemärkelse. Det är medborgarnas önskemål\r\noch behov som skall tillgodoses, ingenting annat.</pre><pre>Man skulle lätt kunna tro att allteftersom den\r\noffentliga sektorn har vuxit i omfattning skulle\r\nmedborgarna bli mer och mer nöjda. Men så är det\r\ntyvärr inte. Det finns riklig information om att det\r\nförhåller sig nästan precis tvärtom. Problemen har\r\ni stället blivit alltmer synliga. Man talar ganska\r\nallmänt om ineffektivitet, felaktig användning av\r\nresurser samt om köer och bristsituationer. Utan att\r\növerdriva alltför mycket tror jag att man kan säga\r\natt den offentliga sektorns organisation företer\r\nganska stora likheter med den som finns i en\r\nplanekonomi -- centralstyrning, alltför stora\r\nenheter, bristande samband mellan prisbildning\r\noch kostnader och därmed också mellan utbud och\r\nmedborgarnas efterfrågan.</pre><pre>Detta finns något belyst i den statliga\r\nmaktutredningen. Maktutredningen som\r\nundersökte hur just medborgarna upplevde sina\r\nmöjligheter att påverka det som de får som\r\nkonsumenter av så att säga vanliga varor och\r\ntjänster på den privata marknaden och det som de\r\nfår som konsumenter av den offentliga sektorns\r\ntjänster. Markutredningens resultat visar att\r\nmänniskor genomgående anser sig ha ett bättre\r\ninflytande som vanliga konsumenter på den privata\r\nmarknaden än som patienter inom sjukvården, som\r\nföräldrar till skolbarn eller som föräldrar till\r\ndagisbarn eller liknande, dvs. att man upplever sin\r\nsituation som konsument av offentliga tjänster som\r\nsämre. Valfriheten och medborgarinflytandet är\r\nbetydligt större på den privata marknaden.</pre><pre>Utan att överdriva tror jag att många inom den\r\noffentliga sektorn upplever en betydande vanmakt.\r\nJag tror inte att detta gäller bara dem som\r\nefterfrågar offentliga tjänster av olika slag, utan det\r\ngäller i hög grad också dem som jobbar med\r\nverksamheten. En överväldigande majoritet av\r\ndem som i dag jobbar inom den offentliga sektorn\r\när kvinnor. De flesta av dem har bara en enda\r\noffentlig arbetsgivare att välja, dvs. att de i\r\npraktiken inte har något valt. Alla vi andra har\r\nmöjlighet att välja mellan olika typer av\r\narbetsgivare, men det har i allt väsentligt inte de\r\nsom arbetar med vård, omsorg och utbildning.</pre><pre>Därtill kommer, tror jag att många som jobbar\r\ninom offentlig verksamhet i dag upplever en\r\nbetydande frustration i själva jobbet. De upplever\r\natt de kläms från två håll. Vi politiker, från nästan\r\nalla partier tror jag, ställer krav på att\r\nverksamheten i första hand skall bli billigare. Den\r\nskall kosta mindre pengar. Sedan ställs andra krav\r\nfrån kunder, patienter eller konsumenter -- hur\r\nman nu vill betrakta medborgarna -- på att\r\nverksamheten skall bli bättre, t.ex. att köerna skall\r\nförsvinna. Och de anställda har också, enligt min\r\nuppfattning, ett betydande eget intresse, en\r\nyrkesstolthet, att uppfylla konsumenternas\r\nönskemål om att tjänsterna skall bli bättre.</pre><pre>I dag kläms de anställda inom den offentliga\r\nverksamheten i mycket hög grad mellan dessa\r\nönskemål som är omöjliga att förena. De kan inte\r\nförverkligas därför att ''systemet'', organisationen\r\neller byråkratin, vad man nu vill kalla det, sätter\r\nstopp och sätter upp hinder för förändringar.</pre><pre>För att lösa upp alla dessa knutar för att tillgodose\r\nbåde medborgarnas önskemål och de anställdas\r\nönskemål krävs det faktiskt litet grand av en\r\nrevolution inom den offentliga verksamheten. Jag\r\ntror att det är viktigt att vi går tillbaka grunden och\r\nåterupprättar själva grundtanken, att det är\r\nmedborgarna som skall bestämma. Det innebär vad\r\nvi kallar en valfrihetsrevolution, när människor få\r\nmöjlighet att välja själva. Vi vill får bort den\r\nförmyndarmentalitet som präglar mycket av\r\nverksamheten i dag, där tankegången är att staten\r\noch kommunerna erbjuder en viss tjänst. Om man\r\nsom konsument inte vill ha den får man vara utan.\r\nJag tycker att det är att vara alltför snål och snäv\r\ni sitt synsätt. För alla vi som konsumenter skall få\r\nmöjlighet att välja krävs det att det finns mer än ett\r\nalternativ tillgängligt, t.o.m. att det finns privata\r\nalternativ. På ekonomiskt fackspråk är detta\r\nsamma sak som att införa konkurrens. I dag är det\r\nnämligen i betydande grad monopol. Monopol är\r\ndessutom dyra och ineffektiva. Det finns en\r\nohygglig mängd litteratur som visar detta på ett helt\r\növertygande sätt.</pre><pre>När man inför konkurrens blir det inte bara fler\r\nvalmöjligheter för oss som konsumenter utan också\r\nfler valmöjligheter för de anställda. De kan välja\r\nmellan att arbeta med vård inom kommunen,\r\nlandstinget eller hos ett privat företag utan att\r\nbehöva byta yrke, vilket de i dag måste göra. Då\r\nkommer också de anställdas yrkeskunskaper till\r\nmycket större rätt. När man som anställd känner att\r\nman kan påverka själv blir yrkesstoltheten och\r\ntillfredsställelsen i jobbet mycket större, och\r\nverksamheten blir nästan alltid väldigt mycket\r\nbättre.</pre><pre>Enligt min mening är det faktiskt de som i dag\r\nmotsätter sig konkurrens, enskilda alternativ och\r\nändrade organisationsformer inom den sociala\r\ntjänsteproduktionen som skapar dessa ständiga\r\ninre konflikter och frustrationskänslor både hos oss\r\nkonsumenter och hos dem som är anställda och\r\njobbar med verksamheten.</pre><pre>Herr talman! I det här betänkandet säger\r\nutskottsmajoriteten, bestående av\r\nsocialdemokraterna och vänsterpartiet, flera kloka\r\nsaker. Jag vill citera en sak om det pågående\r\nreformarbetet. ''Det gäller t.ex. kraven på\r\nomprövningar av offentliga verksamheter, ökad\r\nproduktivitet och effektivtet, nya\r\nfinansieringsformer samt ökad konkurrens och\r\nstörre möjligheter för medborgarna att välja mellan\r\nolika alternativ.''</pre><pre>Några rader längre ned står det också att den\r\noffentliga sektorns verksamhet skall finansieras\r\nsolidariskt. Allt detta är utmärkt.</pre><pre>När man läser vidare i betänkandet finner man att\r\nmajoriteten redan på nästa sida tar tillbaka dessa\r\nkloka tankar. Där står nämligen följande:\r\n''Utskottet vill också understryka att inte minst\r\nfördelningspolitiska skäl talar för att väsentliga\r\ndelar av servicen inom områdena vård, omsorg och\r\nutbildning även fortsättningsvis bör produceras i\r\nkommunal regi.'' Varför det? De\r\nfördelningspolitiska intressena, som jag tycker är\r\nviktiga, hänger väl samman med betalningen av\r\ntjänsterna, med finansieringen av verksamheten.\r\nVilka fördelningspolitiska skäl finns det att lägga\r\nsig i om produktionen sker i kommun, landsting\r\neller privata företag? Jag skulle önska att Per Olof\r\nHåkansson kunde förklara för mig hur ni har tänkt\r\nför att komma fram till slutsatsen att det finns\r\nfördelningspolitiska skäl som talar för att\r\nproduktionen av viktiga sociala tjänster måste ske i\r\nkommunala monopol. Det enda skälet -- och det är\r\ninte fördelningspolitiskt, men över huvud taget det\r\nenda skäl som jag har kunnat finna -- hänger snarast\r\nihop med att man har intresse av i vilken facklig\r\norganisation de anställda skall vara organiserade.\r\nMen detta kan ju rimligen inte vara något\r\nfördelningspolitiskt intresse för medborgarna.</pre><pre>Herr talman! Jag har bara denna fråga. Eftersom\r\nRune Rydén redan har yrkat bifall till reservation 1\r\nhar jag inget övrigt yrkande.</pre><pre>Anf. 121 CARL FRICK (mp):</pre><pre>Herr talman! Det finns ju aktuella beräkningar i\r\nlångtidsbudgeten för perioden fram till 1995/96,\r\nsom ingår i kompletteringspropositionen.\r\nBeräkningarna visar att statens finanser har\r\nförsämrats mycket. Vi står inför ett stort\r\nbudgetunderskott på 18,5 miljarder kronor, och\r\nkommande budgetår blir underskottet mycket\r\nstörre. För att uppnå en balans 1995/96 måste man\r\nenligt beräkningar ha en tillväxt på 2,3 % om året.\r\nHar man inte det får man räkna med betydande\r\nbudgetunderskott i framtiden. Dessa siffror belyser\r\nett grundläggande dilemma av stor betydelse, inte\r\nminst för en ekologiskt balanserad ekonomisk\r\npolitik. Den verksamhet som bedrivs inom den\r\noffentliga sektorn består ju till stor del av tjänster\r\nsom förutom att ha stor social betydelse inte heller\r\nhar någon nämnvärd negativ inverkan på miljön.\r\nDet vore därför naturligt, i en ekologiskt\r\nbalanserad utveckling, att låta sådan verksamhet\r\nöka, medan naturresurskrävande och\r\nmiljöstörande varuproduktion, som till stor del\r\ningår i den privata konsumtionen, hölls tillbaka.\r\nMen en sådan utveckling är tyvärr inte möjlig med\r\nnuvarande organisation och finansiering av den\r\noffentliga sektorn. Den skulle nämligen kräva\r\nständigt stigande skattekvoter, något som inte är\r\nmöjligt i ett land som redan har en av världens\r\nhögsta skattekvoter.</pre><pre>En ytterligare negativ faktor för den offentliga\r\ntjänsteproduktionen är att det är mycket svårare att\r\nöka produktiviteten för personliga tjänster som\r\nomsorg om barn, gamla, sjuka och handikappade\r\nän i t.ex. varuproduktionen där arbetskraft kan\r\nersättas med maskiner. Om de som arbetar i de här\r\nsektorerna, trots en lägre produktivitetsökning,\r\nskall ha samma löneutveckling som anställda i\r\nvaruproduktionen, kommer de relativa\r\nkostnaderna för offentliga tjänster att hela tiden\r\nstiga. Även detta pressar skattekvoten uppåt.</pre><pre>Sammantaget innebär de här faktorerna att\r\nekonomin, med nuvarande utformning av de\r\noffentliga systemen, måste växa med ungefär 2 %\r\nom året, för att man skall kunna bibehålla ungefär\r\noförändrad standard inom offentlig\r\ntjänsteproduktion och transfereringar. Inom denna\r\nram måste dessutom, med nuvarande\r\nfinansieringslösningar, den privata konsumtionen\r\nväxa snabbare än den offentliga, om inte\r\nskattekvoten skall öka, och det är ju ekologiskt\r\norimligt.</pre><pre>Om inte en medveten och aktiv strategi utvecklas\r\nför att hantera dessa problem kommer antingen\r\nstatens och kommunernas underskott att växa\r\nsnabbt eller också måste stora och oplanerade\r\nbesparingar och standardsänkningar göras i\r\nframtiden. Den gröna strategin för en\r\nomstrukturering av den offentliga sektorn\r\ninnehåller flera komponenter. Gemensamt för\r\nstrategin är att värna om det sociala ansvaret för\r\ndem som verkligen har det svårt i samhället, medan\r\nmedel- och höginkomsttagare i ökad usträckning\r\nsjälva får finansiera sin konsumtion och sociala\r\ntrygghet.</pre><pre>Dagens system med socialförsäkring och bidrag\r\nfrån staten till hushållen bygger på en blandning av\r\nflera olika principer. ATP, sjukförsäkring,\r\nföräldraförsäkring och arbetslöshetsförsäkring\r\nföljer inkomstbortfallsprincipen, dvs. ger i större\r\neller mindre grad ersättning för förlorad\r\narbetsförtjänst. Andra bidrag ger en sorts\r\ngrundskydd, lika för alla, t.ex. folkpensionen och\r\ndet allmänna barnbidraget. Det finns också\r\ninkomstprövade bidrag som trappas av eller\r\nbortfaller vid högre inkomst. Miljöpartiet anser att\r\nsocialförsäkringarna i större utsträckning skall\r\nbygga på principen om skydd för en grundstandard,\r\nlika för alla, kompletterat med vissa\r\ninkomstprövade bidrag. Principen att samhället\r\nstår som garant för en grundstandard som det går\r\natt leva på men inte ger något utrymme för en mer\r\nutvecklad privat konsumtion står i\r\növerensstämmelse med de gröna värderingarna om\r\nåterhållsamhet med materiell konsumtion. Detta\r\nleder också till att människor med högre inkomster\r\nsom vill skydda sig mot inkomstbortfall i högre grad\r\nän i dag själva får svara för sitt försäkringsskydd.\r\nEtt sådant arrangemang har minst två ytterligare\r\nfördelar.</pre><pre>Det privata hushållssparandet ökar genom att\r\nmänniskor får ytterligare motiv att spara.\r\nFördelningspolitiskt uppstår det en omfördelning\r\ntill förmån för personer med lägre inkomst. Detta\r\nsker om nuvarande finansiering av grundskyddet\r\nkvarstår, dvs. arbetsgivaravgifter i proportion till\r\ninkomsten och utan tak. Fördelen är att denna form\r\nav fördelningspolitik inte innebär högre\r\nobligatoriska marginaleffekter. Den som vill ha en\r\nkompletterande försäkring kan ordna det själv\r\ngenom att låta premien belasta det privata\r\nkonsumtionsutrymmet. Utöver inriktningen på\r\ngrundskydd är det också i vissa av\r\nsocialförsäkringssystemen rimligt med en viss\r\nsjälvrisk.</pre><pre>Det är också viktigt att man släpper loss krafterna i\r\nsamhället. De stora offentliga systemen som skola,\r\nsjukvård, barn- och äldreomsorg är i dag ofta\r\nmycket stela och tungrodda. Genom att lätta på\r\nregleringar och tillåta att nya alternativ får arbeta\r\npå lika villkor måste det vara möjligt att få ut mer\r\nservice för pengarna. De enskilda individerna\r\nmåste i ökad utsträckning få inflytande eller\r\ndisponera över medel för barnomsorg och skola.\r\nFinansieringen av tjänsterna kan i många fall skiljas\r\nfrån själva utförandet. För utförandet av tjänsterna\r\nbör offentliga, kooperativa och privata lösningar\r\nfinnas sida vid sida. Det kan ge en stimulerande\r\nkonkurrens med utveckling av många olika\r\nlösningar för att tillgodose medborgarnas behov\r\nsom säkert skiftar mycket.</pre><pre>Skattereformen har ju medfört att vissa grupper har\r\nkommit i kläm, t.ex. vissa pensionärer. Här har\r\nman då ordnat en del provisoriska lösningar. En hel\r\ndel av de förslag som vi har sett i Ny start för\r\nSverige går i motsatt riktning mot vad man\r\nbetraktar som en rättvis fördelning. Partierna i\r\nfråga vill t.ex. ta bort ATP-avgiften över det s.k.\r\ntaket på 7,5 basbelopp. Då bidrar man inte till\r\nfinansieringen för dem som har det sämre.</pre><pre>En grön politik för en ekologiskt balanserad\r\nutveckling ställer stora krav på\r\nfördelningspolitiken, eftersom det totala utrymmet\r\nför privatkonsumtion inte kommer att växa på\r\nsamma sätt som i dagens förslag.</pre><pre>Låginkomsttagarna måste med lämpliga åtgärder\r\nskyddas för t.ex. ökade utgifter för energi och\r\nboende som kommer att bli en effekt av den gröna\r\npolitiken. Men fördelningspolitiken måste drivas\r\nmed sådana medel att man inte med alltför höga\r\nskatter och marginaleffekter åstadkommer att\r\nekonomin fungerar sämre, med påföljd att de\r\nnödvändiga produktivitetsförbättringarna och\r\nmiljöinvesteringarna inte kan komma till stånd. Vi\r\ntror inte att det är realistiskt att de närmaste åren\r\nsänka skattekvoten. Möjligen kan man tänka sig en\r\nliten höjning för att sätta i gång goda\r\nmiljöinvesteringar, men det måste göras med stor\r\nförsiktighet, så att det inte blir allvarliga verkningar\r\npå samhällsekonomin.</pre><pre>Inom ramen för en i stort sett oförändrad\r\nskattekvot bör det vara möjligt att göra justeringar\r\nav inkomstskatterna med högre grundavdrag och\r\nhögre marginalskatt. En annan viktig\r\nomfördelningseffekt uppkommer, om man\r\ngenomför förslaget om grundpension och\r\nregressiva ersättningar inom vissa\r\nsocialförsäkringar. Detta gör att medel- och\r\nhöginkomsttagarna får avsätta en del av sin privata\r\nkonsumtion för kompletterande\r\nförsäkringspremier. Denna omfördelning har inte\r\nsamma negativa verkningar som en ytterligare\r\nhöjning av marginalskatten skulle ha.</pre><pre>Omläggningen med ökade skatter på energiråvaror\r\noch utsläpp i kombination med minskade skatter på\r\narbete i allmänhet har också positiva\r\nfördelningseffekter. Högre inkomsttagare är i\r\nallmänhet större konsumenter av t.ex. energi, och\r\ndå blir det också möjligt för den enskilde att själv\r\npåverka sin skattebelastning genom att leva\r\nenergisnålt eller miljövänligt. Som vi tidigare sagt\r\när det viktigt att ge ett särskilt stöd till\r\nglesbygdsboende, så att de kan utnyttja kollektiva\r\ntransportmedel. Därför tycker vi att det är mycket\r\nviktigt att man ser över de rådande\r\nmonopolsystemen. Jag vill därför yrka bifall till vårt\r\nkrav på att de här frågorna skall utredas. Bifall till\r\nreservation 2!</pre><pre></pre><pre>Anf. 122 PER OLOF HÅKANSSON (s):</pre><pre>Herr talman! Det var i någon mening intressant att\r\nlyssna på Rune Rydén, Anne Wibble och Carl\r\nFrick. Men jag måste säga att jag ser litet skillnad\r\nmellan det som sades och den rubrik som\r\ndiskussionen förs under, nämligen utveckling av\r\noffentlig sektor.</pre><pre>Vi är inte oeniga i allt. Det kan tyckas så, framför\r\nallt när man lyssnar på Anne Wibble. Vi är helt\r\növerens med Anne Wibble om resonemanget att\r\ndet är medborgarnas behov och önskemål som skall\r\nvara styrande för arbetet inom den offentliga\r\nsektorn. Den offentliga sektorns uppgift är att ge\r\nservice och trygghet. Men jag tycker också att vi\r\nskall kunna vara ense om att det finns\r\ngrundläggande skillnader mellan verksamhet som\r\ndrivs i offentlig regi och verksamhet som drivs i\r\nprivat organisationsform. Det kan t.ex. gälla synen\r\npå demokrati och självklart kraven på offentlighet.\r\nDet kan också gälla olika krav på rättssäkerhet, när\r\nvi diskuterar eventuella och faktiska skillnader\r\nmellan verksamhet som drivs i offentlig resp. privat\r\nregi. Men det finns också skillnader inom\r\nverksamhet som drivs i offentlig regi. Där finns\r\nmyndighetsutövningen, den allmänna servicen och\r\nden kommersiella verksamheten, vilka helt klart\r\nhar olika regelsystem och är av olika karaktär.</pre><pre>Nu diskuterar vi utvecklingen av den offentliga\r\nsektorn. Läser man reservationen på s. 9 och 10 kan\r\nman rätt snabbt komma till frågan om detta är\r\nutveckling av den offentliga sektorn. Jag tror att det\r\nsom diskuteras i reservationen snarare kan\r\nbetecknas som en avveckling av den offentliga\r\nsektorn. Då har man kanske skäl att ställa sig en\r\nannan fråga: Vilken garanti för trygghet och service\r\nger egentligen marknadslösningarna?</pre><pre>Jag är av den uppfattningen att\r\nbudgetpropositionen visar på vägar som kan föra\r\nmycket långt och som garanterar den trygghet och\r\nservice som människor har behov av. Den\r\ntryggheten och den servicen garanteras för alla, inte\r\nbara för några.</pre><pre>Visst finns det vinnare i det system som\r\nreservanterna pekar på. Man pratar om vinnarna,\r\nmen man glömmer att det också finns förlorare. Jag\r\nvill gärna ha sagt att de marknadslösningar som\r\nman förespråkar på intet sätt är någon garanti för\r\ntrygghet och service. Nyliberalismens\r\nmarknadslösningar är inte alltid sådana att de\r\ngaranterar och tillfredsställer de mänskliga behov\r\nsom finns.</pre><pre>Med detta ber jag, herr talman, att få yrka bifall till\r\nfinansutskottets hemställan.</pre><pre>Anf. 123 RUNE RYDÉN (m):</pre><pre>Herr talman! Per Olof Håkansson talade om\r\nmedborgarnas behov och önskningar som grund för\r\nservice och trygghet samt att den offentliga sektorn\r\när den yttersta garanten för detta. Han sade också\r\natt det finns grundläggande skillnader mellan oss\r\noch socialdemokraterna när det gäller i vilken form\r\nsom servicen och tryggheten skall garanteras\r\nmedborgarna, om det skall ske enbart i offentlig\r\nregi eller om det också skall kunna ske i privat regi.</pre><pre>Det är alldeles riktigt att det finns grundläggande\r\nskillnader mellan våra synsätt. Men jag vill säga till\r\nPer Olof Håkansson att vissa delar av den offentliga\r\nsektorn, den som gäller klar myndighetsutövning, i\r\nregel naturligtvis skall ske i offentlig regi. Jag gav\r\nett par exempel på detta. Däremot menar jag att\r\nman på många andra områden, kanske t.o.m. på de\r\nflesta andra områden, kan pröva andra alternativ.\r\nJag tycker att socialdemokraterna har varit\r\nutomordentligt tröga och dåliga på att tillåta andra\r\nalternativ och andra möjligheter. Det har lett till att\r\nmarknadslösningar inte har kunnat prövas. Därför\r\nblir också medborgarna förlorare i det här\r\nsystemet. De kan inte få just sina önskemål\r\ntillgodosedda, eftersom det offentliga systemet\r\nenbart ger en typ av service. Det är mycket stelbent\r\noch saknar den flexibilitet som vi vill eftersträva.\r\nMed olika former av marknadslösningar kan en\r\nstörre flexibilitet och därmed en högre servicenivå\r\nför medborgarna tillgodoses.</pre><pre>Anf. 124 ANNE WIBBLE (fp):</pre><pre>Herr talman! Det var trevligt att höra att Per Olof\r\nHåkansson vet att det är medborgarnas behov som\r\nstyr den offentliga tjänsteproduktionen. Men jag\r\nmåste säga att han ganska snabbt förföll till en mer\r\nbeklaglig argumentation, nämligen till sådant som\r\njag har hört förut och som jag egentligen inte tycker\r\nlämpar sig någonstans, men faktiskt allra minst i\r\nriksdagens kammare. Det gäller den typ av\r\nformuleringar som går ut på att det här inte handlar\r\nom utveckling utan om avveckling och allehanda\r\nnyliberala tankegångar.</pre><pre>Jag ställde en enda fråga. Med utgångspunkt i ett\r\nsystem med offentlig solidarisk finansiering, som\r\nPer Olof Håkansson, jag och, såvitt jag förstår, alla\r\nandra i denna kammare är helt överens om, frågade\r\njag: Vad gör det för skillnad för medborgarna om\r\ntjänsten produceras i kommunal regi, i landstingets\r\nregi eller av ett privat företag? Jag kan ta ett\r\nkonkret exempel: husläkaren. Det är en aktuell\r\nfråga som vi i folkpartiet liberalerna driver och som\r\nfler och fler ansluter sig till. Människor skall få en\r\negen doktor. Tror Per Olof Håkansson att han, jag\r\neller någon annan känner sig mer eller mindre\r\ntillfredsställd beroende på om denne doktor har en\r\nrock som det står Stockholms läns landsting eller\r\nnågot annat landstingsnamn på eller om doktorn\r\nhar en rock som det står AB XYZ på? Jag tror inte\r\ndet. Jag tror att människors känsla av förtroende\r\noch tillit till sin doktor har helt andra orsaker än\r\nvilken arbetsgivare denne doktor råkar ha.</pre><pre>Dessutom tror jag att det finns en annan aspekt som\r\nPer Olof Håkansson glömmer bort när det gäller\r\nkonkurrens och valfrihet. Den anknyter till de\r\nanställdas tillfredsställelse. Det är väldigt många\r\nmänniskor som arbetar med vård, omsorg och\r\nutbildning. Flertalet av dem är kvinnor. En aspekt\r\npå att införa konkurrens är faktiskt att de anställda\r\npå många områden kommer att finna sig vara bäst.\r\nI dag upplever många en konflikt och tycker att\r\nman klankar på dem, att de gör ett dåligt jobb. Med\r\nkonkurrens kommer väldigt många av dem att\r\nuppleva att de faktiskt är bättre än andra. De\r\nkommer att klara konkurrensen bra. Tänk, vilken\r\ntillfredsställelse det måste vara för kanske en\r\nmiljon människor att få uppleva denna\r\nyrkesstolthet! Det vill Per Olof Håkansson för\r\nnågra dogmatiska principers skull förmena dem.\r\nJag tycker att det är litet larvigt.</pre><pre>Anf. 125 PER OLOF HÅKANSSON (s):</pre><pre>Herr talman! Jag skall gärna med både Rune Rydén\r\noch Anne Wibble diskutera sjukvårdsfrågorna.\r\nVad det handlar om är inte att titta på några delar\r\nav en sjukvårdsverksamhet, utan att titta på\r\nhelheten. Vi kan göra en jämförelse mellan det\r\nsvenska systemet och det system som finns t.ex. i\r\nUSA. Titta på folkhälsotillståndet, på kostnaderna,\r\npå var sjukvårdsproduktionen konsumeras och på\r\nvem som står utanför! Det måste klaras ut vilka som\r\när vinnare och vilka som är förlorare i resp. system.</pre><pre>Då finner man mycket snabbt i en diskussion som\r\nger svar på de frågor som Anne Wibble ställer och\r\näven på de som Rune Rydén indirekt ställer,\r\nnämligen att tillgängligheten är viktig. Det måste\r\nfinnas en tillgänglighet av hela sortimentet, inte\r\nbara av det som är kommersiellt intressant. Jag kan\r\nkontra de många frågor som ställts med min fråga:\r\nVilken garanti ställer marknadskrafterna för att\r\näven det mycket udda och speciella vårdbehovet\r\ntillgodoses till det pris som man har att jämföra med\r\nnär vården bedrivs i offenlig regi? Enligt mitt sätt\r\natt resonera finns här mycket av svaret på den fråga\r\nsom Anne Wibble ställde om de\r\nfördelningspolitiska skälen. Det handlar om\r\ntillgänglighet när den behövs och det handlar om\r\nden totala kostnaden. Jag skall med intresse föra en\r\ndiskussion, kanske inte i dag, men senare, om de\r\ntvå system som finns och som exemplifierar de olika\r\nlösningarna; den svenska modellen och den modell\r\nsom finns i USA.</pre><pre>Jag vet att det är många som har diskuterat den\r\nsaken. Men det brukar bli så i slutänden att man\r\nkonstaterar att vi i Sverige har en bra offentlig vård\r\nsom man inte skall klanka på. Dessutom skall man\r\nakta sig för att driva marknadslösningarna för\r\nlångt.</pre><pre>Ytterst handlar det, som vi har sagt några gånger,\r\nom att garantera trygghet och service åt alla, inte\r\nbara åt ett fåtal.</pre><pre>Anf. 126 ANNE WIBBLE (fp):</pre><pre>Herr talman! Det låter vackert när Per Olof\r\nHåkansson talar. Men han lyssnar inte alls på det\r\nsom sägs, och då tänker jag på det som den ställda\r\nfrågan gällde.</pre><pre>Jag talar inte om ett amerikanskt system. Jag\r\nkänner inte någon vare sig här i kammaren eller i\r\nSveriges land över huvud taget som förespråkar ett\r\ninförande av ett amerikanskt system. Vad jag talar\r\nom är ett system med samma typ av finansiering\r\nsom den som vi har i dag. Det gäller alltså en\r\nsolidarisk finansiering av angelägna sociala\r\ntjänsteverksamheter. Det är finansieringssystemet,\r\nPer Olof Håkansson, som garanterar att det hela\r\nblir rättvist och tillgängligt. Det är\r\nfinansieringssystemet som garanterar att det inte\r\nblir en fördelning efter, som det brukar heta,\r\nplånbokens tjocklek t.ex.</pre><pre>Med utgångspunkt i det faktum att vi tycker lika i\r\nfråga om finansieringen frågade jag: Varför i all sin\r\ndar skall produktionen skötas genom kommunala\r\neller statliga monopol? Det är det som är\r\nproblemet. Per Olof Håkanssons parti har ändå i\r\nnågon mån lyckats bena ut problematiken i det\r\nsammanhanget. Det talas ju ändå om en viss\r\nskillnad när det gäller producentrollen och\r\nbeställarrollen. I viss mån handlar det om samma\r\nsak. Men arbetet med detta går väldigt långsamt,\r\noch man verkar inte ha uppmärksammat att det\r\nfaktiskt går att så att säga lägga producentrollen var\r\nsom helst för att möjliggöra att beställaren har flera\r\nalternativ att välja mellan.</pre><pre>Garantin ligger alltså i den solidariska\r\nfinansieringen, och denna har jag icke ifrågasatt.\r\nTvärtom tycker jag att den är oerhört viktig. Vad\r\njag däremot i hög grad ifrågasätter är om man\r\nverkligen propagerar för en avveckling av\r\nexisterande produktionsmonopol. Men kom inte\r\noch tala om ett amerikanskt system, för ett sådant\r\nvill ingen ha!</pre><pre>Anf. 127 RUNE RYDÉN (m):</pre><pre>Herr talman! I denna min andra replik inskränker\r\njag mig till att instämma i vad Anne Wibble sade.</pre><pre>Rent allmänt vill jag dessutom säga till Per Olof\r\nHåkansson att det finns väldigt många\r\nvanföreställningar i Sverige när det gäller det\r\namerikanska vårdsystemet. Jag skulle vilja\r\nrekommendera Per Olof Håkansson att sätta sig in\r\ni hur det amerikanska försäkringssystemet och den\r\namerikanska sjukvården fungerar. Det finns ett och\r\nannat lära även i det sammanhanget.</pre><pre>Anf. 128 PER OLOF HÅKANSSON (s):</pre><pre>Herr talman! Visst behöver vi alla i någon mån\r\nsätta oss in i vad saker och ting handlar om. Jag gör\r\ngärna min hemläxa. Men då hoppas jag att också\r\nmina meddebattörer gör sin hemläxa.</pre><pre>Det är faktiskt ganska länge sedan vi i Sverige hade\r\nett produktionsmonopol på sjukvårdsområdet.</pre><pre>Där jag bor råder det i dag frihet när det gäller att\r\nvälja sjukhus. Det finns alltså en konkurrens. Men\r\npoängen är att man genom det system som finns har\r\nmöjlighet att garantera alla typer av sjukvård. Jag\r\nhävdar alldeles bestämt att marknadskrafterna\r\naldrig kan garantera samma typ av sjukvård. Då får\r\nman koncentrera sig på det som på något sätt är\r\nlönsamt. Det som är särskilt besvärligt,\r\nkostnadskrävande eller svårt att hantera kommer\r\natt försvinna från sortimentet.</pre><pre>Min fråga blir: Vem garanterar då den trygghet och\r\nden service som alla människor har rätt att kräva?</pre><pre>Anf. 129 RUNE RYDÉN (m):</pre><pre>Herr talman! Till Per Olof Håkansson vill jag bara\r\nsäga att det visserligen finns en frihet inom vårt\r\nlandsting. Man kan alltså välja önskad vårdenhet --\r\nmen bara så länge man håller sig inom det offentliga\r\nvårdsystemets ram. Det är den stora och avgörande\r\nskillnaden.</pre><pre>Anf. 130 ANNE WIBBLE (fp):</pre><pre>Herr talman! Det brukar vara möjligt att föra\r\nganska intressanta debatter, där man talar om\r\nsamma sak. Men det är litet tråkigt att här behöva\r\nkonstatera att Per Olof Håkansson envisas med att\r\nupprepa att den som inte tycker som han\r\nförespråkar i stället något slags allmänt nyliberalt\r\nsystem innebärande att det är marknadskrafterna\r\nsom råder. Den som är fattig kan inte få bra\r\nsjukvård, barnomsorg, äldreomsorg osv. Men har\r\nvi inte passerat det stadium där den typen av\r\nargument var gångbara? Det här ger en otrevlig\r\nförsmak av vilken valdiskussionsteknik som kan\r\nväntas, men som jag hade hoppats att vi skulle\r\nslippa.</pre><pre>Men, Per Olof Håkansson, det handlar om helt\r\nandra saker. Och det vet Per Olof Håkansson. Jag\r\ntror att jag har upprepat tre gånger vad det handlar\r\nom. Om vi har ett system med en solidarisk\r\ngemensam finansiering -- om nu såväl Per Olof\r\nHåkansson och jag som alla andra tycker samma\r\nsak är det mycket bra, för då behöver vi inte tvista\r\npå den punkten -- varför skall då inte produktionen\r\nav så här viktiga tjänster kunna ske i olika\r\nalternativa former? Det kan då vara fråga om en\r\nproduktion i kommunal regi, i landstingets regi, i\r\nprivat regi, i kooperativ regi osv.</pre><pre>Det heter ibland att man inte får tjäna pengar på\r\nsocialt angelägen prodouktion. Men det är, med\r\nförlov sagt, en mycket egendomlig tes. Det innebär\r\npå något sätt att den som arbetar med vård, omsorg\r\noch utbildning inte skall ha någon lön. Men det är\r\nju på lönen som man lever. Jämför med vad t.ex. en\r\nsmåföretagare skulle göra som har ett privat dagis.\r\nDet handlar ju om en ersättning för en arbetsinsats.\r\nDen som i dag är anställd får ju lön.</pre><pre>Den argumentation som jag här talar om återfinns\r\ninte i det betänkande som vi i dag behandlar, och\r\ndet är i och för sig glädjande. Men jag tycker att det\r\när angeläget att Per Olof Håkansson visar oss att\r\nhan kan skilja på detta med finansiering och\r\nproduktion. Om han visar det, skulle det vara ett\r\nmycket stort framsteg. Jag tror faktiskt man när det\r\ngäller förnyelsearbetet med den sociala\r\ntjänstesektorn därmed skulle ta ett betydande steg\r\nframåt.</pre><pre>Anf. 131 PER OLOF HÅKANSSON (s):</pre><pre>Herr talman! Jag kan skilja på detta med\r\nfinansiering och produktion. Men jag vill gärna\r\nockså att vi ser till helheten i fråga om\r\nproduktionskostnaden. I det avseendet tror jag att\r\nvi kommer fram till litet olika kostnadsnivåer vid\r\nsummeringen när det gäller dels\r\nverksamhetsformen i dag med tanke på de\r\nvalmöjligheter som finns, dels det system som\r\nAnne Wibble talar för. Det är alltså helheten vad\r\ngäller kostnaderna som vi skall se till. Det handlar\r\ninte om någon abrovink för att nå speciella resultat.</pre><pre>Överläggningen var härmed avslutad.</pre><pre>(Beslut skulle fattas den 16 maj.)</pre><pre>16 § Riksbankens förvaltning år 1990</pre><pre>Föredrogs</pre><pre>finansutskottets betänkande</pre><pre>1990/91:FiU27 Riksbankens förvaltning år 1990\r\n(redog. 1990/91:8 och redog. 1990/91:9).</pre><pre></pre><pre>Talmannen konstaterade att ingen talare var\r\nanmäld.</pre><pre>Överläggningen var härmed avslutad.</pre><pre>(Beslut skulle fattas den 16 maj.)</pre><pre>\r\nAjournering</pre><pre>Kammaren beslöt kl. 17.57 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00</pre><pre></pre><pre>17 § Offentlig upphandling</pre><pre>Föredrogs</pre><pre>finansutskottets betänkande</pre><pre>1990/91:FiU28 Offentlig upphandling</pre><pre>Anf. 132 RUNE RYDÉN (m):</pre><pre>Fru talman! Finansutskottets betänkande nr 28 om\r\nden offentliga upphandlingen innehåller några\r\nreservationer från folkpartiet liberalerna och\r\nmoderaterna som jag skall tala för. För tids\r\nvinnande kommer jag att yrka bifall endast till\r\nreservation nr 1 och begära rösträkning om den,\r\nmen naturligtvis står vi bakom även övriga\r\nreservationer där våra namn förekommer.</pre><pre>De riktlinjer för den offentliga upphandlingen som\r\nnu gäller antogs av riksdagen redan i början av\r\n1970-talet, närmare bestämt 1973. Det beslutet\r\nföljde i allt väsentligt den s.k.\r\nupphandlingskommitténs förslag, som innebar en\r\nlagreglering av den statliga upphandlingen samt en\r\nordning för den kommunala sektorn som syftade till\r\natt på frivillig väg få till stånd en överenskommelse\r\nmellan de kommunala och de statliga\r\nupphandlingsreglerna.</pre><pre>Det blev alltså inte någon lagreglering av den\r\nkommunala upphandlingen, och det skall jag\r\nåterkomma till senare i mitt anförande, fru talman.</pre><pre>Den statliga upphandlingen, som alltså\r\nlagreglerades, skulle bedrivas enligt affärsmässiga\r\nprinciper. Det innebär i praktiken att\r\nmyndigheterna i valet mellan olika anbud inte skall\r\nta andra än affärsmässiga hänsyn oavsett om valet\r\nstår mellan enbart svenska anbud eller om också\r\nutländska anbud finns med i konkurrensen.</pre><pre>Undantag kan medges, antingen av\r\nsysselsättningsskäl eller också för att främja den\r\nsvenska industrins utveckling. Dessa undantag\r\nöppnar emellertid möjligheter för att stödja vissa\r\nföretag genom att inte välja det affärsmässigt bästa\r\nanbudet. Skälen kan vara att man vill förhindra\r\nnedläggning eller inskränkning, eller andra\r\nlokaliserings- eller regionalpolitiska\r\nomständigheter.</pre><pre>Reglerna för den offentliga upphandlingen\r\ninnehåller -- det kan vi se bara genom de exempel\r\nsom jag har nämnt -- så många möjliga undantag\r\nfrån principen om affärsmässighet att den i\r\npraktiken kan frångås.</pre><pre>Vi reservanter tycker att det behövs en översyn av\r\nupphandlingsreglerna för att ge de rent\r\naffärsmässiga övervägandena en mer avgörande\r\nroll än de för närvarande har. Stöd till företag bör\r\nundvikas, och det får absolut inte ges via\r\nundantagsregler för den offentliga upphandlingen.\r\nOm det är så att det, av exempelvis\r\nsysselsättningsskäl, är nödvändigt med riktade\r\ninsatser bör de göras direkt över statsbudgeten och\r\ninte genom någon klurig formulering i\r\nupphandlingsförordningen.</pre><pre>Nu är det emellertid så att en närmare anslutning\r\ntill EG tvingar fram en anpassning av våra\r\ninhemska upphandlingsregler till dem som gäller\r\ninom gemenskapen. Men under tiden fram till att vi\r\när medlemmar uppstår det naturligtvis problem.</pre><pre>EGs upphandlingsregler, som baseras på\r\naffärsmässighet och objektivitet, gäller endast de\r\nanbudsgivare som finns inom gemenskapen.\r\nAnbud från tredje land -- exempelvis Sverige -- får\r\ndäremot diskrimineras om det inte faller under\r\nGATT-överenskommelsen om statlig upphandling.\r\nDetta ställer naturligtvis till problem för länder som\r\nSverige, som inte är medlemmar.</pre><pre>De här nya reglerna för den offentliga\r\nupphandligen inom EG kommer att leda till\r\neffektivtetsvinster och besparingar för den\r\noffentliga sektorn inom gemenskapen. Det leder\r\ntill en hälsosam ökning av konkurrensen mellan\r\nföretagen. Uppskattningen visar att den\r\nutvecklingen leder till besparingar på ungefär en\r\nhalv procent av EGs samlade\r\nbruttonationalprodukt. Om man översätter det till\r\nsvenska förhållanden motsvarar det en besparing\r\npå 6 miljarder kronor. Det finns alltså klara skäl för\r\noss att anpassa oss till EGs regler.</pre><pre>För det första skulle EG-reglerna för upphandling\r\nkunna skapa intressanta affärsmöjligheter för\r\nsvenska företag, men för det krävs det naturligtvis\r\natt Sverige lyckas uppnå ett fullvärdigt medlemskap\r\ni gemenskapen. För det andra måste de svenska\r\nreglerna för den offentliga upphandlingen\r\nharmoniseras med EGs, så att principen om\r\naffärsmässighet ges ett verkligt innehåll.</pre><pre>Den nuvarande situationen för Sverige kan skapa\r\nproblem i det framtida samarbetet med EG vid\r\nbehov av rättslig prövning av tvister mellan\r\nexempelvis den svenska staten och ett utländskt\r\nföretag. Frågan är var denna rättsliga prövning\r\nskall ske. Inom EG kan företagen vända sig till EG-\r\ndomstolen för att kontrollera att anbuden är riktigt\r\nutformade. Men vi kan alltså inte göra det.</pre><pre>Den översyn som vi reservanter vill ha av de\r\noffentliga upphandlingsreglerna bör, mot den\r\nbakgrund som jag här har tecknat, leda till att\r\nreglerna harmoniseras med de regler som tillämpas\r\ninom gemenskapen.</pre><pre>Fru talman! Låt mig nu gå tillbaka till den\r\nkommunala upphandlingen, som vi reservanter\r\nanser bör regleras i lag mot bakgrund av denna\r\nsektors stora betydelse för den ekonomiska\r\naktiviteten i Sverige och dessutom statsmakternas\r\nallmänna, övergripande ansvar för den ekonomiska\r\nutvecklingen.</pre><pre>Det är ju så att den nuvarande ordningen i alltför\r\nstor utsträckning befrämjat ineffektivitet och\r\nbristande konkurrens och inte, som vi vill, ökad\r\nkonkurrens.</pre><pre>Näringsfrihetsombudsmannen har påtalat ett antal\r\nuppmärksammade kommunala\r\nupphandlingsärenden och föreslagit att\r\nlagregleringen skall ge ett bättre skydd än den\r\nnuvarande ordningen med ett\r\nupphandlingsreglemente. Om det finns ett\r\nupphandlingsreglemente och inte lagreglering kan\r\növerträdelser beivras bara genom\r\nkommunalbesvär.</pre><pre>Upphandlingsärenden är ofta mycket\r\nkomplicerade, och möjligheterna att påtala avsteg\r\nfrån reglementet kan vara begränsade. De blir ännu\r\nmer begränsade, om det kan ske bara genom\r\nkommunalbesvär.</pre><pre>För en lagreglering talar också att ytterligare\r\nfördelar kan uppnås genom att\r\nupphandlingsreglerna skulle få samma status över\r\nhela det offentliga området. Det finns ett klart\r\nbehov av fördjupat och intensifierat samarbete när\r\ndet gäller upphandlingsregler mellan den statliga\r\nsektorn och den kommunala sektorn. Men tyvärr\r\nhar det samarbetet under senare år snarare\r\nförsvagats än förstärkts.</pre><pre>Dessutom bör kostnaderna för den kommunala\r\negenregiverksamheten kompletteras med en\r\nredogörelse för vilka redovisningstekniska\r\nprinciper som har använts. En redovisning av\r\negenregiverksamheten ger företag och allmänhet\r\nviktig information och ökade möjligheter att\r\njämföra kostnaderna för kommunens egen\r\nverksamhet liksom för entreprenader. Det stärker\r\nenligt oss reservanter konkurrensmöjligheterna\r\ninom den kommunala sektorn.</pre><pre>Visserligen säger utskottets majoritet att det finns\r\nenhetliga principer för den externa redovisningen,\r\nmen vi pekar på att det stora problemet gäller den\r\ninterna redovisningen, som gör det mycket\r\nbesvärligt att göra rättvisa jämförelser mellan olika\r\nkommuner och mellan kostnaderna för\r\negenregiverksamhet och för kommunernas\r\nentreprenadverksamhet.</pre><pre>Så länge detta inte kan ske på ett relativt enkelt sätt\r\nblir det ingen riktig konkurrens mellan\r\nkommunernas verkasmhet i egen regi och externa\r\nentreprenader. Det tycker vi reservanter är\r\nbeklagligt.</pre><pre>Anf. 133 ANNE WIBBLE (fp):</pre><pre>Fru talman! Jag skulle egentligen kunna avstå från\r\natt hålla något anförande eftersom Rune Rydén har\r\ntalat för de fyra reservationer som är gemensamma\r\nför folkpartiet liberalerna och moderaterna. Jag\r\nskall fatta mig ganska kort. Jag har ändå velat ta det\r\nhär tillfället i akt för att markera att frågan om\r\nupphandlingen och dess bestämmelser faktiskt är\r\nen oerhört viktig del av hela avregleringen av den\r\noffentliga sektorn och av mycket väsentlig\r\nbetydelse för att avskaffa de offentliga monopolen.</pre><pre>Jag kan också markera att vi, i likhet med vad Rune\r\nRydén sade, tycker att man inte av regionalpolitiska\r\neller industripolitiska skäl skall kunna göra\r\nundantag från den viktiga principen om\r\naffärsmässighet, vilket faktiskt i alltför hög grad har\r\nskett.</pre><pre>Vi menar att upphandlingen och dess bestämmelser\r\när nyckeln till att skapa en konkurrens och\r\nkostnadspress som vi tror är alldeles nödvändig för\r\natt de tjänster som tillhandahålls från kommuner\r\noch andra skall kunna ges till befolkningen till\r\nrimliga kostnader. För att man skall kunna göra\r\ndetta måste man, menar vi, ta alla tillfällen i akt för\r\natt få till stånd en rimlig jämförelse mellan vad det\r\nkostar med kommunal egenregiverksamhet och\r\nupphandling med hjälp av entreprenader. Det\r\ninnebär att vi kan tänka oss att gå så långt att man\r\npå försök kan ha en tvingande lagstiftning för några\r\nkommunala ansvarsområden, där det alltså sägs att\r\nman måste ta in anbud för att få till stånd en rimlig\r\njämförelse.</pre><pre>Det här med jämförelsematerial är oerhört viktigt.\r\nDet leder mig till den sista gemensamma\r\nreservationen på det här området. Den handlar om\r\nenhetliga redovisningsprinciper. Man kan ta in\r\nanbud och jämföra hur mycket man vill, men om\r\nman inte är överens om att räkna kostnaderna på\r\nsamma sätt kommer man aldrig att kunna avgöra på\r\nnågon riktigt saklig grund vad som faktiskt är\r\nbilligast och bäst. Det är därför som reservationen\r\nom enhetliga redovisningsprinciper har återkommit\r\ni så många betänkanden -- problemet har inte fått\r\nen tillfredsställande lösning, även om några små\r\nljuspunkter ibland kan ses.</pre><pre>Låt mig slutligen, fru talman, säga att vad jag sagt\r\nom upphandling och användning av entreprenader\r\ninte bara gäller den typ av lagstiftning som finns\r\nbeskriven i det här betänkandet och som delvis\r\nredovisas i det betänkande från\r\nkonkurrenskommittén som det här hänvisas till,\r\nutan det gäller också en del annan lagstiftning som\r\när nog så viktig att också se över. Jag kan särskilt\r\nnämna medbestämmandelagen, som innehåller en\r\nmöjlighet för fackliga organisationer att i vissa fall\r\nfaktiskt försvåra och rent av stoppa\r\nentreprenadupphandlingar. Den typen av\r\nbestämmelser bör givetvis också avskaffas för att\r\nmöjliggöra entreprenader i betydligt högre grad än\r\ni dag.</pre><pre>Jag har inte något annat yrkande än det Rune\r\nRydén redan har framfört, nämligen om bifall till\r\nreservation 1, men vi står självfallet bakom även de\r\növriga tre reservationer som vi har avgivit.</pre><pre>Anf. 134 GUNNAR BJÖRK (c):</pre><pre>Fru talman! Hur offentlig upphandling, som vi\r\ndiskuterar i det här betänkandet, går till är, som här\r\nhar sagts, en principiellt viktig fråga. Ofta är det ett\r\nganska stort komplex. Det är fråga om att\r\nkombinera lägsta anbud med trovärdig\r\nleveransförmåga. Dessutom gäller det att väga in i\r\nanbudet snabb service och allt vad som därtill hör.</pre><pre>Vi vet också vilka problem vi har med den\r\nnuvarande upphandlingen. Ett stort antal\r\nbokhandlar har fått lägga ned därför att man enligt\r\nnuvarande ordning inte får handla böcker till\r\nskolan lokalt, utan de måste köpas från centrala\r\nkedjor. Det är klart att det har varit ett stort\r\nbekymmer även för näringsverksamheten. Det\r\nfinns alltså många sidor av upphandlingen att tänka\r\npå, och den här frågan förtjänar verkligen intresse.</pre><pre>Till finansutskottets betänkande har vi från\r\ncenterns sida avgivit ett par reservationer. I den\r\nförsta, nr 3, berörs frågan om internationell\r\nkonkurrens i upphandling. Vi anser att det främst\r\nav beredskapsskäl är av stor betydelse att man inom\r\nvissa branscher har kvar en viss\r\nutvecklingspotential. Det är viktigt att man inte\r\nupphandlar på ett sådant sätt att man på sikt\r\nförlorar kompetensen på vissa områden. På\r\ntekoområdet finns det en rad exempel på att vi\r\nhåller på att förlora kompetensen i landet.</pre><pre>I reservation nr 5 tar centerpartiet upp frågan om\r\nmiljöpolitiska hänsyn vid upphandling. Vi säger där\r\natt statens och kommunernas upphandling borde\r\nanvändas systematiskt för att bl.a. medverka till en\r\nenergisparande och påverka näringslivets\r\nomdaning till en miljövänlig produktion. För att\r\ndetta skall uppnås krävs vissa förändringar i\r\nupphandlingsförordningen. Vi hänvisar i\r\nreservationen till den rapport som\r\nnaturvårdsverket har gjort på området där man\r\nföreslagit en ändring i upphandlingsförordningen\r\nmed denna inriktning.</pre><pre>Vi framhåller också att regionalpolitiska hänsyn\r\nskall vägas in. Det har gjorts en del sådana försök i\r\nbl.a. mellersta Norrland, och de försöken har fallit\r\nut ganska väl.</pre><pre>I en internationaliserad miljö, t.ex. vid\r\nmedlemskap i EG, ökar också kravet på att göra en\r\nvärdering av de miljöpolitiska skäl som ligger till\r\ngrund för olika beslut. I de fall vi anser att vi\r\nkommit längre på miljöområdet är det också viktigt\r\natt man kan ta hänsyn till detta vid upphandlingen.</pre><pre>Fru talman! Med detta yrkar jag bifall till\r\nreservation nr 5.</pre><pre>Anf. 135 CARL FRICK (mp):</pre><pre>Fru talman! Offentlig upphandling är ett intressant\r\nområde. Jag själv har under ett tjugotal år arbetat\r\ninom svensk industri och gjort upphandlingar i\r\nmånga olika former. Tanken är naturligtvis att det\r\nskall ske under en strikt affärsmässighet. Vi\r\nkommer då in på en lång rad olika problem som gör\r\nfrågan mycket mer komplicerad än, som jag\r\nupplever det, t.ex. Rune Rydén och Anne Wibble\r\npåstår.</pre><pre>När jag var upphandlare var det för mig intressanta\r\natt minimera kostnaden över hela den tid som\r\ndenna produkt, vara eller maskin skulle användas\r\noch se till den service och underhåll som kunde\r\nerbjudas i olika sammanhang. Detta gör att\r\nupphandlingen blir utomordentligt komplicerad.\r\nDet är inte alls så fantastiskt enkelt som att säga att\r\ndet bara är penningbeloppet vid inköpstillfället\r\neller någonting annat enkelt som skall räknas.\r\nAffärsmässigheten är något som man i hög grad\r\nmåste sätta inom citationstecken, och man måste\r\nmycket noga tänka igenom vad det innebär. Man\r\nkan mycket lätt hamna i en stark ensidighet vid\r\ndetta betraktande. Om man hade gjort detta under\r\nden tid jag arbetade inom industrin hade man fått\r\nlov att gå, det kan jag bara lova. Det hade inte gått\r\nom man bara tittat på priset.</pre><pre>Vi i miljöpartiet tycker att det är mycket viktigt att\r\nman arbetar på ett systematiskt och bra sätt, och\r\nman måste också på allvar väga in miljöfrågorna.\r\nDet går då inte att säga som utskottet gör i\r\nbetänkandet: ''Gällande bestämmelser för den\r\nstatliga upphandlingen inrymmer möjligheten'' --\r\nmöjligheten -- ''att beakta de olika miljökrav som\r\nmåste gälla för myndigheternas verksamhet''.</pre><pre>I detta fall tänker man kanske enbart på vad den\r\nenskilda produkten innebär ur miljösynpunkt. Men\r\ndet ställer till problem när varan produceras,\r\nanvänds och när den slutligen hamnar på soptippen\r\ndär den ligger och läcker och förgiftar, om den inte\r\nkan återanvändas på något sätt.</pre><pre>Det är en mycket lång kedja av miljöhänsyn som\r\nmåste vägas in när man gör en upphandling. Det\r\nframgår inte alls klart och tydligt av betänkandet,\r\noch det tycker jag är djupt beklagligt. Det visar att\r\nett genomgående miljötänkande på intet sätt har\r\nträngt igenom. Det är bara att hoppas att framtiden\r\nvisar att man kan komma fram på denna väg.</pre><pre>Offentlig upphandling, om den sköts rätt, är av\r\nallra största betydelse för utvecklingen inom detta\r\nområde. Om man på detta sätt kan visa\r\nframfötterna kommer också det privata näringslivet\r\noch industrin att ta efter. De lär sig de också. Detta\r\när ett utomordentligt stort komplex som måste\r\nhanteras på ett helt annat sätt än vad som gjorts\r\ntidigare. Det är därför som vi reservanter har avgett\r\nreservation nr 6, som jag här yrkar bifall till.</pre><pre>Jag tycker inte heller att det alltid är så självklart\r\nmed en enhetlig redovisningsprincip. Det är\r\negentligen ett intrång i den fria\r\nnäringsverksamheten. Man kan inte springa runt\r\noch kräva att människor skall redovisa sina\r\nkostnader på ett visst sätt. Det måste finnas en\r\nbetydande frihet när det gäller hur man räknar sina\r\nkostnader och sätter sina priser.</pre><pre>Priset är egentligen det som kunden är villig att\r\nbetala och har många gånger mycket litet att göra\r\nmed kostnaden att producera varan. Det beror på\r\nkonkurrensen, och det finns många andra skäl som\r\när avgörande för priset. Det är inte alls självklart att\r\ndet är kostnaden och kostnadsredovisningen som är\r\navgörande för det pris man får lov att betala. Priset\r\när det man i en konkurrens är villig att betala.</pre><pre>Det finns här litet olika principer. Är man\r\nintresserad av marknadsekonomi osv. måste man\r\nfaktiskt tillåta människor att räkna precis hur de\r\nvill. Det är lönsamheten i deras verksamhet är som\r\när det viktiga, och den får de sköta själva. Hur de\r\nräknar ut saker och ting är deras ensak. Tack för\r\nordet.</pre><pre>Anf. 136 PER OLOF HÅKANSSON (s):</pre><pre>Fru talman! I de allra sista meningarna i sitt\r\nanförande sade Rune Rydén någonting som jag till\r\nfullo vill instämma i. Jag beklagar dem som arbetar\r\nmed upphandling inom den offentliga\r\nverksamheten som inte känner till de exakta\r\nkostnaderna. Jag har litet erfarenhet av\r\nupphandling i offentlig verksamhet, och jag vet att\r\ndetta förekommer även om jag själv i min\r\nverksamhet har försökt att få sådan kunskap.</pre><pre>Jag har å andra sidan erfarenhet från den privata\r\nsektorn, vilket Carl Frick också redovisade. Jag har\r\nsamma minnesbild som han, nämligen att det är\r\noerhört svårt att ta fram vad som är den faktiska\r\nkostnaden. Detta är inte så enkelt som man ibland\r\nvill göra gällande.</pre><pre>När man läser detta betänkande kan man kanske få\r\nintrycket att vi är mycket oense. Jag tror att vi när\r\ndet gäller många avsnitt inom det man kan kalla för\r\nkärnområdet egentligen är rätt överens. Vad det\r\nhandlar om är det tempo med vilket vi skall gå\r\nfram.</pre><pre>Detta är gamla och för kammaren förhoppningsvis\r\nväl kända ting. Så sent som i oktober i fjol var ett\r\nmotsvarande betänkande föremål för beslut. Låt\r\nmig därför mycket kortfattat gå igenom vad det i\r\nsak handlar om.</pre><pre>När det gäller frågan om en översyn av den gällande\r\nupphandlingsordningen pågår ett arbete med detta.\r\nMan kan med visst fog påstå att kraven i den delen\r\när tillgodosedda. När det gäller översynen av\r\nkonkurrensreglerna vid upphandling är det faktiskt\r\ninte motiverat av de skäl som anförs att göra en\r\nsådan översyn, och jag avvisar alltså detta krav.</pre><pre>Gunnar Björk resonerar om behovet av att behålla\r\ninhemsk kompetens för att verksamheten skall\r\nkunna fungera i vissa lägen. Jag ställer upp på det.\r\nMen de krav som förs fram i reservationen och i\r\nbakomliggande motioner strider mot\r\ninternationella överenskommelser. Det blir alltså\r\nfråga om man skall bryta mot dessa eller inte. Här\r\nhar majoriteten intagit ståndpunkten att vi med\r\nhänsyn till Sveriges beroende av fri handel inte kan\r\nmed berått mod bryta mot dessa\r\növerenskommelser. Jag beklagar att Gunnar Björk\r\nhar kommit till en annan ståndpunkt.</pre><pre>När det gäller frågan om kommunal upphandling\r\nligger utredningar till grund för det\r\nberedningsarbete som nu pågår i regeringskansliet,\r\noch det har aviserats en proposition i frågan till\r\nnästa år. Det kan vara klokt att avvakta den.</pre><pre>Carl Frick resonerar om möjligheten att ta\r\nmiljöhänsyn och menar att detta skall skrivas in\r\nsom någon form av villkor för upphandling. Här\r\nargumentar han egentligen emot sig själv, eftersom\r\nhan i andra sammanhang talar om behovet av att\r\nkunna göra anpassningar med hänsyn till lokala\r\nvariationer osv. Majoritetens ståndpunkt är att det\r\ninte bara kan tas miljöpolitiska hänsyn utan att\r\nsådana också bör tas.</pre><pre>När det sedan gäller krav på viss enhetlig\r\nredovisning och frågor som är kopplade till detta,\r\npågår ett utvecklingsarbete inom\r\nKommunförbundet. Jag kan förstå att det inte är så\r\nenkelt att komma fram till resultat. Å ena sidan har\r\nvi skapat en frihet för kommunerna att inom ganska\r\nvida ramar organisera sin verksamhet. Det har\r\nuppstått en mångfald av olika verksamhetsformer\r\noch andra ting som gör att kravet på enhetlighet\r\nkanske är ett tekniskt och praktiskt svårt att\r\ngenomföra om man inte med berått mod vill styra\r\nkommunerna ganska hårt. Men å andra sidan är vi\r\növerens om att avreglering och frihet är bra. Jag\r\ntror att det därför kan vara klokt att avvakta det\r\nutvecklingsarbete som pågår i detta avseende bl.a.\r\ninom Kommunförbundet.</pre><pre>Fru talman! Med detta ber jag att få yrka bifall till\r\nhemställan i finansutskottets betänkande nr 28.</pre><pre>Anf. 137 RUNE RYDÉN (m):</pre><pre>Fru talman! Det var intressant att lyssna till Per\r\nOlof Håkanssons anförande. Han konstaterar att\r\nskillnaderna inte är så stora mellan våra\r\nuppfattningar, och det är i och för sig glädjande om\r\ndet är på detta sätt. Han sade också att han delade\r\nde synpunkter jag framförde i slutet av mitt\r\nanförande, nämligen att det inte är så enkelt att\r\nberäkna kostnaderna inom t.ex. verksamhet i egen\r\nregi, entreprenadverksamhet inom den\r\nkommunala sektorn, och offentlig verksamhet\r\ninom t.ex. kommuner.</pre><pre>Det är helt klart att den kommunala upphandlingen\r\nmåste förändras och ses över. Per Olof Håkansson\r\nsäger att en proposition är aviserad om något år. Jag\r\ntyder detta som att vi reservanter i praktiken i\r\nprincip har rätt och att regeringen så att säga\r\nkommer att följa i våra spår. Det är också en\r\nglädjande upplysning. Det är bara synd att inte\r\nutskottsmajoriteten redan nu har haft modet att\r\nvandra den vägen som vi har förespråkat.</pre><pre>När det sedan gäller den enhetliga redovisningen,\r\när det självfallet med nuvarande organisationsform\r\ninom kommunerna inte särskilt lätt med de olika\r\ntyper av redovisning som finns där stora kommuner\r\nhar ett system och små kommuner har ett helt annat\r\nsystem. Vi måste försöka få en större enhetlighet\r\nnär det gäller redovisningen av de olika\r\nkostnaderna inom kommunerna.</pre><pre>Mycket tyder på att den datorisering som sker av\r\nkommunernas redovisning och bokföring kommer\r\natt leda till att man lättare än för närvarande kan\r\ntillgodogöra sig information om de olika\r\nkostnadsslag som kommunerna har och därmed\r\nlättare bedöma skillnaden i kostnad för verksamhet\r\ni egen regi och verksamhet i entreprenad. Detta är\r\nför närvarande, som jag sade i mitt anförande,\r\npraktiskt taget omöjligt att göra på ett\r\ntillfredsställande sätt. Också detta anser vi\r\nreservanter är beklagligt.</pre><pre>Om utvecklingen går åt det håll som både Per Olof\r\nHåkansson och jag skisserar är det vällovligt. Vi\r\nkan då hoppas att våra synpunkter helt har vunnit\r\nframsteg inom några års tid.</pre><pre>Anf. 138 PER OLOF HÅKANSSON (s):</pre><pre>Fru talman! Jag vill egentligen bara få två saker\r\nsagt. Det ena är att det i princip är lika svårt att\r\nbedöma verksamhet i egen regi inom den offentliga\r\nverksamheten som att bedöma verksamhet i egen\r\nregi inom den konkurrenssatta sektorn. Det\r\nförekommer också där samma stora svårigheter att\r\ngöra en korrekt bedömning.</pre><pre>Det andra är att de förhoppningar som Rune Rydén\r\nhar att få rätt eller ha rätt enligt min mening inte\r\när det intressanta. Det intressanta är att tolka vad\r\nmajoriteten skriver: ''Mycket talar för att någon\r\nform av lagreglering kommer att bli aktuell vad\r\ngäller den kommunala upphandlingen -- -- -- dessa\r\nfrågor bereds för närvarande av regeringen som ett\r\nled i anpassningsarbetet och kommer enligt\r\nnuvarande planer att redovisas i en proposition\r\nunder år 1992''. För att se vem som kommer att ha\r\nrätt eller få rätt i den frågan får vi vänta till år 1992.</pre><pre>Anf. 139 RUNE RYDÉN (m):</pre><pre>Fru talman! Jag vill till Per Olof Håkansson säga\r\natt det är helt riktigt att svårigheten att bedöma\r\nverksamhet i egen regi kan vara lika svår i den\r\nprivata sektorn som i den offentliga sektorn. Den\r\nstora och avgörande skillnaden är att man använder\r\nallmänna medel i den offentliga sektorn. Där\r\nbehöver man verkligen kunna penetrera, analysera\r\noch se till att man inte använder alltför dyra\r\nverksamhetsformer, utan att man använder den\r\nbilligaste, effektivaste och för samhällets\r\nmedborgare bästa formen.</pre><pre></pre><pre>Anf. 140 PER OLOF HÅKANSSON (s):</pre><pre>Fru talman! De allmänna aktsamhetsregler som\r\nbör gälla när man hanterar pengar finns inte i den\r\nkonkurrensutsatta sektorn.</pre><pre>Anf. 141 RUNE RYDÉN (m):</pre><pre>Fru talman! Självfallet finns sådana regler också i\r\nden konkurrensutsatta sektorn. Företag och\r\norganisationer har helt andra incitament när det\r\ngäller att se över kostnadsbilden. Inom den\r\noffentliga sektorn har man inte haft samma\r\ndrivkraft eller samma tryck på sig att se över\r\nkostnadsbilden och konkurrensen som man har\r\nhaft och har i den privata sektorn. Det har varit en\r\navgörande faktor till de skillnader i kostnadsbilden\r\nsom vi kan se i dagsläget.</pre><pre>Anf. 142 PER OLOF HÅKANSSON (s):</pre><pre>Fru talman! Jag vet inte vilket underlag som Rune\r\nRydén har för detta sitt påstående. Jag konstaterar\r\nbara att den kommunala verksamhet som jag har\r\nkommit i kontakt med överensstämmer inte med\r\nden bild som Rune Rydén här försöker frammana.\r\nDet utesluter inte att Rune Rydén i något fall eller\r\nkanske t.o.m. några fall kan ha rätt. Det är möjligt\r\natt hans hemkommun har förfarit på det sätt som\r\nhan beskriver.</pre><pre>Anf. 143 RUNE RYDÉN (m):</pre><pre>Fru talman! Jag förstår att Per Olof Håkansson inte\r\nkan tänka sig att detta har inträffat i den kommun\r\nsom han själv har styrt i många år. Men som han\r\nsjälv sade i sitt anförande finns det flera fall av detta\r\nslag som man kan peka på. För att inte förlänga\r\ndebatten skall jag inte räkna upp den här, men jag\r\nvet att Per Olof Håkansson är väl medveten om de\r\nexempel jag tänker på.</pre><pre>Överläggningen var härmed avslutad.</pre><pre>(Beslut skulle fattas den 16 maj.)</pre><pre>18 § Dubbelbeskattningsavtal med\r\nFrankrike</pre><pre>Föredrogs</pre><pre>skatteutskottets betänkande</pre><pre>1990/91:SkU35 Dubbelbeskattningsavtal med\r\nFrankrike (prop. 1990/91:174).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 16 maj.)</pre><pre>19 § Vissa åtgärder mot Sydafrika</pre><pre>Föredrogs</pre><pre>Utrikesutskottets betänkande</pre><pre>1990/91:UU7 Vissa åtgärder mot Sydafrika (skr.\r\n1989/90:58 och skr. 1990/91:62)</pre><pre>Anf. 144 INGER KOCH (m):</pre><pre>Fru talman! I Sydafrika ser vi nu en glädjande\r\nutveckling i riktning mot demokrati.</pre><pre>ANC-ledaren Nelson Mandelas frigivning för ett år\r\nsedan var inledningen på en process som nu lett\r\nfram till att arbetet med en ny författning påbörjats.</pre><pre>Flera rasåtskillnadslagar har redan avskaffats. Vid\r\nöppnandet av parlamentet i januari i år lade\r\npresident de Klerk fram förslag som innebär att\r\napartheidpolitikens hörnstenar försvinner. Härmed\r\navser de lagar som bestämmer var man får bo, vem\r\nsom får äga jord och till vilken befolkningsgrupp\r\nman hänförs vid den klassificering av rastillhörighet\r\nsom bestämmer ens plats och möjligheter i\r\nsamhället. Samtidigt lovade han också att alla\r\nmänniskor i landet skall få rösträtt.</pre><pre>Ett allvarligt problem har varit det ökade våldet\r\nmellan olika svarta grupper, främst anhängare till\r\nANC och Inkhata. Sammanlagt har omkring 5 000\r\nmänniskor fallit offer i dessa strider. Mötet mellan\r\nANC-ledaren Nelson Mandela och Inkhata-\r\nrörelsens Mangosuthu Buthelezi i januari i år samt\r\nderas gemensamma deklaration i vilken de manade\r\ntill fred och försoning mellan de båda rörelserna,\r\ningav hopp.</pre><pre>Trots detta fortsätter emellertid våldet mellan\r\nInkhata- och ANC-anhängare.</pre><pre>Vid de förhandlingar mellan företrädare för ANC\r\noch president de Klerk som hölls i förra veckan,\r\nförsökte man nå enighet i hur man skall komma till\r\nrätta med våldet i de svarta förstäderna och därmed\r\nundvika ett dödläge i förbättringen av de båda\r\nparternas relationer.</pre><pre>ANC har tidigare hotat med att avbryta sina\r\nförberedande förhandlingar med regeringen om en\r\nny konstitution för Sydafrika, om den inte vidtar\r\nåtgärder för att stoppa det politiska våldet. Den\r\ntidigare satta tidsfristen har nu förlängts.</pre><pre>Som ett erkännande av regeringen de Klerks\r\nåtgärder för att avskaffa apartheidsystemet, har\r\nEG nu beslutat att avskaffa de handelssanktioner\r\nmot Sydafrika som EG själv tidigare beslutat om.</pre><pre>Vid de nordiska utrikesministrarnas möte i mars i\r\når beslöts att man skulle avskaffa de särskilda\r\nriktlinjer som gällt för beviljande av visum för\r\nsydafrikanska medborgare.</pre><pre>Utrikesminister Sten Andersson uttalade i februari\r\ni år följande: ''Utvecklingen i riktning mot\r\ngrundläggande förändringar i Sydafrika har nu tagit\r\nbetydelsefulla steg framåt. Därmed närmar sig den\r\ntidpunkt då frågan om våra sanktioner måste tas\r\nupp till prövning.''</pre><pre>Utskottet konstaterar i betänkandet att avgörande\r\nför om sanktionerna kan tas bort bör vara faktiska\r\noch konkreta steg och åtgärder, som är djupgående\r\noch oåterkalleliga för avskaffande av\r\napartheidsystemet.</pre><pre>Fru talman! Beslut i det sydafrikanska parlamentet\r\nunder innevarande session om ett totalt\r\nupphävande av apartheidsystemet och de lagar det\r\nvilar på samt fortsatta framsteg i de samtal som\r\nskall leda fram till en demokratisk konstitution, är\r\nsådana avgörande steg som enligt vår mening bör\r\nleda till ett hävande av de svenska sanktionerna. En\r\nstark ekonomisk tillväxt, som kan komma de\r\neftersatta grupperna till del, är nödvändig för att\r\nden demokratiska omvandlingen skall kunna ske\r\nunder fredliga former.</pre><pre>De stora steg som nu tas mot ett demokratiskt\r\nSydafrika måste omvärlden uppmuntra och stödja.\r\nUtökade handelsförbindelser är ett sätt att göra\r\ndetta. Vi anser att regeringen mot denna bakgrund\r\nbör förbereda ett utvidgat svenskt samarbete med\r\nett framtida demokratiskt Sydafrika.</pre><pre>Med detta uttalar jag mitt stöd för reservationen.</pre><pre>Anf. 145 KARL-ERIK SVARTBERG (s):</pre><pre>Fru talman! I tider när människor lever i en\r\natmosfär av otrygghet och våld är det viktigare än\r\nnågonsin att stöda kampen för ett demokratiskt\r\nSydafrika. ANC står i dag inför en enorm uppgift\r\natt förbättra levnadsvillkoren för folket -- fysisk och\r\npsykisk rehabilitering av f.d. politiska fångar,\r\nrepatriering av återvändande från exil, stöd till\r\nhemlösa och arbetslösa -- ett folk som fortfarande\r\nlever under apartheid och det lidande det medför.\r\nSamtidigt arbetar ANC under stort tryck att bringa\r\nregimen till reella förhandlingar för ett totalt\r\navskaffande av apartheid. Så uttalar sig Nelson\r\nMandela, vice presidenten i ANC.</pre><pre>Efter närmare 80 års kamp inom ANC har man\r\nbörjat skymta det demokratiska icke-rasistiska\r\nSydafrika. Men än är detta inte uppnått; det är\r\nfortfarande långt kvar. Genom att släppa Nelson\r\nMandela fri, lyfta på en del restriktioner osv. har\r\nregeringen de Klerk skaffat sig internationell\r\nrespekt. Det står helt klart. Samtidigt vet vi att\r\nmånga går omkring och tror -- och det deklarerade\r\nockså Inger Koch -- att det bara är en tidsfråga\r\ninnan vi har ett demokratiskt och fritt Sydafrika.\r\nJag vill nog säga att denna frigörelseprocess i dag\r\nbefinner sig i ett mycket kritiskt skede. För ANC är\r\ndet naturligtvis svårt. Som Nelson Mandela sade i\r\ndet uttalande som jag citerade så måste ANC ta ett\r\nansvar utan de resurser som man långsiktigt vill\r\nbygga upp. Nelson Mandela och ANC förväntas i\r\nmånga stycken lösa Sydafrikas problem. När detta\r\ninte går så snabbt som man har hoppats, så vänder\r\nman i många fall ANC ryggen, och det är mycket\r\nallvarligt.</pre><pre>Inger Koch har citerat ur utskottsbetänkande, och\r\näven jag vill lyfta fram ett avsnitt ur det. Det Inger\r\nKoch åberopade, nämligen att presidenten den 1\r\nfebruari i år aviserat ett lagförslag om att ta bort det\r\nsom kallas grundpelarna i apartheid, har vi ännu\r\ninte sett någonting av. Det har inte fattats något\r\nbeslut. Vi känner till de krav som ANC ställde på\r\nsin kongress i december om frigivning av alla\r\npolitiska fångar, om rätt för dem i exil att\r\nåtervända, om upphävande av repressiva\r\nsäkerhetslagar och avbrytande av alla politiska\r\nrättegångar. Alla dessa krav skulle ha varit\r\nuppfyllda den 30 april. Men det finns fortfarande\r\npolitiska fångar, fortfarande pågår politiska\r\nrättegångar, osv.</pre><pre>Sedan har relaterat till våldet nya krav ställts av\r\nANC: Förbud mot att bära vapen, avskedande av\r\nförsvars- och polisministrarna, upplösande av de\r\nparamilitära styrkorna, förändring av\r\nsäkerhetsstyrkornas metoder, osv. Detta är krav\r\nsom inte har uppfyllts. ANC har nu förlängt fristen\r\nför regeringen.</pre><pre>Det finns alltså mycket som talar för att regeringen\r\nsaboterar den här processen. Nu har man tillvunnit\r\nsig en viss internationell respekt. EG har lyft\r\nsanktionerna, och USA diskuterar att lyfta\r\nsanktionerna. Men vi har glädjande nog av de\r\nnordiska utrikesministrarna fått det klara beskedet\r\natt sanktionerna skall vara kvar. De bör vara kvar!</pre><pre>Inger Koch talade om våldet. Vi vet att detta främst\r\nhar politiska orsaker. Det står allt klarare. Våldet\r\nriktar sig mot ANC-sympatisörerna, och det är\r\nregeringen som drar den politiska nyttan av detta.</pre><pre>Vem kan hindra våldet? Det är märkligt att denna\r\npolisstat, Sydafrika, som arresterade och fängslade\r\nfredliga människor som hade förhoppningen om ett\r\nSydafrika fritt från apartheid, ett Sydafrika med\r\ndemokrati, nu plötsligt ine ens kan arrestera dem\r\nsom utför bestialiska våldsdåd, dem som mördar\r\nsydafrikanska medborgare i fullt dagsljus. Från\r\nförra helgens våld hörde vi hur Inkatha-\r\nmedlemmar i vissa fall hade transporterats i\r\npolisens lastbilar till de platser där våldet utövades.</pre><pre>Man kan också fråga sig vilken roll som Buthelezi\r\noch hans Inkatha spelar i den här processen. Vi vet\r\natt Buthelezi avlönas av den sydafrikanska staten.\r\nVi vet att rörelsen slåss inte bara för sin existens i\r\nhemlandet Bazulu utan också i andra delar av\r\nSydafrika. Vi vet också att Inkatha-krigarna\r\nutbildas av sydafrikansk militär. Beväpnade\r\ngrupper av Inkatha överfaller och mördar ANC-\r\nanhängare, medan polisen i många fall ser på.</pre><pre>Det här är allvarligt, och jag tycker mig kunna se\r\nett mönster i detta. Det gäller att hindra\r\nfredsprocessen. Detta innebär också en försvagning\r\nav den demokratiska rörelsen, dvs. den som vill ha\r\nallmän och lika rösträtt. Den rörelsen vill man\r\nförsvaga. de Klerk vill punktera ANC före\r\nförhandlingarna. Samtidigt vet vi att han behöver\r\nANC som en förhandlingspart, något som har med\r\nden internationella trovärdigheten att göra.</pre><pre>Det är faktiskt en lång väg kvar att gå, Inger Koch\r\noch andra moderater. Jag kan instämma i det som\r\nInger Koch läste upp ur vårt betänkande:</pre><pre>''Avgörande för om sanktionerna kan lyftas bör\r\nvara faktiska och konkreta steg och åtgärder, som\r\när djupgående och oåterkalleliga för avskaffande\r\nav apartheidsystemet.''</pre><pre>Vad beträffar motiveringen skiljer vi oss, bortsett\r\nfrån den ordning som meningarna kommer i, på en\r\navgörande punkt. Moderaterna nöjer sig nämligen\r\nmed ''utveckling'' mot demokrati, medan vi i\r\nmajoriteten vill ha allmän och lika rösträtt i\r\nSydafrika. Nelson Mandela är en av Sydafrikas\r\nmest inflytelserika personer i dag men, fru talman,\r\nhan har inte rösträtt. Han har alltså inte rätt att i ett\r\nval ge sin åsikt till känna om utvecklingen i sitt eget\r\nland. Det är detta vi i majoriteten gärna vill se att\r\nhan har, innan vi lyfter sanktionerna. Därför, fru\r\ntalman, yrkar jag bifall till både utskottets\r\nhemställan och utskottets motivering.</pre><pre>Anf. 146 INGER KOCH (m) replik:</pre><pre>Fru talman! Karl-Erik Svartberg sade att det enda\r\nsom skiljer oss åt är att vi inte betonar rösträtten\r\nlika mycket. Jag vill då erinra om den formulering\r\nvi har i vår reservation: ''Utskottet betonar vikten\r\nav en utveckling mot ett demokratiskt styrelseskick\r\noch en allmän och lika rösträtt.'' Vi anser emellertid\r\ninte att den allmänna och lika rösträtten behöver\r\nvara fullt ut införd. Den kan vara beslutad i det\r\nsydafrikanska parlamentet, men vi anser inte att en\r\nfullständig konstitution behöver vara skriven och\r\nantagen innan vi häver handelssanktionerna.</pre><pre>Jag vill också påminna om den fattigdom och det\r\nelände som jag tror att en del av oss har sett i\r\nSydafrika och som har upprört oss väldigt mycket.\r\nDet går inte att komma till rätta med fattigdomen\r\noch med våldet utan att man får en ekonomisk\r\ntillväxt. Sydafrika behöver den ekonomiska\r\ntillväxten för att kunna klara ut dessa eländiga\r\nförhållanden.</pre><pre>De förslag som lades fram av president de Klerk\r\ninför det sydafrikanska parlamentet i februari\r\nhåller på att förberedas och beslut kommer att\r\nfattas. Parlamentet är ännu inte upplöst för\r\nsommaren. Det är avsikten att man skall anta dessa\r\nlagar innan den innevarande parlamentssessionen\r\navslutas.</pre><pre>Anf. 147 KARL-ERIK SVARTBERG (s)\r\nreplik:</pre><pre>Fru talman! Det är alltså ''utveckling mot'' ett\r\ndemokratiskt styrelseskick som moderaterna\r\nbetonar, medan det vi betonar är det demokratiska\r\nstyrelseskicket. Vi anser inte att det räcker med en\r\n''utveckling mot'', utan vi betonar vikten av ett\r\ndemokratiskt styrelseskick och en allmän och lika\r\nrösträtt. Detta hänger också samman med ANCs\r\ngrundläggande krav på en direktval konstituerande\r\nförsamling. Genomförandet av en sådan kräver ju\r\nfaktiskt en allmän och lika rösträtt.</pre><pre>Det våld som förekommer i landet skylls på\r\nbristande tillväxt. Det förekommer en tillväxt i\r\nSydafrika. Sanktionerna infördes som ett krav från\r\nANC och andra demokratiska rörelser i Sydafrika.\r\nDe har haft den effekten att tillväxten har blivit\r\nmindre. Det finns beräkningar som tyder på att den\r\nhar blivit bortåt 33 % mindre än den annars skulle\r\nha varit. Detta var avsikten med sanktionerna. Men\r\nkom inte och skyll det våld som nu förekommer på\r\nen brist på tillväxt i ekonomin. Det är helt andra\r\norsaker, och förklaringarna kan nog hämtas i de\r\nKlerks omgivning, åtminstone till en viss del.</pre><pre>Anf. 148 INGER KOCH (m) replik:</pre><pre>Fru talman! Vad vi nu diskuterar är frågan om ett\r\nslopande av handelshindren -- inte att upprätta ett\r\nnytt biståndsland. De kriterier som gäller för våra\r\nbiståndsländer är mycket mer generösa än de krav\r\nvi nu ställer på Sydafrika. Vi kan aldrig någonsin\r\nacceptera apartheidlagarna, men när dessa lagar är\r\navskaffade anser vi att omvärlden måste belöna\r\ndetta på något sätt. Då är det vår uppgift att se till\r\natt man får en ekonomisk tillväxt i landet och att\r\nlandet inte behöver bli biståndsberoende. Carl\r\nTamm sade vid en resa i Sydafrika för en tid sedan,\r\natt det var mycket möjligt att Sverige skulle kunna\r\nkomma att ge utvecklingsbidrag till Sydafrika.\r\nDetta tycker jag är rätt upprörande. Ett land som i\r\nsig självt har en hel del rikedomar skall inte genom\r\nolika handelsbojkotter och handelshinder från\r\nomvärlden behöva bli beroende av bidrag från den\r\nrika världen. Hjälper vi till med ökade\r\nhandelsförbindelser, så behövs inte det.</pre><pre>Anf. 149 KARL-ERIK SVARTBERG (s)\r\nreplik:</pre><pre>Fru talman! Nu kommer den gamla moderatlinjen\r\nfram igen. Ni har ju hela tiden varit motståndare på\r\ndet ena eller andra sättet till de sanktioner som nu\r\nfått namnet ''handelshinder''.</pre><pre>Den dag som apartheids grundpelare, som de\r\nkallas, är avskaffade genom beslut i det\r\nsydafrikanska parlamentet och den dag då Nelson\r\nMandela och andra svarta sydafrikaner har rösträtt,\r\nkommer vi att lyfta sanktionerna, som Inger Koch\r\nkallar ''handelshinder''.</pre><pre>Förste vice talmannen anmälde att Inger Koch\r\nanhållit att till protokollet få antecknat att hon ägde\r\nrätt till ytterligare replik.</pre><pre>Anf. 150 KARL-GÖRAN BIÖRSMARK\r\n(fp):</pre><pre>Fru talman! Ett av historiens grymmaste, mest\r\nförnedrande och inhumana samhällssystem --\r\napartheidsystemet -- håller äntligen på att rämna.\r\nDet finns onekligen vissa tecken på det.</pre><pre>Apartheidsystemet kräver dock fortfarande\r\ndagligen sina offer i Sydafrika. Via massmedia blir\r\nvi ständigt påminda om vardagen i apartheidens\r\nSydafrika med ständiga oroligheter som skördar\r\nsina offer -- barn som gamla, kvinnor som män,\r\nsvarta som vita.</pre><pre>Visst är det sant, som utskottet skriver, att\r\nsituationen i Sydafrika sedan drygt ett år\r\nkännetecknas av dramatiska förändringar.\r\nPresident de Klerk för en dialog med den svarta\r\nmajoriteten. Det är hoppingivande, men\r\npresidentens försök till förändringar av\r\napartheidsystemet stöter på motstånd från alla de\r\nvita som ser sina privilegier hotade.</pre><pre>de Klerks försök till förändringar möter starka\r\nmotreaktioner. Vita högerextremister sluter sig\r\nsamman, känner sig hotade och tar till vapen, som\r\ndet finns gott om i landet. Det är oroväckande när\r\nmotsättningarna hårdnar och växer, och dialogen\r\ninte får någon chans utan vapen talar i stället.</pre><pre>Mandelas uppgift är svår, och förväntningarna och\r\nkraven på honom är enorma.</pre><pre>Vi står samtidigt frågande inför de hatiska striderna\r\nmellan ANC-anhängarna och Inkatha-rörelsen.\r\nRisken är att maktlösheten sprider sig bland olika\r\nstammar och folkgrupper. Bakom våldet döljer sig\r\ngamla orättvisor, brist på demokrati och mänskliga\r\nrättigheter -- kort sagt: apartheidsystemet.</pre><pre>Jag kan inte frigöra mig från tanken att detta\r\nvälkomnas av stora grupper bland de vita.</pre><pre>Till det betänkande vi nu diskuterar har fogats en\r\nreservation av moderaterna. En hel del av texten i\r\nreservationen återfinns också i utskottets skrivning.\r\nDet är två meningar som skiljer sig. En av de\r\nskiljaktiga meningarna har i reservationen\r\nformuleringen ''att utvecklingen i Sydafrika är av\r\nden arten att sanktionerna kan komma att hävas\r\ninom en inte alltför avlägsen framtid''. Jag ställer\r\nmig tveksam till den formuleringen. Jag skulle\r\nnaturligtvis önska att så vore fallet, men jag tror\r\ninte att det är realistiskt. Det återstår mycket att\r\ngöra innan vi är framme vid den tidpunkt då vi kan\r\nhäva sanktionerna, dvs. då vi har en sådan situation\r\ni Sydafrika som den här reservationen andas.</pre><pre>När jag i början av 60-talet i London på Speaker's\r\ncorner diskuterade situationen i Sydafrika med en\r\nANC-anhängare inför ett förestående besök som\r\njag skulle göra där, sade denne man, att det inom\r\nden närmaste framtiden, kanske inom ett par år,\r\nkommer att bli en hel ny situation i Sydafrika och\r\natt det skulle bli en blodig uppgörelse. Det är snart\r\n30 år sedan han sade detta.</pre><pre>Visst har det hänt mycket under den här tiden och\r\nspeciellt under det senaste året, men att tro att det\r\ninom en inte alltför avlägsen framtid skulle ha blivit\r\nen sådan situation att vi nu skulle kunna börja tala\r\nom att ompröva sanktionerna mot Sydafrika är inte\r\nsannolikt.</pre><pre>Jag skulle vilja ställa en fråga till Inger Koch, som\r\nstår bakom den här reservationen: Vad ligger\r\nbakom orden ''inom en inte alltför avlägsen\r\nframtid?'' Vilken tidsrymd döljer sig bakom detta?\r\nDet kan röra sig om dagar, månader eller år, och\r\ndet framgår inte riktigt klart vad som menas.</pre><pre>Det finns också ett annat problem när det gäller\r\nsanktionerna mot Sydafrika, och det är en Walvis\r\nBay, som omslutes av Namibia och som omfattas av\r\nsanktionerna. Walvis Bay tillhör ju Sydafrika och är\r\negentligen det enda andningshålet för Namibia och\r\ndess kustsjöfart. Detta tror jag kommer att vara ett\r\nav de svårlösta problemen framöver i den här delen\r\nav Sydafrika.</pre><pre>Fru talman! Jag vill med detta yrka bifall till\r\nutskottets hemställan.</pre><pre>Anf. 151 INGER KOCH (m):</pre><pre>Fru talman! Jag vill erinra Karl-Göran Biörsmark\r\nom att vår reservation överensstämmer med den\r\nutskottsskrivning som vi vid flera justeringstillfällen\r\nvar överens om i utskottet. Vid slutjusteringen\r\nändrade man på den här skrivningen, men vi har\r\nfaktiskt vid flera tillfällen varit överens om den\r\nskrivning som vi har vår reservation. Det förvånar\r\ndärför litet grand att Karl-Göran Biörsmark är så\r\noförstående för reservationen.</pre><pre>Jag har redan talat om vid vilken tidpunkt\r\nsanktionerna skall avskaffas. När det sydafrikanska\r\nparlamentet har fattat ett beslut om ett totalt\r\nupphävande av apartheidsystemet, anser vi att det\r\när dags. Dessutom skall de samtal man nu håller på\r\nmed leda fram till en demokratisk konstitution.\r\nMen det behöver inte vara en färdigskriven\r\nkonstitution innan man lyfter sanktionerna.</pre><pre></pre><pre>Anf. 152 KARL-GÖRAN BIÖRSMARK\r\n(fp):</pre><pre>Fru talman! Det är riktigt som Inger Koch säger att\r\nstora delar av reservationstexten var vi överens om.\r\nMen nu gällde det den första meningen i\r\nreservationen om att ''utvecklingen i Sydafrika är\r\nav den arten att sanktionerna kan komma att hävas\r\ninom en inte alltför avlägsen framtid''. Den var vi\r\ninte överens om. Det andra om ''faktiska och\r\nkonkreta steg och åtgärder, som är djupgående och\r\noåterkalleliga, för avskaffande av\r\napartheidsystemet'', som också står i moderaternas\r\nreservation, är detsamma som står i\r\nmajoritetstexten. Den största delen av\r\nreservationstexten är så gott som identisk, även om\r\nmeningarna är litet omflyttade, med vad\r\nutskottsmajoriteten skriver.</pre><pre>Jag blir litet förvånad när jag här får höra att det\r\nräcker med bara ett beslut. Det betyder alltså att\r\nom beslut fattas i Sydafrika under våren i den\r\nriktning som Inger Koch talar om, skall vi alltså\r\nenligt moderaterna slopa sanktionerna. Är det rätt\r\ntolkat? Vi skall alltså slopa sanktionerna\r\noberoende av Sydafrikas situation i övrigt,\r\noberoende av vad som händer i Sydafrika, bara\r\ndetta beslut har fattats. Jag skulle vilja ha ett\r\nklarläggande om moderaterna verkligen menar så.</pre><pre>Anf. 153 INGER KOCH (m):</pre><pre>Fru talman! För att återigen gå tillbaka till\r\nreservationstexten: Vid två justeringstillfällen stod\r\nmeningen som börjar med: ''Utskottet bedömer\r\nsåledes att utvecklingen'' osv. med utan att någon\r\nreagerade. Men vid det sista justeringstillfället togs\r\nmeningen bort. Jag tror inte att Karl-Göran\r\nBiörsmark inte förstår vad som menas. Han har\r\nsjälv godkänt texten en gång.</pre><pre>När det sedan gäller tidpunkten har jag redogjort\r\nför vad vi tycker. Jag har sagt att vad som gäller är\r\ntotalt upphävande av apartheidsystemet och alla de\r\nlagar som systemet vilar på samt att fortsatta\r\nframsteg i de samtal som nu förs med den svarta\r\noppositionen leder fram till en framtida\r\ndemokratisk konstitution. Men att den skall vara\r\nfullt skriven och att val skall ha hållits innan vi\r\nhäver sanktionerna tycker vi inte är nödvändigt.</pre><pre>Anf. 154 KARL-GÖRAN BIÖRSMARK\r\n(fp):</pre><pre>Fru talman! Det var intressanta klargöranden jag\r\nfick av Inger Koch. Om vi skall resonera om\r\nreservationstexten än en gång: Det är ett väldigt\r\nkonstigt resonemang som Inger Koch här för, att\r\nman alltså skulle ha godkänt texten innan man har\r\nhaft slutjustering i utskottet. Det är alltid ett\r\ngivande och tagande och diskuterande fram och\r\ntillbaka i utskottet, men det är den slutgiltiga texten\r\nefter justeringen, de slutgiltiga ställningstagandena\r\noch ståndpunkterna, som gäller. Något annat\r\nförfaringssätt har vi väl aldrig haft.</pre><pre>När det sedan gäller den fortsatta processen i\r\nSydafrika står det helt klart att det enligt\r\nmoderaterna räcker med ett beslut. Men hur det ser\r\nut för övrigt de facto i Sydafrika är inte viktigt. Det\r\nräcker att det finns på papperet att val har ägt rum\r\noch att mänskliga rättigheter är implementerade.\r\nSå brukar det inte låta från moderaterna när vi\r\ndiskuterar andra länders situation på den\r\nafrikanska kontinenten. Då räcker det inte med vad\r\nsom står i beslutet, utan då för man ett annat\r\nresonemang. Men när det gäller Sydafrika räcker\r\ndet tydligen med ett beslut. Hur det ser ut i\r\nverkligheten är inte avgörande. Det var ett\r\nklarläggande i och för sig.</pre><pre>Anf. 155 KARL-ERIK SVARTBERG (s):</pre><pre>Fru talman! Jag finner anledning att gå in i denna\r\ndebatt och påminna Inger Koch om att ett land som\r\nhar fått lida mycket under apartheidsystemet är\r\nNamibia. Namibia genomförde demokratiska val i\r\nnovember 1989. Den 21 mars 1990 blev Namibia\r\nsjälvständigt. Först då hävde Sverige sanktionerna\r\nmot Namibia. Vi avvaktade till dess det nya\r\nparlamentet hade tillträtt och Namibia förklarats\r\nsjälvständigt. Vi nöjde oss inte med de första\r\nförberedande besluten om val, inte ens med att man\r\ngenomförde valen, utan vi avvaktade Namibias\r\nsjälvständighet och ett demokratiskt styre i landet.\r\nDå hävde vi sanktionerna.</pre><pre>Anf. 156 INGER KOCH (m):</pre><pre>Fru talman! När jag talar om samtal som skall leda\r\nfram till en demokratisk konstitution, menar jag att\r\ndet i en demokratisk konstitution också ligger\r\nrespekt för mänskliga rättigheter, för annars vore\r\ndet inte en demokrati. Det ingår dessutom rösträtt,\r\nlika för alla, för annars vore det inte heller en\r\ndemokrati. Men vi kan inte förstå att det skall vara\r\nnödvändigt att ett land skall behöva vara utvecklat\r\ntill en fullfjädrad demokrati, genomförd i alla delar,\r\ninnan vi häver sanktionen. Sydafrika behöver en\r\nekonomisk tillväxt. Även jag har mött offren för\r\napartheidpolitiken och det var förskräckligt. Vi\r\nsäger inte att sanktionerna skall hävas nu, men när\r\nlagarna som har reglerat apartheidpolitiken har\r\navskaffats finns det anledning att göra det.</pre><pre>Anf. 157 KARL-GÖRAN BIÖRSMARK\r\n(fp):</pre><pre>Fru talman! Det låter riktigt när Inger Koch säger\r\natt dessa lagar är borta, men de måste ju också\r\nimplementeras. Det är viktigt att göra denna\r\ndistinktion, att lagarna skall implementeras och att\r\nde skall gälla i landet.</pre><pre>Jag har en känsla av att Inger Koch mäter länder\r\nefter olika måttstock. Just detta resonemang\r\nanvänds inte av moderaterna när det gäller andra\r\nländer på den afrikanska kontinenten. Då brukar\r\nkraven vara mer långtgående. Men just när det\r\ngäller Sydafrika är det tillräckligt med att man\r\nfattar beslut och sedan kan politiken gentemot\r\nSydafrika ändras så att sanktionerna hävs,\r\noberoende av hur eller om implementering har\r\nskett. Jag anser att det är fel väg att gå. Vi är inte\r\ndär och kommer inte att vara det automatiskt den\r\ndag då man fattar beslutet. Det var därför som jag\r\nville ha svar på frågan vad moderaterna egentligen\r\nmenar då de säger att sanktionerna kommer att\r\nhävas inom en inte alltför avlägsen framtid.</pre><pre>Anf. 158 INGER KOCH (m):</pre><pre>Fru talman! Jag vill återigen erinra om att det inte\r\när ett nytt biståndsland som vi diskuterar. För att\r\nman skall kunna ge svenskt bistånd vill vi se en\r\nutveckling mot demokrati. Det gäller precis samma\r\nsak i det här fallet.</pre><pre>Anf. 159 KARL-GÖRAN BIÖRSMARK\r\n(fp):</pre><pre>Fru talman! I Sydafrika, med dess\r\nutvecklingspotential och dess stora befolkning av\r\nvita, är det de vita som under åratal har förtryckt\r\ndet afrikanska folket och som med vapenmakt har\r\nförhindrat det afrikanska folket att nå fram till en\r\nutveckling mot en demokrati. Nu är man osäker om\r\nhur den vita befolkningen kommer att reagera. Den\r\nvita minoriteten har tillgång till stora\r\nvapenarsenaler och den har givit de Klerk\r\nbekymmer. Risken är stor att reaktionen blir\r\nkraftig från den beväpnade vita minoriteten. Den\r\nsituation som kan uppstå är naturligtvis oerhört\r\nvansklig för Sydafrikas utveckling. Att då bara --\r\nsom moderaterna förordar -- fatta ett beslut och\r\ndärmed lätta på trycket utifrån är fel väg att gå. Då\r\nkan vi hamna i en situation som gör att vi i stället\r\ntar steg tillbaka.</pre><pre>Anf. 160 INGER KOCH (m):</pre><pre>Fru talman! Som jag sade är jag den förste att\r\nbeklaga apartheidlagarna. Men Karl-Göran\r\nBiörsmark sade att det finns så många vapen och att\r\nden vita minoriteten utgör ett hot. Det gör den\r\nsäkert. Men vi måste också ha litet framtidstro. Jag\r\nvill återigen erinra om vad som hände i Namibia.\r\nDär hade man precis samma farhågor, och man var\r\nmycket orolig för den vapenarsenal som fanns på de\r\nvita farmerna, vilken jag själv såg. Det gick väldigt\r\nbra, därför att alla gjorde sitt allra bästa, och\r\nomvärlden hjälpte till. Jag tycker att det är\r\nomvärldens uppgift att hjälpa till även i detta fall så\r\natt det blir en bra utveckling mot demokrati.</pre><pre>Anf. 161 KARL-GÖRAN BIÖRSMARK\r\n(fp):</pre><pre>Fru talman! Jag vill bara säga att det enligt min\r\nuppfattning är fel att jämföra Sydafrika med\r\nNamibia. Det är två helt olika länder med helt olika\r\nstrukturer, inte minst när det gäller den vita\r\nbefolkningen och dess möjligheter. Den parallell\r\nsom Ingrid Koch drog är därför inte relevant.</pre><pre>Överläggningen var härmed avslutad.</pre><pre>(Beslut skulle fattas den 16 maj.)</pre><pre></pre><pre>20 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:150 Förslag till\r\nslutlig reglering av statsbudgeten för budgetåret\r\n1991/92, m.m. (kompletteringsproposition)</pre><pre>1990/91:Fi67 av Krister Skånberg och Lars Norberg\r\n(mp)</pre><pre>1990/91:Fi68 av Krister Skånberg och Lars Norberg\r\n(mp)</pre><pre>med anledning av prop. 1990/91:192 Organiserad\r\növerföring av flyktingar till Sverige</pre><pre>1990/91:Sf56 av Sten Andersson i Malmö (m)</pre><pre>1990/91:Sf57 av Hans Göran Franck m.fl. (s)</pre><pre>Försvarsutskottets betänkande</pre><pre>1990/91:FöU8 Verksamhet och anslag inom\r\ntotalförsvaret 1991/92</pre><pre></pre><pre>21 § Anmälan om frågor</pre><pre>Anmäldes att följande frågor framställts</pre><pre>den 14 maj</pre><pre>1990/91:609 av Leo Persson (s) till industriministern\r\nom användningen av länsanslagen:</pre><pre>Länsstyrelserna i exempelvis Norrbotten,\r\nVästerbotten och Jämtland är beredda att anslå\r\nmedel för stödjande av turisttrafik på\r\ninlandsbanan. Länshuvudmännen har enligt\r\nuppgift inte heller något att erinra mot att någon\r\nannan bedriver spårbunden turisttrafik på\r\ninlandsbanan under sommarmånaderna.</pre><pre>Länsanslagen är såvitt jag förstår i stort sett fria\r\nmedel för länen att disponera för vad som anses\r\nangeläget för utvecklingen inom regionen. Anser\r\nman att turistutveckling är viktigt så torde det inte\r\nföreligga något hinder för att använda länsanslagen\r\nför detta ändamål.</pre><pre>Mot bakgrund av ovanstående vill jag fråga\r\nindustriministern om min tolkning av hur\r\nlänsanslagen kan disponeras är felaktig. Är\r\nindustriministern i så fall villig att vidtaga åtgärder\r\nså att det blir möjligt att använda medel för\r\nturisttrafik på inlandsbanan?</pre><pre>1990/91:610 av Stina Eliason (c) till\r\narbetsmarknadsministern om sysselsättningen i\r\nNorrlands inland:</pre><pre>Trafiken på inlandsbanan har stor betydelse för\r\nturistnäringen i inlandet. 15 000 personer åker\r\ninlandsbanan och omsätter i runda tal 30 milj.kr.\r\nunder några sommarmånader.</pre><pre>För många människor i detta område är det\r\navgörande med många utkomstmöjligheter för att\r\növerleva i turistnäringen. Sommarmånaderna är\r\nviktiga. Genom regeringens beslut att trafiken på\r\ninlandsbanan skall upphöra den 9 juni 1991 hotas\r\nsysselsättningen i inlandet.</pre><pre>Kommer regeringen att vidta några särskilda\r\nåtgärder för att förhindra att turistnäringen och\r\ndärmed sysselsättningen slås ut?</pre><pre>1990/91:611 av Leo Persson (s) till\r\nkommunikationsministern om ersättning för\r\nturisttrafiken på inlandsbanan:</pre><pre>Banverket har fått en förfrågan om ersättning för\r\nturisttrafiken på inlandsbanan under\r\nsommarmånaderna. Ett mycket snabbt besked är\r\nnödvändigt för att planera satsningen.</pre><pre>Vill kommunikationsministern medverka till att\r\npåskynda banverkets behandling av\r\nersättningsfrågan?</pre><pre>1990/91:612 av Hans Göran Franck (s) till\r\njustitieministern om restriktionerna vid\r\nkriminalvårdsanstalterna:</pre><pre>Det är givetvis mycket allvarligt att det varit möjligt\r\nför två fångar, dömda för mycket kvalificerade\r\nbrott, att rymma från säkerhetsavdelningen på\r\nKumla kriminalvårdsanstalt, även om de numera\r\ngripits på ett förhållandevis odramatiskt sätt.</pre><pre>Det är oroväckande att höga myndighetspersoner\r\noch politiker gjort uttalanden som motverkar en\r\nseriös behandling av kriminalvårdsfrågor.</pre><pre>Den av regeringen beslutade snabbutredningen av\r\nrymningen bör kunna ge underlag inte bara för en\r\nsaklig debatt utan även till åtgärder, som kan vara\r\npåkallade. Det finns en oro för att den aktuella\r\nrymningen kan leda till en allmän skärpning av\r\nrestriktionerna vid våra kriminalvårdsanstalter.</pre><pre>På grund av det anförda får jag fråga\r\njustitieministern: Avser regeringen att föreslå\r\nallmän skärpning av restriktionerna vid våra\r\nkriminalvårdsanstalter, samt när kan regeringen\r\nframlägga sina ställningstaganden och eventuella\r\nförslag i anledning av aktuell rymning från Kumla\r\nkriminalvårdsanstalt?</pre><pre>1990/91:613 av Britta Bjelle (fp) till\r\njustitieministern om rymningen från\r\nKumlaanstalten:</pre><pre>Två av landets farligaste brottslingar har rymt, mitt\r\npå ljusa dagen och med hjälp av hoptvinnade lakan,\r\nfrån en anstalt som sägs vara landets\r\nrymningssäkraste. De avtjänar båda långa\r\nfrihetsstraff för våldsbrottslighet av grövsta sort,\r\noch den ene av dem, Ioan Ursut, har tidigare visat\r\nsig vara oerhört rymningsbenägen och mycket\r\nfarlig i pressade situationer. Ändå lyckades inte\r\nkriminalvården hålla dem i betryggande förvar.\r\nKriminalvården skall visserligen bygga på\r\nhumanitet, men inför två av landets allra farligaste\r\noch rymningsbenägnaste personer får humaniteten\r\ninte gå över i naivitet. Ambitionen måste vara att\r\nså farliga brottslingar skall hållas i rymningssäkert\r\nförvar under pågående strafftid.</pre><pre>Justitieministern har aviserat en utredning av det\r\ninträffade. Det är bra, men det förtar inte intrycket\r\nav att något gått snett även i den debatt som\r\nförevarit efter rymningen och där personer med\r\nregeringens uttalade förtroende yttrade sig på ett\r\nanmärkningsvärt sätt.</pre><pre>Vilka slutsatser är statsrådet beredd att så här långt\r\ndra av de inträffade händelserna inom\r\nkriminalvården?</pre><pre>1990/91:614 av Karin Israelsson (c) till\r\nutrikesministern om de tillfångatagna svenskarna i\r\nKashmir:</pre><pre>De två kidnappade svenskarna i Kashmir Johan\r\nJansson och Jan Ole Loman har nu hållits som\r\ngisslan i 45 dagar. Bakom kidnappningen står en\r\nmuslimsk gerillagrupp Jambaz. Motivet för\r\nkidnappningen torde vara att rikta världens\r\nuppmärksamhet på situationen i Kashmir.\r\nSvenskarna är oskyldiga offer i en politisk\r\nmaktkamp. Den psykiska pressen för de\r\ntillfångatagna och deras anhöriga blir större för var\r\ndag som går.</pre><pre>Den svenska regeringen måste nu med kraft agera\r\nför att få till stånd ett snabbt fritagande. Min fråga\r\ntill utrikesministern är därför följande:</pre><pre>Vilka snara åtgärder ämnar regeringen vidta för att\r\npåskynda ett fritagande av de båda svenskarna i\r\nKashmir?</pre><pre>22 § Kammaren åtskildes kl. 20.11.</pre><pre>Förhandlingarna leddes</pre><pre>av talmannen från sammanträdets början t.o.m. 6 §\r\nanf. 17 (delvis),</pre><pre>av förste vice talmannen därefter t.o.m. 11 § anf. 60\r\n(delvis),</pre><pre>av andre vice talmannen därefter t.o.m. beslutet\r\nom samlad votering kl. 15.00,</pre><pre>av tredje vice talmannen därefter t.o.m. 15 § anf.\r\n119 (delvis),</pre><pre>av talmannen därefter t.o.m. ajourneringen kl.\r\n17.57 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}