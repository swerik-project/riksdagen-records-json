{"dokumentstatus":{"dokument":{"hangar_id":"2387720","dok_id":"GF0964","rm":"1991/92","beteckning":"64","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"64","slutnummer":"0","datum":"1992-02-14 00:00:00","systemdatum":"2005-10-27 13:55:10","publicerad":"1992-02-14 00:00:00","titel":"Riksdagens snabbprotokoll 1991/92:64 Fredagen den 14 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{DDC4FA9C-282A-4333-847D-287CA1E6B93C}","dokument_url_text":"http://data.riksdagen.se/dokument/GF0964/text","dokument_url_html":"http://data.riksdagen.se/dokument/GF0964","dokumentstatus_url_xml":"http://data.riksdagen.se/dokumentstatus/GF0964","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:64</div>\r\n<div class=\"sidhuvud_datum\">Onsdagen den 14 februari</div>\r\n<div class=\"sidhuvud_klockslag\">Kl. 9.00--14.13</div>\r\n<hr class=\"sidhuvud_linje\">\r\n<pre>1 § Ledighet</pre><pre>Andre vice talmannen meddelade att Kjell\r\nJohansson (fp) ansökt om ledighet för enskilda\r\nangelägenheter under tiden den 9 mars till den 9\r\napril.</pre><pre>Kammaren biföll denna ansökan.</pre><pre>Andre vice talmannen anmälde att Conny\r\nSandholm (fp) skulle tjänstgöra som ersättare för\r\nKjell Johansson.</pre><pre>2 § Hänvisning av ärende till utskott</pre><pre>Föredrogs och hänvisades</pre><pre>Redogörelse</pre><pre>1991/92:8 till finansutskottet</pre><pre>3 § Allmänpolitisk debatt</pre><pre>l11.5 &gt; (forts. från prot. 63)</pre><pre>Arbetsmarknad, regionalpolitik m.m.</pre><pre>Anf. 1 MONA SAHLIN (s):</pre><pre>Herr talman! I Rapport i måndags kväll berättade\r\nlänsarbetsdirektören i Blekinge att ungefär en\r\ntredjedel av ungdomarna under 25 år i Ronneby är\r\narbetslösa redan i dag. Länsarbetsdirektören\r\nräknar med att ungdomsarbetslösheten till hösten\r\nkommer att närma sig 50 % i Ronneby. Jag blir inte\r\nledsen när jag ser alla dessa arbetslösa ungdomar,\r\nsade han, utan jag blir arg och upprörd. Någonting\r\nmåste göras, och det nu.</pre><pre>Det är precis så det är. Enligt vad jag har förstått\r\nhar arbetsmarknadsministern också detta i åtanke.\r\nSå långt har det alltså redan gått, och så långt kan\r\ndet gå, att vi i många områden i vårt land närmar\r\noss och ibland redan uppe i de nivåer när det gäller\r\nungdomsarbetslösheten som man fått vänja sig vid\r\npå många håll ute i Europa och som vi har varnat\r\nför.</pre><pre>Vi brukar här i kammaren ofta beskriva\r\narbetslösheten i procent och genom att ange vad\r\nden kostar, men det är oerhört svårt att klä i ord vad\r\ndet betyder för dessa ungdomar att växa upp med\r\nkänslan av att inte vara behövda, att inte vara\r\nefterfrågade. Nu om någonsin måste både riksdag\r\noch regering helt och fullt ta ansvaret och göra allt\r\nman kan. Vi måste lägga alla eventuella politiska\r\noch ideologiska blockeringar på hyllan och\r\ntillsammans -- socialdemokrater och regering --\r\nprioritera kampen mot arbetslösheten och för den\r\nfulla sysselsättningen.</pre><pre>Jag konstaterar att vi i det här läget naturligtvis inte\r\nkan minska AMS resurser. Därför vill jag börja\r\nmed att fråga Börje Hörnlund: Är det sant att man\r\när på väg att låta de arbetslösa betala för att rädda\r\nkomvux och folkbildningen?</pre><pre>I valrörelsen var eller i varje fall blev arbetslösheten\r\nkanske den viktigaste frågan, den som upptog\r\nvaldebatterna, torgmöten och\r\nskolpresentationerna. Jag tror att det var många\r\nväljare som faktiskt trodde på de borgerliga\r\npartiernas försäkran att det var detta och ingenting\r\nannat man skulle prioritera. Men det har vi ännu\r\ninte sett speciellt mycket av, och nu börjar det\r\nbrådska.</pre><pre>Det är inte bara det att man inte längre nämner att\r\nden ekonomiska politiken skall ha full\r\nsysselsättning som mål. Det är också det att\r\nutgångsläget är att vi är inne i en mycket allvarlig\r\nlågkonjunktur. Det är ingenting som är någon\r\nnyhet. Detta behandlades också i valrörelsen, och\r\ndet har även eftervalsdebatten handlat om.</pre><pre>Men nu tycker den borgerliga regeringen\r\nuppenbarligen inte att lågkonjunkturen innebär en\r\ntillräcklig åtstramning för svensk ekonomi. Knappt\r\nhade man hunnit värma upp sina stolar i Rosenbad\r\nförrän man med sin byggpolitik -- eller rättare sagt\r\nbrist på byggpolitik -- lyckades dra bottenpluggen\r\nur den redan stagnerade byggmarknaden.\r\nDessutom har man stramat åt tre fjärdedelar av\r\nekonomin, vilket har fått en omedelbar konsekvens\r\nför de 500 000 småföretagarna på\r\nhemmamarknaden -- de får allt svårare att sälja sina\r\nvaror och tjänster.</pre><pre>Jag hoppas att Börje Hörnlund studerade SCB:s\r\nkurvor över orderingången från industrin på\r\nhemmamarknaden. En långsam uppgång under\r\nförra året byttes ut mot ett jordskredsras i oktober--\r\nnovember. Har Börje Hörnlund funderat över\r\nvarför -- om det möjligen var så att\r\nhemmamarknaden uppfattade just de signaler som\r\nregeringen gav genom sina förslag i november och\r\nsom medförde att också hemmamarknaden rasade?</pre><pre>Detta är det stora hotet, och det kan ingenting som\r\nAMS gör avhjälpa. AMS får i den här\r\nkonjunkturen icke falla tillbaka till att betraktas\r\nsom en städgumma som skall städa upp efter\r\nregeringens politik eller brist på politik. Då håller\r\ndet inte att bara tala om att arbetslinjen skall gälla.</pre><pre>Allvaret kanske jag inte behöver understryka.\r\nRegeringen räknade med att arbetslösheten skulle\r\nbli 3,8 % i år. Redan efter årets första månad är den\r\növer 4 %. Enligt AMS-chefen kommer den om ett\r\når att överstiga 6 %. Därför vill jag framföra en\r\nvädjan och ett krav till regeringen att vi nu\r\ngemensamt sätter upp målet att arbetslösheten i en\r\nförsta etapp skall pressas ned till 3 %. Vi måste\r\ntillsammans använda politikens alla verktyg för att\r\nnå det målet.</pre><pre>Det är ju inte så att vi inte kan göra någonting åt\r\nden situation som vi befinner oss i. Den\r\nlågkonjunktur som råder ute i världen kan inte vi\r\neller regeringen påverka, men det finns en mängd\r\nområden i vårt land som vi med vår politik, genom\r\nbeslut här i kammaren, kan påverka. Det går inte\r\nlängre att sitta och vänta. Vi måste satsa ännu mer\r\npå utbildningen, på byggandet, på upprustning, på\r\nomsorgen, på skolorna, på tillväxten, på vägarna --\r\nför detta finns resurser, om man vill. Det finns\r\nockså möjligheter om man vill avstå från annat,\r\nsom den borgerliga regeringen tydligen prioriterar.</pre><pre>Jag vädjar till Börje Hörnlund att nu handla och\r\ninte bara prata om att det är arbetslinjen som gäller.\r\nDet är nu dags att sätta upp ett tydligt mål, att\r\npressa ned arbetslösheten till 3 %.</pre><pre>Anf. 2 BO G JENEVALL (nyd):</pre><pre>Herr talman! Som första talare efter Mona Sahlin\r\nvill jag passa på tillfället att gratulera henne till\r\nhennes nya stora uppgift som partisekreterare: Hon\r\när en härlig tjej, som säkert kommer att lyckas även\r\nmed den svåra uppgift som hon nu har fått!</pre><pre>Men nu till dagens ämne, där Mona Sahlin än så\r\nlänge förvisso är en av huvudrollsinnehavarna.\r\nMen med all respekt för en lång tradition och en\r\nmyckenhet av stort kunnande hos alla de tidigare\r\naktörerna vill jag ändå säga att vi nu på sätt och vis\r\nhar en helt ny situation att bemästra.</pre><pre>Vi upplever nu den största arbetslösheten i\r\nmannaminne. Orsakerna till det är väl kända och\r\nkommer säkert att debatteras livligt i kammaren i\r\ndag. Jag tänker därför inte uppehålla mig vid det\r\nutan vill i stället ställa några kanske kontroversiella\r\nmen konstruktiva förslag om hur man skulle kunna\r\nlindra effekterna av den stora arbetslösheten.</pre><pre>Eftersom arbetslösheten är extremt hög behövs det\r\nnu annorlunda åtgärder för att skapa\r\narbetstillfällen, varför vi hoppas att regeringen vill\r\npröva vårt förslag. Vi har lagt fram en partimotion,\r\nnr 34, som jag delvis vill citera:</pre><pre>''Den nuvarande lågkonjunkturen kommer\r\nsannolikt att pågå under större delen av 1992,\r\nvarför man borde pröva nya former för\r\narbetsmarknadspolitiken, för att få ett snabbt och\r\neffektivt resultat. Vi föreslår därför att man ger\r\nföretagen en tillfällig dispens från lagen om\r\nanställningsskydd, när de anställer en arbetslös.\r\nDen arbetslöse skall få behålla sin\r\narbetslöshetsersättning och företaget kompletterar\r\nlönen upp till avtalsenlig eller marknadsmässig lön.\r\nf300 &gt; Det skulle kunna skapa meningsfullt arbete för\r\nmånga tusen arbetslösa, som i dag kanske lider\r\nmer av bristen på meningsfullt arbete än på\r\nekonomiska medel. För att förhindra missbruk\r\nmåste åtgärden kringgärdas av vissa regler som\r\nbör utfärdas av regeringen.</pre><pre>Många av de i dag arbetslösa skulle säkert kunna\r\nberedas ett fast arbete i dessa företag när\r\nkonjunkturen vänder och de nya\r\nföretagsstimulerande åtgärderna får effekt, vilket\r\nskulle ge en ren nationalekonomisk vinst!</pre><pre>En ny kategori arbetslösa har tillkommit,\r\nnämligen de välutbildade. För en del av dem finns\r\nkanske ett nytt arbetsfält, nämligen att hjälpa\r\nvåra nya grannar på andra sidan Östersjön. Där\r\nfinns behov av alla slags specialister och våra\r\nresurser skulle komma till nytta i stället för att\r\nslösas bort. Även här kunde man kanske använda\r\nsamma princip, att våra grannländer endast\r\nbetalar merkostnaden. Detta skulle vara en\r\nverklig hjälp till våra nygamla grannar samtidigt\r\nsom vi skapar goda framtidsmöjligheter för båda\r\nparter och får en stor effekt av satsade medel.''</pre><pre>Mona Sahlin sade tidigare att en tredjedel av\r\nungdomarna under 25 år är arbetslösa i Blekinge.\r\nDet är skrämmande, och det är nog en likartad\r\nsituation på många ställen runt om i landet.</pre><pre>Jag skulle vilja ge ytterligare ett annorlunda\r\nförslag på samma tema. Om företagen nyanställer\r\npersoner under 25 år under en tid av 18\r\nmånader -- det gäller dem som stämplat i mer än\r\ntvå månader -- skall företagen inte behöva betala\r\nnågra arbetsgivaravgifter för vederbörande under\r\ndenna period. Efter periodens utgång beslutar\r\nden anställde och arbetsgivaren tillsammans om\r\nanställningen skall fortsätta, och då naturligtvis\r\nunder normala villkor. Vare sig den anställde eller\r\narbetsgivaren skall ha några skyldigheter att\r\nfortsätta samarbetet om de inte vill. Givetvis\r\nmåste även detta system kringgärdas av vissa\r\nbestämmelser som bör utarbetas av regeringen.\r\nVi har också en del förslag att bidra med.</pre><pre>Naturligtvis kommer nu en störtflod av protester\r\nmed mer eller mindre välgrundade synpunkter\r\nmot dessa förslag, men ärade kolleger, vi har en\r\nextraordinär situation vars medicin då måste vara\r\nextra stark. Vad har vi egentligen att förlora? Det\r\nkostar så liten möda att försöka, och vi kan ju lika\r\nsnabbt upphäva en tillfällig dispens som att införa\r\nden.</pre><pre>Jag vänder mig nu därför till\r\narbetsmarknadsminister Börje Hörnlund med en\r\nförhoppning att våra förslag allvarligt övervägs.\r\nVi står naturligtvis till förfogande för att\r\nytterligare utveckla våra förslag då en taletid på\r\nsex minuter inte medger några längre\r\nutläggningar.</pre><pre>Ja, herr talman, det var vårt lilla bidrag till dagens\r\ndebatt.</pre><pre>Anf. 3 KARL-ERIK PERSSON (v):</pre><pre>Herr talman! Arbete är den viktigaste delen i de\r\nflesta människors liv. Det borde vara en rättighet\r\natt ha ett meningsfullt arbete med en lön som man\r\nkan leva på. Så är det inte i dag.</pre><pre>Vissa ekonomer och politiker har talat om att en\r\nviss arbetslöshet skulle vara bra för ekonomin. De\r\npåstår t.o.m. att det är nödvändigt om Sveriges\r\nekonomi skall må bra. Med den utgångspunkten\r\nskulle Sveriges ekonomi blomstra, men så verkar\r\ninte vara fallet i dag. Aldrig har\r\narbetslöshetssiffrorna varit så stora som i dag.\r\nAldrig har så många varsel varit lagda som i dag.</pre><pre>Men vad bygger egentligen ekonomin på om inte\r\narbete? Det är människors arbete som skapar det\r\nsom ett samhälle behöver av både varor och\r\ntjänster. Frågan är inte om vi har råd att ge alla ett\r\narbete, utan om vi har råd att låta människor gå\r\narbetslösa.</pre><pre>Om den tekniska utvecklingen gör att det krävs\r\nmindre arbete för samma mängd varor, borde\r\nman minska arbetstiden, och inte sparka ut\r\nmänniskor i arbetslösheten.</pre><pre>Från vänsterpartiets sida kräver vi inte bara\r\narbete åt alla, då menar jag även kvinnorna, utan\r\nockså en bra fysisk och psykisk arbetsmiljö och ett\r\nmeningsfullt, innehållsrikt arbete.</pre><pre>Det nya med regeringens politik är att man nu\r\ningenstans kan läsa att regeringen kräver allas rätt\r\ntill ett arbete. Nu talar man i både tid och otid om\r\natt hela Sverige skall leva. Frågan måste då bli:\r\nAv vad?</pre><pre>När det gäller ungdomsarbetslösheten nås vi av\r\nkatastrofala siffror. Detta måste man komma till\r\nrätta med. Man kan inte acceptera att unga\r\nmänniskor ställs utanför arbetsmarknaden. Nu\r\nhar arbetsmarknadsministern talat om att man\r\nskall göra något för ungdomar mellan 20 och 24\r\når, och det är bra. Han har kanske sneglat på vår\r\nmotion.</pre><pre>Jag har bara en sak att framföra när det gäller\r\ndetta: Se till att dessa ungdomar får en lön som de\r\nkan försörja sig på. Många av dessa har familj\r\neller andra utgifter att betala. Hur skall det då\r\nfungera om de skulle få den ersättning som\r\nmassmedia har skrivit om?</pre><pre>Den frihet för dessa ungdomar man då\r\nåstadkommer är att de måste fortsätta att bo\r\nhemma, och de som redan har flyttat hemifrån får\r\nflytta tillbaka hem. Eller är regeringen beredd att\r\ninföra särskilda ungdomspriser på boende och\r\nservice? I annat fall har regeringen ett cyniskt sätt\r\natt se på ungdomar. f300 &gt; Gör man ingenting för att\r\nförbättra situationen för ungdomarna kommer\r\ndomen att falla hårt över regeringen och indirekt\r\nmot oss alla.</pre><pre>Från regeringen gick man ut storstilat med att det\r\nnu skulle satsas på infrastrukturåtgärder. Det\r\nskulle byggas järnvägar, vägar och\r\ntelekommunikationer, och helt plötsligt finns inga\r\nprojekt som man kan komma i gång med.</pre><pre>Varifrån skall man få fram jobben?\r\nKommunikationsministern säger att om man\r\nkommer i gång med infrastruktursatsningar så ger\r\ndet 20 000 jobb. Frågan är då: Hur skall man få\r\nfram fler arbeten? Är det genom att dra in\r\nkommunala medel?</pre><pre>Det fattas alltså 180 000 jobb. Även om jag skulle\r\nvara snäll och säga att arbetsmarknadsministern\r\när bättre än kommunikationsministern på att\r\nskaffa fram arbeten -- låt oss säga att\r\narbetsmarknadsministern kan få fram 30 000\r\njobb -- så fattas det fortfarande 150 000 jobb.</pre><pre>Det framgår med all tydlighet att det ena\r\nstatsrådet inte vet vad det andra gör. Det kanske\r\när dags att utöka privatiseringskommissionens\r\nbefogenheter till att samordna statsrådens\r\narbetsuppgifter och uttalanden för att\r\nåstadkomma en ny start för Sverige.</pre><pre>Det är inte bara den stigande arbetslösheten som\r\när oroande utan också den omvända Robin Hood-\r\npolitik som regeringen för. Man tar från de fattiga\r\noch ger till de rika. Jag är inte ensam om detta\r\npåstående. En känd person som Hans T-son\r\nSöderström säger att det är den största\r\nomfördelningen från fattiga till rika sedan\r\nDrottning Christinas tid på 1600-talet, och detta\r\nfortsätter. Det är bara bourgeoisien som jublar.</pre><pre>Eftersom det verkar som om vi har fått en\r\nsjungande regering kan jag passa på att komma\r\nmed ett citat: ''Skall det gå åt helvete, så skall det\r\ngå med musik.''</pre><pre>Anf. 4 Arbetsmarknadsminister BÖRJE\r\nHÖRNLUND (c):</pre><pre>Herr talman! Också jag vill börja med att\r\ngratulera Mona Sahlin till det nya jobbet eller\r\njobben, även om jag misstänker att det leder till\r\natt vi får träffas färre gånger här i kammaren,\r\nvilket jag beklagar.</pre><pre>Mona Sahlin är känd för att tala enkelt, men\r\ntyvärr måste jag säga att hon talar fel. Jag är helt\r\növertygad om att Mona Sahlin vill mycket väl.\r\nUngdomarnas situation i Blekinge och runt om i\r\nhela Sverige är ett resultat av den förda\r\nsocialdemokratiska politiken och den djupa\r\ninternationella lågkonjunktur som vi och andra\r\nländer upplever. Mona Sahlin talar om att hon vill\r\nha som mål att den öppna arbetslösheten inte\r\nskall vara högre än 3 procentenheter. Det är en\r\nbra målsättning. Men Mona Sahlin och hennes\r\nparti ger tyvärr fel medicin. Priset för att via\r\nAMS-åtgärder klara 1 % arbetslöshet är ca 6,5--7\r\nmiljarder kronor.</pre><pre>Socialdemokraterna fortsätter med att inte låta\r\nsvensk företagsamhet arbeta på samma villkor\r\nsom företagsamhet runt omkring oss.\r\nSocialdemokraterna är, såvitt jag förstår, det enda\r\nparti i kammaren som slår vakt om att arbetande\r\nkapital i företagen skall beskattas.</pre><pre>f300 &gt;  När jag besöker småföretag och medelstora\r\nföretag runt om i landet har just detta förslag gett\r\ndem den framtidstro som behövs för att de i dessa\r\nsvåra tider skall hålla ut. Det här är mycket\r\nenkelt. Låt pengarna vara ifred i företagen till\r\njobb och investeringar. Dra inte bort pengarna\r\nfrån företagen, det är fel medicin.</pre><pre>I och med att Sverige avreglerade kronan måste\r\nvi för vår företagsamhet ha ungefär samma villkor\r\nsom länderna runt om kring oss har för sin\r\nföretagsamhet. Detta var en avgörande brist i den\r\nsocialdemokratiska politik som på 1980-talet\r\nledde till att investeringarna skedde utomlands\r\noch inte i Sverige. Hade vi ändrat detta och haft\r\nen riktig politik, hade vi i dag haft väsentligt fler\r\narbetstillfällen och en bättre situation.\r\nMålsättningen är bra, men medicinen är fel.</pre><pre>Det är fel att i en sådan här situation gå ut med\r\ndetta till de kämpande företagen när vi som nu\r\nunder januari har 90 konkurser per vardag och\r\nnär ca en tredjedel av företagen går i konkurs. Då\r\nmåste man komma med litet uppmuntran och inte\r\nen serie försämringar, som socialdemokraterna\r\nföreslår i sitt budgetalternativ.</pre><pre>Vi måste ha som målsättning att skapa framtidstro\r\ni detta mycket besvärliga läge och inte att ta bort\r\nden, Mona Sahlin! Med Mona Sahlin som\r\npartisekreterare och med ett större inflytande i\r\npartiet förutsätter jag att det kommer förslag\r\nockså från socialdemokraterna i denna riktning.</pre><pre>Det sker i varje fall något positivt i Sverige i dag\r\nnär det gäller företagsamheten även om vi har\r\nmånga negativa rapporter, och det är att vårt\r\nkostnadsläge i förhållande till andra länder\r\nförbättras. Vi är på väg, och det sker på två sätt.\r\nDels har det träffats ansvarsfulla avtal och det\r\npågår för närvarande inte någon sedvanlig\r\nlöneglidning, dels arbetar företagarna och deras\r\nanställda verkligen hårt med\r\nproduktivitetsförbättringar. Det gör att vårt\r\nkostnadsläge nu är på väg att hamna under\r\nmedeltalet för kostnadsläget i EG-länderna. Det\r\när bra, eftersom det är vad vi behöver när vi så att\r\nsäga i ordinarie verksamhet skall börja gå framåt.</pre><pre>Det finns en avigsida, och det är den som vi\r\ndiskuterar här i dag. Detta är litet besvärligt för\r\narbetsmarknaden. Vi vet inte när konjunkturerna\r\ntar sig. OECD har snarast nedjusterat än\r\nförbättrat prognosen i sina rapporter om\r\nekonomin i de länder vi gör affärer med. Det gör\r\natt det är litet osäkert när de goda tiderna\r\nkommer tillbaka, men man säger att det kan\r\ninträffa under senare delen av år 1992 och att det\r\nkan gå bra år 1993.</pre><pre>f300 &gt;  Men så icke på arbetsmarknaden. Företagen\r\nkommer att kunna producera väsentligt mycket\r\nmera innan de återigen behöver anställa\r\narbetskraft. Därför måste vi naturligtvis ha en\r\nberedskap.</pre><pre>Så till ungdomarna i Blekinge och på andra orter.\r\nDet föreligger nu ett första utkast till en\r\nproposition med förslag till åtgärder för att\r\nkomma till rätta med arbetslösheten bland\r\nungdomar upp till 24 års ålder. Jag har haft samtal\r\nmed både arbetstagare och arbetsgivare, och\r\nförslagen har i stort sett tagits emot positivt. Men\r\njag är inte riktigt klar med dessa överläggningar.\r\nJag ser gärna, Mona Sahlin, att vi inom kort har\r\nett litet samtal i denna fråga för att jag skall kunna\r\nge information och höra Mona Sahlins synpunkter\r\nockså.</pre><pre>Karl-Erik Persson var inne på parollen Hela\r\nSverige skall leva, och det lät på honom som om\r\ndetta inte skulle vara en bra målsättning. Men\r\nKarl-Erik Persson och jag har haft en del med\r\nvarandra att göra genom åren just på detta\r\nämnesområde, så jag vet att det finns en stark\r\nkänsla också hos honom för att hela landet skall\r\nleva och utvecklas.</pre><pre>Till samtliga debattörer vill jag säga att självklart\r\ngäller arbetslinjen. Det kommer dock att vara\r\nväldigt tungt att upprätthålla den under ett par år\r\nframåt. Vi kommer dock att göra allt för att den\r\nskall upprätthållas.</pre><pre>Karl-Erik Persson nämnde också\r\nomfördelningarna i samhället. Det går att titta på\r\nomfördelningarna från 1980-talets början och\r\nfram till i dag. Om man läser kurvorna över det\r\nsom skett på rätt sätt så finner man att 1980-talet\r\nvar det stora årtiondet för omfördelningarna. Det\r\när bara att notera.</pre><pre>Jag hoppas kunna fortsätta de återstående\r\nförhandlingarna vad gäller ungdomsplatserna så\r\natt ett förslag kan föreläggas riksdagen inom kort.</pre><pre>Anf. 5 MONA SAHLIN (s) replik:</pre><pre>Herr talman! Jag vill börja med att tacka för\r\ngratulationerna, men jag lovar Börje Hörnlund\r\natt vi skall fortsätta att träffas ofta, för jag tänker\r\ninte släppa bevakningen av arbetslösheten.\r\nTvärtom kommer detta att vara inte bara mitt,\r\nutan även mitt partis viktigaste fråga.</pre><pre>Jag blir litet besviken över att Börje Hörnlund\r\nhellre fortsätter att diskutera 1980-talet och vad\r\nsocialdemokraterna gjorde och inte gjorde än att\r\ndiskutera vad den borgerliga regeringen nu\r\nfaktiskt gör eller inte gör eller tänker göra. Hur\r\nlänge skall Börje Hörnlund vara fast i 1980-talet?\r\nVi lever i 1990-talet nu. Vi skall lära av misstagen\r\npå 80-talet, det är jag den första att erkänna, men\r\ndet är nu som vi måste agera, och det brådskar.</pre><pre>Beträffande småföretagen vill jag säga att enligt\r\nOECD har Sverige en av de lägsta\r\nföretagsbeskattningarna i hela Europa.\r\nKapitalbeskattningen, som Börje Hörnlund ofta\r\nuppehåller sig vid, kostar för en företagare i\r\ngenomsnitt 2 000 kr. per år. Jämför detta med vad\r\ndet betyder för småföretagen om man stramar åt\r\nhela hemmamarknaden som de är helt beroende\r\nav för att få någon avsättning för sina varor och\r\ntjänster. De behöver inte uppmuntran, Börje\r\nHörnlund, utan de behöver en omläggning av den\r\nekonomiska politiken.</pre><pre>f300 &gt;  Jag vill ändå i dag diskutera, Börje Hörnlund,\r\nvarför ni för den icke-byggpolitik som förvärrar\r\nsituationen för så många byggnadsarbetare.\r\nVarför sänker ni skatterna för de välbeställda --\r\nnu talar jag inte om kapitalbeskattningen --\r\nsamtidigt som 30 000 komvuxelever inte skall få\r\nplats?</pre><pre>Har Börje Hörnlund någon kommentar till att det\r\nskall tas resurser från AMS för att klara komvux?\r\nSkall AMS betala alla de misstag den borgerliga\r\nregeringen gör, undrar jag om ens de 19 miljarder\r\nAMS har räcker till. Det kan icke vara rimligt,\r\nspeciellt inte om AMS går in i nästa budgetår med\r\nmindre resurser än man har i dag. Jag är nyfiken\r\npå och tar gärna del av de tankar som Börje\r\nHörnlund har om ungdomsarbetslösheten. Men\r\njag vill betona två saker. I dag är ungefär 65 000\r\nungdomar under 25 år arbetslösa. Det går inte att\r\nklara ungdomsarbetslösheten utan att lägga om\r\nden ekonomiska politiken. Det går icke att lösa\r\n65 000 ungdomars arbetslöshetsproblem via AMS\r\noch praktikplatser, om regeringen fortsätter med\r\nsamma inriktning av den ekonomiska politiken.</pre><pre>Jag tror det är oerhört viktigt att\r\nkammarledarmöterna och\r\narbetsmarknadsministern är medvetna om detta,\r\nvilket jag hoppas de är.</pre><pre>Men, som sagt, jag önskar en kommentar till\r\nfrågan om AMS resurser skall rädda\r\nkomvuxplatserna.</pre><pre>Anf. 6 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Det är faktiskt socialdemokraterna\r\noch Mona Sahlin som är fast i 1980-talet.\r\nSocialdemokraterna fortsätter med 1980-\r\ntalspolitiken, dvs. att ta ner humöret på\r\nföretagen, i stället för att anpassa svenska\r\nföretags villkor så att investeringarna sker i\r\nSverige och icke utomlands och så att pengarna\r\nanvänds för nya investeringar och nya jobb i\r\nstället för att dras bort från företagen.</pre><pre>Det är inte beloppen som har den största\r\nbetydelsen, även om också de är väsentliga. Det\r\nväsentligaste är dock att företagarna måste få\r\njobba med det de är bra på, nämligen att\r\nproducera, och inte tvingas använda en stor del av\r\nsin tid för att via revisions- och advokatfirmor\r\nrädda sitt arbetande kapital från beskattning.\r\nDetta är det negativa i att socialdemokraterna --\r\nsom enda parti vad jag förstår -- står fast vid att\r\nvilja återinföra beskattningen av arbetande\r\nkapital.</pre><pre>Så något om byggpolitiken. SCB beräknar att\r\n40 000 tomma lägenheter finns i vårt land. Som\r\njag ser det är det då ingen finess i att stå fast vid\r\nräntebidragen. Även om det kommer i gång nya\r\nbyggen blir det ju bara ytterligare tomma\r\nlägenheter. Vi skulle bara skjuta kostnaden\r\nframför oss.</pre><pre>Det måste göras andra saker på svensk\r\narbetsmarknad än att bygga lägenheter och\r\nkontor som kommer att stå tomma.</pre><pre>Jag vet inte hur jag skall tolka Mona Sahlin, och\r\ndet vore intressant att få ett besked om det. Skall\r\nMona Sahlin vara både partisekreterare, någon\r\ntyp av vice i partiet, och utskottsordförande? Jag\r\nser gärna att vi får mötas så här, men jag tycker\r\narbetsbördan verkar väl tung.</pre><pre>När det gäller komvux är frågan från regeringens\r\nsida överlämnad till riksdagen, och jag kan inte\r\nsvara på vad som händer här i riksdagen på det\r\nområdet.</pre><pre></pre><pre>Anf. 7 MONA SAHLIN (s) replik:</pre><pre>Herr talman! När det gäller 1980-talet, Börje\r\nHörnlund, är jag stolt över att deklarera att vi\r\nfortsätter med den politik som var lyckosam för\r\nsysselsättningen och för fördelningspolitiken. Jag\r\när också stolt över att deklarera och erkänna att vi\r\ndragit lärdom också av misstagen på 1980-talet,\r\nnågot som jag saknar hos den borgerliga\r\nregeringen. Det är detta som ligger bakom det enda\r\npositiva som Börje Hörnlund hade att deklarera,\r\nnämligen den mycket låga kostnadsutveckling som\r\nvi nu har.</pre><pre>Det var ju detta som våra två partier i varje fall i\r\nord var överens om under den socialdemokratiska\r\nregeringen. Då mötte vi ingen förståelse, bara spott\r\noch spe, från de kamrater som Börje Hörnlund nu\r\nsitter i regeringen med.</pre><pre>När det gäller bostadspolitiken är det märkligt att\r\nman fortsätter att tala om de tomma lägenheterna.\r\nJag vill betona än en gång att vi behöver rusta upp\r\nvåra skolor. Vi behöver bygga bostäder åt alla de\r\näldre som nu ställer krav på en bättre bostad och en\r\nbättre omvårdnad. Vi behöver rusta våra vägar och\r\nvåra gamla hus. Det är den delen av byggpolitiken\r\nsom icke finns. Det är också där som den stora\r\nmöjligheten finns att bekämpa arbetslösheten.</pre><pre>Jag kommer inte att sitta kvar som ordförande i\r\narbetsmarknadsutskottet. Däremot kommer jag\r\nsom socialdemokrat att fortsätta att ha som min\r\növergripande uppgift att inte bara jaga regeringen\r\nför att få fram en aktiv arbetsmarknadspolitik, utan\r\nockså utveckla vår egen politik.</pre><pre>Jag vill ändå ha en kommentar från Börje Hörnlund\r\nom vad han som arbetsmarknadsminister skulle\r\nanse om kammaren skulle rädda komvux-platser,\r\nfolkbildningsplatser och annat genom att minska\r\nresurserna till AMS. Vad anser\r\narbetsmarknadsministern om utsikterna för att\r\nAMS skulle gå in i nästa budgetår med mindre\r\nresurser än man har nu?</pre><pre>Sedan vill jag än en gång upprepa att vi behöver\r\ntillsammans sätta upp en målsättning för att\r\narbetslösheten skall vända under detta år. Det är\r\ninte bara ett ord och ett tal och en målsättning, utan\r\ndet handlar om en utfästelse att använda alla de\r\nverktyg i vår politik som vi här i riksdagen kan\r\nbesluta om för att vända arbetslöshetskurvan. Det\r\nhandlar om ombyggande, det handlar om\r\nungdomarna, det handlar om de äldres bostäder,\r\ndet handlar om upprustningen av våra lokaler, det\r\nhandlar om vägarna i glesbygden och det handlar\r\nom ekonomiska villkor för de små företagen på vår\r\nhemmamarknad.</pre><pre>Detta, Börje Hörnlund, kan vi. Det finns förslag\r\nhär i riksdagen, men jag efterlyser ett samlat\r\nagerande från regeringen.</pre><pre>Anf. 8 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Som Mona Sahlin vet kommer\r\nregeringen inom kort att träffa parterna på\r\nbyggarbetsmarknaden för att höra deras åsikter.\r\nJag hoppas att de har andra förslag än\r\nräntebidragslån och liknande.</pre><pre>Det pågår också ett arbete mellan\r\nkommunikationsdepartementet, mitt departement\r\noch finansdepartementet. Som Mona Sahlin vet\r\nskall finansen alltid vara med, och det är mycket\r\nviktigt. Det gäller investeringar i vägar och\r\njärnvägar.</pre><pre>Vi resonerar ju till och från om den kapacitet som\r\narbetsmarknadsverket har eller inte har när det\r\ngäller att ge tillfälliga arbeten och om hur stor del\r\nav de arbetslösa som på ett meningsfullt sätt kan gå\r\ni olika utbildningar. Just nu förklarar sig ju\r\narbetsmarknadsverket rätt nöjt med den volym\r\nman kan sysselsätta.</pre><pre>Mitt ungdomsförslag kommer att innebära att\r\nvolymen stiger med ett antal tiondelar. Jag är rätt\r\növertygad om att AMS har den kapaciteten. Men\r\ndet finns bitar i detta ungdomsförslag som jag\r\nbedömer som mycket väsentliga. Skall vi få en stor\r\neffekt, måste åtgärderna vara väldigt enkla att\r\nförstå för alla, också för mindre arbetsgivare. När\r\njag har haft tillfälle att informera Mona Sahlin\r\nskulle jag sätta värde på om hon kunde inta samma\r\nståndpunkt.</pre><pre>Det låter bra när man räknar upp saker som skall\r\ngöras, men jag vill påminna om att\r\nbudgetunderskottet trots allt är ca 90 miljarder\r\nkronor -- det är 70 miljarder med\r\nengångsförstärkningar. Det går inte att braka på\r\nprecis hur som helst, för då kan man göra svensk\r\narbetsmarknad större skada än nytta. Hemma i\r\nVästerbotten brukar vi säga att ''måtta är smal'',\r\noch så är det. Här finns balanspunkter som mycket\r\nnoggrant måste avvägas och som jag vet att Mona\r\nSahlin skulle ha avvägt på samma sätt som vi gör\r\nom hon hade suttit i regeringen.</pre><pre>Andre vice talmannen anmälde att Mona Sahlin\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 9 KARL-ERIK PERSSON (v) replik:</pre><pre>Herr talman! Låt mig börja med det som\r\narbetsmarknadsministern sade sist i sitt anförande,\r\natt omfördelningen började under 80-talet. Ja, det\r\nhåller jag givetvis med om, men omfördelningen\r\nfortsätter -- det var det jag tog fram i mitt\r\nanförande.</pre><pre>Vi är givetvis överens om att hela Sverige skall leva,\r\nmen människor måste ha arbete. Här talas det om\r\nolika kommuner, och i min egen kommun,\r\nLjusnarsberg, är ungdomsarbetslösheten 34 % och\r\nden totala arbetslösheten 16 %. Om de små orterna\r\noch glesbygdskommunerna skall ha möjlighet att\r\nleva måste människor få jobb.</pre><pre>Då är frågan: Måste kommunala medel dras in?\r\nKommunerna står för den största delen när det\r\ngäller att ordna sysselsättning, och därför gör man\r\nett fundamentalt fel när man straffar de små\r\nkommunerna genom att dra in ytterligare\r\nkommunala medel.</pre><pre>Det är bra att arbetsmarknadsministern har tagit\r\ninitiativet när det gäller att komma i gång med\r\nungdomsarbeten. Men man gör ändå ett\r\nfundamentalt fel när man bara talar med parterna.\r\nTala också med ungdomarna!\r\nArbetsmarknadsministern kan tala med sitt\r\nungdomsförbund och fråga vad ungdomarna där\r\ntycker om detta att de eventuellt inte skall få en\r\nersättning som de kan leva på. Jag tror att\r\narbetsmarknadsministern kommer att möta\r\nprotester inom sitt eget ungdomsförbund om han\r\nhar de tankegångarna, att ungdomar som är\r\nmyndiga inte skall ha möjlighet att flytta hemifrån\r\npå grund av att de inte har någon egen försörjning.\r\nDen största lyckan för många ungdomar är att\r\nkomma ut på arbetsmarknaden, skaffa ett eget\r\nboende och eventuellt familj. Man måste ta med de\r\nsakerna i den här diskussionen. Det skall inte bara\r\nvara förvaringsplatser för ungdomarna i stället för\r\nöppen arbetslöshet.</pre><pre>Arbetslinjen skall gälla, säger\r\narbetsmarknadsministern. Ja, det är mycket bra,\r\nmen då måste man göra någonting åt det här. När\r\nman talar om att dra in kommunala medel från\r\nkomvux ser jag också problem. Där har människor\r\nmöjlighet att få en utbildning när de har problem\r\nmed arbete. I dag är det många kvinnor som har fått\r\nen utbildning tack vare komvux. Nu ser regeringen\r\neventuellt till att ta bort den möjligheten.</pre><pre>Anf. 10 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Varför har ungdomarna det så svårt\r\npå arbetsmarknaden i dag och kommer att ha det\r\nsvårt under hela 1992 och 1993? Jo, det beror på att\r\nfolk som har två, tre, fem eller sex års\r\nyrkeserfarenhet friställs när företagen nu bantas\r\noch att folk kommer ut på arbetsmarknaden på\r\ngrund av konkurserna, som är många, som jag\r\ntidigare har sagt. Det uppstår hela tiden vakanser i\r\narbetslivet, och det är lätt för dem som redan har\r\nskaffat sig yrkeserfarenhet att få de vakanserna,\r\neftersom det är fråga om färdig arbetskraft.</pre><pre>Det gör att vi måste ha mycket stor respekt för\r\nungdomarnas situation just nu. En hel del\r\nungdomar behöver förbättra sin utbildning för att\r\nvara bättre rustade när de goda tiderna kommer\r\ntillbaka. Det finns också många som har studerat så\r\npass mycket att de känner behov av och har större\r\nnytta av att få arbetslivserfarenhet.</pre><pre>Grunden i det förslag som kommer att föreläggas\r\nriksdagen är att vi ser båda dessa saker som en\r\nutbildning för ungdomarna. Då blir villkoren klart\r\nbättre än de alternativ som många har i dag,\r\nnämligen det sociala eller KAS. De kommer att få\r\narbetspraktik inom de områden där de vill arbeta\r\nframöver.</pre><pre>Det är mycket viktigt att betona att det nu blir litet\r\nbesvärligt ett par år, men resten av 90-talet kommer\r\natt vara ungdomarnas årtionde. Det är små kullar\r\nungdomar, och de kommer att behövas, inte minst\r\nför att förnya arbetslivet. Här gäller det att hålla\r\nfanan högt under ett par svåra år, och sedan är det\r\nungdomarna själva som håller fanan på ett mycket\r\nfint sätt.</pre><pre>Anf. 11 KARL-ERIK PERSSON (v) replik:</pre><pre>Herr talman! Jag hoppas att fanan då är röd.</pre><pre>Att slå sönder LAS, som regeringen nu är inne på,\r\ntror jag inte är en framkomlig väg. Här talar man\r\nom att byta en grupp arbetslösa mot en annan\r\ngrupp arbetslösa -- det blir konsekvensen om\r\narbetsmarknadsministern skulle få igenom de\r\nförändringar som man vill göra efter att ha sett över\r\narbetsrättslagarna. Man skall alltså ge ungdomarna\r\ninträde på arbetsmarknaden och ta bort LAS. Det\r\nskulle vara en katastrof. Vi skulle få den sämsta\r\narbetsrättslagstiftningen i den industriella världen;\r\nt.o.m. USA har mycket strängare regler när det\r\ngäller lagen om anställningsskydd. Det är alltå\r\ningen framkomlig väg.</pre><pre>Det är frågan om brist på arbete. Här talar man som\r\nom det bara är att kasta någonting i en\r\ncementblandare och att allt är perfekt när den\r\nstannar. Här måste det till nya arbeten. Det är\r\nbristen på arbete som gör att vi har en hög\r\narbetslöshet -- jag kan inte förstå annat.</pre><pre>Utifrån den här synpunkten har jag inte i dag fått\r\nveta hur vi skall få fram mera jobb, och det skulle\r\nvara intressant att veta. Kommunikationsministern\r\ntalar i alla fall om 20 000 jobb -- även om han har\r\nreviderat det många gånger om -- så någonstans\r\nverkar det finnas möjligheter. Men hur är det på\r\nandra områden?</pre><pre>När det gäller byggarbetsmarknaden kan jag hålla\r\nmed Mona Sahlin om att det finns\r\nrenoveringsprojekt på många ställen. Jag tror inte\r\natt det finns en kommun i detta land som inte har\r\nen skola som behöver rustas upp. Här finns många\r\nmöjligheter, men kommunerna får själva stå för\r\nkostnaderna för beredskapsarbeten. Kommunerna\r\nhar möjligheter att skaffa fram sådana, men de har\r\nicke ekonomiska resurser. Ett samtal också med\r\nkommunerna om vilka möjligheter de har att skaffa\r\nfram arbeten skulle därför vara bra.\r\nBeredskaparbeten har tyvärr spolats helt. Nu är ca\r\n14 000 av de arbetslösa har beredskapsarbeten, och\r\nden andelen borde kunna öka, då möjligheter att få\r\narbete ute i kommunerna på detta sätt skulle vara\r\nmycket bra.</pre><pre>Anf. 12 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Det finns inga perfekta lösningar,\r\nKarl-Erik Persson, i en situation när arbetslösheten\r\när hög bland ungdomarna. Vilket förslag man än\r\nlägger fram så blir det litet krångligt på ett eller\r\nannat sätt. Man måste se problemen och våga vidta\r\nåtgärder för att se till att ungdomarna inte blir\r\narbetslösa. Efter det här förslaget, Karl-Erik\r\nPersson, är jag övertygad om att länderna i Norden\r\noch många länder i övriga Europa kommer att\r\nstudera oss. Jag tror att de kommer att finna det\r\nintressant.</pre><pre>Samtal med kommunförbundet kommer att ske\r\nredan i eftermiddag, när jag skall besöka huset i\r\nfråga.</pre><pre>Det finns även det som är positivt på\r\nbyggmarknaden. Man upphandlar nu 20--40 %\r\nbilligare. Ett problem är att varken stat eller\r\nkommun har några stora fonder att sätta in för\r\nnärvarande. Det är ett problem som jag tycker att\r\nKarl-Erik Persson tar litet för lätt på.</pre><pre>Karl-Erik Persson var också inne på arbetsrätten.\r\nEnligt de direktiv som nu är givna har kommittén\r\nfått ett av de allra svåraste uppdrag en kommitté kan\r\nfå, nämligen att åstadkomma bra regler för\r\narbetsmarknaden men försöka göra dem så enkla\r\natt man kan förstå dem utan att vara ombudsman\r\neller jurist. Det är en mycket hög målsättning. Om\r\nkommittén orkar med det återstår att se. Min egen\r\nprövning kommer slutgiltigt att ske först när vi har\r\nsett vad remissinstanserna har sagt om det som\r\nkommittén har åstadkommit.</pre><pre>Jag tror dock att det här är viktigt, Karl-Erik\r\nPersson. I de små och medelstora företagen\r\nkommer många av framtidens jobb att finnas.\r\nKommuner och landsting kommer inte vara några\r\nsysselsättningsmotorer framöver. Där blir det\r\ntroligen aktuellt med vissa omfördelningar.\r\nStorföretagen är som gjorda för att robotiseras och\r\ninte ha så mycket personal. Då återstår de små och\r\nmedelstora företagen. Arbetslagstiftningen har i\r\nmycket stor utsträckning utgått från storföretagen\r\noch deras situation. Nu står det i direktiven att man\r\nskall försöka utgå ifrån småföretagens situation.\r\nOm Karl-Erik Persson tänker efter, så tror jag att\r\nhan kommer att hålla med mig.</pre><pre>Anf. 13 BO G JENEVALL (nyd) replik:</pre><pre>Herr talman! Jag är besviken på\r\narbetsmarknadsministern. Jag framförde två\r\nkonkreta förslag i mitt anförande.\r\nArbetsmarknadsministern valde att inte ens\r\nkommentera dem -- hur man nu skall tolka det.</pre><pre>Trots alla bekymmer fortsätter den nya regeringen\r\natt köra i de uppkörda hjulspåren. Jag har i varje\r\nfall inte lyckats hitta särskilt mycket nytt i den\r\nåtgärdsflod som man föreslår. Vi har nu en extrem\r\nsituation. Då måste man ta till annorlunda\r\nmetoder. Varför kan man inte pröva även litet\r\nkontroversiella förslag? Det minsta man kan\r\nbegära är väl i alla fall att de kommenteras. Jag har\r\ndessutom gett arbetsmarknadsministern mitt tal i\r\nförväg.</pre><pre>Det finns arbetsuppgifter ute på företagen, särskilt\r\ni de små och medelstora företagen. Man vågar i den\r\nnuvarande situationen inte dra på sig fast anställd\r\npersonal. Man löser det på annat sätt. Den\r\nbefintliga personalen får arbeta över osv., men det\r\nfinns arbetsuppgifter. Jag kan garantera att om man\r\nvidtog åtgärder i den här riktningen skulle man\r\nskapa arbetstillfällen för tusentals människor. Jag\r\nkommer själv ifrån företagsvärlden och har en viss\r\nuppfattning om den.</pre><pre>Dessutom skulle man få något för pengarna, i\r\nstället för att de inte alls kommer till nytta. Som jag\r\nsade i mitt anförande är nog det värsta för de\r\narbetslösa den psykologiska situation de befinner\r\nsig i då de inte är efterfrågade. Jag är säker på att\r\nom man öppnade den här möjligheten skulle många\r\nav de som i dag är arbetslösa självmant söka\r\nkontakt med närmaste företag på orten eller inom\r\nsitt arbetsområde och erbjuda sina tjänster. Man\r\nkan dessutom göra det enkelt i stället för att koppla\r\nin arbetsförmedlingen. Man kan ha en enkel A4-\r\nblankett där man bara fyller i uppgifter och skickar\r\nin.</pre><pre>Fördelen med att ge en tillfällig dispens från LAS\r\när att det går precis lika enkelt och snabbt att\r\nupphäva den när tiderna vänder och hjulen börjar\r\nsnurra igen. Men gör man ingenting, sker\r\ngaranterat ingenting. I förlängningen av det här kan\r\nman t.o.m. tänka sig att om staten på så sätt bidrar\r\nmed den arbetslöshetsersättning som den ändå\r\nskall betala, kunde man t.ex. göra upp med\r\nföretagen om att få arbeten utförda litet billigare.</pre><pre></pre><pre>Anf. 14 Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Regeringen har lagt fram sina förslag\r\ntill riksdagen för behandling. Jag skall ändå\r\nkommentera förslagen något.</pre><pre>Ny Demokrati föreslår att den arbetslöse skall\r\nbehålla sin arbetslöshetsersättning men ändå jobba\r\npå ett företag. I Stockholms debatteras nu vissa\r\ntaxifirmor. Företag går i konkurs, återuppstår, och\r\nså håller de på. Det skulle troligtvis bli mycket\r\nsnedvridande på den sunda konkurrensen mellan\r\nföretagen. Jag är ganska övertygad om att man\r\nsnart skulle få SAF och småföretagarnas\r\norganisationer på sig. Jag är också helt säker på att\r\nman direkt skulle få de fackliga organisationerna på\r\nsig.</pre><pre>Arbetslöshetsersättningen är ingen outsinlig källa.\r\nEtt av mina stora problem är att\r\narbetsmarknadsfonden, varifrån\r\narbetslöshetskassorna får sina pengar, håller på att\r\ntömmas. I den fonden kommer det att uppstå ett\r\nunderskott på åtskilliga miljarder, om vi fortsätter\r\nsåsom vi gör i dag. Det krävs en hel del ytterligare\r\nanalyser från Ny Demokratis sida innan förslagen\r\nkan betraktas som genomförbara.</pre><pre>Anf. 15 BO G JENEVALL (nyd) replik:</pre><pre>Herr talman! Det låter som om det är\r\narbetsmarknadens särintressen och parter som\r\nbestämmer här i landet. Jag trodde faktiskt att\r\nriksdag och regering hade något att säga till om.</pre><pre>Jag är medveten om att våra förslag är\r\nkontroversiella. De är ovanliga och mycket\r\nannorlunda. Men bara därför bör man inte avstå\r\nfrån att diskutera den eventuella framkomligheten.\r\nMed det här förslaget skulle man på intet sätt\r\ntömma arbetslöshetskassorna snabbare än vad som\r\nsker i dag. Det är i alla fall nödvändigt att betala ut\r\nersättning. Med vårt förslag skulle man få något för\r\npengarna.</pre><pre>Jag kan inte se att vårt förslag är särskilt\r\norealistiskt. Jag hoppas att\r\narbetsmarknadsministern i alla fall skulle vilja titta\r\npå våra förslag och analysera dem. Vi har också\r\nsagt att ett sådant system naturligtvis måste\r\nkringgärdas med regler.</pre><pre>Dessutom var det två förslag som lades fram. Det\r\nandra förslaget innehöll inte att man skulle behålla\r\narbetslöshetsersättningen. Det innehöll faktiskt ett\r\nförslag att man skulle anställa folk, men med den\r\nskillnaden att företaget inte betalade\r\narbetsgivaravgift för den tiden. Arbetsgivaravgift\r\nfår man ju ändå inte in om personen i fråga är\r\narbetslös.</pre><pre>Trots allt hoppas jag att förslaget kommer att ses\r\növer. Vi står som sagt till förfogande, då vi har\r\nmycket mer att tillägga och många fler detaljer att\r\ntillföra.</pre><pre>Anf. 16  BERIT ANDNOR (s):</pre><pre>Herr talman! Börje Hörnlund, var finns\r\nkvinnoperspektivet i regeringen politik? Ja, den\r\nfrågan måste man ställa sig efter att ha läst den\r\nborgerliga regeringens förslag till budget för nästa\r\når.</pre><pre>Mitt svar är att kvinnoperspektivet helt saknas. Det\r\ngäller särskilt inom arbetsmarknadspolitiken och\r\nkvinnors rätt till arbete.</pre><pre>Regeringens politik är i själva verket ett stort hot\r\nbåde mot kvinnors arbete och mot kvinnors\r\nställning i samhället. Nedskärningarna inom den\r\ngemensamma sektorn, karensdagarna,\r\nborttagandet av delpensionen, uteblivandet av\r\nbarnbidragshöjningen, neddragningen av\r\nutvecklingsfondernas kapital m.m. Alla dessa\r\nförslag drabbar kvinnorna och kvinnors arbete.</pre><pre>Vi socialdemokrater vänder oss mot regeringens\r\nekonomiska politik, som leder till ökad\r\narbetslöshet, en politik som försämrar för de flesta\r\noch särskilt för kvinnorna. I ett läge där det behövs\r\nutbudsstimulerande åtgärder stramar regeringen\r\nåt. Exempel på detta är de planerade\r\nindragningarna av medel från kommuner och\r\nlandsting. Nästa år skall åtta miljarder sparas.\r\nDetta kommer att medföra att kvinnors\r\nmöjligheter till arbete kraftigt försämras, eftersom\r\ndet är inom den gemensamma sektorn som\r\nkvinnorna arbetar. Det är deras arbeten som\r\nkommer att drabbas.</pre><pre>Den gemensamma sektorn är också en\r\nförutsättning för att kvinnorna skall kunna\r\nförvärvsarbeta.</pre><pre>Visst är det viktigt att förändra, utveckla och\r\nompröva inom den gemensamma sektorn -- och så\r\nsker också. Men det är ju en helt annan sak än det\r\nregeringen nu föreslår.</pre><pre>Det är kvinnors arbete det handlar om. Har\r\narbetsmarknadsministern gjort någon beräkning av\r\nvad nedskärningarna i den gemensamma sektorn\r\nkommer att innebära i form av ökad arbetslöshet\r\nför landets kvinnor? Om inte, hade det inte varit på\r\nsin plats att göra det? Är det verkligen läge att göra\r\ndessa indragningar nu med tanke på det\r\nsysselsättningsläge vi nu har? Hade det inte också\r\nvarit värdefullt att i samband med analysen göra en\r\nregionalpolitisk bedömning av de\r\nsysselsättningspolitiska konsekvenserna när det\r\ngäller de planerade indragningarna?</pre><pre>I Jämtland, som jag kommer från, arbetar 62 % av\r\nlänets kvinnor i den gemensamma sektorn. Det\r\nsäger sig självt att neddragningar där betyder\r\noerhört mycket för kvinnors möjlighet att få arbete,\r\noch det i en situation då vi har landets högsta\r\narbetslöshet i skogslänen.</pre><pre>Hittills har kvinnorna haft lägre arbetslöshetstal än\r\nmän. Så brukar det vara i början av en\r\nlågkonjunktur, men sedan ändras ju situationen.\r\nDärför finns det all anledning att uppmärksamma\r\nkvinnors situation på arbetsmarknaden i övrigt.</pre><pre>Till skillnad från den borgerliga regeringen har vi i\r\nden socialdemokratiska partimotionen om ''det\r\ngoda arbetet'' belyst kvinnors situation i arbetslivet\r\noch lämnat förslag till åtgärder, som leder till\r\nförbättringar för kvinnor.</pre><pre>Kvinnorna utgör i dag nästan hälften av\r\narbetskraften. Samtidigt som kvinnan\r\nförvärvsarbetar tar hon också ansvar för hem och\r\nbarn. För att klara detta arbetar många kvinnor\r\ndeltid. Ofta har de gjort valet själva, men det finns\r\nkvinnor som inte gjort detta val. Eftersom\r\narbetsmarknaden är starkt könsuppdelad och\r\nkvinnors arbete ofta gäller vård- och\r\nservicesektorerna finns det sällan finns något\r\nalternativ till deltidsarbetet.</pre><pre>För att komma till rätta med dessa förhållanden\r\nkrävs det genomgripande arbetsorganisatoriska\r\nlösningar och förändringar. Vi tycker att\r\narbetslivsfonderna måste ges möjliget att särskilt\r\nstödja utvecklingen av nya arbetsorganisatoriska\r\nlösningar i branscher där deltidsarbetet är\r\nomfattande.</pre><pre>Många kvinnor är i dag deltidsarbetslösa. I regel\r\nstår i dag många kvinnor inför situationen att\r\ntvingas välja mellan att säga upp sin\r\ndeltidsanställning, för att på det sättet kunna\r\nuppbära arbetslöshetsersättning för en\r\nheltidstjänst, eller att jobba kvar i ett deltidsjobb\r\nsom de inte kan försörja sig på. Detta är ett orimligt\r\nval. Kvinnor måste därför få möjlighet till förtur till\r\nlediga arbeten hos sin arbetsgivare, vilket innebär\r\nmer arbetstid och kräver ändringar i lagen om\r\nanställningsskydd.</pre><pre>Är ministern beredd att stödja förverkligandet av\r\nett sådant här förslag, något som skulle kunna\r\nbetyda oerhört mycket för kvinnors möjligheter till\r\nförsörjning?</pre><pre>Kvinnorna har de sämsta arbetsmiljöerna.\r\nKvinnorna har de monotona, slitsamma jobben\r\nsom leder till utslitning i förtid. Arbetslivsfonderna\r\nsom nu funnits i drygt ett års tid, har ju till uppgift\r\natt stödja projekt som syftar till att förbättra\r\narbetsmiljöerna.</pre><pre>För att utveckla kvinnors arbete och på ett\r\ngenomgripande sätt förändra det, anser vi att\r\narbetslivsfonderna bör får i uppdrag att under en\r\ntvåårsperiod genomföra projekt som vänder sig till\r\nkvinnor. Vi tror att det är nödvändigt med riktade\r\ninsatser för kvinnor för att kunna åstadkomma\r\nförändring.</pre><pre>Projekten skall omfatta den fysiska arbetsmiljön,\r\narbetsorganisationen och arbetsinnehållet -- ansvar\r\noch befogenheter -- och arbetstider. Dessutom bör\r\nstor vikt fästas vid kompetensutveckling.</pre><pre>I det mycket allvarliga sysselsättningsläge som vi\r\nbefinner oss i, måste den borgerliga politiken\r\nförändras i grunden. Särskilda hänsyn och insatser\r\nmåste också riktas mot kvinnor.</pre><pre>Min slutfråga till ministern är: Varför försämrar\r\nden borgerliga regeringen för kvinnorna? Vore det\r\ninte bättre att ta till vara kvinnors vilja till arbete\r\noch utveckling? Gör någonting för kvinnorna,\r\nministern!</pre><pre>Anf. 17  ELVER JONSSON (fp):</pre><pre>Herr talman! Läget på arbetsmarknaden är i dag\r\nmörkt. Den radikala försämring som inleddes på\r\nhösten 1990 då arbetslösheten steg, varslen gick\r\nupp i rekordtal och de lediga platserna sjönk i antal\r\ntill ett minimum har fortsatt. Under förra året\r\nkunde man notera en utveckling i negativ riktning\r\noch nu strax efter årsskiftet kan vi också notera att\r\narbetslöshetstalen är uppe i en nivå som de aldrig\r\ntidigare varit i modern statistisk tid.</pre><pre>Regeringen har insett lägets allvar och satsat\r\nmycket på arbetsmarknadspolitiska åtgärder i årets\r\nbudget. Detta i avsikt att kunna hävda vad vi i\r\nSverige kallar för arbetslinjen.</pre><pre>Stora satsningar görs på att dämpa\r\nlångtidsarbetslösheten. Det är bra åtgärder som\r\nregeringen föreslår och som ligger i linje med den\r\ntradition som har präglat svensk\r\narbetsmarknadspolitik under senare decennier.</pre><pre>En av anledningarna till att situationen på\r\narbetsmarknaden ser ut som den gör är i hög grad\r\nden internationella lågkonjunkturen. Därom är de\r\nflesta bedömare ense.</pre><pre>En annan anledning är den förda politiken under\r\nsenare delen av 80-talet. Överhettningen på\r\nbyggsidan bidrog starkt till dagens situation med för\r\nsvenska förhållanden skyhöga arbetslöshetstal\r\ninom byggsektorn.</pre><pre>Låt oss sätta in alla tänkbara åtgärder för att\r\nbegränsa skadorna för individerna och för\r\nsamhället, vilka nu får bära bördan av en hög\r\narbetslöshet. Det finns inga enkla lösningar. Det\r\nfinns inte en enda ''tulipanaros'' utan det behövs ett\r\nhelt ''batteri'' av konstruktiva åtgärder.</pre><pre>När det gäller förutsättningarna är en internationell\r\nkonjunkturuppgång viktig. Andra nödvändiga\r\ninslag är de åtgärder som vi själva vidtar för att\r\nskapa vettig sysselsättning inom olika branscher.\r\nAtt påbörja redan tidigare planerade investeringar,\r\ndär medel redan är avsatta, är en viktig åtgärd.\r\nProblem som dyker upp allt oftare när det gäller\r\ntidigareläggning av projekt är administrationen och\r\nbyråkatin. Trögheten är stor och arbetet går i så\r\nlångsamt tempo att tidigareläggningar äventyras.</pre><pre>I mitt eget hemlän, Älvsborgs län, finns ett par\r\nprojekt som med fördel skulle kunna startas\r\nomedelbart. I september gavs nya pengar till\r\nBorås--Varberg-vägen. Starten ser ut att kunna bli\r\nförst i april, alltså åtta månder efter att man har fått\r\npengarna.</pre><pre>Ett annat exempel som visar trögheten är\r\nfängelsebygget i Vänersborg. Redan i november\r\nvar man klar med finansieringen, men\r\nbedömningen på länsarbetsnämnden är att det\r\nknappast blir byggstart förrän hösten -92. Alltså\r\nnära ett år efter att medel fanns till förfogande,\r\ndetta samtidigt som utflödet för öppen arbetslöshet\r\när ungefär 2 miljarder kronor i månaden.</pre><pre>Herr talman! Jag tror det behövs en smidigare\r\nhantering när det gäller administration och\r\nbyråkrati. Det är nödvändigt om ''blodflödet'' för\r\natt dämpa öppen arbetslöshet skall kunna\r\nbegränsas. Jag vill uppmana regeringen att\r\nomedelbart se över dessa problem. Vi måste få en\r\nordning som medger tempohöjning, eftersom läget\r\nkräver både krafttag och snabbhet.</pre><pre>Jag tror att det är särskilt viktigt att satsningar inom\r\narbetsmarknadsutbildningen sker, inte minst därför\r\natt vi måste stå rustade med en arbetskraft med god\r\nkompetens och rätt kompetens när konjunkturen\r\nvänder uppåt igen. Allt talar för att vi inom ett par\r\ntre år i en ny och bättre konjunktur måste\r\nkonstatera att välutbildade yrkesarbetare är en\r\nbristvara.</pre><pre>Det är tillfredsställande att\r\narbetsmarknadsministern avser att för riksdagen\r\npresentera förslag som syftar till att hjälpa unga\r\nmänniskor ut i arbetslivet redan nu.</pre><pre>Vi har en ny situation på arbetsmarknaden. På\r\nsamma sätt som världspolitiken har oväntade och\r\nsnabba inslag gäller det också näringslivet i vårt\r\neget land. De jämna och mjuka vågrörelserna i\r\nkonjunkturen har bytts ut mot hastigt förändrade\r\nväxlingar. Det gäller nedgång, och det kommer\r\nförmodlingen att gälla även uppgång. Därför har vi\r\nså kort tid och så litet rådrum. Därför kommer\r\nframtidens arbetsmarknadspolitik att få ännu större\r\nkrav på sig.</pre><pre>Inom arbetsmarknadsutbildningen har det under\r\nsenare tid skett ett kvalitetslyft och en\r\nkapacitetshöjning som är berömvärd. Det beror\r\nsjälvfallet inte enbart på att vi har fått en ny\r\nföretagsform för AMU, men det är inget tvivel om\r\natt det verksamt har bidragit till förbättringar.</pre><pre>En bransch som särskilt har uppmärksammats som\r\nspeciellt krisdrabbad är byggbranschen.\r\nLarmsiffror dyker ständigt upp som visar på hög\r\narbetslöshet. Från framför allt socialdemokratiskt\r\nhåll ropas det på att regeringen skall stimulera\r\nbyggandet. Jag kan hålla med om att detta är riktigt\r\nexempelvis när det gäller infrastruktursatsningar.\r\nDet är däremot osäkert om man nu skall dra i gång\r\nandra stora projekt när det gäller husbyggande som\r\nskulle ge än fler tomma lägenheter på sina håll ute\r\ni landet. Jag tror i stället att framför allt\r\nkommunerna nu bör ta tag i sitt renoveringsbehov.\r\nDet kan vara stora projekt som upprustning av\r\nskolor, men också mindre projekt som inte kräver\r\nnågon större form av förberedelse, t.ex.\r\nupprustning av vatten- och avloppsnät. Det är\r\nviktigt att kommunerna nu när kostnaderna för\r\nmaterial m.m. är som lägst gör upprustningar.</pre><pre>Herr talman! En aktiv arbetsmarknadspolitik är\r\nviktigare än någonsin. Men det är också viktigt att\r\nkomma ihåg att arbetsmarknadspolitiken bara kan\r\nvara ett komplement. I grunden måste det finnas en\r\npositiv näringspolitik och en sund\r\nsamhällsekonomi. Arbetet har ett egenvärde. Det\r\när viktigt för samhället, men också för oss enskilda\r\nmänniskor.</pre><pre>Anf. 18  BERIT ANDNOR (s) replik:</pre><pre>Herr talman! Ministern tyckte inte att det var värt\r\natt över huvud taget kommentera det som jag tog\r\nupp när det gäller kvinnors arbetsmarknad. Jag\r\nmärkte att Elver Jonsson, som ledamot i\r\narbetsmarknadsutskottet, inte heller med ett ord\r\nberörde kvinnors sysselsättning och kvinnors rätt\r\ntill arbete.</pre><pre>Som företrädare för folkpartiet, som i ord säger sig\r\nstå för jämställdhet och arbeta för kvinnors och\r\nmäns lika rättigheter, tycker jag att det är något\r\nmärkligt att folkpartiet i regeringsställning över\r\nhuvud taget inte tar upp någonting om\r\nkvinnoperspektivet på arbetsmarknadspolitiken.</pre><pre>Som jag sade tidigare har kvinnornas arbetslöshet\r\nännu inte stigit särskilt mycket i förhållande till\r\nmännens, men det kommer att ske. Och de\r\nneddragningar av statsbidragen till kommuner och\r\nlandsting som nu föreslås kommer att slå oerhört\r\nhårt. Är Elver Jonsson inte medveten om detta?\r\nVet Elver Jonsson inte vad detta får för\r\nkonsekvenser för kvinnor och kvinnors arbete?</pre><pre>Vi har ännu inte fått något svar på den fråga som\r\nMona Sahlin ställde tidigare, nämligen beträffande\r\nde rykten som vi hör om att att man skall ta av\r\npengarna till arbetsmarknadspolitiken och lägga\r\ndem i potten för vuxenutbildningen. Skall de\r\narbetslösa betala en utökning inom komvux? Är\r\ndet på det sättet, Elver Jonsson? Jag vore tacksam\r\nom han kunde svara på någon av dessa frågor.</pre><pre>Anf. 19  ELVER JONSSON (fp) replik:</pre><pre>Herr talman!Det var en salva, men det kan ju bero\r\npå att Berit Andnor är ny här i kammaren, annars\r\nskulle hon, på tal om kvinnors möjligheter till\r\njämställdhet i arbetslivet, ha kunnat erinra sig att\r\nhennes partikamrater länge bekämpade den lag\r\nsom folkpartiet tillsammans med andra partier drev\r\nigenom här i riksdagen mot socialdemokraternas\r\nvilja. Står Berit Andnor bakom vår\r\njämställdhetslag, eller vill hon skjuta de skott som\r\nhennes partikamrater gjorde 1979 för att stoppa\r\njämställdhet i arbetslivet?</pre><pre>Berit Andnor beklagade att vi inte har\r\nkommenterat Mona Sahlins inlägg. Och det kanske\r\nvore läge att göra det.</pre><pre>Mona Sahlin uppehöll sig en hel del vid de misstag\r\nsom gjordes under 80-talet. En viss ödmjukhet\r\nbjuder väl att även Berit Andnor erinrar sig att det\r\nvar socialdemokratisk politik som under större\r\ndelen av denna period var förhärskande.</pre><pre>De misstag som då gjordes gäller främst den\r\nselektiva politiken. Jag tror att vi måste få ett\r\ngenerellt mönster. I och för sig kan man i speciella\r\nsituationer sikta in sig på kvinnors svåra\r\narbetsmarknadssituation. Men det är viktigt att vi\r\nfår en generell och bra grund.</pre><pre>Berit Andnor har väl ändå inte glömt att\r\nsocialdemokraterna, när vi från den borgerliga\r\nsidan kämpade för att få lägre arbetsgivaravgifter i\r\nJämtland, motsatte sig det? De satsade i stället på\r\nLuleå. Det var er bedömning, vilken ni har rätt att\r\nha. Men kom inte och säg att det inte skulle ha varit\r\ntill hjälp för kvinnorna i Jämtland med en bättre\r\nsituation i näringslivet i Jämtland.</pre><pre>Socialdemokraterna har hela tiden under 80-talet\r\nprutat på länsanslagen, detta fina instrument i våra\r\nlänsstyrelser som ger möjligheter att starta nya\r\nföretag och att stötta glesbygdsverksamhet. Det är\r\ninte oviktigt för kvinnorna, inte ens i Jämtlands län.</pre><pre>Anf. 20  BERIT ANDNOR (s) replik:</pre><pre>Herr talman! Liksom Börje Hörnlund verkar Elver\r\nJonsson vara kvar i det förgångna. Det finns\r\ntydligen en önskan från de borgerliga partierna att\r\nuppehålla sig vid det förgångna. Det märks också\r\npå den politik som de borgerliga partierna för.</pre><pre>Den politik som nu förs är en politik som bara syftar\r\ntill att göra det bättre för dem som har det bra i\r\nsamhället och göra det sämre för dem som redan i\r\ndag har det sämst. Och kvinnorna behöver också\r\nhar rätt till arbete, och jag trodde att vi var överens\r\nom det.</pre><pre>Jag lade märke till att Elver Jonsson i sin replik inte\r\nmed ett ord bemötte min fråga om den mycket\r\nallvarliga indragning som nu sker av statsbidragen\r\ntill kommuner och landsting. Det kommer att slå\r\noerhört hårt mot kvinnors arbete, inte bara i\r\nskogslänen, även om det slår hårdast mot\r\nkvinnorna där, utan över hela landet, och det i en\r\nsituation då vi i stället skulle behöva ha en\r\nstimulering av arbetsmarknaden.</pre><pre>Elver Jonsson kommenterade inte heller den fråga\r\nsom jag upprepade gånger har ställt till regeringens\r\nföreträdare, nämligen om pengarna till komvux\r\nskall tas från de arbetsmarknadspolitiska medlen.</pre><pre>Anf. 21  ELVER JONSSON (fp) replik:</pre><pre>Herr talman! Den oerhört svåra situationen på\r\narbetsmarknaden är ju inte begränsad bara till\r\nkvinnorna, den gäller alla, och den gäller i hög grad\r\nungdomarna. Därför behöver vi en politik som gör\r\natt vi får fart på det näringsliv som kan ge de riktiga\r\njobben. Jag kan inte förstå att Berit Andnor har\r\nnågon annan uppfattning än den som vi i utskottet\r\nhar haft under många år, nämligen att\r\narbetsmarknadspolitiken är viktig, men den kan\r\naldrig bli mer än ett komplement. Det viktiga är att\r\nvi får en positiv näringspolitik och en sund\r\nsamhällsekonomi.</pre><pre>Den sunda samhällsekonomin har ju skjutits\r\nsönder ganska rejält under den socialdemokratiska\r\neran under 80-talet. Kjell-Olof Feldt, i ''salig\r\nåminnelse'' som en god analytiker av läget, varnade\r\nvarje år i sin finansplan för att om den politik som\r\nman förde inte ledde till konsekvenser på t.ex. de\r\nstatliga utgifterna skulle den bli vådlig i\r\nförlängningen. Och det är ju dessa frukter som vi i\r\ndag skördar. Tredje vägens politik havererade.</pre><pre>Jag gav faktiskt Mona Sahlin en eloge för att hon\r\nvar ödmjuk nog att säga att det visst har begåtts\r\nmisstag och att vi inte skulle göra om dem. Och\r\nmisstagen var att man inte såg till att\r\nnäringspolitiken och samhällsekonomin var i\r\nbalans. Det finns alltså mycket att ompröva.</pre><pre>Det är naturligtvis viktigt att vi får pengar till den\r\nvård och omsorg som är så oerhört angelägna i en\r\nväxande sektor, t.ex. när det gäller äldrevården.\r\nAlla sektorer skall inte minska, utan där behövs\r\ntvärtom ökade insatser. Men då är det viktigt att vi\r\nhar pengar att betala detta med.</pre><pre>Det var intressant att höra att Berit Andnor inte\r\nhade synpunkter på jämställdhetspolitiken. Jag vill\r\nåter ställa frågan: Står Berit Andnor bakom den\r\njämställdhetspolitik som riksdagen har ställt sig\r\nbakom, eller hävdar hon den socialdemokratiska\r\nlinjen från 1979?</pre><pre>Andre vice talmannen anmälde att Berit Andnor\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 22  BJÖRN KAALING (s):</pre><pre>Herr talman! Beträffande den jämställdhetslag som\r\ntogs upp i föregående inlägg vill jag inledningsvis\r\nhelt kort bara framhålla att vi socialdemokrater inte\r\när motståndare till jämställdheten. Vad vi\r\nförespråkat är i stället ett avtal på\r\narbetsmarknaden.</pre><pre>Häromveckan kom det hittills största varslet inom\r\nden offentliga sektorn när Uppsala kommun\r\npreliminärt varslade om att 1 500 anställda skulle\r\nsägas upp. Vad som är ursprunget till detta varsel\r\nkan naturligtvis diskuteras. Men det är inte något\r\nsom i första hand hör hemma i den här debatten.</pre><pre>För alla dem som drabbas av uppsägning är den\r\nhotande arbetslösheten det stora problemet, och\r\ndet är denna som det nu skall handla om.</pre><pre>I senaste numret av Kommun Aktuellt kan man läsa\r\natt de stora nedskärningarna i Uppsala antas vara\r\nbörjan på en större våg av varsel i kommunerna.\r\nGöteborg, Linköping, Norrköping och Växjö t.ex.\r\nberörs.</pre><pre>Det nämns att det på några års sikt totalt kan vara\r\nfråga om bortemot 50 000 anställda som berörs av\r\nindragningar. Visserligen görs bedömningen att\r\nstörre delen av nedskärningarna kan klaras genom\r\nnaturlig avgång och omflyttningar samt genom att\r\ntjänster inte återbesätts. Men det här kommer\r\nockså att leda till en högre arbetslöshet och bidra\r\ntill ett förvärrat läge på arbetsmarknaden.\r\nLågavlönade kvinnor -- Berit Andnor var inne på\r\nden frågan -- kommer, liksom ungdomarna, att vara\r\nde som hårdast drabbas när besparingarna inom\r\nden gemensamma sektorn skall göras.</pre><pre>Den formella grunden för uppsägningarna är här,\r\nliksom i andra fall, naturligtvis bristen på arbeten.\r\nDetta ter sig närmast ironiskt, om nu det uttrycket\r\nfår användas i det här sammanhanget, sett till de\r\nbehov av vård och omsorg som faktiskt finns.\r\nVidare är det inte så, att efterfrågan på de tjänster\r\nsom produceras av kommuner och landsting viker.\r\nDet framgår inte minst av allmänhetens reaktion\r\nnär drabbade kommuner lägger ner daghem och\r\nskolor och drar in personal inom äldreomsorgen --\r\noch då handlar det om riktiga jobb.</pre><pre>Inte heller blir det lättare att driva arbetslinjen i\r\narbetsmarknadspolitiken på orter där en stor del av\r\narbetsmarknaden återfinns inom det offentliga.\r\nHos kommuner, liksom hos privata arbetsgivare,\r\nuppstår naturligtvis problem och konflikter när\r\nman med den ena handen skall säga upp personal\r\noch med den andra förväntas klara att ta emot ett\r\nökat antal arbetslösa i arbetsmarknadsåtgärder.</pre><pre>Jag tror att det finns skäl att höja ett varnande\r\nfinger i det avseendet. Man måste inse att det kan\r\nbli problem i framtiden när det gäller att hitta\r\nplatser för arbetsmarknadspolitiska åtgärder.</pre><pre>Vi socialdemokrater har lagt fram en rad förslag\r\nbåde i vår ekonomiska motion och i vår\r\narbetsmarknadspolitiska motion här i riksdagen.\r\nEtt förslag går ut på att de 3,8 miljarder som\r\nregeringen vill dra in från kommunerna nästa år\r\nomvandlas till en stimulans för att kommuner och\r\nlandsting skall tidigarelägga investeringar. Det här\r\ntäcker naturligtvis viktiga behov, och det innebär\r\nett gott tillskott av välbehövliga arbetstillfällen på\r\narbetsmarknaden.</pre><pre>Naturligtvis är det olyckligt, och det har flera talare\r\nvarit inne på, att i det här läget göra onödigt hårda\r\nåtstramningar riktade mot både privat och offentlig\r\nsektor.</pre><pre>Trots allt är en hel del av de småföretag som de\r\nborgerliga partierna säger sig värna särskilt mycket\r\nberoende av upphandling från den offentliga sidan.\r\nSjälvfallet måste det vara så, att den vikande\r\nupphandlingen från kommunernas sida nu innebär\r\nett betydligt större slag mot småföretagen än de få\r\ntusenlappar innebär som man får i form av\r\nskattelättnad. Naturligtvis blir det mycket värre för\r\ndem när hela efterfrågemarknaden viker och ingen\r\nköper de produkter som företagen tillverkar.</pre><pre>Som tidigare har sagts är det nu viktigt att\r\narbetsmarknadspolitiken inriktas på ännu aktivare\r\nåtgärder. Hit hör naturligtvis utbildningsinsatserna.</pre><pre>Behovet av utbildning är stort både inom privat och\r\ninom offentligt näringsliv. Givetvis är det rätt\r\ntillfälle att utbilda personalen när det är\r\nlågkonjunktur. Dessutom kan man då ta in\r\nmänniskor som ersätter dem som får utbildning.\r\nDet behövs också utbildning i det\r\nförändringsarbete som genomförs i kommuner och\r\nlandsting. De flesta är överens om att det\r\nförändringsarbetet behövs. Det behövs utbildning\r\nnär personalen måste flytta runt. Det finns också ett\r\nbehov av utbildning vid omställningar och\r\nomstruktureringar.</pre><pre>Det är bara att betona vikten av att satsningarna på\r\nutbildning och investeringarna i byggandet av vägar\r\ngenomförs. Naturligtvis är det fel att i det här läget\r\nskära ned på det sätt inom vuxenutbildningen som\r\nföreslagits från borgerligt håll.</pre><pre>Anf. 23  MARIANNE JÖNSSON (c):</pre><pre>Herr talman! Jag vill lyfta fram frågan om de\r\nhandikappades situation i dagens\r\narbetsmarknadsläge. Arbetslösheten är ett gissel\r\nför alla som berörs av den och ett slöseri med\r\nsamhällets resurser, som alltså inte utnyttjas på ett\r\nriktigt sätt. Det kommer att upprepas många\r\ngånger i dag och med olika formuleringar här i\r\ntalarstolen. Säkerligen finns där samma kända\r\növertygelse, nämligen att det just nu inte finns\r\nnågot som är så angeläget som just behovet av att\r\nrådande arbetslöshet bekämpas samt av att vi\r\nåterigen får en fungerande arbetsmarknad och\r\nkontroll över lågkonjunkturen.</pre><pre>Regeringen gör mycket kraftfulla satsningar för att\r\nmildra verkningarna av den nu så svåra\r\narbetslösheten. Ja, den är den svåraste som vi har\r\nhaft sedan mellankrigstiden. Man har valt\r\narbetslinjen som ledstjärna, som\r\narbetsmarknadsministern här säger. Dessutom är\r\navsikten att verkligen sträva efter att denna linje\r\nblir den rådande. Särskilt utsatta grupper --\r\nungdomar, arbetshandikappade, flyktingar och\r\ninvandrare nämns -- skall bli föremål för\r\nregeringens särskilda omsorg. Det är bra. Man\r\nsatsar kraftfullt på särskilda\r\narbetsmarknadspolitiska åtgärder. Främst gäller\r\ndet lönebidragen. Summan för dessa ökas med 790\r\nmiljoner till 6,2 miljarder i årets\r\nbudgetproposition. Arbetsmarknadsverket får\r\ndessutom ett medelstillskott om 275 miljoner redan\r\ni år för att det med lönebidrag skall vara möjligt att\r\nåstadkomma att fler arbetshandikappade kommer i\r\narbete. Det är tänkt att medlen skall räcka till 2 500\r\narbetshandikappade. Så långt är väl allt gott och\r\nväl.</pre><pre>Nu återstår det för företag och förvaltningar att på\r\nbästa sätt se till att det kan åstadkommas som\r\nregeringen avser, nämligen att fler\r\narbetshandikappade kommer i arbete.</pre><pre>Vi i Sverige är alldeles överens om att den\r\nmålsättningen skall gälla. Formuleringarna har\r\nvarierat alltsedan 70-talet, då begreppen full\r\nsysselsättning och arbete åt alla först myntades. Nu\r\ntalar man om det goda arbetet åt alla. Och det här\r\när väl bra. Det innebär ju att alla människor i\r\ngrunden har rätt till ett arbete -- oavsett\r\nförutsättningar eller förväntningar eller om man är\r\ni behov av stödinsatser av varierande omfattning.</pre><pre>De målsättningar och ambitioner som det här talas\r\nom är goda. Men många människor som har ett\r\nhandikapp saknar fortfarande jobb. Kön med s.k.\r\nkvarstående sökande med någon form av\r\nhandikapp vid landets arbetsförmedlingar har\r\nunder de senaste åtta nio åren konstant omfattat\r\n30 000 människor. Det antalet har inte på något sätt\r\nförändrats, trots att det har varit högkonjunktur.</pre><pre>Det finns människor som har svåra\r\nfunktionshinder, och dessa personer är många.\r\nInom dessa grupper har man inte någon möjlighet --\r\noberoende av om det är högkonjunktur eller\r\nlågkonjunktur -- att få arbete eller sysselsättning\r\nvid sidan av arbetsmarknaden. Den frågan har\r\ntagits upp i olika handikapputredningar ända sedan\r\nbörjan av 80-talet. Frågan har diskuterats i\r\nhandikapporganisationerna, och många uttalanden\r\nhar gjorts i detta sammanhang. Vi i den nu aktuella\r\nhandikapputredningen har gjort en kartläggning\r\ndär vi presenterar siffror som väl vid det här laget\r\när kända. Tre av fyra handikappade med svåra\r\nfunktionshinder saknar arbete och sysselsättning\r\nutanför hemmet. Det rör sig om hela 72 %.</pre><pre>Arbetet är en del av människans värdighet. Har\r\nman inte ett arbete känner man sig utanför,\r\nmindervärdig och uppgiven. Det kan leda till svåra\r\ndepressioner. Man känner ett allmänt\r\ntillkortakommande. I det nuvarande\r\narbetsmarknadsläget är det mycket stor risk att\r\ndessa människor hamnar mycket långt bak i\r\narbetslöshetskön. Man ger upp, man bryr sig inte\r\nom att anmäla sig. Det är t.ex. anmärkningsvärt att\r\nbara 3 % av de utvecklingsstörda finns registrerade\r\nsom arbetssökande.</pre><pre>Därför säger regeringen i budgetpropositionen att\r\nman särskilt måste beakta detta nu, när man har så\r\nmycket bekymmer och så svåra problem med att få\r\nungdomar, invandrare, flyktingar och andra\r\nvarslade och uppsagda att få ett jobb, så att man\r\ninte glömmer de handikappade. Man måste ta till\r\nsärskilda lösningar, nya idéer.</pre><pre>Det har visat sig att om man gör särskilda insatser --\r\nman har i Kalmar, som jag kommer från, haft ett\r\nprojekt som heter Arbete åt unga handikappade --\r\nmed kunnande, personligt engagemang, stöd, litet\r\nuppfinningsrikedom och litet flexibilitet, kan man\r\nuppnå att en ung människa, som tidigare var ett\r\nvårdfall, blir en människa med självaktning, som\r\nhar ett jobb och inte bara är en som kvitterar ut sin\r\npension.</pre><pre>Det finns många orosmoln på himlen framöver.\r\nSolidariteten kommer att sättas på mycket hårda\r\nprov, vill jag säga. Det är en helt förändrad\r\nsituation. Det regeringen gör nu är därför\r\nnaturligtvis mycket viktigt. Men vi kommer också\r\natt i handkapputredningens slutbetänkande, som\r\npresenteras i maj, att ge många förslag för att\r\nutveckla och öppna vägar till arbetslivet för\r\npersoner med funktionsnedsättningar.</pre><pre>Skall vi mena någonting med jämlikhet, solidaritet\r\noch full delaktighet, som vi säger i våra festtal,\r\nmåste den generella välfärden, som vi i centern\r\ntalar så mycket om, med grundtrygghet, där arbetet\r\ningår som en viktig del, gälla alla människor,\r\ndäribland också de handikappade var i landet man\r\nän bor.</pre><pre>Anf. 24  BENGT-OLA RYTTAR (s):</pre><pre>Herr talman! Dalarna och Gävleborg har nu den\r\nhögsta öppna arbetslösheten i landet.\r\nByggarbetslösheten är också den högsta i landet. I\r\nGävleborg är över 30 % av byggnadsarbetarna utan\r\narbete. I Dalarna mer än 26 %. Utstämplingen har\r\nnu börjat för de här människorna.</pre><pre>Visst skulle vi ha fått en nedgång i byggandet även\r\nom vi hade haft en socialdemokratisk regering. Det\r\nligger liksom i själva konjunkturen.</pre><pre>Men det som har skett nu är varken mer eller\r\nmindre än ett attentat mot byggbranschen. Jag vet\r\ninte om det som har skett har gjorts med berått mod\r\neller om det är på grund av inkompetens i\r\nregeringen. Faktum kvarstår, den förda politiken är\r\nkatastrofal för byggbranschen.</pre><pre>Nog begriper väl Börje Hörnlund och hans kollegor\r\natt det blir tvärstopp i byggandet när man i början\r\nav en lågkonjunktur</pre><pre>-- skapar kaos i bostadsfinansieringen, och de enda\r\nsäkra signaler som marknaden får är att det\r\nkommer att bli dyrare att bo,</pre><pre>-- tar bort två tredjedelar av investeringsbidraget,\r\ndet blir alltså 6,2 % dyrare att bygga bostäder,</pre><pre>-- försämrar ROT-lånen,</pre><pre>-- skänker de 300 miljoner som den\r\nsocialdemokratiska regeringen avsatte för att\r\nreparera skolor till dem som redan har -- det är vad\r\nden borgerliga majoriteten i Sveriges riksdag gör --,</pre><pre>-- låter stödet till ungdomsboendet gå samma väg\r\noch</pre><pre>-- avskaffar det statliga stödet för att sanera\r\nbostäder från fukt och mögel.</pre><pre>Herr talman! Hur skulle det kunna gå annat än\r\nkäpprätt åt skogen för en bransch som utsätts för en\r\nsådan behandling.</pre><pre>Börje Hörnlund talade väl om ungdomarnas\r\nsituation på arbetsmarknaden. Tittar man på\r\nbyggbranschen ser man att det är något mycket\r\nförfärligt som händer. Här slås flera årskullar ut.\r\nDet är först de som förlorar jobbet och sedan är det\r\nde som får byggutbildning men som inte kan\r\nfullfölja sin utbildning utan går förlorade för\r\nbranschen.</pre><pre>Korparna pratar även i den här lågkonjunkturen\r\nom att Sverige är färdigbyggt. Det sade man under\r\nden förra lågkonjunkturen också. Men det visade\r\nsig att de hade fel, och de har fel i dag också.</pre><pre>Det är ett stort ansvar som regeringen har i den här\r\nfrågan. Men man försöker att dra sig undan det\r\nansvaret genom att splittra bygg- och\r\nbostadsfrågorna på 7--8 departement. Men jag\r\nlovar en sak. Det är att regeringen inte kommer att\r\nfå en lugn stund förrän man bedriver en politik som\r\nlåter människor bo bra till rimliga kostnader, gå i\r\nskolor som är trivsamma och bra och bygger det\r\nsom krävs för bra offentlig service. Då finns det\r\njobb i byggbranschen och i en mängd andra företag.</pre><pre>Det är inte bara byggbranschen som drabbas.\r\nKringverksamheten i träindustri, verkstadsindustri\r\noch åkerinäring drabbas också hårt.</pre><pre>För träindustrin är detta förödande, och det är en\r\nindustri som oftast ligger i glesbygd. Det är också\r\nmycket beklagligt att träindustrikapacitet och\r\nkunnande slås ut, speciellt med tanke på att det är\r\nen industrisektor som har ganska goda\r\nförutsättningar på den framtida EG-marknaden.</pre><pre>Carl Bildt klagade i början av den här debatten\r\növer att vi socialdemokrater inte nämner\r\nindustrikrisen, utan bara byggkrisen. Vi står\r\nsjälvfallet inte tomhänta när det gäller\r\nindustrifrågor. Men det är också en självklarhet att\r\ndet som är mest akut nu är byggkrisen. Det är den\r\nsom regering och riksdag snabbt kan påverka.\r\nDärigenom förbättrar man också företagsmiljön för\r\nandra industrier.</pre><pre>I dag är två tredjedelar av de arbetslösa i Dalarna\r\nmän. Men med den politik som regeringen bedriver\r\nkommer kvinnorna att drabbas i nästa steg, när den\r\noffentliga sektorn rustas ner.</pre><pre>Ett problem som är akut är att 80 % av de\r\ndeltidsarbetslösa är kvinnor. Så får det självfallet\r\ninte vara. Vi socialdemokrater på Dalabänken har\r\nföreslagit att deltidsarbetande skall ha laglig rätt till\r\nförtur till heltidsarbete när tillfälle ges. Skall vi\r\nklara kvinnors arbete i framtiden, krävs det en stark\r\noffentlig sektor och stopp för deltidseländet. Detta\r\ngäller inte minst i glesbygd.</pre><pre>För att ett skogslän som Dalarna skall kunna hävda\r\nsig, krävs det bl.a. att vår utbildningsnivå\r\nförbättras. För att klara det måste alla\r\nutbildningsresurser utnyttjas maximalt.</pre><pre>Regeringens angrepp på komvux, folkbildning och\r\nfolkhögskolor måste stoppas. Statsmakterna måste\r\nförhindra nedbantningen av Skogshögskolan i\r\nGarpenberg.</pre><pre>Anf. 25  ELVER JONSSON (fp) replik:</pre><pre>Herr talman! Även om Bengt-Ola Ryttar fick\r\navbryta sitt anförande för att taletiden var ute, var\r\ndet ingen dålig salva han gav regeringen när han\r\nsade att det var attentat på gång. Han undrade om\r\ndet sker med berått mod.</pre><pre>Det attentat som Bengt-Ola Ryttar talar om är i så\r\nfall iscensatt av den socialdemokratiska, nyss\r\navgångna, regeringen. Det var ju då som\r\narbetslösheten sköt fart, på hösten 1990. Den har\r\naccelererat sedan dess. Frågan borde inte vara om\r\ndet är den nuvarande regeringen som har satt i gång\r\nden nuvarande svåra situationen, utan problemet\r\när ju hur vi skall hejda den mycket svåra\r\narbetslösheten, vars ökande har varit förhärskande\r\nunder de senaste 18--20 månaderna.</pre><pre>Bengt-Ola Ryttar sade att vi nu måste se till att vi\r\nkan bo bra. Vid bostadsutskottets och\r\narbetsmarknadsutskottets utfrågning nyligen\r\nkonstaterade boverket och byggparterna att\r\nsvenskar bor bäst i världen. Det är möjligt att vi\r\nskall försöka få standardlyft, men vi kanske inte\r\nskall göra det då vi har ekonomisk kris.</pre><pre>Bengt-Ola Ryttar talar om problem i skolorna. Det\r\när, som jag sade tidigare, ett angeläget objekt att ta\r\nitu med skolbyggnaderna. Skolorna har ju inte\r\nblivit dåliga under en natt, utan här är det fråga om\r\nflera års, för att inte säga decenniers,\r\nförsummelser. De behöver i och för sig rättas till.\r\nMen det har inte så mycket med regeringsskifte att\r\ngöra.</pre><pre>Det skulle vara intressant att höra vad Bengt-Ola\r\nRyttar, i övrigt mycket kunnig i byggbranschen,\r\ntycker att vi skall göra för att komma till rätta med\r\nden byråkrati och den tröga administration som gör\r\natt det tar åtta till tolv månader innan färdiga\r\nprojekt, med pengar beviljade, kan komma i gång.\r\nDär tror jag att det behövs gemensamma tag. Jag\r\nför min del skulle vilja uppmana regeringen att se\r\növer bestämmelserna så att vi radikalt kan snabba\r\nupp hanteringen.</pre><pre>Anf. 26  BENGT-OLA RYTTAR (s) replik:</pre><pre>Herr talman! Jag får tacka Elver Jonsson för att han\r\ngav mig möjlighet att komma tillbaka i debatten.</pre><pre>Beträffande byggkrisen måste jag säga att de\r\nförsämringar i förutsättningarna för byggandet som\r\nregeringen genomfört naturligtvis har effekt. När\r\nman lämnar bostadsfinansieringen helt öppen\r\nunder väldigt lång tid, innebär det att människor\r\ninte bestämmer sig för att bygga en villa. Det är den\r\nstörsta affär som de flesta människor gör i sitt liv.\r\nDå vill man veta vilka regler som gäller.</pre><pre>Vi har i min hemkommun en husfabrik. På måndag\r\nhar ägarna kallat till en stor presskonferens. Jag\r\nfruktar att det budskap som då kommer är att\r\nfabriken skall läggas ned. Det är en bra fabrik, med\r\ngod kapacitet, stort kunnande och bra hus, men den\r\nslås nu förmodligen ut. Jag ger regeringen ansvaret\r\nför detta, om det nu går så illa som jag befarar.</pre><pre>I sitt huvudanförande sade Elver Jonsson att det\r\ninte finns några tulipanarosor. Men inom\r\nbyggbranschen har regeringen gått fram med lie i\r\ntulipanarosrabatten. Men vi har några lökar kvar,\r\noch dem har vi redovisat i våra motioner till\r\nriksdagen. Antas de har vi ändå en chans att få en\r\nvändning i denna mycket beklagliga utveckling.</pre><pre>Elver Jonsson har alldeles rätt i att problemen i\r\nskolorna inte uppstått under de månader som de\r\nborgerliga regerat. Men vi socialdemokrater tar ett\r\nansvar för att reparera skolorna, och det gör inte\r\nregeringen.</pre><pre>Det är inte alltid bara byråkratin som är ett hinder\r\nför att få i gång byggen, utan det handlar mycket\r\nom projektering. Jag vet inte vad som är felet i de\r\nenskilda fall som Elver Jonsson talar om, men jag\r\nmåste säga att vi har gjort åtskilligt för att minska\r\nbyråkratin. Där finns också inslag som handlar om\r\nrättssäkerhet och människors möjlighet att yttra sig\r\növer planer, överklaga osv., vilket är kostsamt och\r\nmånga gånger väldigt opraktiskt men ändå viktiga\r\nrättigheter för svenska medborgare.</pre><pre>Anf. 27  ELVER JONSSON (fp) replik:</pre><pre>Jag hyste vissa förhoppningar om att Bengt-Ola\r\nRyttar skulle ha något konstruktivt att komma\r\nmed, men när det bara var den socialdemokratiska\r\nmotionen blir jag desillusionerad. Vad som där lyfts\r\nfram är ju bara möjligheter till skatteökningar.\r\nSkattehöjningarnas väg har visat sig inte vara\r\nmöjlig. Den tredje vägens politik är ett\r\npraktexempel på hur det kan gå när man enbart\r\nförlitar sig till ett relativt stort uttag av skatter och\r\nkör alltmer i offentlig regi.</pre><pre>När Bengt-Ola Ryttar nu ställer regeringen till\r\nsvars för det han fruktar skall sägas i\r\npresskonferensen på måndag i hans hemlän är det\r\nfaktiskt att rikta pilarna åt fel håll. Om det inträffar\r\nnågot tragiskt, är det förmodligen frukten av den\r\ntredje vägens politik. Det ansvaret kan inte\r\nsocialdemokraterna glida ur genom att hänvisa till\r\natt en eller annan regeländring införts i systemet.</pre><pre>Låt oss konstatera att svensk bostadspolitik är ett\r\nav de områden -- möjligen finns det fler -- som\r\nradikalt misslyckats. Därför måste vi lägga om\r\npolitiken på det området.</pre><pre>Till slut vill jag upprepa: Här finns en chans för\r\nkommuner, landsting och andra byggare att handla\r\nupp utomordentligt billigt. Skulle vi dessutom ha en\r\nså smidig administration att man omedelbart kunde\r\nbörja byggandet, skulle det vara det största lyftet\r\nför byggandet och hjälpa byggnadsarbetare att få\r\nmeningsfulla jobb.</pre><pre>Anf. 28  BENGT-OLA RYTTAR (s) replik:</pre><pre>Herr talman! Jag hör att Elver Jonsson inte har läst\r\nden socialdemokratiska partimotionen, som\r\nhandlar om arbetsmarknadsfrågor och byggande.\r\nDär redovisas en rad konstruktiva förslag, väl\r\nprövade under många år, och som naturligtvis\r\nockså har en mycket bra effekt på byggmarknaden.\r\nJag tror i och för sig inte att vi kan undanröja\r\narbetslösheten inom byggbranschen helt och hållet,\r\nför den blev för stor under högkonjunkturåren.\r\nMen jag vill ändå påminna om det förhållandet att\r\nden socialdemokratiska regeringen fram till valet\r\nsatt i minoritet. När det handlade om obekväma\r\nåtstramningar från regeringens sida, fanns inte det\r\npolitiska modet hos oppositionen. Visserligen\r\nställde folkpartiet upp i en del sammanhang, det\r\nskall jag erkänna, men inte fullt ut. Vi borde ha\r\nhjälpts åt mer därvidlag.</pre><pre>Det är väldigt populärt att klanka på svensk\r\nbostadspolitik. Den kostar för mycket för\r\nstatskassan, det gör den. Men i våra förslag ingår\r\nockså förslag om räntelån. Det innebär en mindre\r\nbelastning på statskassan och en vettigare\r\nkostnadsbild för människorna över tiden.\r\nResultatet av den svenska bostadspolitiken är ändå\r\natt vi har världens bästa ytstandard, vi har världens\r\nbästa fördelning av denna ytstandard över\r\nbefolkningen. Det är ett mycket gott betyg.</pre><pre>Elver Jonsson säger att kommunerna nu bör bygga.\r\nDe kommuner som har ekonomiska möjligheter\r\ngör det också. Men det är väldigt få kommuner som\r\nhar råd. Regeringens förslag med indragningar av\r\npengar från kommunerna innebär att det blir\r\nomöjligt för kommunerna. Här måste regering och\r\nriksdag ta ansvar och se till att det finns de resurser\r\nsom krävs för att få i gång nödvändigt och väsentligt\r\nbyggande. Det finns en mängd objekt, och vi skall\r\nbygga. Det är en rätt för det svenska folket.</pre><pre>Anf. 29  SINIKKA BOHLIN (s):</pre><pre>Herr talman! Enligt en alldeles färsk undersökning\r\nanser var fjärde ung människa att\r\narbetslöshetsfrågan är den viktigaste politiska\r\nfrågan näst efter miljöfrågorna. Jag tror att de flesta\r\nav oss under den senaste tiden mött dagens\r\nungdomar och fått höra sådana här uttalanden:\r\n''Jag har sökt uppemot 80 arbeten men inte fått\r\nnågot'' och ''Varför gick jag gymnasiet men ändå\r\ninte fick något arbete?'' Det är alldeles för ofta som\r\nvi hör dessa ord.</pre><pre>Lågkonjunkturen och arbetslösheten drabbar hela\r\nsamhället hårt, men som vanligt är det\r\nungdomsgrupperna som är de mest utsatta. Jag vill\r\nsom exempel ta upp ett län, som också Bengt-Ola\r\nRyttar omnämnde, nämligen Gävleborgs län, som\r\när välkänt inte bara för bocken, utan också för den\r\nhögsta arbetslösheten i landet, den högsta\r\nungdomsarbetslösheten, den högsta sjukfrånvaron\r\noch den lägsta utbildningsnivån i landet.</pre><pre>Arbetslösheten i Gävleborgs län ökar snabbare\r\nbland ungdomar. Redan för ett år sedan var det en\r\nförhållandevis hög arbetslöshet. För 20--24-åringar\r\ninnebär en fördubbling av arbetslösheten en ökning\r\nfrån 5 % till 10 %, medan det för 30--34-åringar\r\nbetyder en ökning från 2 % till 4 %. Siffror är inte\r\nallt, men de säger ändå ganska mycket när man ser\r\natt 40 % av samtliga arbetssökande är under 25 år.\r\nI höstas var 16,5 % av 18--19-åringarna i länet utan\r\narbete, och man beräknar att antalet ökar under\r\nvåren.</pre><pre>Om inget görs nu, kan det bli förödande\r\nkonsekvenser. Arbetslösa ungdomar är inte bara\r\nett kortsiktigt problem för dagen. De långsiktiga\r\nkonsekvenserna med utslagning,\r\nsocialbidragsberoende, missbruk m.m. leder ofta\r\ntill ännu allvarligare problem.</pre><pre>Herr talman! Arbetsmarknadspolitik är den\r\nviktigaste fördelningspolitiska åtgärden, dvs. att\r\nmed alla medel bekämpa arbetslösheten, speciellt\r\nbland ungdomar. Det är mycket viktigt att i den\r\nrådande situationen söka nya vägar där t.ex.\r\nmyndigheter, näringsliv, folkrörelser och enskilda\r\nkan samverka i denna för välfärdssamhället så\r\nviktiga fråga.</pre><pre>Arbetsmarknadspolitik innefattar också\r\nregionalpolitik. Det är viktigt att regeringen i dessa\r\nhårda tider inte glömmer bort grunderna i\r\nregionalpolitikens mål: att skapa fungerande\r\nregioner i ekonomiskt, socialt och kulturellt\r\navseende. Därför känner jag besvikelse efter\r\ngårdagens information om de infrastrukturella\r\nåtgärderna. Först skulle det satsas åtta miljarder,\r\noch sedan blev det fyra miljarder, men vi vet\r\nfortfarande inte vilka åtgärder det handlar om och\r\nvar de skall sättas in. Är det tillväxtregionerna som\r\nskall stödjas, eller är det de regioner som i dag\r\nbehöver medel som skall få del av stödet?</pre><pre>Arbetsmarknaden och marknaden som sådan är\r\nganska föränderlig. De olika regionernas behov är\r\nväldigt skiftande. Därför är det viktigt att man\r\nockså börjar diskutera länsstyrelsernas roll och\r\nderas möjligheter att fördela de\r\narbetsmarknadspolitiska medlen.</pre><pre>Enligt uppgifter i tidningen häromdagen skall man\r\nförsöka skapa nya typer av inskolningsplatser.\r\nVisserligen finns det mycket substans i det\r\nförslaget, men i dag finns det redan\r\ninskolningsplatser som arbetssgivaren får en\r\nkostnadsersättning för. Jag tror dock inte att det är\r\nden bästa vägen att gå. Företagen har egentligen\r\ninte någon efterfrågan på ny arbetskraft.</pre><pre>I dag behövs det, speciellt i Gävleborg med den\r\nmycket svåra situation som där råder, såväl\r\nkortsiktiga som långiktiga åtgärder. För att\r\nkortsiktigt hjälpa ungdomarna så att de kan stanna\r\nkvar i länet är det viktigt att de\r\narbetsmarknadspolitiska insatserna i länet ökar,\r\nt.ex. resurser till jobbskaparprojekt, som har\r\nupplevts mycket positivt av ungdomar och även gett\r\nmånga ett arbete. Dessutom bör man genomföra\r\ndet planerade tredje gymnasieåret och avstå från\r\nnedskärningarna i vuxenutbildningen. Men\r\nkostnaderna skall absolut inte täckas av\r\narbetsmarknadspengarna.</pre><pre>Herr talman! Utbildning är en investering inför\r\nframtiden. Dessutom är utbildning mycket billigare\r\nän arbetslöshetsunderstöd, inskolningsplats eller\r\nAMS-utbildning.</pre><pre>Det är kanske också dags att ge Gävleborgs län\r\nmöjlighet att litet friare utnyttja ordinarie\r\narbetsmarknadspolitiska resurser. Ge oss en\r\nmöjlighet att prova att använda 10 % av medlen till\r\nde ungdomar som behöver det. Visa att våra\r\nungdomar behövs i Gävleborg! Vi har skickat\r\nmånga ungdomar till storstadsregionerna, men nu\r\nhar vi inte råd att skicka flera. Visa att ungdomarna\r\nfinns, och att de är någonting att satsa på!</pre><pre>Anf. 30  MARTIN NILSSON (s):</pre><pre>Herr talman! När man diskuterar arbetslösheten\r\ntenderar debatten att handla om siffror och krontal.\r\nMan kan lätt konstatera hur många tusentals\r\nmänniskor som går utan arbete. I statistiken kan\r\nman se hur många av dessa människor som är\r\nlångtidsarbetslösa och att en stor del av dessa utgörs\r\nav ungdomar, kvinnor och invandrare.</pre><pre>Bakom siffrorna döljer sig de facto individer, vilkas\r\nlivskvalitet på många sätt försämrats av\r\narbetslösheten. Det är utan tvivel en av samhällets\r\nuppgifter att skapa förutsättningar för människor\r\natt kunna försörja sig själva. Det uppstår dock\r\nproblem när vi här i riksdagen skall försöka vidta de\r\nåtgärder som leder till att människor får jobb.</pre><pre>Den ekonomiska politik som nu måste föras skall\r\nstimulera efterfrågan. Det är just det som är\r\nproblemet. Efterfrågan är för liten. I dag för\r\nregeringen en politik som syftar till att öka utbudet,\r\nsamtidigt som det egentligen inte finns någon\r\nefterfrågan. Men frågan om vem som skall köpa\r\nvåra varor löser man inte genom sänkta skatter för\r\nföretagen eller för höginkomsttagarna. I ett sådant\r\nläge måste den ekonomiska politiken vara inriktad\r\njust på att stimulera efterfrågan på samma sätt som\r\ndet i en högkonjunktur gäller att dämpa den.</pre><pre>Som kommentar från de borgerliga sade Börje\r\nHörnlund: Titta tillbaka på 80-talet! Det var inte\r\nsärskilt framgångsrikt.</pre><pre>Nej, det var det kanske inte i alla avseenden. Vi\r\nsocialdemokrater lyckades inte alltid att dämpa\r\nefterfrågan på det sätt som vi önskade, bl.a. därför\r\natt det ibland inte gick att skapa majoritet i\r\nkammaren. Medan socialdemokraterna under 80-\r\ntalets regeringsinnehav faktiskt hade en vilja och en\r\ninsikt om problemet, har inte dagens regering den\r\ninsikten, att efterfrågan måste öka.</pre><pre>Därför blir det så förödande när den borgerliga\r\nregeringen väljer att skära ner kommunernas\r\nstatsbidrag, när man säger sig vilja minska\r\nbostadssubventionerna och när man i stället för att\r\nsatsa på offentliga jobb lägger resurserna på\r\nskattesänkningar för höginkomsttagare.</pre><pre>Det finns en klar linje i regeringens politik.\r\nOtillräckliga satsningar på\r\narbetsmarknadspolitiken, neddragning av\r\nvuxenutbildning och gymnasieskolans tredje år\r\nsamt borttagandet av delpensionen är bara\r\nytterligare exempel på en politik som ökar\r\narbetslösheten, vilket förhoppningsvis kommer att\r\nleda till lägre inflation. Nu börjar regeringen alltså,\r\nom än i små steg, röra sig i den riktning som så utan\r\nframgång under 80-talet prövades i både Thatchers\r\nStorbritannien och Reagans USA. Det är kanske\r\ninte helt utan anledning som en av regeringens\r\nmedlemmar redan har fått öknamnet ''Reagan''.</pre><pre>Den politik som förs är en katastrof för landet, men\r\nockså för vissa grupper. Föregående talare var inne\r\npå ungdomar, och de finns fler grupper som är\r\ndrabbade. Också invandrare och kvinnor slås ut\r\nfrån arbetsmarknaden.</pre><pre>Allt fler ungdomar ställs i dag utanför\r\narbetsmarknaden. Även om Börje Hörnlund valde\r\natt tala tyst om saken, är ändå budskapet från\r\nregeringen: Ni har det för bra! Ni behöver\r\nlönesänkningar.</pre><pre>När regeringen vill införa ungdomslöner under\r\nolika begrepp såsom ''lärlingslöner'' eller\r\n''utbildningsbidrag'', vet den något som vi andra\r\ninte vet. Redan i dag har ju ungdomar svårt att få\r\njobb på de inskolningsplatser som staten nu\r\nsubventionerar.</pre><pre>Varför skulle då ungdomslöner leda till fler\r\narbetstillfällen? Varför är ungdomars arbete\r\nmindre värt än andras arbete? Det skulle kanske\r\nbehövas speciella kvinnolöner och invandrarlöner?\r\nRegeringen funderar kanske över speciella\r\nglesbygdslöner? Är det Börje Hörnlund som skall\r\nbestämma vilken löneutveckling vi skall ha här i\r\nlandet?</pre><pre>För oss socialdemokrater är principen om lika lön\r\nför lika arbete en självklarhet.</pre><pre>Förslaget om uppluckring av arbetsrättslagarna,\r\nanställningstryggheten, och den totala avsaknaden\r\nav förslag kring åtgärder för en ny\r\narbetsorganisation, gör att regeringens\r\narbetsmarknadspolitik ter sig totalt visionslös.</pre><pre>- Nu gäller det i stället att stimulera efterfrågan och\r\natt utöka möjligheterna för människor att vid\r\nlångkonjunktur få utbilda sig. Satsa på\r\nbreddutbildning och inte bara elitutbildning! Ge\r\nalla plats på gymnasieskolan, och inför det tredje\r\nåret på gymnasieskolan!</pre><pre>- Satsa på investeringar i infrastruktur. Investera i\r\nvägar, järnvägar och offentliga byggnader.</pre><pre>- Renovera bostadsbeståndet. De många\r\nmiljonprogramsområdena är i dag i desperat behov\r\nav upprustning.</pre><pre>- Skapa politiska beslut som rättar till\r\narbetsorganisationen så att människor får bättre\r\nmöjligheter att själva få vara med och ta ansvar och\r\npå det sättet öka produktiviteten.</pre><pre>Vi socialdemokrater kommer med dessa metoder\r\natt försöka motarbeta arbetslösheten. Vi hoppas att\r\nregeringen skall hjälpa till -- men ibland när man\r\nser den politik regeringen för blir man litet\r\ntveksam.</pre><pre></pre><pre>Anf. 31  ROLAND SUNDGREN (s):</pre><pre>Herr talman! Västmanland är ett län där\r\nsysselsättningsläget snabbt försämras. En av\r\nanledningarna är att Västmanland är det län som\r\nhar den högsta andelen industrisysselsatta. Länet\r\när, precis som Gävleborgs län, ett annat län med\r\nsvåra sysselsättningsproblem, ett utpräglat\r\nexportlän. Varsel om uppsägning har under 1991\r\nlagts för över 6 200 personer, vilket i procent av\r\nbefolkningen är högre än i något annat län i\r\nSverige. Dessutom är byggarbetslösheten mycket\r\nhög i Västmanland. Den beräknas under lång tid\r\nligga på ca 25 %.</pre><pre>För att förhindra en arbetslöshet på 6--7 % måste\r\nsnabba åtgärder vidtas. I det korta perspektivet\r\ngäller det att starta byggandet av Mälarbanan och\r\nE 18-sträckan Köping--Arboga samt viktiga delar\r\nav den s.k. räta linjen Gävle--Västerås--\r\nNorrköping. Med det besked\r\nkommunikationsministern lämnade i går, bör dessa\r\nbyggen kunna starta omgående. För regeringen\r\ngäller det också att nu fatta beslut om att ge\r\nbyggnadsstyrelsen bemyndigande att få förhyra\r\nlokaler för högskolan på Gåsmyrevreten i Västerås,\r\nså att byggnation kan starta i september i år. Det är\r\nett projekt som skulle ge sysselsättning åt ca 10 %\r\nav de byggnadsarbetare som nu uppbär\r\narbetslöshetsersättning i länet, som ju är ett slöseri\r\nmed både människor och pengar. Dessutom ger\r\nvarje byggnadsarbetare sysselsättning åt 4--5\r\npersoner i andra branscher.</pre><pre>En investering som jag vill lyfta fram är den\r\n''bortglömda'' järnvägssträckan Eskilstuna--\r\nVästerås. Det är den näst Arlandabanan\r\nlönsammaste järnvägsinvesteringen i landet. Den\r\nskulle innebära en förkortning av restiden mellan\r\ndessa båda städer med ca 100 000 invånare till 17\r\nminuter. De båda städerna har en gemensam\r\nhögskola och skulle genom en sådan snabb\r\njärnvägsförbindelse bli en intressant industriregion\r\ni det inre av Mälardalen. Det skulle bli en sådan\r\nregion som man talar om i EG-sammanhang när det\r\ngäller att skapa goda förutsättningar för utveckling.</pre><pre>Redan nu bör planeringen börja för Sveriges sjätte\r\ntekniska högskola. I statens industriverks rapport\r\n1991:2, Långt kvar till kunskapssamhället, skriver\r\nSIND: ''För utveckling av nya produkter av\r\nhögteknologisk karaktär är framför allt andelen\r\nhögskoleutbildade intressant. Japan, USA och\r\nStorbritannien har en industristruktur med större\r\nandel högteknologisk produktion än vad Sverige\r\nhar. Dessa länder har också betydligt större andelar\r\nuniversitetsutbildade i industriföretagen. Sveriges\r\nutgångsläge för högteknologisk produktion är\r\ndärmed inte särskilt positiv.''</pre><pre>Av den internationella jämförelsen framgår att den\r\nsvenska industrin har bara omkring 5 %\r\nhögskoleutbildade jämfört med det dubbla eller\r\ntredubbla hos våra viktigaste konkurrentländer.</pre><pre>Detta har lett fram till att utredare på SIND,\r\nnuvarande NUTEK, kommit fram till att Sverige\r\nbehöver ytterligare en fullskalig högskola helst\r\ninnan år 2000. De har också ansett att denna\r\nhögskola bör ligga i Västerås. Det är för att\r\nVästmanland i dag har den i särklass högsta\r\nandelen tekniker utan att ha en stor högskola i\r\nlänet. Västmanland har 3,2 % tekniker och\r\nforskare i arbetskraften.</pre><pre>Denna högskola skall vara en effektiv länk mot\r\nandra tekniska högskolor ute i Europa, vilket den\r\nkan vara om den finns på en ort där det finns\r\nföretag med internationell bredd såsom ABB i\r\nVästerås.</pre><pre>Det tog 20 år från det jag väckte min första motion\r\nhär i riksdagen om Mälarbanan -- i år startar\r\nbyggandet av Mälarbanan. Det får inte ta lika lång\r\ntid för att Sveriges sjätte tekniska högskola i\r\nVästerås skall bli verklighet. Vi lever i en värld där\r\narbetskraftens utbildning blir alltmer avgörande för\r\nkonkurrenskraften och därmed för ett lands\r\nlevnadsstandard. Därför bör planeringen för denna\r\ntekniska högskola starta omgående.</pre><pre>Anf. 32  SIGRID BOLKÉUS (s):</pre><pre>Herr talman! För några veckor sedan var\r\nHälsingebocken på besök i Stockholm. Syftet med\r\nden stora manifestationen i Gävleborgs län den 18\r\njanuari och uppvaktningen hos regeringen dagen\r\ndärpå var och är att få gehör för de åtgärder vi i\r\nGävleborgs län anser är nödvändiga för att vrida\r\nutvecklingens klocka till rätt tid i Gävleborg. Vårt\r\nlän har landets största arbetslöshet.</pre><pre>Det finns trots allt en stark optimism, och det\r\narbetas för högtryck för att minska arbetslösheten.\r\nDet finns viktiga plusfaktorer som måste tas till\r\nvara, t.ex. yrkeskunnig arbetskraft, en befolkning\r\nsom är idé- och initiativrik, och länet kan erbjuda en\r\ngod livsmiljö. I regeringsförklaringen står att hela\r\nSverige skall leva -- och det förpliktigar.</pre><pre>Gävleborgs län har den största byggarbetslösheten\r\noch ungdomsarbetslösheten. Kvinnojobben\r\nminskar snabbt i omfattning, och det är redan ett\r\nstort kvinnounderskott. Att speciellt de unga\r\nkvinnorna flyttar beror bl.a. på den ensidiga\r\narbetsmarknaden. I flera av bruksorterna finns få\r\nkvinnojobb, och för medflyttande finns sällan\r\nnågot att erbjuda. Över 50 % av kvinnorna i\r\nGävleborg återfinns inom den offentliga sektorn,\r\noch det finns en stor oro för både jobben och\r\nkvaliteten på vård och omsorg när den borgerliga\r\nregeringen föreslår stora besparingar och minskade\r\nanslag till kommuner och landsting.\r\nFöräkringskassan minskar sin personal drastiskt,\r\noch flera lokala skattekontor har anställningsstopp.</pre><pre>Många kvinnor har arbetat inom statliga verk som\r\nt.ex. posten, televerket och vägverket, som i rask\r\ntakt flyttar stora delar av sin verksamhet från länet.\r\nNu är det tydligen den gyllene triangeln,\r\nStockholm--Uppsala--Göteborg--Malmö, som är\r\nvärd att satsa på. Visst är det angeläget att verk och\r\nmyndigheter effektiviserar sin verksamhet. Men\r\nsamtidigt måste, i enlighet med riksdagens beslut,\r\nhänsyn tas till de regionalpolitiska effekterna -- i\r\nsynnerhet när de drabbar ett län med landets högsta\r\narbetslöshet.</pre><pre>Om riksdagen röstar ja till förslaget om\r\nnedläggning av Hudiksvallsfängelset och Hälsinge\r\nregemente, I 14, innebär det en ytterligare\r\nåderlåtning av kvinnojobb.</pre><pre>I Stockholmsregionen arbetar ca 40 000 personer i\r\nstatliga verk och myndigheter. Med tanke på den\r\nutveckling som skett, bl.a. inom\r\ntelekommunikationsområdet, borde det i dag vara\r\nännu lättare att flytta ut statlig verksamhet. Det\r\nskulle betyda mycket för kvinnors arbetsmarknad i\r\nGävleborg och andra skogslän som behöver\r\narbetstillfällen inom tjänstesektorn. Vid\r\nlokalisering av nya myndigheter är det nödvändigt\r\natt pröva annan lokalisering än Stockholm. Den\r\nuppgiften hade den kommitté som skulle föreslå\r\nförläggningsort för folkhälsoinstitutet. Nu föreslås\r\nStockholm, fast Gävle är som klippt och skuret för\r\nden verksamheten. Det går inte att bara föreslå\r\nnedläggningar utan att erbjuda något annat i\r\nstället -- t.ex. i det län som bör ligga överst på\r\nregeringens prioriteringslista.</pre><pre>Tidigareläggningar av investeringar i järnvägar,\r\nvägar och byggprojekt måste till men löser inte allt.\r\nDet är mäns arbetsmarknad. Det behövs satsningar\r\nsom direkt bistår de arbetslösa kvinnorna. Fyra K,\r\nnämligen kvinnor, kunskap, kultur och\r\nkommunikationer, är grunden för en levande\r\nlandsbygd.</pre><pre>Herr talman! Jag vill ge regeringen ytterligare\r\nnågra förslag på åtgärder mot kvinnoarbetslösheten\r\noch kvinnounderskottet i skogslänen.</pre><pre>-Genomför den 3-åriga gymnasieutbildningen och\r\nskär inte ner anslagen till vuxenutbildning och\r\nfolkbildning! Ge forskningsresurser till\r\nhögskolorna och stimulera distansutbildningen. En\r\nabsolut nödvändig åtgärd för högskolan\r\nGävle/Sandviken är nybyggnad av lokaler.</pre><pre>-Satsa på kollektivtrafik och telekommunikationer!</pre><pre>-Skogslänen måste få sin del av satsningar på\r\nkulturområdet.</pre><pre>-Ge utvecklingsfonderna möjligheter att stödja\r\nkvinnor i glesbygd! I Gävleborg har vi särskilda\r\nresurspersoner som hjälper kvinnor att starta egna\r\nföretag. Det är ett framgångsrikt projekt som bör\r\nbli permanent.</pre><pre>-Det är bra att kvinnor uppmuntras till\r\notraditionella utbildningar, men arbetsgivarna\r\nbehöver också stimuleras till otraditionella\r\nanställningar.</pre><pre>-Inför ett flyttningsbidrag till kvinnor som vill\r\nåtervända till sin hembygd!</pre><pre>Herr talman! Vi har inte råd att mista fler kvinnor i\r\nGävleborg och andra skogslän.\r\nKvinnoarbetslösheten får inte hamna i marginalen\r\nnär åtgärder mot arbetslösheten diskuteras och\r\nförslag presenteras.</pre><pre>Jag beklagar att arbetsmarknadsministern har\r\nlämnat kammaren. Jag hade ett par angelägna\r\nfrågor.</pre><pre>Anf. 33  BERTIL MÅBRINK (v):</pre><pre>Herr talman! Det har talats mycket om tillståndet\r\nute i de olika länen, de långa köerna av arbetslösa\r\noch den desperata situation människor befinner sig\r\ni. Jag bor i ett län som är mycket illa utsatt. Vi har\r\narbetslöshetssiffror som närmar sig 6 %. Som både\r\nSinikka Bohlin och Sigrid Bolkéus har visat är det\r\nkvinnor och ungdomar som befinner sig i en mycket\r\nsvår situation. Det är alltid de som i ett län med\r\nGävleborgs näringslivsstruktur först får ställa sig i\r\nkön med arbetslösa.</pre><pre>En berättigad fråga är hur ett samhälle kan tolerera\r\natt människor skall vägras rätten till ett arbete. Vi\r\nhar så många behov som inte är tillgodosedda i vårt\r\nland och i vårt län. Vi har dessutom i Gävleborgs\r\nlän yrkeskunnig arbetskraft och en idé- och\r\ninitiativrik befolkning. Det är samhällsekonomiskt\r\nvansinne att inte ta till vara denna rikedom. Det\r\nsaknas inte projekt eller arbetsuppgifter i\r\nGävleborgs län.</pre><pre>Gävleborg är det län som har den högsta\r\narbetslösheten bland byggnadsarbetare samtidigt\r\nsom skolor och andra offentliga byggnader i länet\r\när i stort behov av upprustning.\r\nArbetsmarknadsministern -- han är inte här nu --\r\nhar sagt att byggnadsarbetarna är för många och att\r\nen stor del bör gå tillbaka till sina tidigare yrken. Så\r\nkan man också tro att arbetslöshet kan angripas.</pre><pre>Men till vilka arbeten skall byggnadsarbetarna i\r\nGävleborgs län återgå? Arbetsmarknadsministern\r\nborde så fort som möjligt åka upp till Gävle,\r\nSandviken, Söderhamn och Ljusdal och tala om till\r\nvilka arbeten de överflödiga byggnadsarbetarna\r\nskall återgå. Dessa arbeten finns inte! Förra året\r\nförlorade 5 000 människor sitt arbete i Gävleborg.\r\nYtterligare 3 000 kommer att förlora sina arbeten\r\ndetta år -- kanske ännu fler.</pre><pre>Gävleborg har besvärande flaskhalsar när det gäller\r\nvägar och järnvägar, som snarast måste åtgärdas,\r\nnågot som skulle skapa jobb. Viktigt är att man\r\nsätter i gång med de investereringar som är\r\nnödvändiga för att inom de närmaste åren\r\nförverkliga planerna på snabbtåg Stockholm--\r\nSundsvall.</pre><pre>Förbättringar av stambanan, i första hand sträckan\r\nOckelbo--Kilafors, skulle ge välbehövliga nya\r\narbeten, också för byggnadsarbetare. Ur många\r\nolika aspekter är det nödvändigt att en ombyggnad\r\nnu sker av E 4 Söderhamn--Hudiksvall.</pre><pre>En viktig del i en god arbetsmarknad är bra\r\ntelekommunikationer. Det är helt oacceptabelt att\r\nteleverket nu drar ner på sina investeringar, vilket\r\ndrabbar Norrland i första hand. Söderhamns\r\nkommun berövas genom dessa neddragningar en\r\ninvestering på 62 milj.kr. för 1992. Det var en\r\ninvestering i AXE-teknik som skulle göras, något\r\nsom i sin tur är en viktig lokaliseringsfaktor för\r\netablering av nya tjänsteföretag.</pre><pre>Samtliga riksdagsledamöter från Gävleborgs län\r\nhar gemensamt lämnat en motion till riksdagen,\r\nvilket i sig är historiskt. Det visar också på hurdan\r\nsituationen är i Gävleborgs län. Förutom det jag\r\nhar nämnt tas i motionen upp ytterligare konkreta\r\nförslag som, om de förverkligades, skulle betyda en\r\noffensiv arbetsmarknads- och näringspolitik för\r\nvårt län. Det handlar om forskning, utbildning och\r\nvidareförädling. Det handlar om utbyggnad av\r\nlänets högskola, om utlokalisering av\r\nfolkhälsoinstitutet eller delar av det, och också om\r\natt behålla Hälsingeregementet, m.fl. andra\r\nförslag.</pre><pre>Den förra regeringen missgynnade Gävleborgs län.\r\nFrågan är om denna regering tänker göra på samma\r\nsätt. Hitintills visar allt på att man är ännu mer\r\ndiskriminerande mot Gävleborgs län än vad som\r\nvarit fallet tidigare.</pre><pre>Jag tror inte att det är så fruktbart att ständigt, som\r\nen envis papegoja, beskylla den förra regeringen\r\neller Mona Sahlin. Nu har både Elver Jonsson och\r\narbetsmarknadsministern försvunnit. Herrarna har\r\nväl många andra uppgifter. Vad som har skett\r\ntidigare är en sak. Vad vi vill ha nu, från Gävleborgs\r\nlän, är konkreta besked om vad ni tänker göra.\r\nSluta upp med att skylla på det som har varit! Tala\r\nnu om vad ni själva vill göra!</pre><pre>Anf. 34  BRITT BOHLIN (s):</pre><pre>Herr talman! Jag vill först instämma i Berit\r\nAndnors, Björn Kaalings m.fl. kloka ord om\r\nkvinnors möjligheter till arbete.</pre><pre>Jag hade ursprungligen inte tänkt delta i denna\r\nallmänpolitiska debatt. Vi socialdemokrater i\r\nÄlvsborgs län har i flera olika motioner pekat på\r\nhur besvärlig arbetsmarknadssituationen är i\r\nDalsland och framfört krav på olika beslut som vi\r\nanser borde fattas här i riksdagen och som på ett\r\navgörande sätt skulle kunna förbättra situationen.\r\nSedan dessa motioner väcktes har regeringen fattat\r\nen del beslut som gör det påkallat att reagera, här i\r\ndag.</pre><pre>Den attityd som råder i alla branscher i dag är att\r\ninga investeringar kan komma i fråga, vare sig i\r\nmaskiner, utrustning eller personalens\r\nkompetensutveckling. Vad man vill göra nu är att\r\növervintra och inget annat. Alltihop är delvis en\r\nföljd av en internationell lågkonjunktur. Men det är\r\nockså en direkt följd av en regerings konkreta\r\nbudskap om idiotstopp överallt. Det gäller\r\nbyggsektorn och flera andra branscher.</pre><pre>Arbetet med att stärka och utveckla det svenska\r\nnäringslivet måste ses i ett bredare perspektiv.\r\nMånga olika insatser inom olika områden på olika\r\nnivåer samverkar för att skapa gynnsamma\r\ntillväxtbetingelser. Det gäller inte minst offensiva\r\nsatsningar på teknisk forskning och utveckling. Till\r\ndet som är viktigt hör också en positiv utveckling\r\nför utbildning, kapitalförsörjning, infrastruktur och\r\navreglering på många områden.  &gt; bElver Jonsson\r\ntog upp ett exempel från Älvsborgs län där han\r\nkrävde att i den mån det går att hantera\r\nbeslutsprocessen snabbt, måste också beredskapen\r\nute i länen fungera tillfredsställande så att man\r\nsnabbt kan komma i gång med de arbeten som vi\r\nkan få fram. Jag håller med Elver Jonsson om detta\r\nfullt ut.</pre><pre>Men det finns en annan del i detta också. Det är\r\nregeringens möjligheter att snabbt fatta beslut. De\r\när inte alltid så övertygande. Under ganska många\r\når har vi nu fram och tillbaka utrett hur Norge--\r\nVänerlänkens sträckning skall se ut. Dessa\r\nutredningar är nog så omfattande. På grundval av\r\ndessa utredningar har banverket kunnat ta ställning\r\ntill hur den här järnvägen skall dras.</pre><pre>Vad den nya regeringen nu gör är att omedelbart\r\ntillsätta en utredare som skall utreda huruvida de\r\ngamla utredningarna är bra nog. Det är helt\r\nopåkallat och dessutom mycket olyckligt eftersom\r\nvi behöver sätta i gång med detta järnvägsbygge\r\nnu.Det finns flera viktiga delprojekt som skulle\r\nvara oändligt värdefulla för oss i Dalsland i denna\r\nsvåra arbetsmarknadssituation.</pre><pre>En annan fråga där regeringen gör på samma sätt\r\ngäller Vänersjöfarten. Ulf Adelsohn har nyligen\r\nlagt fram en utredning om hur Vänersjöfarten\r\nskulle kunna utvecklas och vara en bra stimulans\r\nför och en viktig del av infrastrukturen i Dalsland.\r\nDär säger regeringen nu att man vill göra en ny\r\nutredning. Vi menar att den utredningen kan syfta\r\ntill att lyfta över godstrafiken från Vänern till\r\njärnväg och väg. Det vore naturligtvis helt\r\nförödande ur många olika synpunkter, inte minst\r\nför miljön. Det talas om 180 000 nya långtradarlass\r\npå våra vägar. Det vore ett förödande beslut.</pre><pre>Andra saker som berör oss kraftigt är de statliga\r\nbolagen och de bolagiserade verksamheterna. Där\r\nhar vi upplevt att trots att riksdagen tagit beslut om\r\natt regionalpolitiska hänsyn skall råda och att de\r\nskall hanteras varsamt, gör man det ändå inte. Ett\r\nlysande exempel på detta är TGOJ:s verkstad i\r\nÅmål, när man trots det uttalade önskemålet från\r\nkommunikationsministern, tar arbete från Åmål\r\noch lägger på andra orter. Det måste man se över.</pre><pre>Allt detta och många andra exempel mynnar ut i en\r\nfortsatt katastrofal arbetsmarknadssituation som\r\nregeringens lilla städgumma,\r\narbetsmarknadsministern, skall göra sitt bästa för\r\natt lindra effekterna av. Det är inget fel på att vara\r\nstädgumma, Men det är en hopplös situation för\r\nBörje Hörnlund om han ensam skall upprätthålla\r\narbetslinjen. Han måste naturligtvis se till att alla i\r\nregeringen hjälper till med detta. Någon måste ju\r\nta ansvar för att se till helheten. Vad kostar\r\narbetslösheten mänskligt och samhällsekonomiskt?</pre><pre>När det gäller Dalsland har vi i våra motioner krävt\r\natt regeringen noga skall se över om det inte är dags\r\natt placera de två återstående\r\nDalslandskommunerna i stödområde två nu. Jag är\r\nmedveten om att hela Sverige snart måste placeras\r\ni stödområde, men jag vill ändå lyfta fram den\r\nfrågan. Vi tycker att det är viktigt att se Dalsland\r\nsom en likvärdig och sammanhållen region.</pre><pre>När det sedan gäller Börje Hörnlunds tal om\r\nåtgärder för ungdomar vill jag säga att han har\r\npratat länge nu. Det är bra om han nu äntligen\r\nkommer med ett konkret förslag. Men se till att\r\nungdomarna inte blir ett bihang på\r\narbetsmarknaden! De skall också kunna leva på sin\r\nlön.</pre><pre>Slutligen talar arbetsmarknadsministern om vådan\r\nav att ge fel medicin. Det är naturligtvis mycket\r\nallvarligt, men än värre är att inte göra något alls.\r\nPatienten, i det här fallet arbetsmarknaden i\r\nSverige, förlamas. Sluta utreda, fatta beslut!</pre><pre>I detta anförande instämde Ingvar Johnsson (s).</pre><pre>Anf. 35  INES UUSMANN (s):</pre><pre>Herr talman! Vad skall man säga när det är tredje\r\ndagen av debatten och alla slutat lyssna? Den\r\nregion jag vill tala om är i alla fall på många sätt en\r\nmycket viktig region i Sverige. De människor som\r\nbor i Stockholmsregionen är också värda att tala om\r\ni en riksdagsdebatt. Det är därför som jag står här\r\nnu.</pre><pre>Hjalmar Mehr var en riktig gammaldags\r\nkommunalman i Stockholm. Han myntade ett\r\nuttryck som kan vara värt att påminna om här i\r\nkammaren i dag. Han sade att stockholmare är\r\nockså människor, även om de är många.\r\nStockholmare är också människor, och under de 24\r\når jag bott i Stockholms län har jag kommit att\r\nvärdera mitt län och mina medlänsbor lika högt som\r\njag tror att värmlänningarna eller hälsingarna gör\r\nmed sina medlänsbor. Så tror jag det är för de allra\r\nflesta av oss som bor och lever i\r\nStockholmsregionen.</pre><pre>Arbetsmarknadsministern har lämnat kammaren,\r\noch det förstår jag. Efter den interpellationsdebatt\r\nsom några av oss socialdemokrater i Stockholms län\r\nhade med arbetsmarknadsministern i december,\r\nhar jag förstått att det ämne jag mest tänker beröra,\r\nnämligen kvinnornas situation i Stockholms län,\r\ninte är hans älsklingsämne. Statsrådets replik den\r\ngången, ''Kvinnorna, det är det värsta'', är ganska\r\nobetalbar. Hade han varit här nu hade han haft\r\nmöjlighet att rehabilitera sig. För vi är många. Vi är\r\nungefär 850 000 kvinnor i Stockholms län. Det är ca\r\n50 000 fler än männen. Vi har olika förutsättningar,\r\noch vi har olika problem, men vi är ganska många.</pre><pre>Herr talman! I början av seklet var enligt statistiken\r\ndet vanligaste yrket för kvinnor att vara hustru, och\r\ndärefter att vara tjänstehjon. Den praktiska\r\nskillnaden var kanske inte så stor egentligen.</pre><pre>I dag är det vanligaste yrket för kvinnor i vårt län\r\nsekreterar- eller maskinskrivningsarbete. Det är\r\nalltså inte vårdbiträde, som man skulle kunna tro.\r\nFram till nu har kvinnornas andel av arbetskraften\r\nökat stadigt i vårt län. Under de senaste åren har\r\nden varit i nivå med männens. Nu håller trenden på\r\natt vända. Det är mycket oroande, eftersom vi\r\nriskerar att få en allt större dold arbetslöshet bland\r\nkvinnorna.</pre><pre>Vi vet att den ökande arbetslösheten här, precis\r\nsom i alla andra delar av Sverige, hittills drabbat\r\nmän mer än kvinnor, men all erfarenhet visar att\r\nfällan mycket snart slår igen också för kvinnorna.\r\nDå blir den här rävsaxen ännu svårare att bända\r\nupp igen. Inom tjänstemannayrkena -- och dit\r\nräknas bl.a. kontorister och telefonister -- är redan\r\nnu fler kvinnor än män arbetslösa. Många av dessa\r\narbetslösa kvinnliga tjänstemän har en kort och\r\nomodern utbildning bakom sig som inte räcker till\r\nför den nya arbetsmarknad som den tekniska\r\nutvecklingen inom kontorsområdet innebär.</pre><pre>Det är därför som vuxenutbildningen helt enkelt är\r\nen förutsättning för att kvinnorna skall kunna\r\nhävda sig i den snabba omställning som\r\nkontorsarbetsmarknaden i Stockholmsområdet nu\r\nmåste gå igenom. Den moderatledda regeringens\r\nförslag om neddragningen på bl.a. komvux är\r\nförödande för kvinnorna och måste stoppas.</pre><pre>I Stockholms län använder både kvinnor och män i\r\ngenomsnitt en timme och tio minuter om dagen för\r\narbetsresor.Det är mycket mer än i någon annan\r\nregion i landet. Medan en majoritet av männen\r\nåker bil till jobbet, åker en lika stor majoritet av\r\nkvinnorna kollektivt till och från jobbet. Dessutom\r\när det betydligt fler kvinnor än män som har andra\r\närenden, som att lämna och hämta barn på dagis,\r\nhandla osv.,på vägen till och från jobbet. Det\r\ninnebär att den faktiska tiden för kvinnorna blir\r\nännu längre. Det är alltså inte bara miljöskäl som\r\ntalar för att det s.k. Dennispaketet skall\r\ngenomföras. Det är också en viktig rättvisefråga\r\nmellan kvinnor och män att vi skall bygga ut\r\nkollektivtrafiken i vårt län.</pre><pre>Herr talman! En tredjedel av landets\r\ninvandrarkvinnor bor i Stockholms län. I ett läge\r\nmed lågkonjunktur och spirande rasism har\r\ninvandrarkvinnorna i storstaden ett mycket tungt\r\nlass att bära. Många gånger ligger på dem både\r\nansvaret för att hålla ihop familjen enligt det gamla\r\nhemlandets kulturmönster och ansvaret för att få\r\nekonomin att gå ihop. För att inte tala om att allt\r\ndet praktiska arbetet i hushållet ligger i deras\r\nhänder.</pre><pre>Ofta är isoleringen från det svenska samhället\r\nmycket svår. Det finns dock ett stort antal\r\nföreningar och nätverk och inte minst kvinnojourer\r\nsom i det tysta gör ett ovärderligt arbete bland olika\r\nkvinnogrupper. Det är mycket viktigt att dessa\r\norganisationer eller grupper får ett generöst stöd\r\nfrån samhället.</pre><pre>Herr talman! Vi har från vår grupp i en motion\r\nunder den allmänna motionstiden krävt ett\r\nkvinnopolitiskt forskningsprogram i anslutning till\r\nuppföljning av storstadsutredningen. Vi räknar\r\nmed att riksdagen kommer att behandla den\r\nmotionen med mycket stor välvillighet. Det behövs\r\nnämligen.</pre><pre>Anf. 36  BENGT HURTIG (v):</pre><pre>Herr talman! Arbetsmarknadsministern talade i\r\ndag på förmiddagen om nödvändigheten av den\r\ninternationella anpassningen. Jag kan inte finna att\r\nomvärlden när det gäller arbetsmarknad och\r\nregionalpolitik är något ideal. Inom den rika\r\nOECD-världen torde i dag i storleksordningen 100\r\nmiljoner människor vara drabbade antingen av\r\narbetslöshetens, fattigdomens eller utslagningens\r\nspöken.</pre><pre>Bara i Europa, som nu skall visa vägen för Sverige\r\nenligt våra nyliberala överstepräster, räknas\r\nungefär 45 miljoner människor leva i fattigdom. De\r\nlever till stor del i försvagade industriregioner.\r\nArbetslösheten har varit stigande och i flera år legat\r\nrunt 10 %. Är det en anpassning till detta som man\r\när ute efter, är jag övertygad om att svenska folket\r\nkommer att protestera.</pre><pre>Sammanbrottet i kommandoekonomierna kan inte\r\nrimligen tas som ursäkt för att vi måste acceptera\r\nregionala obalanser och arbetslöshetens\r\nresursslöseri. Enligt min mening måste marknaden\r\nhela tiden hållas i tukt och förmaning av starka\r\ndemokratiska processer för att sociala katastrofer\r\noch regionala obalanser skall kunna undvikas.</pre><pre>Nu säger en del debattörer och utredningar att\r\nSverige i framtiden kommer att föra den\r\nregionalpolitik och den arbetsmarknadspolitik som\r\nvi önskar även med ett eventuellt EES-avtal eller\r\nmedlemskap i Europeiska unionen. Jag tillåter mig,\r\nherr talman, att tvivla på att dessa påståenden\r\nkommer att gälla fullt ut.</pre><pre>Inom EG är det de fyra friheterna och den hårda\r\nkonkurrensen som är viktigast. Också efter\r\nMaastrichtmötet är det lägsta möjliga inflation,\r\nlägsta möjliga räntenivå, lägsta möjliga\r\nbudgetunderskott och lägsta möjliga statsskuld som\r\nprioriteras framför allt annat. Däremot säger man\r\ninget om lägsta möjliga arbetslöshet.</pre><pre>Men visst finns reträtter också inom EG för dem\r\nsom kräver en förbättrad regionalpolitik.\r\nMaastrichtmötet beslöt bl.a. om en regionalpolitisk\r\nfond, som dock de flesta bedömare säger att vi i vårt\r\nland inte har någon chans att få del av.</pre><pre>Är det den bästa lösningen att det ytterst blir EG-\r\nkommissionen och någon domstol inom EG-\r\nområdet som har det vakande ögat också över\r\nsvenska beslut? Tidigare politiska bedömningar i\r\nSveriges riksdag kommer då att ersättas av politiska\r\nbedömningar av höga byråkrater vars lojalitet i\r\nförsta hand gäller Romtraktaten och EG:s\r\nregelverk.</pre><pre>Den skepsis som många känner i vårt land grundar\r\nsig också i hög grad på de erfarenheter som hittills\r\nvunnits. På vilket sätt har EG-anpassningen hittills\r\ngynnat den regionala balansen? Är det möjligen de\r\nEG-anpassade utspelen från direktören Aldskogius\r\neller från Carl Johan Åberg som gynnat den\r\nregionala balansen i vårt land? Jag kan inte se det,\r\nherr talman.</pre><pre>Minskningen av stödområdet för två år sedan,\r\nreduceringen av de högsta nivåerna på\r\nlokaliseringsbidragen, nedsättningen av\r\nsocialavgifter, attackerna mot transportstödet och\r\nborttagandet av investeringsbidrag utanför\r\nstödområdet har hela tiden skett med hänvisning\r\ntill vad Europeiska unionen kan tänkas komma att\r\nkräva.</pre><pre>Jag skall gärna erkänna att\r\narbetsmarknadsministern i år har spottat upp sig\r\nlitet grand och låter de nedsatta socialavgifterna\r\ngälla för något fler verksamheter. Det skall bli\r\nintressant att se hur man har lyckats formulera sig\r\ni de regionalpolitiska och arbetsmarknadspolitiska\r\nfrågorna när hemlighetsmakeriet slutar och vi får se\r\nEES-avtalet.</pre><pre>Jag tror för min del att regeringen inte har förstått\r\nvilka krafter man har satt i gång när all statlig\r\ninfrastruktur skall börja drivas som vinstgivande\r\nkonkurrensutsatt verksamhet och när stora statliga\r\nföretag skall privatiseras. Det är nu de verkligt\r\nstora behoven av regionalpolitiska resurser kan\r\nkomma att uppträda.</pre><pre>Det vi hittills sett är att tågtrafik som staten måste\r\nköpa för att nödtorftigt hålla i gång vissa linjer\r\nkostar mer än 550  milj.kr. per år. För att\r\nupprätthålla rikstäckande kassaoch bankservice\r\nmåste postverket ha minst 300 miljoner av staten.\r\nJag anser att detta bara är en början.</pre><pre>Hur mycket kommer flygverksamheten på\r\nolönsamma linjer att kosta när de lönsamma\r\nlinjerna inte längre får använda sina vinster för att\r\nbekosta de olönsamma? Vad kommer televerket att\r\nta betalt för det som det anser vara mindre lönsam\r\nverksamhet i skogslänen? Kommer det att bildas\r\nsärskilda bolag som specialiserar sig på att plocka\r\nstaten på regionalpolitiskt motiverad verksamhet,\r\neller vad kommer att inträffa?  &gt; bMer och mer av\r\nden regionala balansen skall tydligen bli beroende\r\nav de politiska konjunkturerna, tillfälliga\r\nmajoritetsförhållanden och krav på\r\nskattesänkningar. Därmed kommer vi att få\r\nuppleva en ryckighet som kan leda till att färre\r\nföretag törs etablera sig i landsändar med behov av\r\nregionalpolitiskt stöd.</pre><pre>Vilka regionalpolitiska behov kommer att utlösas\r\nnär den statliga malmprospekteringen nu avskaffas\r\noch sulfidmalmsgruvorna tynar bort? Indragningen\r\nav medel från utvecklingsfonder och Norrlandsfond\r\noch den skapade osäkerheten om\r\nriskkapitalbolagen är andra åtgärder som försvagat\r\nregionalpolitiken.</pre><pre>Det statliga basindustrierna kommer genom den\r\nutförsäljning som nu planeras att riskera att utsättas\r\nför kortsiktiga spekulationer och förvärrad\r\nrovdrift. De blir brickor i det internationella spelet\r\nom råvaror och naturtillgångar. Detta ökar\r\nosäkerheten för såväl anställda som kommuner och\r\nentreprenörer, främst i Norrbottens län. Självfallet\r\nslår de påtvingade åtstramningarna i landsting och\r\nkommuner hårt mot sysselsättningen i utsatta\r\nregioner.</pre><pre>Det är dags att fylla parollen ''Hela Sverige skall\r\nleva'' med konkret innehåll.</pre><pre>Anf. 37  OLLE SCHMIDT (fp):</pre><pre>Herr talman! En kungstanke i regeringens\r\nregionalpolitik är devisen ''Hela Sverige skall leva''.\r\nDet betyder att besluten i regering och riksdag skall\r\nge möjligheter för alla delar av vårt avlånga land att\r\nutvecklas. Ingen landsända skall missgynnas, och\r\ningen landsända skall favoriseras. Det är en bra\r\nprincip, som ytterligare kan stärka den nödvändiga\r\nregionala mobiliseringen. Det handlar i hög grad\r\nom att ta vara på de regionala möjligheter som finns\r\noch att fatta generella beslut som gäller lika i hela\r\nlandet.</pre><pre>Jag har i flera sammanhang poängterat hur viktigt\r\ndet är att Sverige får ett nytt regionalt styre -- med\r\nfärre regler, mindre av centralmakt och mer av\r\nregional demokrati. Allt kan inte och skall inte\r\nheller styras från Stockholm.</pre><pre>När detta är sagt återstår det självfallet frågor av\r\nnationell betydelse som skall lösas i den här\r\nförsamlingen. Och när så sker är det viktigt att\r\ndevisen ''Hela Sverige skall leva'' också ges ett\r\ninnehåll. Hittills tycker jag att det varit si och så\r\nmed det. En landsända som på senare år fått lida på\r\ngrund av tidigare goda tider är Skåne. Alltför ofta\r\nhar vi skåningar bemötts med lätt överseende när vi\r\nkrävt en rättvisare fördelning av statens totala\r\nkaka.</pre><pre>Skåne är vår kornbod med välmågans rågade bord,\r\nhar det hetat. Så är det inte längre.</pre><pre>Skånskt näringsliv har genomgått en hårdför\r\nstrukturomvandling, och företagsnedläggningar\r\noch varsel fortsätter. Malmö har t.ex. drabbats\r\nmycket hårt av nedgången på byggsidan. Den förra\r\nregeringens satsning på Saab blev ett\r\nregionalpolitiskt fiasko. Arbetslösheten i Malmö\r\noch Helsingborg är högre än i flera av\r\nNorrlandslänen.</pre><pre>Därför vill nu också vi i Skåne vara med och få vår\r\nrimliga del av de satsningar som regering och\r\nriksdag är beredda att göra. Det handlar om att\r\nbygga ut infrastrukturen -- vägar och järnvägar --\r\nsatsa på forskning och utbildning och sprida\r\nkulturen över hela vårt land.</pre><pre>Nu behövs verkligen stora insatser för att ge Sverige\r\nen ny start. Det var roligt -- och efterlängtat -- att\r\nhöra kommunikationsministern redogöra för\r\nregeringens nya planer här i kammaren i går.</pre><pre>Öresundsbron kommer nu äntligen, även om vissa\r\nstatsråd tydligen fortfarande försöker sätta käppar i\r\nhjulen. Väg- och järnvägsnätet i Skåne måste rustas\r\nupp. Några exempel på arbeten som kan komma i\r\ngång mycket snabbt:</pre><pre>-- Elektrifiering av järnvägen Malmö--Ystad--\r\nSimrishamn.</pre><pre>-- Motorväg Lund--Gårdstånga.</pre><pre>-- Förbättringar på det nuvarande motorvägsnätet.</pre><pre>-- En ny ringled kring Ystad.</pre><pre>-- Satsningar på flera mindre vägar.</pre><pre>Herr talman! I de s.k. Malmöhusförhandlingarna --\r\nen del av storstadsförhandlingarna -- görs nu en\r\nprioriteringslista tillsammans med kommuner,\r\nlandsting, banverk och vägverk. En viktig punkt i\r\nde diskussionerna är byggandet av en citytunnel\r\nunder Malmö för anslutning av järnvägsnätet från\r\nMalmö central direkt till Öresundsbron.</pre><pre>Som jag ser det, är det av yttersta vikt att denna\r\ntunnel under Malmö kommer till -- inte bara för\r\nMalmös del utan faktiskt också för hela regionen\r\noch för hur järnvägsnätet skall fungera i det\r\nframtida Skåne. Här har regering och riksdag ett\r\nstort ansvar att se till att statliga medel kan\r\nmöjliggöra denna för det miljödrabbade\r\nSydvästskåne så viktiga insats. Att bygga en\r\ncitytunnel i Malmö är något mer än trafikplanering.\r\nDet handlar om livskvalitet och om hur Skåne skall\r\nse ut i framtiden!</pre><pre>Herr talman! Staten har det övergripande ansvaret\r\nför högre utbildning och forskning. En av nycklarna\r\ntill framgång för vårt land -- möjligheterna att öka\r\nproduktiviteten -- är förkovran och också\r\nförkovran på den högre nivån. Här har\r\nuniversitetsutbildningarna i Lund och Malmö och\r\näven Kristianstad och den härtill kopplade\r\nforskningen en stor betydelse. Det är därför\r\nglädjande att regeringen så tydligt väljer att satsa\r\npå den högre utbildningen.</pre><pre>I både Lund och Malmö visar tillkomsten av\r\nforskningsbyarna Ideon vilken betydelse för\r\nutveckling och jobb kopplingen universitet--\r\nnäringsliv--samhälle har. En fri och självständig\r\nforskningsmiljö kräver både vida ramar och\r\nkoncentrerade insatser. En fortsatt positiv\r\nutveckling av Lunds universtet är betydelsefull för\r\nhela Sydsveriges utveckling.</pre><pre>Herr talman! Tillåt mig slutligen ta upp\r\nfördelningen av det statliga kulturanslaget. Även\r\ndet handlar om regionalpolitik. Operan och\r\nDramaten får i årets budgetförslag nästan\r\n400 milj. kr., vilket är drygt 30 milj. kr. mer än de\r\nsammanlagda bidragen till landets regionala och\r\nlokala teater-, dans- och musikinstitutioner. Som\r\nskånsk jämförelse kan nämnas att Malmö\r\nStadsteater får ca 45 milj. kr. i statligt bidrag nästa\r\når och Dramaten ca 145 milj. kr. Malmö\r\nSymfoniorkester får i år närmare 12 milj. kr. för 83\r\nmusiker. Stockholms Konserthusstiftelse får\r\n23,5 milj. kr. för 100 musiker. Det är en i mitt tycke\r\norimligt stor skillnad.</pre><pre>Herr talman! Stockholm är Sveriges huvudstad och\r\nså skall förbli, vilket givetvis också ställer krav på\r\nett nationellt och internationellt brett kulturutbud.\r\nDe s.k. nationalscenerna Operan och Dramaten\r\nförvaltar ett nationellt kulturuppdrag.\r\nNationalscenerna skall fylla en uppgift för hela\r\nlandets befolkning och bör ha en allsidig repertoar.\r\nProblemet är den bristande tillgängligheten. Det är\r\nkostsamt med stora turnéer, och stora\r\nföreställningar kräver lokaler som inte finns\r\növerallt. Det finns också invändningar, av både\r\nekonomisk och konstnärlig art, mot TV-\r\nsändningar.</pre><pre>Vi behöver ett levande kulturliv över hela landet.\r\nKulturpengarna behöver fördelas mer rättvist. Ett\r\nkonkret sätt att få ett mer jämlikt utbud av teater\r\noch musikteater är att nationalscener inrättas också\r\nutanför huvudstaden. Vi liberaler från Skåne har\r\ndärför varit djärva nog att föreslå att en\r\nnationalscen inrättas i Skåne, i Malmö. Måhända\r\nväl djärvt, men det ligger väl i linje med ett\r\ndecentraliserat besutsfattande.</pre><pre>I det nya Europa som nu formas krävs att\r\nregionerna blir mer självständiga och slagkraftiga.\r\nFör att så skall ske, är det nödvändigt att\r\nregionerna ges resurser och möjligheter att\r\nutvecklas. Det sker på den centrala nivån från det\r\nhär huset, från den här kammaren.</pre><pre>Anf. 38  BÖRJE NILSSON (s):</pre><pre>Herr talman! Det finns en fråga som man just nu\r\nföljer med mycket stor spänning i östra Skåne, och\r\ndet är det kommande försvarsbeslutet. Enligt\r\nuttalande från regeringen skall Kristianstads båda\r\nregementen försvinna, P6 genom nedläggning och\r\nA3 genom flyttning till annan ort. Genomförs de\r\nhär tankarna, får det oerhörda konsekvenser för\r\nhela Kristianstadsregionen, och reaktionerna\r\ndärifrån på förslaget är också mycket starka. Jag\r\nskall i det här sammanhanget något belysa de\r\nsysselsättningspolitiska aspekterna för regionen.</pre><pre>P6 och A3 men också milostaben är en mycket\r\nviktig del av Kristianstad ekonomiskt, socialt och\r\narbetsmarknadsmässigt. Flera tusen anställda\r\nberörs, om vi mister regementena. Många\r\nmänniskor känner helt naturligt oro för jobben, för\r\nekonomin och för familjens framtid. Detta är\r\ngivetvis inte unikt för Kristianstad i det här läget.\r\nMotsvarande effekter uppkommer sannolikt på alla\r\nde platser där reduceringar av förband är aktuella.\r\nSkillnaden är dock att Kristianstad drabbas av\r\nnedläggning av två regementen och blir därmed\r\nmer utsatt än andra orter.</pre><pre>Kristianstads kommun betecknar regeringens\r\nförslag som ett dråpslag mot bygden.\r\nArbetsmarknaden är sådan att ytterligare\r\narbetslöshet, förorsakad av regementsnedläggning,\r\ninte skulle få regionen att repa sig på årtionden,\r\nsäger kommunen vidare. Tio till femton års positiv\r\nutveckling skulle spolieras genom ett klubbslag.\r\nKristianstads protester mot nedläggningen har\r\nockså framförts direkt till försvarsministern under\r\nden senaste tiden.</pre><pre>Redan i dag är östra Skåne hårt utsatt av\r\narbetslösheten. Den förvärras dagligen och ligger\r\njust nu en bit över riksgenomsnittet. Till följd av\r\nregeringens åtgärder har det så gott som blivit stopp\r\ninom byggbranschen. Läget är mycket\r\nbekymmersamt och kräver ett snabbt ingripande i\r\nform av igångsättning av bygg- och\r\ninvesteringsprojekt, och sådana saknas ju inte. Ny\r\nhögskola i Kristianstad står högt upp på\r\nönskelistan, och ett sådant bygge bör kunna starta\r\nomgående. Vi väntar dock fortfarande på\r\nklartecken från regeringen när det gäller\r\nhögskolebygget.</pre><pre>Regionens förutsättningar i ett längre perspektiv\r\ninger också bekymmer. Mycket pekar på en starkt\r\nförsämrad arbetsmarknad och sysselsättning i\r\nregionen. Exempel på detta är bl.a. den osäkra\r\nframtiden för jordbruket och livsmedelsindustrin.</pre><pre>I detta svåra sysselsättningsläge kommer också\r\nomstruktureringen inom försvaret, där regeringen\r\nnu riktar ett hårt slag mot Kristianstad.\r\nKonsekvenserna blir, som jag tidigare har anfört,\r\nmycket svåra och självklart kan regionen inte bära\r\nen neddragning av den omfattning som nu är\r\naktuell. Detta bör regeringen också inse och ta\r\nhänsyn till inför sitt slutliga ställningstagande.</pre><pre>Även den säkerhetspolitiska analysen av\r\nregeringsförslaget ifrågasätts, men om detta får jag\r\nåterkomma i en annan debatt. Jag vill dock redan i\r\ndag reagera mot att regementen flyttas till andra\r\norter, vilket inte ger några större fördelar, vad jag\r\nkan upptäcka.</pre><pre>Jag har här nöjt mig med att beskriva de\r\nekonomiska och sysselsättningspolitiska\r\naspekterna av regeringens förslag. Som det ligger i\r\ndag, finner vi att det är dåligt genomtänkt och bör\r\nomprövas. Jag hoppas att så också sker.</pre><pre>Låt mig slutligen säga att jag ser det som ett\r\nanständighetskrav att moderaterna lever upp till\r\ndet man sade i valrörelsen om att såväl P6 som A3\r\nskulle bevaras. Särskilt statsrådet Bo Lundgren\r\nprofilerade sig under valrörelsen mycket kraftigt i\r\nden frågan. Vi menar att han nu bör använda sin\r\nministerroll för Kristianstad. Domen måste bli\r\nmycket hård om han nu sviker regionen, med\r\nhänsyn till det valbudskap som han tidigare har gått\r\nut med.</pre><pre>Anf. 39  CHRISTER SKOOG (s):</pre><pre>Herr talman! Blekinge län skiljer sig egentligen inte\r\nså mycket från de övriga länen i Sverige. Det skiljer\r\nsig kanske dock på det sättet att det har drabbats väl\r\nså hårt av arbetslöshetens gissel som många andra\r\nområden i Sverige.</pre><pre>Det som kanske oroar oss allra mest är att\r\nungdomen drabbas så väldigt hårt. Det har nämnts\r\ntidigare i debatten att länsarbetsdirektören i\r\nBlekinge är orolig för arbetslöshetens utveckling\r\nframför allt vad gäller ungdomarna mellan 20 och\r\n24 år. Han har gjort bedömningen att under andra\r\nhalvåret innevarande år riskerar ca 40 % av\r\nungdomarna i den nämnda gruppen att stå utanför\r\nden ordinarie arbetsmarknaden. Redan i dag är\r\n11 % av denna grupp arbetslösa, och ytterligare\r\nungdomar omfattas av åtgärder, så totalt är det ca\r\n25 % av gruppen ungdomar mellan 20 och 24 år\r\nsom står utanför den ordinare arbetsmarknaden.</pre><pre>En av anledningarna till att inte fler står direkt utan\r\narbete är de trägna ansträngningar som görs på\r\narbetsförmedlingarna -- och de resurser som sätts in\r\nför att försöka hitta alla de möjligheter som kan\r\nfinnas i den här situationen.</pre><pre>Blekinge är ju litet unikt på det sättet att det är ett\r\nindustrilän. Tillverkningsindustrin är dominerande\r\ni Blekinge. 30 % av de sysselsatta arbetar i\r\ntillverkningsindustrin, vilket är 8 % mer än\r\ngenomsnittet i riket. Detta i sin tur gör att en\r\nlågkonjunktur, eller en nedgång i konjunkturen,\r\nslår hårdare när det gäller arbetslösheten i\r\nBlekinge. Så är också fallet för närvarande.</pre><pre>Utöver tillverkningsindustrin finns andra branscher\r\ni Blekinge som är dominerande -- och givetvis den\r\noffentliga sektorn, som är mycket stor. Vi satsar\r\nhårt på den offentliga sektorn i Blekinge.</pre><pre>Utöver den offentliga sektorn finns det sådant som\r\nhar med kustlandskapet att göra, nämligen fisket,\r\nsom har stor betydelse för Blekinge och\r\nsysselsättningen där. I Blekinge län finns ca 400\r\nyrkesfiskare. Därutöver har ett stort antal personer\r\nfisket som en biinkomst, vilket kan ha betydelse för\r\nförsörjningen hos befolkningen ute i skärgården.</pre><pre>Nu drabbas tyvärr fisket av problem, inte minst\r\nekonomiska problem, som i sin tur beror på att\r\ntorsktillgången i Östersjön har minskat. Därför har\r\nvi socialdemokrater från Blekinge skrivit en motion\r\ntill riksdagen under allmänna motionstiden, där vi\r\npekar på en del möjligheter att lösa fiskets\r\nproblem. Vi framhåller att man borde ge\r\nfiskeföretagen ett tillfälligt räntestöd för att de skall\r\nkunna klara sig genom den här situationen till dess\r\natt utvecklingen vänder igen. Det finns faktiskt,\r\ntrots att det ser mörkt ut, ett litet ljus i fjärran. Man\r\nprövar med utsättning och odling av torsk, och vi är\r\nmedvetna om att de insatser som kommer att göras\r\nförbättrar miljön i havet.</pre><pre>En annan möjlighet när det gäller fisket är att i\r\nenlighet med den motion vi har väckt använda en\r\ndel av biståndspengarna till att fiska, framför allt\r\nsill, och leverera som livsmedel till Baltikum, där\r\nman så väl behöver det här näringstillskottet. Det\r\nskulle alltså gynna befolkningen på andra sidan\r\nÖstersjön, samtidigt som det skulle minska\r\nproblemen för fisket i Blekinge genom att man\r\nkunde fiska sill.</pre><pre>I sammanhanget bör nämnas att vi i Sverige bara\r\nfiskar upp hälften av den kvot som man kommit\r\növerens om mellan Östersjöländerna när det gäller\r\nsillen. Det finns alltså resurser att tillgå i det här\r\navseendet.</pre><pre>När man talar om arbetslöshet och problem, kan\r\ndet verka som om det bara finns mörker. Men jag\r\nvill påpeka att det faktiskt också finns hopp, om\r\nman bara använder de möjligheter som föreligger.\r\nI min roll som ordförande i den regionala\r\narbetslivsfonden har jag sett att det finns många\r\nföretag som är villiga att satsa på att förbätta\r\narbetsmiljön och minska utslagningen, och därmed\r\nstärka företagens konkurrenssituation. I Blekinge\r\nlän har arbetslivsfonden under ett år beviljat ca\r\n95 milj.kr. i anslag. Totalt, tillsammans med de\r\ninvesteringar som är gjorda av företagen, är det\r\nfråga om mer än 500  milj.kr. Många gånger märks\r\ninte sådana verksamheter och företag; man märker\r\nbara det som är negativt. Men det finns många fina\r\nföretag i Blekinge som kan se framtiden an med\r\ntillförsikt.</pre><pre>Vi nåddes av ett glädjebesked i går, när regeringen\r\nfattade beslut om att anslå regionalpolitiskt stöd till\r\nett projekt som kallas för Agropilot och som skall\r\nvara verksamt i Lister-Mjällby. Det kommer att\r\nsysselsätta 70 personer på sikt, och det är ett\r\nmycket välkommet tillskott. Jag vill rikta ett tack\r\ntill alla dem som har medverkat till att detta har\r\nkunnat genomföras.</pre><pre>En annan viktig åtgärd för att kunna klara\r\nframtiden är att tillfälligt göra vissa regioner till\r\nstödområden. Den socialdemokratiska regeringen\r\nbeslöt att förklara Olofströms och Kroneby\r\nkommuner som tillfälliga stödområden. Detta har\r\nvisat sig vara mycket effektivt. Siffrorna i Blekinge\r\ntyder på att Sölvesborgs kommun också borde ingå\r\ni detta stödområde för att möjliggöra en ökning av\r\nföretagsamheten.</pre><pre>Anf. 40  ROLAND LÉBEN (kds):</pre><pre>Herr talman! Det har varit intressant att lyssna till\r\ndebatten i dag. Men tyvärr liknar kammaren en\r\nskjutbana, där var och en kommer och skjuter sin\r\nsalva och sedan åker hem. Mona Sahlin säger i dag\r\natt hon skall specialbevaka den här debatten och\r\nden här politiken, och går sin väg när 4 av 35\r\nanmälda talare har yttrat sig.</pre><pre>Vi har hittills lyssnat till 14 representanter för\r\nsocialdemokraterna och 3 för vänsterpartiet. Litet\r\ngeneraliserande konstaterar jag att man tävlar i att\r\növerträffa varandra i svartmålning. Regeringen\r\ntillskrivs faktiskt större handlingskraft än den har,\r\ngenom att få skulden för allt ont. På de här dryga\r\nfem månaderna skulle den inte ens med vett och\r\nvilja ha kunnat åstadkomma allt elände som den\r\nlastas för. Jag faller för frestelsen att citera min far.\r\nHan sade, när jag skulle lära mig spela gitarr: Det\r\nlåter som halta lusens gång över alperna.</pre><pre>Ett tack dock till föregående talare, Christer\r\nSkoog, för en positivare ansats.</pre><pre>Det var inte så länge sedan som den dåvarande\r\nsocialdemokratiska regeringen insåg att den\r\nekonomiska verkligheten tvingade fram en\r\nnödvändig stabiliseringspolitik. Kds pekade på\r\ndetta behov genom Alf Svenssons motion redan\r\nunder riksdagsperioden 1985--1988, då vi\r\nsamverkade med centern. Redan under den\r\nmandatperioden borde denna politik ha inletts, i en\r\ntid då vi fortfarande hade ekonomisk medvind. Då\r\nhade vi troligen klarat problemen på ett bättre sätt\r\nän i dag. Tecknen på Sveriges strukturella problem\r\nfanns redan då, även om låga oljepriser och hög\r\ndollarkurs i viss mån sminkade över dem.\r\nVarningarna viftades bort -- och Kjell-Olof Feldt\r\nmed dem.</pre><pre>Men det hjälpte inte att man angrep budbärarna.\r\nNu har vi ett koncentrat av dessa problem att reda\r\nut, och inte blir det lättare med en djup och bred\r\nlågkonjunktur som går hand i hand med vår egen\r\nhemmalagade kris.</pre><pre>Herr talman! I Sverige har vi en god tradition och\r\nenighet när det gäller att föra en aktiv\r\narbetsmarknadspolitik och hävda arbetslinjen. Här\r\nråder en bred enighet som är mycket glädjande.</pre><pre>Arbetsmarknadsministern har inte tvekat inför de\r\nstora behoven. Hans arbete har ingett respekt i alla\r\nläger och är värt en stor eloge.\r\nArbetsmarknadsministern har haft modet att också\r\nta upp ifrågasättanden av gamla sanningar.\r\nAmbitionen har nämligen varit att göra det möjligt\r\nför fler att åtminstone få en ungdomsplats, eller\r\nprovanställning, i stället för arbetslöshet.</pre><pre>Arbetet att komma till rätta med arbetslösheten\r\nbland dem som är under 25 år är respektingivande.\r\nDetta är också en enig regerings linje, en linje som\r\nenligt min övertygelse kommer att godtas av en enig\r\nriksdag.</pre><pre>Kommunikationsministerns och regeringens\r\ninitiativ att tidigarelägga satsningar på infrastruktur\r\ngenom omflyttning av anslag är ytterligare ett ljus i\r\narbetslöshetens mörker. Men nog är det underligt\r\natt efter detta få höra: Det blev bara 4 miljarder i\r\nhelt nya medel! Vad då bara? Vad betyder det för\r\ninvesteringsklimatet att ansvariga politiker talar\r\nnedlåtande om 4 miljarder friska kronor? Tusentals\r\narbetstillfällen och sidoeffekter är det glädjande\r\nperspektivet. Bygg- och anläggningssektorn berörs.\r\nHär vill jag flagga för Bergslagsregionens och\r\nÖstvärmlands stora behov. Här finns plats för fler\r\ninitiativ från kommunikationsdepartementet.\r\nBehoven är fortfarande stora, och varken regering\r\neller riksdag kan slå sig till ro.</pre><pre>Den ekonomiska politikens omläggning\r\ninitierades, även om det dröjde, av den förra\r\nregeringen med den plötsliga omsvängningen i EG-\r\nfrågan som den tydligaste signalen om eftertanke.\r\nJag är övertygad om att det hårt ansatta\r\nsocialdemokratiska partiet i dag inte har den kraft\r\nsom behövs för att fullfölja denna politik med den\r\nkonsekvens som krävs.</pre><pre>f300 &gt;  Den tanken bekräftas när vi ser de olika\r\ndragningar åt det populistiska hållet som\r\nförekommer och de svåra inre konvultioner som\r\npartiet genomgår.</pre><pre>Ta t.ex. teletaxorna. Där gick man emot de beslut\r\nsom man själv hade drivit fram. Detta drabbar nu\r\nNorrland, med ett stort antal förlorade\r\narbetstillfällen som följd.</pre><pre>Det ropas om investeringsavgifter på byggandet.\r\nMen ingen socialdemokrat talar om att 6,2 %\r\nprutning på investeringsavgiften motsvaras av ca\r\n0,6 % ränta. Vi för en politik för låg inflation och\r\ngynnsamma räntor. Socialdemokraterna\r\nvälkomnas i det arbetet, men man ägnar sig hellre\r\nåt slagord.</pre><pre>Herr talman! Här krävs det realism. Vi\r\nkristdemokrater tror att det är riktigt att skapa en\r\ndrivhusmiljö för företagande och\r\nentreprenörskap. Det måste bli attraktivt igen att\r\ninvestera i Sverige. Vi har fått ett slags nationell\r\nchock, som kanske ändå har något gått med sig,\r\nen insikt om att det inte räcker med att trona på\r\nminnen från fornstora dar!</pre><pre>I näringsutskottet hör jag nej, nej, nej på rad när\r\ndet gäller utförsäljning av statliga företag. Men,\r\nkära socialdemokratiska kamrater! Detta är aktiv\r\narbetsmarknadspolitik. Vi kan inte både ha kakan\r\nkvar och äta den. En lång tids försummelser på\r\ninfrastrukturens område måste tas igen.</pre><pre>Vi har tillgångar som andra är villiga att betala för\r\noch som andra kan förvalta bättre än staten. Vi\r\nhar inte heller råd att avvisa utländskt kapital som\r\nom det vore något suspekt.</pre><pre>Herr talman! Låt mig också säga några ord om\r\nkomvux och folkhögskolorna.</pre><pre>Även solen har sina fläckar, och här finns ett par\r\nposter i budgeten som kan se ut som smärre\r\ndetaljer men som för många enskilda människor\r\noch familjer innebär skillnaden mellan hopp och\r\nförtvivlan. Det är ingen svår förlust för regeringen\r\nom riksdagen skulle göra smärre justeringar i\r\ndessa poster. Det innebär inte heller något\r\nsabotage mot regeringens stabiliseringspolitik.</pre><pre>Anf. 41 SONIA KARLSSON (s):</pre><pre>Herr talman! I förra veckan kom besked från\r\nNokia-gruppen om att man skulle lägga nedTV-\r\ntillverkningen i Motala, vilket innebär att\r\nnärmare 400 arbetare och tjänstemän riskerar att\r\nförlora jobben. Om detta sker kommer\r\narbetslösheten i Motala att stiga från nu ca 960\r\npersoner till omkring 1 60. Redan i dag ligger\r\narbetslösheten i Motala över riksgenomsnittet.\r\nOm de 400 jobben försvinner kommer den att gå\r\nupp till ca 5,5 %. Ungdomsarbetslösheten,\r\narbetslösheten bland ungdomar mellan 20 och 24\r\når, är redan i dag 9,6 %.</pre><pre>Samma problem, med nedläggningar och ökande\r\narbetslöshet, finns på många orter i Sverige på\r\ngrund av den lågkonjunktur som råder. Även om\r\nproblemet delas av många blir det inte mindre\r\nsmärtsamt för dem det berör.</pre><pre>Kommunens och de anställdas självklara krav är\r\natt avvecklingen av TV-tillverkningen sker i sådan\r\ntakt att den kan mötas med annan produktion.\r\nOm så inte sker kommer läget i Motalaregionen\r\natt bli mycket bekymmersamt. Nokia måste\r\ndärför ta sitt ansvar för sysselsättningen i Motala.</pre><pre>Från Motala kommun sändes den 3 januari\r\ninnevarande år ett brev till näringsminister Per\r\nWesterberg, vari påtalades oro för en eventuell\r\nförändring av verksamheten vid Nokia. Bl.a.\r\nberördes uteblivna satsningar från svensk sida på\r\nutveckling av HD-TV, högupplösnings-TV.</pre><pre>Nokia har verksamhet även i Finland, Tyskland\r\noch Frankrike. Dessa länder har, enligt uppgift,\r\ntill skillnad från Sverige bidragit med statliga\r\nmedel i utvecklingsprocessen, vilket gör att\r\nSverige har svårare att konkurrera vid en\r\ndiskussion gällande omlokalisering av TV-\r\ntillverkningen.</pre><pre>Näringsminister Per Westerberg framhåller i sitt\r\nsvar till kommunen att det måste överlåtas till de\r\nenskilda företagen att på marknadsmässiga\r\ngrunder fatta sina beslut.</pre><pre>Sedan dessa brev skrevs har, som jag nämnde\r\ninledningsvis, Nokia-gruppen fattat beslut om att\r\ncentralisera TV-tillverkningen till Finland och\r\nTyskland. Koncernledningen har dock uttalat att\r\nsatellit- och industrielektroniktillverkningen skall\r\nbli kvar och utvecklas i Motala.</pre><pre>Per Westerberg avslutade sitt svar till kommunen\r\nmed att det givetvis var hans förhoppning att\r\nNokia även framdeles avsåg att satsa på Luxor i\r\nMotala och att koncernen skulle uppleva\r\nnäringsklimatet i Sverige som positivt.</pre><pre>Eftersom Per Westerberg inte ens ville ta kontakt\r\nmed Nokia förstår inte jag hur Nokia skall kunna\r\nuppfatta denna hans förhoppning.</pre><pre>Jag vill framhålla att det ytterst är regeringens\r\nansvar att genom en aktiv närings- och\r\nsysselsättningspolitik lindra konsekvenserna av\r\nomstruktureringar och nedläggningar liknande\r\ndem som sker i Motala och på andra orter.</pre><pre>Herr talman! Som ett tips till Per Westerberg --\r\njag förutsätter att han ändå läser riksdagens\r\nprotokoll -- vill jag citera ur proposition\r\n1990/91:87 Näringspolitik för tillväxt, som lades\r\nfram av den socialdemokratiska regeringen:</pre><pre>''Näringspolitiken utformas utifrån\r\nmarknadsekonomins förutsättningar och består\r\nföljaktligen av olika medel för att förbättra,\r\nstödja och komplettera marknadens\r\nfunktionssätt. En fortsatt strukturomvandling\r\nkommer liksom tidigare att ställa krav på -- och\r\nunderlättas av -- en politik som mildrar\r\nkostnaderna för de individer och regioner som\r\nberörs av strukturförändringar. En aktiv\r\narbetsmarknadspolitik med förmedlings- och\r\nutbildningsinsatser är tillsammans med\r\nregionalpolitiska åtgärder som förbättrar\r\ntillväxtförutsättningarna väsentliga i det\r\nsammanhanget. Forskning och utveckling är\r\nexemepl på ytterligare ett område där statliga\r\ninsatser är av strategisk betydelse.''</pre><pre>Tiden medger inte att jag citerar mer ur denna\r\nproposition, men jag rekommenderar Per\r\nWesterberg och även Börje Hörnlund att läsa\r\nvidare och aktivt ta till sig av de förslag som finns\r\ni Näringspolitik för tillväxt. I stället för\r\nförhoppningar krävs aktiva åtgärder.</pre><pre></pre><pre>Anf. 42 LENA KLEVENÅS (s):</pre><pre>Herr talman! Roland Lében, som nyligen talade,\r\npassade på att kritisera Mona Sahlin för att hon inte\r\när närvarande i kammaren. Jag vill försvara henne\r\noch alla andra inför publiken på åhörarläktaren. De\r\nledamöter som inte är i kammaren latar sig inte, om\r\nni tror det -- vi har intern-TV på våra rum och på\r\nden kan vi följa debatten. Vi får också efteråt\r\nprotokoll där vi kan läsa exakt vad alla har sagt från\r\nkammarens talarstol.</pre><pre>Jag kan försäkra Roland Lebén att Mona Sahlin\r\nföljer debatten och tar del av vad vi har att säga. Jag\r\nförutsätter att ansvariga för de andra partierna gör\r\ndetsamma när det gäller vad jag och mina\r\npartikamrater har att säga.</pre><pre>Vi är alla strängt upptagna och har många andra\r\nmöten. Själv har jag sprungit ifrån ett möte för att\r\nhålla det här anförandet i kammaren och kommer\r\natt lämna kammaren i förtid för att återgå till det\r\nmötet. Så jobbar vi alla. Jag tycker att det är viktigt\r\natt allmänheten har förståelse för vårt arbete, och\r\njag tycker att det är onödigt att vi kritiserar\r\nvarandra för att inte sitta här i kammaren.</pre><pre>Fru talman! Det mest industrialiserade länet i\r\nSverige lär vara Älvsborgs län. Därför slår\r\nlågkonjunkturen igenom där med förödande kraft.</pre><pre>Arbetslösheten i min hemkommun Alingsås -- som\r\njag för övrigt delar med Elver Jonsson -- är nästan\r\n5 %. Bland byggnadsarbetare är den 15 %!</pre><pre>Stoppet på byggmarknaden är den huvudsakliga\r\nanledningen till arbetslösheten.</pre><pre>I Mittenälvsborg -- alltså Alingsås, Lerum,\r\nHerrljunga och Vårgårda -- arbetar många\r\nmänniskor i företag som är underleverantörer till\r\nbyggindustrin. När byggandet går ned och\r\nbyggföretag går i konkurs drabbas\r\nunderleverantörerna hårt. Det gäller t.ex.\r\nSträngbetong i Herrljunga, TA-industrier i\r\nAnnelund och Vårgårda Armatur.</pre><pre>Det har sagts många gånger från oss\r\nsocialdemokrater i denna debatt, men jag måste\r\nsäga det igen: Regeringen måste snarast ge besked\r\nom vilka regler som skall gälla för att finasiera\r\nbyggandet. Osäkerheten på detta område gör att\r\nt.ex. ombyggnaden av bostäder har stannat upp.</pre><pre>Förra året beviljade länsbostadsnämnden i\r\nÄlvsborg lån för ombyggnad av 3 000 lägenheter. I\r\ndag kommer det nästan inga ansökningar. Såväl\r\nprivata bostadsföretag som kommuner tvekar. Alla\r\nväntar på regeringens besked.</pre><pre>Upprustningen av våra skolor måste omedelbart\r\nkomma i gång. Om det inte är läge nu i\r\nlågkonjunkturen att renovera skolor, när skall det\r\ndå ske? Regeringen vill skapa Europas bästa skola,\r\nhar jag hört. Jag är mycket tveksam till de idéer som\r\nman har på det pedagogiska området, men när det\r\ngäller själva byggnaderna kan det väl inte råda\r\nnågon tvekan om hur en bra arbetsplats kan se ut?\r\nVad skall eleverna tro om vuxenvärldens värdering\r\nav deras arbete om de i åratal får gå i undermåliga\r\nskollokaler?</pre><pre>f300 &gt;  Kommunerna bör naturligtvis få behålla de 300\r\nmiljonerna för att rusta upp skolor som de har\r\nblivit lovade. Det ger såväl riktiga jobb för\r\nbyggnadsarbetare som en s.k. signal till elever och\r\nlärare att skolan är viktig. Kommunerna borde\r\nockså få ett räntebidrag för att tidigarelägga andra\r\ninvesteringar.</pre><pre>När det är lågkonjunktur borde vi satsa ännu mer\r\npå utbildning. Låt komvux och folkhögskolorna\r\nfå behålla sina miljoner. Underlätta för\r\nkommunerna att redan till hösten erbjuda de\r\nungdomar som nu går andra året på gymnasiet att\r\ngå ett tredje år. Låt de ungdomar under 20 år som\r\nvill gå på folkhögskolor få ha kvar rätten att söka\r\nstudielån. Utnyttja utbildningsvikariaten som\r\nMona Sahlin införde. Stöd teknikstugan i\r\nAlingsås som så framgångsrikt intresserar flickor\r\nför tekniska utbildningar.</pre><pre>För Mittenälvsborgs utveckling behöver vi också\r\nfå bättre kommunikationer. Vårgårda behöver ett\r\ntågstopp. Herrljungabanan behöver rustas upp\r\noch bli trafikerad med moderna vagnar och tätare\r\nturer. Vi måste på alla sätt stödja utvecklingen av\r\nmodern kollektivtrafik.</pre><pre>Socialdemokraterna i Västsverige har i en\r\ngemensam motion föreslagit att 30 milj.kr. per år\r\ni tre år skall anslås för att i samverkan mellan\r\nnäringsliv och samhälle utveckla miljövänliga\r\ntransporter. Försurningen i Västsverige härrör till\r\nstor del från trafiken, och vi förutsätter att de\r\nborgerliga partierna vill medverka i detta arbete.</pre><pre>Det är inte bara byggande,\r\ninfrastruktursatsningar och utbildning som kan ge\r\njobb i lågkonjunktur. Även miljösatsningar är\r\nviktiga investeringar för framtiden. För att\r\nkomma tillrätta med försurningen av Sveriges\r\nskogar pågår ett försöksprojekt med kalkning.\r\nBehovet av kalkning är helt klarlagt och behöver\r\ninte utredas vidare. Vi skulle bara i vårt län\r\nbehöva minst 100 milj.kr. till fortsatt kalkning.</pre><pre>Skogsmarkskalkning är en arbetsintensiv\r\nverksamhet och skulle i vårt län omedelbart\r\nkunna ge 75 nya jobb. Vi socialdemokrater talar\r\nofta om det goda arbetet, och arbetet med att\r\nrädda våra försurade skogar räknar jag verkligen\r\ndit.</pre><pre>Vi skulle också kunna inrätta beredskapsarbeten\r\nför att rädda de områden i vårt län som är rikast\r\nur kultur- och naturvårdsynpunkt. Det fanns\r\ntidigare sådana arbeten, och de gav mycket goda\r\nresultat. Det räcker inte bara med att sätta av\r\nvissa områden till naturskyddsområden. De\r\nmåste också skötas. Stödet till landskapsvård i\r\nÄlvsborgs län är nu 10 milj.kr. Behovet är utan\r\ntvivel det dubbla. Fördelen med detta bidrag är\r\natt det ger långsiktiga sysselsättningseffekter,\r\nförutom att det räddar miljön.</pre><pre>Till sist skall jag komma med två nya förslag som\r\njag tycker borde prövas. Det första förslaget kan\r\nses mot bakgrund av att ungdomsarbetslösheten i\r\nmitt hemlän är 8,3 %. Av dem är en fjärdedel\r\nlångtidsarbetslösa. Jag har tänkt mycket på den\r\nallmänna värnplikten. Om alla värnpliktiga som\r\nstuderar eller har arbete nu under\r\nlågkonjunkturen får uppskov och alla som vid\r\nmönstringstillfället är arbetslösa får förtur att\r\ngöra sin militärtjänst eller vapenfria tjänst skulle\r\nnågra fler slippa gå arbetslösa. Det verkar så\r\nmeningslöst att tvinga dem som studerar att\r\navbryta sina utbildningar. Alla ungdomar som i\r\ndenna lågkonjunktur har lyckats ordna sin tillvaro\r\npå ett bra sätt bör inte ryckas loss ur den.</pre><pre>Det andra förslaget gäller alla oss som har arbetat\r\ntio, tjugo eller trettio år. Jag skulle vilja att alla\r\nsom arbetat länge, skulle ha rätt att i en\r\nlågkonjunktur få ta ett år ledigt, helt enkelt få ta\r\nett års pension.</pre><pre>Anf. 43 TREDJE VICE TALMANNEN:</pre><pre>Den angivna taletiden är ganska ordentligt\r\növerskriden. Det finns möjlighet att återkomma\r\ni ett genmäle, eftersom ett sådant har begärts av\r\nRoland Lében.</pre><pre>Anf. 44 ROLAND LÉBEN (kds) replik:</pre><pre>Herr talman! Jag har inte sagt att Mona Sahlin\r\nlatar sig. En debatt förutsätter dialog. Jag är\r\ninförstådd med arbetsordningen och har tidigare\r\ninte anmärkt på frånvaro här i kammaren. Jag har\r\ntvärtom försvarat arbetsformen, och jag har\r\nmånga timmar suttit och lyssnat till debatten på\r\nrummet medan jag arbetat. Annars skulle inte\r\nriksdagsarbetet fungera.</pre><pre>Men det finns några saker jag vill ta upp. Om man\r\ni denna debatt uttryckligen säger att man skall\r\nspecialbevaka den här frågan, då skall man delta\r\ni debatten. Jag anser det dessutom lämpligt att\r\nledamöter som anmält sig till ett visst\r\ndebattavsnitt i möjligaste mån deltar i debatten i\r\njust det blocket. Om jag inte är helt\r\nfelunderrättad är Mona Sahlin inbokad för\r\npartiets VU-sammanträde i dag. Det hade då\r\nkanske varit klädsamt om någon annan hade fört\r\npartiets talan i det inledande skedet av debatten,\r\neftersom Mona Sahlin sedan inte kunde delta i\r\ndebatten. Det kan väl inte inte vara fel att lyfta\r\nfram detta, eftersom människor skall respektera\r\nvårt arbete.</pre><pre>Anf. 45 LENA KLEVENÅS (s) replik:</pre><pre>Herr talman! Jag tycker vi är tillräckligt många\r\nfrån socialdemokraterna som deltar i debatten.</pre><pre>Jag skall passa på att avsluta mitt anförande. Det\r\nandra förslag jag vill föra fram gäller alla oss som\r\nhar arbetat tio, tjugo, eller trettio år. Jag vill att\r\nalla som har arbetat länge skall ha rätt att i en\r\nlågkonjunktur få ta ett år ledigt, helt enkelt få ta\r\nett års pension, ett sabbatsår mitt i livet, och\r\nsedan arbeta igen det efter den normala\r\npensionsåldern, under ett år när det är\r\nhögkonjunktur.</pre><pre>Varje människa skall ha rätt till ett arbete, men\r\nsom vi nu har ordnat det för oss får vissa\r\nmänniskor arbeta för mycket och andra kanske\r\ninte alls. Det är inte bra för någon. Skulle det inte\r\nvara fantastiskt, att efter att ha arbetat 20 år få ett\r\når ledigt och så jobba 20 år till, i stället för att\r\narbeta 40 år i ett sträck och kanske vara så trött\r\nvid pensionsåldern att inte orken finns kvar att\r\ngöra det där man drömde om?</pre><pre>Renovering av bostäder, skolor och\r\nålderdomshem, satsningar på järnvägar och\r\nannan kollektivtrafik, utbildning, skogskalkning,\r\nnaturvård och nya idéer -- det är vad jag vill att\r\nregeringen skall satsa på.</pre><pre>Anf. 46 TREDJE VICE TALMANNEN</pre><pre>Jag vill erinra om att detta var en replik.</pre><pre>Anf. 47 ROLAND LÉBEN (kds) replik:</pre><pre>Herr talman! Det är förvisso så att ett betydande\r\nantal socialdemokrater deltar i debatten, men de\r\nlyser ändå med sin frånvaro i kammaren under\r\njust detta debattblock. Det känns principiellt litet\r\nfel. När man anmält sig till ett debattavsnitt bör\r\nman i möjligaste mån vara närvarande och aktiv i\r\ndebatten. Tack.</pre><pre>Anf. 48 GUNNAR THOLLANDER (s):</pre><pre>Herr talman! Jag skall i denna långa debatt om\r\nregionalpolitik ta några minuter i anspråk för att\r\ndelge kammaren och förhoppningsvis\r\narbetsmarknadsministern arbetsmarknadsläget i\r\nUppsala län. Eftersom ministern inte är\r\nnärvarande, är det bra att Elver Jonsson, som\r\nföreträder rätt utskott, är närvarande och lyssnar\r\ntill vad som sägs i debatten.</pre><pre>Jag känner väl till att Uppsala län statistiskt sett\r\nligger bra till jämfört med många andra län, så vi\r\nskall inte på något vis tävla i att försöka vara värst.\r\nMen länet har en obalans som jag tycker är\r\nmycket viktig att belysa. Det har jag gjort många\r\ngånger förr, men det är precis lika aktuellt i dag.\r\nDet gäller den norra länsdelen, som vi dagligdags\r\nkallar för Norduppland. Det är tre kommuner:\r\nÖsthammar, Älvkarleby och Tierp. De har ett\r\nmer bekymmersamt läge än vad länet i stort har.\r\nHär finns liggande varsel och hot om\r\nuppsägningar, rationaliseringar och minskning av\r\nantalet anställda i många både stora och små\r\nföretag.</pre><pre>Jag skall inte trötta kammaren, men jag skall ta\r\nnågra exempel. Sandvik i Gimo, ett företag som\r\ngått mycket bra i många år, har nu varslat flera\r\nhundra anställda. Det skedde alldeles före jul.\r\nVid Storas fabrik i Skutskär finns ett stort hot i\r\nsamband med att planer presenterats om\r\nsammanslagning med Norrsundet. Man talar om\r\nminst 500 anställda mindre på de orterna -- var det\r\nnu drabbar mest. Karlit i Karlholm arbetar i den\r\ntuffa boardbranschen och har under många år\r\nhaft ett hot över sig, och det har man fortfarande.\r\nDet har lagts varsel och genomförts\r\nförtidspensioneringar vid Kloster Speedsteel i\r\nSöderfors.</pre><pre>Just i dagarna har det kommit bud om\r\nnedläggning av Skärplinge mejeri, och det vill jag\r\nsäga några ord extra om. Vid länskontoret i Tierp\r\nhar man i går och i dag suttit och filat på en text\r\nom att göra en uppvaktning till\r\njordbruksministern om just denna nedläggning av\r\nmejeriet som man anser är felaktig.</pre><pre>Utöver dessa exempel har Rockwooll i Gimo\r\nupphört med sin verksamhet, och därmed\r\nförsvann 130 jobb. Det skedde vid senaste\r\nårsskiftet. Ett särskilt kapitel skulle kunna skrivas\r\nom Dannemora gruva. Det finns väl ingen här\r\nsom inte känner till den. Det är en gruva där\r\njärnmalm brutits i många hundra år och som har\r\nförsörjt så många järnbruk med malm. f300 &gt; Den skall\r\nläggas ner om några dagar -- så aktuellt är det här.</pre><pre>Jag vill påpeka att det dock finns intressenter som\r\när beredda att driva gruvan vidare och kanske få\r\navsättning för malmen. Bl.a. har man hört sig för\r\ni Östeuropa. För att det skall kunna bli av behövs\r\nett antal statliga miljoner, vilket\r\narbetsmarknadsministern mycket mycket väl\r\nkänner till efter en uppvaktning hos honom\r\nnyligen. Jag tycker förstås att det vore väl\r\nanvända pengar att satsa på detta, eftersom malm\r\nfinns att hämta upp i Dannemora.</pre><pre>Det var några exempel, och det är egentligen en\r\ndyster rapport som jag presenterar. Frågan är:\r\nVad gör vi, vad tycker vi att vi skall uträtta i ett\r\nsådant här läge?</pre><pre>Från länet har vi socialdemokratiska ledamöter\r\nbl.a. -- jag säger bl.a. -- motionerat om en\r\nutbyggnad av ostkustbanan. Det är en viktig\r\nsatsning som ger många jobb, men framför allt ger\r\nden bättre kommunikationer, och alla här i\r\nkammaren vet hur viktigt det är både för\r\narbetsmarknaden och i övrigt. Om vi får\r\ndubbelspår genom vårt län får vi faktiskt\r\nförutsättningar också för snabbtåg norrut, och det\r\nhar vi naturligtvis ingenting emot, tvärtom.</pre><pre>Jag har också väckt en motion om översyn av\r\nregelverket för beredskapsarbeten. Den kan jag\r\nbehandla i annat sammanhang, men jag vill i alla\r\nfall nämna den här. Jag har väckt motionen därför\r\natt jag har upplevt att många viktiga projekt, och\r\ndärmed många arbetstillfällen, inte blir\r\ngenomförda på grund av att reglerna är för\r\nstelbenta. Jag efterlyser i motionen större\r\nflexibilitet, vilket bl.a. skulle ge de s.k. enskilda\r\nhuvudmännen chans att utföra viktiga projekt.</pre><pre>I årets budgetproposition skriver\r\narbetsmarknadsministern under rubriken Hela\r\nSverige skall leva -- en rubrik som jag har hört\r\nciterars många gånger i dag -- att det skall göras en\r\nuppräkning av de regionalpolitiska anslagen med\r\ndrygt 300 miljoner. Det är bra, och om pengarna\r\nanvänds rätt är det ännu bättre.</pre><pre>I förra veckan besökte jag Tierps järnbruk, och\r\ndär träffade jag företagsledning och fackliga\r\nrepresentanter. Tierps järnbruk är ett gjuteri, och\r\nman tillverkar i huvudsak utrustning till\r\ngatubrunnar. I dessa tider har naturligtvis även\r\ndetta företag nedgång i orderboken.</pre><pre>På gjuteriet anser man -- och jag är av samma\r\nåsikt -- att det nu är läge för att satsa litet statliga\r\npengar på att genomföra en nödvändig\r\nupprustning av kommunernas va-nät. Det skulle\r\nge Tierps järnbruk, men även andra gjuterier,\r\narbete. Framför allt skulle det ge arbete åt\r\nanläggningsjobbare, transportarbetare och\r\nandra. I det här besvärliga läget borde detta\r\nförslag passa in under rubriken Hela Sverige skall\r\nleva. Detta är inte något nödhjälpsarbete i vanlig\r\nordning, utan det är något som verkligen behövs,\r\noch det är en klar miljösatsning. Jag kommer efter\r\ndetta att lämna in en fråga om denna satsning till\r\narbetsmarknadsministern.</pre><pre>Hittills har jag mest intresserat mig för\r\nNorduppland, men jag vill avsluta med att säga\r\nnågra ord om ....</pre><pre>Anf. 49 TREDJE VICE TALMANNEN:</pre><pre>Talartiden är tyvärr ute.</pre><pre>Anf. 50 ELVER JONSSON (fp) replik:</pre><pre>Herr talman! Gunnar Thollander tog i sitt\r\nbalanserade inlägg upp obalanser, och den\r\niakttagelse som han gör, nämligen att flera av våra\r\nlän har en inomregional obalans, är helt riktig.\r\nDetta är så att säga inte något nytt. Problemet är\r\natt vi inte har något riktigt bra facit. Vi har det\r\ninte i Sverige, och något sådant finns heller inte\r\nnågon annanstans i världen.</pre><pre>Gunnar Thollander talar också om\r\nnödvändigheten av att förbättra infrastrukturen,\r\noch det är helt riktigt att detta är nödvändigt. Man\r\nskulle kunna säga att två saker gäller i fråga om\r\nförbättringar av infrastrukturen. För det första\r\nmåste infrastrukturen vara så genomtänkt att vi\r\nvill använda den länge, och då handlar det inte\r\nbara om decennier utan kanske om sekler. Det är\r\ndärför viktigt att infrastrukturen är genomtänkt\r\noch klar. För det andra är det viktigt att vi har ett\r\nregelsystem som gör att vi mycket snabbt kan\r\nkomma i gång med förbättringarna av\r\ninfrastrukturen, när förberedelserna väl är klara.\r\nDetta försökte jag också påpeka tidigare i\r\ndebatten. Det är viktigt att inte byråkrati och\r\nadministration fördröjer åtgärderna i månader\r\noch i år, vilket tyvärr är vanligt.</pre><pre>Det stora problemet i detta sammanhang är ju\r\nden svaga konjunkturen, både den svenska och\r\nden internationella. Men vi har ju också de\r\ninhemska och hemmalagade problemen, och dem\r\nbehöver vi göra en del åt, liksom, som jag\r\nnämnde, de byråkratiska reglerna. Vi behöver\r\nframöver en aktiv arbetsmarknadspolitik, och vi\r\nbehöver stora satsningar på regionalpolitiken. På\r\nden punkten är hela arbetsmarknadsutskottet\r\nense. Men kom ihåg: Detta är komplement. I\r\nbotten måste vi ha en positiv näringspolitik och en\r\nsund samhällsekonomi, och på de två områdena\r\nsaknas det i dag en del.</pre><pre></pre><pre>Anf. 51 GUNNAR THOLLANDER (s)\r\nreplik:</pre><pre>Herr talman! Elver Jonsson och jag tycks ju vara\r\növerens om att det behövs en satsning på detta\r\nområde, att det är nödvändigt att se över den\r\nobalans som finns, inte bara i Uppsala län utan\r\ngivetvis i flera. Det är en mycket viktigt.</pre><pre>När jag tvingades avsluta mitt inledningsanförande\r\nhade jag tänkt påpeka att man just nu när det gäller\r\nobalanser har större problem i Enköping än i\r\nNorduppland, även om det var vad jag talade om.\r\nÅtminstone tillfälligt är arbetslösheten i vårt län\r\nhögst just i Enköping. Jag vill därför kommentera\r\nkommunikationsministerns besked i går om\r\nomprioriteringar inom kommunikationerna. Som\r\nvi ser det får det inte ske en försening av\r\nMälarbaneprojektet. Jag vill faktiskt uppmana\r\nkommunikationsministern att i kontakten med\r\nberörda verk göra allt för att inte utbyggnaden av\r\nMälarbanan skjuts på en osäker framtid. Det här är\r\nett projekt man har jobbat med under en 10-\r\nårsperiod, och det skulle betyda väldigt mycket för\r\nmänniskorna i Enköping och Håbo kommuner. Där\r\nhar man ingen förståelse för att detta inte skulle bli\r\nav, utan vi vill att banan skall byggas i den takt som\r\när beslutad.</pre><pre>Därmed, herr talman, har jag gått igenom länet,\r\noch jag hoppas att det här inlägget kan vara en hjälp\r\noch ett bidrag till att detta blir framfört till berörda.</pre><pre>Anf.52 BO FINNKVIST (s):</pre><pre>Herr talman! Den djupa lågkonjunkturen gör att\r\nVärmland i likhet med andra regioner i landet\r\ndrabbas av att företag läggs ned och personal\r\nfriställs. Vi tvingas åter konstatera att Värmlands\r\nlän, med sitt stora beroende av traditionell\r\nbasindustri och med de i vissa delar dominerande\r\nunderleverantörsföretagen inom\r\nbilindustriområdet, är särskilt sårbart i en sådan här\r\nsituation.</pre><pre>Från maj 1991 till slutet av januari i år har\r\narbetslösheten ökat med 3 000 personer till över\r\n7 000 arbetslösa, och det finns endast 267 lediga\r\nplatser. Dessutom finns en stor dold arbetslöshet.\r\nÅrjäng har det största arbetslöshetstalet, 7,1 %.\r\nDärefter kommer Sunne med 5,3 %, Eda med\r\n4,9 % och Hagfors med 4,7 %. Den sämsta\r\narbetsmarknaden finns inom byggnads- och\r\ntillverkningsindustrin.</pre><pre>Bakom arbetslöshetssiffrorna döljer sig många\r\nproblem för enskilda personer och familjer, och det\r\nskall vi ständigt ha i minnet när vi debatterar de här\r\nfrågorna.</pre><pre>I måndags kväll deltog jag i ett stort fackeltåg i\r\nHagfors mot nedläggningar inom järnverket och\r\nför ny sysselsättning. Deltagarna kom från alla\r\npolitiska partier och olika organisationer. Det var\r\nockså ett stort inslag av representanter för\r\nnäringslivsorganisationerna. Vi ville visa att vi inte\r\nkan acceptera att Hagfors i höst kommer att uppnå\r\nen öppen arbetslöshet på 10 % om inte åtgärder\r\nsnabbt sätts in. Därutöver finns ca 4 av\r\narbetskraften i olika arbetsmarknadspolitiska\r\nåtgärder. Det är främst ungdomar och yngre\r\nfamiljer som drabbas av arbetslösheten, och de\r\nhamnar ibland i en förtvivlad situation.</pre><pre>Detta är situationen på en ort i Värmland, men\r\nproblemen är liknande på flera andra ställen i länet.\r\nI den här situationen har vi i Hagfors, som just nu\r\nhar de dystraste framtidsutsikterna, valt att\r\nsamarbeta för att klara jobben. Även om läget just\r\nnu i en djup lågkonjunktur är mycket dystert finns\r\nsäkert goda möjligheter för framtiden. Men vi\r\nmåste få draghjälp, och det gäller hela länet.</pre><pre>Lågkonjunkturen slår hårt som jag förut nämnde,\r\nmen det finns också nya politiska inslag som\r\nförvärrar situationen. Samtidigt som vi upplever\r\narbetslöshetstal som börjar närma sig för vanliga\r\nmedborgare ofattbara nivåer, genomför den\r\nborgerliga regeringen ett s.k. systemskifte i den\r\nekonomiska politiken. Det innebär en kraftig\r\nåtstramning för vanliga människor.\r\nLågkonjunkturen innebär i sig en sämre ekonomi\r\nför många. Därutöver sänker regeringen nu skatten\r\nför de välbeställda och ökar pålagorna för den\r\nbreda allmänheten. Detta innebär osäkerhet i\r\nfamiljeekonomin och återhållsamhet på alla\r\nområden. Följden blir att man handlar mindre,\r\nutnyttjar färre tjänster och bygger mindre.</pre><pre>En rättvisare ekonomisk politik skulle skapa många\r\nfler fasta jobb. Det är en politik i enlighet med de\r\nförslag socialdemokraterna framlagt. Vi\r\nsocialdemokrater har många förslag i våra\r\nmotioner om åtgärder som skulle innebära högre\r\nsysselsättning i Värmland på både kort och lång\r\nsikt. Det gäller investeringar i vägar, järnvägar och\r\nutbildning m.m. Det är samhällsekonomiskt\r\nmycket lönsamma projekt. Exempelvis skulle väg-\r\noch järnvägsförbindelser till bruksorterna i\r\nKlarälvsdalen innebära bättre\r\növerlevnadsmöjligheter för viktiga\r\nexportindustrier. För exportinkomster på 3\r\nmiljarder per år går det att satsa mycket pengar och\r\nändå räkna fram lönsamhet. Detsamma gäller väg\r\n61, om man nu skall nämna ett par mycket\r\nlönsamma investeringsprojekt.</pre><pre>Det var en besvikelse att vi inte fick några besked\r\nav kommunikationsministern i går, trots att man\r\nfrån regeringen gett oss anledning att förvänta\r\nsådana. Det blir nu ytterligare fördröjning och\r\nosäkerhet i dessa frågor.</pre><pre>Vi kräver också att Storfors och Kristinehamn\r\nplaceras i stödområde två och att Hagfors flyttas till\r\nstödområde ett.</pre><pre>Till mina borgerliga kollegor från Värmland vill jag\r\navslutningsvis ställa frågan: Är ni beredda att göra\r\ngemensam sak med socialdemokraterna och kräva\r\nextra insatser för de nämnda åtgärderna och\r\ninvesteringar i länet när förslaget kommer upp till\r\nbehandling?</pre><pre>Till slut vill jag till Roland Lében avslutningsvis\r\nkommentera uttalandet om utförsäljningen av de\r\nstatliga företagen. Vi socialdemokrater är också\r\nmed i näringsutskottet. Vi har inte sagt nej, nej, nej\r\ntill all utförsäljning. Vi har sagt nej till ett generellt\r\nbemyndigande till regeringen om att sälja ut allt.</pre><pre>Anf. 53 ROLAND LÉBEN (kds) replik:</pre><pre>Herr talman! Jag har inte påstått att ni säger nej till\r\nall utförsäljning. Men att ni sagt en lång rad nej på\r\nen rad punkter i näringsutskottet är obestridligt.</pre><pre>Det krävs en viss konsekvens och fasthet för att\r\ngenomföra denna politik och strukturförändring.\r\nDet krävs en viss konsekvens och ett politiskt\r\nkurage för att justera i statens balansräkning, för att\r\nfrigöra resurser för de nödvändiga satsningar som\r\nger jobb både på kort sikt och på lång sikt genom\r\nden stora betydelse som infrastrukturen har.</pre><pre>Anf. 54 BO FINNKVIST (s) replik:</pre><pre>Herr talman! Detta är ingen näringspolitisk debatt,\r\nden kommer senare här i kammaren, men jag vill\r\nbara konstatera att Roland Lében ger platt intet för\r\ndet jag sade, man har andra vägar att lösa\r\nfinansiering, exempelvis i\r\ninfrastrukturinvesteringar.</pre><pre>Som jag nämnde i mitt anförande vill vi inte företa\r\ndessa stora skattesänkningar för dem som redan\r\nförut är mycket förmögna i det här landet. Där\r\nfinns det mycket pengar att hämta, mer än i de\r\nstatliga företagen.</pre><pre>Anf. 55 ROLAND LÉBEN (kds) replik:</pre><pre>Herr talman! Att gå de vägar som kallas andra\r\nvägar är i själva verket att styra tillbaka in på den\r\ntredje vägen, som det hette. Vi har redan kommit\r\nunderfund med att det var en återvändsgränd. Jag\r\nger inte så mycket för den politiken.</pre><pre>Anf. 56 GÖTHE KNUTSON (m):</pre><pre>Herr talman! Jag vill gärna ge ett bidrag till den\r\nhistoriska parlamentariska forskningen och till\r\nprotokollet fästa följande iaktagelser: vi är nu tio\r\nledamöter i kammaren samt en talman och tre\r\ntjänstemän. Det finns dock ingenting klandervärt\r\natt säga om detta. Det är remissdebatt där alla har\r\nmöjlighet att medverka, och i dag är det fredag. För\r\natt föra över detta till arbetsmarknadsområdet kan\r\nvi konstatera att fredagen i Sverige numera har\r\nintagit den plats lördagen hade tidigare.</pre><pre>Låt mig sedan säga att när vi hör dessa engagerade\r\ninlägg ifrån socialdemokratiska talare, så finner vi\r\nen våldsam vidräkning med den politik som\r\nsocialdemokratiska regeringar har fört i nära tio år.\r\nSom en och annan borgerlig talare framhållit är ju\r\narbetslösheten ingalunda något som skapats sedan\r\nvi hade regeringsskifte i fjol höstas. Det har ju bara\r\ngått några månader. Men kriserna proklamerades\r\nfaktiskt av den tidigare socialdemokratiska\r\nregeringen. Det är nu drygt två år sedan vi fick veta\r\natt det var kris i Sverige. Den regering som\r\nutfärdade denna proklamation avgick t.o.m. Att\r\nsedan statsminister Carlsson efterträddes av\r\nstatsminiter Carlsson var möjligen ett spel för\r\ngalleriet. Men det var alltså ett faktiskt\r\nerkännande, dokumenterat till alla delar, att det\r\nvar den socialdemokratiska regeringarna som\r\nåstadkom denna situation.</pre><pre>Nu är det crescendo av arbetslöshet. Detta måste vi\r\nkunna bemästra. Det finns då en självklar\r\nmöjlighet med en ny politik. Skulle vi använda den\r\npolitik som socialdemokraterna har fört, bl.a. på\r\narbetsmarknadens område, så skulle förmodligen\r\nsituationen bli ännu värre. Den skulle i alla fall inte\r\nkunna bli bättre, eftersom det är den politiken som\r\nhar åstadkommit fördärvet.</pre><pre>En socialdemokratisk företrädare talade för en\r\nliten stund sedan om undermåliga skollokaler. Det\r\nfick vi höra också i går och i förrgår. Men vem har\r\nåstadkommit denna undermålighet om inte den\r\nslappa politiken på det området -- den kommunala\r\nskolplaneringen tillsammans med den då förda\r\nregeringspolitiken. Det är därför en del skollokaler\r\ni så många kommuner är dåliga.</pre><pre>Den regering vi nu har lyckan att ha har ett enormt\r\narbete framför sig. Jag skall nu bara peka på den\r\nsituation som föreligger i Värmland. Med det\r\nknappa tidsmått som föreligger blir det rätt\r\nrapsodiskt.</pre><pre>Vi har i länet en arbetslöshet som gör att länet\r\nplacerar sig som nr 6 från botten i den liga som det\r\ninte är särskilt förtjänstfullt att tillhöra. Den här\r\nnegativa trenden kan naturligtvis brytas och den\r\nmåste brytas, och det med den nya vägens politik.\r\nMen vi behöver just nu i Värmland riksdagens och\r\nregeringens hjälp för att åstadkomma det\r\nomvandlingstryck som kan åtstadkomma en\r\nförändring i det korta perspektivet. I det längre\r\nperspektivet är jag övertygad om att den nya\r\nregeringspolitiken kommer att ge möjligheter till\r\nen mycket god expansion.</pre><pre>Värmland har utomordenligt goda förutsättningar\r\nför småföretagsamhet och även för stora\r\nindustrierna att vidareutvecklas. Det finns många\r\nkvaliteter i Värmland; det är ett vackert landskap,\r\noch det är ett län som vi tror mycket på. Vi vill göra\r\ndenna goda provins till pärlan bland Europas\r\nprovinser.</pre><pre>Emellertid är situationen i Karlstad just nu speciellt\r\nbesvärlig, och det beror på den minskning av\r\nantalet anställda inom försvaret och\r\nförsvarsindustrin som har skett under senare tid och\r\nsom kommer att fortsätta framöver. Jag vill då bara\r\npeka på att Värmlands regemente kommer att\r\nflytta till Kristinehamn och att antalet anställda vid\r\nZakrisdalsverken minskar till ca 300, efter att ha\r\nvarit 1 100.</pre><pre>Det finns betydligt mer att säga om detta, herr\r\ntalman, och jag ber att få hänvisa till en\r\nutomordentlig motion i detta ärende.</pre><pre>Anf. 57 BO FINNKVIST (s) replik:</pre><pre>Herr talman! Vad jag kan förstå, är Göthe Knutson\r\noch jag överens om att Värmland i det här läget\r\nbehöver hjälp. Jag utgår då från att vi också är\r\növerens om att vi gemensamt skall kämpa för att\r\nVärmland skall få de infrastrukturinvesteringar\r\nsom jag nämnde i mitt inlägg.</pre><pre>Det är knappast möjligt att ta den sväng som Göthe\r\nKnutson tog, och säga att det är den\r\nsocialdemokratiska regeringen i Sverige som är\r\norsaken till den lågkonjunktur som vi upplever i\r\ndag. Tyvärr är den inte begränsad till Sverige, utan\r\nden är internationell. Däremot kan man ha\r\nsynpunkter på de åtgärder som den nuvarande\r\nregeringen vidtar, som innebär att det blir en\r\nonödigt hög arbetslöshet. Man gör åtstramningar i\r\nden här situationen, och det har vi aldrig varit vana\r\nvid i detta land, utan man har t.o.m. spätt på för att\r\nöka aktiviteterna. Det här drabbar speciellt\r\nsmåföretagen och deras anställda, vilket jag har fått\r\nmig till livs när jag har pratat med dem.</pre><pre>Anf. 58 GÖTHE KNUTSON (m) replik:</pre><pre>Herr talman! Gemensamma ansträngningar på den\r\nnya regeringspolitikens grund ställer jag självfallet\r\nupp för, och det gör säkert också borgerliga\r\nledamöter här i kammaren.</pre><pre>Sedan skall jag ta upp den socialdemokratiska\r\nskuldbördan. Jag vill erinra om att vi, när\r\nsocialdemokraterna och regeringen Carlsson för\r\ndrygt två år sedan proklamerade krisen i Sverige,\r\nsom ledde till en regeringskris, var omgivna av\r\nländer med högkonjunktur. Sverige gjorde ett eget\r\n''race'' utför. Det var en himmelsvid skillnad i\r\nutveckling i olika länder. Medan andra länder,\r\nframför allt inom OECD, fortsatte att utvecklas\r\ngick vi kräftgång. Sedan har konjunkturen dämpats\r\näven i andra länder.</pre><pre>Detta har beskrivits mycket vältaligare och\r\nutförligare av den förre socialdemokratiske\r\nfinansministern Kjell-Olof Feldt. Han talade om\r\nnödvändigheten av det stålbad som vi nu befinner\r\noss i. Det går aldrig för socialdemokraterna att\r\nkomma ifrån denna skuld. Det var en felaktig\r\npolitik, och den måste brytas. Med en ny politik,\r\nsom är den enda rätta vägen, skall vi lyckas.\r\nAnsträngningar för att bl.a. ge ett\r\nomvandlingstryck i Värmland skall vi,\r\nsocialdemokrater och företrädare för andra partier,\r\nnaturligtvis kunna göra med gemensamma\r\nansträngningar.</pre><pre>Anf. 59 BO FINNKVIST (s) replik:</pre><pre>Herr talman! Ja, vi hade en besvärlig ekonomisk\r\nsituation för två år sedan -- det är ingen som\r\nförnekar det -- men vi tog också ansvaret för den,\r\ntrots att vi inte hade en egen majoritet i riksdagen\r\nutan hade en minoritetsregering. Det var obalans i\r\nekonomin, men att därutöver säga att\r\nsocialdemokraterna proklamerade krisen måste väl\r\nvara fel uttryck, därför att den var inte påhittad.\r\nInflationen var för hög. Sedan har vi satt in\r\nåtgärder, delvis med hjälp av folkpartiet, som har\r\nfått mycket bra följder. Vi har fått ned\r\ninflationsnivån till en acceptabel nivå -- den är\r\nt.o.m. fortfarande på väg nedåt.</pre><pre>Även om Göthe Knutson vill diskutera läget för två\r\når sedan, då det på arbetsmarknadsfronten var\r\nmycket bättre och det var svårt att diskutera dessa\r\nfrågor, är det väl mer intressant att diskutera den\r\nsituation som i dag har uppstått. Då gäller det jag\r\nhar sagt i mitt anförande, dvs. att lågkonjunkturen\r\noch den höga arbetslösheten tyvärr förstärks av en\r\ndel åtgärder som den borgerliga regeringen har\r\nvidtagit.</pre><pre>Anf. 60 GÖTHE KNUTSON (m) replik:</pre><pre>Herr talman! Jag uppskattar Bo Finnkvists sansade\r\nton i debatten, och jag hoppas att jag inte bryter av\r\nför mycket mot den.</pre><pre>Faktum kvarstår att den politik som\r\nsocialdemokraterna tidigare förde åstadkom en\r\nhemmagjord kris, vilket bl.a. Kjell-Olof Feldt har\r\nverifierat. I dagens läge, två år efter\r\nkrisproklamationen, vill socialdemokraterna föra\r\nprecis samma politik. Jag är övertygad om att Bo\r\nFinnkvist förstår att det vore fel, men som den\r\nlojale företrädare han är för ett parti som han själv\r\naktar vill han naturligtvis inte bryta, åtminstone\r\ninte i en offentlig debatt, med den linje som hans\r\npartiledning envisas med att hålla. Då blir det så\r\nhär konstigt.</pre><pre>Jag är övertygad om att Bo Finnkvist har satt sig in\r\ni den problematik som föreligger, bl.a. i Värmland,\r\noch att han förstår att det är endast med en\r\nnysatsning på företagsamhet och slopande av\r\nskatter på arbetande kapital,\r\nförmögenhetsbeskattning, skatter och regleringar i\r\nföretagsamheten som vi kan åstadkomma den\r\nrenässans som är den enda metoden att få det lyft\r\ni bl.a. Värmlands län som är nödvändigt. Här kan\r\nregering och riksdag medverka till att de fyra\r\nkommunerna i östra Värmland--Kristinehamn,\r\nStorfors, Degerfors och Karlskoga -- nu placeras i\r\nregionalpolitikens stödområde nr 2, där de nu finns\r\ntillfälligt. På det viset kan de få den starthjälp som\r\nbehövs under den närmaste tiden, för att vi sedan\r\nskall kunna åstadkomma den goda framtid som den\r\nborgerliga regeringspolitiken alldeles säkert\r\nkommer att innebära.</pre><pre>Tredje vice talmannen anmälde att Bo Finnkvist\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 61 ISA HALVARSSON (fp):</pre><pre>Herr talman! Inom folkpartiet liberalerna ställer vi\r\nupp bakom parollen Hela Sverige skall leva. Vi vill\r\natt regionalpolitiken skall öka den enskildes\r\nmöjlighet att fritt kunna välja arbete och\r\nbostadsort. Vi vill att det skall finnas en likvärdig\r\nekonomisk, social och kulturell över hela landet. Vi\r\nvill också decentralisera besluten inom\r\nregionalpolitiken till regional nivå samtidigt som de\r\nregionalpolitiska stödformerna förenklas och\r\nschabloniseras.</pre><pre>Det är därför glädjande att den nya borgerliga\r\nregeringen i budgeten tar till satsningar på\r\nregionalpolitiken. Anslagen för regional utveckling\r\nhöjs liksom länsanslagen. Dessutom aviseras en\r\nutökning av systemet med nedsättningar av\r\nsocialavgifterna i stödområdet. Totalt höjs anslagen\r\ntill regionalpolitiska insatser med 300 milj.kr. eller\r\n13 %. Detta om något visar på de borgerliga\r\npartiernas intention på regionalpolitikens område.</pre><pre>Regionalpolitik är också att se till att det över hela\r\nlandet finns väl utbyggt kommunikationsnät och ett\r\ngott kulturutbud och att den sociala välfärden är väl\r\nutbyggd i alla hörn av landet. Ett område som är\r\nextra viktigt att bevaka inom regionalpolitiken är\r\njämställdheten. Det får inte bli så att kvinnor i stor\r\nutsträckning tvingas flytta från sin hemby därför att\r\nde inte får något jobb där. Det är extra viktigt att\r\nnya småföretag inom t.ex. serviceyrken kan skapas,\r\neftersom dessa av tradition är dominerade av\r\nkvinnor.</pre><pre>Nyss hade ett stort antal kvinnor en konferens här i\r\nhuset för att stödja och stimulera\r\nlandsbyggdskvinnornas lokala utvecklingsarbete.\r\nMan påpekar t.ex. att konventionellt utbildade och\r\nkonventionellt inriktade rådgivare tycks ha svårt att\r\nuppfatta kvinnliga signaler eller att respektera\r\nkvinnlig verksamhet. Hur skall man annars tolka\r\ndet faktum att endast 3 % av projektstödet går till\r\nkvinnor? Det behövs flera kvinnliga handläggare\r\npå myndigheterna, påpekade kvinnorna vid en\r\nuppvaktning.</pre><pre>Herr talman! För att utvecklingen i Värmland skall\r\nkunna vridas åt rätt håll krävs en väl fungerande\r\ninfrastruktur i form av t.ex. kommunikationer,\r\nutbildning och olika typer av service. Det är inte\r\nminst viktigt att arbeta för ett transportsystem som\r\nger möjlighet för näringslivet att utvecklas och som\r\nkan bidra till en breddad arbetsmarknad och bättre\r\nutbildningsmöjligheter. En av de viktigaste\r\nåtgärderna på kommunikationsområdet är\r\nförbättrade järnvägsförbindelser.</pre><pre>Ett förverkligande av Svealandsbanan med\r\nförlängning till Karlstad skulle t.ex. ha avgörande\r\nbetydelse för utvecklingen av flera viktiga\r\nsamhällsfunktioner i Värmland. Ökade möjligheter\r\ntill arbetspendling främst i stråket Örebro--\r\nKarlstad över Karlskoga--Kristinehamn skulle få de\r\nlokala arbetsmarknaderna att samverka på ett helt\r\nannat sätt än i dag.</pre><pre>Karlskoga, Degerfors, Storfors och Kristinehamns\r\nkommuner utgör en gemensam\r\narbetsmarknadsregion i östra Värmland. Dessa\r\nkommuner är genom regeringsbeslut inplacerade i\r\nett tillfälligt stödområde t.o.m. sista juni i år. Den\r\nhär regionen har drabbats synnerligen hårt av\r\nstrukturomvandlingen och den svaga\r\narbetsmarknaden. Det bekräftas också av\r\nbefolkningsutvecklingen. Regionen har under de\r\nsenaste tio åren minskat sin befolkning med\r\nnärmare 5 000 personer.</pre><pre>I regionen är av tradition verkstadsindustrin\r\növerrepresenterad. Försvarsmateriel- och annan\r\ntillverkningsindustri dominerar den privata\r\narbetsmarknadsmarknaden. Kommunerna arbetar\r\ndärför målmedvetet på att komplettera\r\narbetsmarknaden med etablering av företag i\r\nframtidsinriktade branscher, främst den privata\r\ntjänstesektorn. I det sammanhanget upplever\r\nkommunerna det som nödvändigt att det finns\r\nregionalpolitiskt stöd tillgängligt.</pre><pre>För tjänsteföretagen spelar regionalpolitiskt stöd i\r\nform av sysselsättningsbidrag en väsentligt större\r\nroll än investeringsbidrag. För dessa kommuner i\r\nöstra Värmland är det nödvändigt med en\r\ninplacering i ordinarie stödområde nummer 2 för\r\natt kommunerna skall lyckas i sitt långsiktiga arbete\r\nmed förnyelse av arbetsmarknaden.</pre><pre>Hagfors kommun har just nu också en synnerligen\r\nbesvärlig situation som kräver uppmärksamhet av\r\nregering och riksdag. Jag har i en motion föreslagit\r\nen lokalisering av det rikstäckande handels- och\r\nföreningsregistret till Hagfors. Det är viktigt att ta\r\nregionalpolitisk hänsyn vid lokalisering av nya\r\nverksamheter. Jag är djupt besviken och kritisk till\r\nförslaget att folkhälsoinstitutet inte skall lokaliseras\r\ntill Värmland. Man måste börja ta detta på allvar så\r\natt omlokaliseringar och nylokaliseringar sker ute i\r\nlandet.</pre><pre>Anf. 62 HANS KARLSSON (s):</pre><pre>Herr talman! Arbete och sysselsättning är nu de i\r\nsärklass viktigaste politiska frågorna i Sverige. Det\r\när en självklarhet med tanke på vilka konsekvenser\r\ndet medför att ställas utanför arbetslivet och\r\nutanför en meningsfull sysselsättning.</pre><pre>Konsekvenserna av arbetslösheten är förödande\r\nvem de än drabbar. Men särskilt allvarligt är det när\r\nungdomar drabbas. Det finns undersökningar såväl\r\ni Sverige som utomlands, som visar vilka stora\r\nsociala risker arbetslöshet innebär. I dag befolkas\r\nvåra behandlingshem och fängelser faktiskt i stor\r\nutsträckning av ungdomar som ställdes utanför\r\narbetsmarknaden i den förra lågkonjunkturen.</pre><pre>Många orter och områden är hårt drabbade av\r\narbetslöshet. Arbetslösheten är ytterligt besvärlig i\r\nhela landet. Men det finns regioner som är särskilt\r\nhårt drabbade och där dessutom lågkonjunkturen\r\nförvärras av pågående strukturförändringar.</pre><pre>Ett sådant område är Örebro län. Detta län har\r\nbland de högsta arbetslöshetstalen i landet. I\r\njanuari månad ökade arbetslösheten till 4,4 % -- att\r\njämföra med rikets 3,7 %.</pre><pre>Särskilt utsatta är de norra och västra delarna av\r\nlänet.</pre><pre>Ljusnarsberg i norr har en av de högsta\r\narbetslöshetstalen i hela landet, för närvarande\r\n7,9 %. I Hällefors ökar arbetslösheten dramatiskt\r\nnär varslen löses ut.</pre><pre>I väster har vi Karlskoga och Degerfors med sitt\r\nensidiga näringsliv och starka beroende av\r\nförsvarsindustrin och järnverket. Laxå och\r\nAskersund är också orter som är starkt beroende av\r\nnågra få företag. Där läggs bl.a. PLM:s glasbruk\r\nner, vilket i ett slag fördubblar arbetslösheten i\r\nAskersunds kommun.</pre><pre>Om vi tittar på ungdomsarbetslösheten, växer ett\r\nrent skräckscenario fram. Var femte, sjätte ungdom\r\när utan arbete, och i Ljusnarsbergs kommun var\r\ntredje.</pre><pre>Det sägs ibland att vi skall akta oss för att tala i\r\ntermer av katastrof, eftersom vi ändå har det\r\nganska bra i Sverige. Jag håller med om att vi skall\r\nspara på de starka orden tills de verkligen behövs.\r\nMen för de ungdomar som nu står utanför\r\narbetsmarknaden och som har stått där ett antal\r\nmånader är det en katastrof.</pre><pre>Det finns just nu ingen viktigare fråga än\r\nsysselsättningen. Det krävs krafttag. Det krävs\r\nomedelbara insatser för att ge arbete eller\r\nutbildning till människor som står utanför\r\narbetsmarknaden. Men det krävs också att\r\nekonomin stimuleras så att hjulen börjar rulla så\r\nsakta igen.</pre><pre>Samtidigt bör kraftfulla arbetsmarknadspolitiska\r\nåtgärder sättas in. Man skall sätta in utbildning där\r\nså är möjligt och önskvärt och beredskapsarbete\r\ndär det ger bäst effekt.</pre><pre>Länsarbetsnämnderna bör få större utrymme för\r\nlokala aktiviteter, och arbetsmarknadsmedlen bör\r\nfå användas mer flexibelt. Det finns en mängd\r\narbetsuppgifter som inte har utförts under\r\nhögkonjunkturen av olika skäl. Nu kan dessa jobb\r\nutföras av människor som inte vill något hellre än\r\natt arbeta. De kan utföras till väsentligt lägre\r\nkostnader än om vi väntar tills högkonjunkturen\r\ninfinner sig.</pre><pre>En tidigareläggning av de vägprojekt som är\r\nplanerade att utföras längre fram under 90-talet\r\nskulle vara ett verksamt medel att lindra\r\narbetslösheten i Örebro län. Planeringen är långt\r\nframskriden för dessa vägutbyggnader, och de kan\r\nsättas i gång redan i år. Vad som behövs är\r\nklartecken och pengar från regeringen.</pre><pre>Länets mera långsiktiga problem kräver en\r\ngenomtänkt strukturell politik som angriper de\r\ngrundläggande orsakerna till den del av\r\narbetslösheten som är att hänföra till\r\nstrukturomvandlingen.</pre><pre>Det behövs åtgärder för förnyelse av näringslivet i\r\nregionen. En sådan förnyelse sker inte utan att en\r\ngynnsam miljö skapas för näringslivsutveckling.</pre><pre>De viktigaste insatserna i en sådan politik är att\r\nskapa och stimulera kompetensuppbyggnad genom\r\nen förstärkning av utbildningsväsendet, förbättring\r\nav kommunikationerna, ökade\r\ninfrastrukturinvesteringar samt utveckling och\r\nförstärkning av de regionalpolitiska medlen.</pre><pre>Örebro län, som befolkningsmässigt är Sveriges\r\nmittpunkt där järnvägar och vägar korsar varandra,\r\nskulle kunna utvecklas till ett betydelsefullt\r\ntransportcentrum för hela landet, en satsning på\r\nutbyggnad av de Europa- och riksvägar som går\r\ngenom länet.</pre><pre>Utbyggnad av tågtrafiken på Mälarbanan och\r\nsnabbtågsförbindelse för persontrafik och terminal\r\nför godstransport på järnväg skulle kunna bidra till\r\nen för länet positiv framtidsutveckling.</pre><pre>Därutöver krävs insatser i norr och väster av länet,\r\ndet s.k. halvmånebältet, dels i form av inplacering\r\ni mera fasta och lämpliga stödområden, dels också\r\nsärskilt riktade satsningar med anledning av\r\neffekterna av minskningen av produktionen i\r\nförsvarsindustrin.</pre><pre>Det finns också skäl att särskilt peka på samhällets\r\nansvar för de orter som under lång tid svarat för\r\ntillverkning och underhåll av försvarsmateriel,\r\norter som till mycket stor del byggt hela\r\nsamhällsservicen och befolkningsprognoserna på\r\nförsvarsbeställningar.</pre><pre>Herr talman! Sammanfattningsvis: Det behöver\r\nomedelbart tas fram extra resurser för traditionella\r\narbetsmarknadsåtgärder. Länsarbetsnämnden bör\r\nbli mera flexibel när det gäller användandet av\r\npengar, länets strategiska läge i transporthänseende\r\nmåste tas till vara, vägbyggen bör tidigareläggas,\r\nstödområdesplaceringen ses över och stöd och\r\nhjälp ges till orter, som har nödgats binda upp sig\r\nalltför mycket till försvarsindustrin.</pre><pre></pre><pre>Anf. 63  STINA ELIASSON (c):</pre><pre>Herr talman! Större delen av Sveriges yta utgörs av\r\nNorrland, som är en mycket produktiv del av vårt\r\nland. Skogen, malmen och vattenkraften är de\r\nbästa exemplen på vad Norrland bidrar med till det\r\ngemensamma hushållet och välfärden i vårt land.</pre><pre>Norrlandsförbundet har beräknat att\r\nnettoexportvärdet per invånare i Norrlandslänen\r\nligger 13 100--26 500 kr. över riksgenomsnittet. Då\r\när ändå inte ''exporten'' av ung, välutbildad\r\narbetskraft inräknad och inte heller det\r\nnettosparande som överförs söderut.</pre><pre>Trots allt vad Norrland således betyder för hela vårt\r\nlands ekonomi får vi norrlänningar då och då ta del\r\nav ett synsätt som speglar total okunnighet om och\r\ndirekt ointresse för våra bygder.</pre><pre>Det är t.ex. inte länge sedan\r\nproduktivitetsdelegationens delrapport\r\n''Infrastruktur och produktivitet'' visade upp\r\nhårresande slutsatser, som gick ut på att all industri\r\nbör ligga där taxeringsvärdena är högst och\r\nmotorvägarna strålar samman. Det är inte i\r\nNorrland och inte alls i Norrlands inland. De\r\nrapportörerna har nog inte hört talas om att svensk\r\nindustri redan på 50-talet började söka sig ut till\r\nmindre orter i landet för att få lägre kostnader och\r\nstabilare arbetskraft.</pre><pre>Överdirektören vid NUTEK har sagt rent ut: ''Det\r\när inte önskvärt att skapa många nya arbetstillfällen\r\ni genuin glesbygd'', men han kommer ändå ihåg att\r\n''i vissa av våra glesbygder finns naturresurser som\r\nmåste utvinnas för vårt välstånds skull''. Med detta\r\nmenas väl att de människor som arbetar med\r\nutvinningen av skogen, malmen och vattenkraften\r\nändå kanske bör få en liten nådegåva. Vi vill inte ha\r\nnågra nådegåvor. Vi vill ha betalt för det vi säljer.\r\nSå enkelt är det.</pre><pre>Vi har från centern år efter år krävt att något litet\r\nav de vinster som vattenkraftsföretagen gör genom\r\natt producera elkraft skall återföras till de\r\nkommuner där elkraften produceras. Vi betalar\r\nmer för elförbrukningen än vad folk gör söderut.</pre><pre>För min hemkommun, Ragunda i Jämtlands län,\r\nskulle det här betyda mycket. Genom kommunen\r\nflyter Indalsälven. Kommunen är tio mil lång. För\r\nvarje mil finns det ett kraftverk. Vi har alltså nio\r\nkraftverk inom vår kommun och bidrar således\r\nväldigt mycket till folkhushållet. Får vi ett öre per\r\nproducerad kilowattimme elkraft, skulle det ge vår\r\nlilla fattiga kommun 50,71 milj.kr., detta enligt\r\nstatistik från 1990. För hela Jämtlands län skulle det\r\nbetyda en återbäring på 141,49 milj.kr. Vad ett\r\nsådant rättvisesystem skulle betyda för alla\r\nvattenkraftsproducerande kommuner är lätt att\r\ninse. Vi behöver dessa medel för regional\r\nutveckling i Norrland, och vi behöver dem alldeles\r\nsärskilt just nu. Grannkommuner i Norge har en\r\nhelt annan situation när det gäller samma sak. Det\r\nberor på att man där genom beskattning av\r\nvattenkraften tillför vattenkraftskommunerna\r\nstora belopp.</pre><pre>Den regionalpolitiska utredningen föreslog i sitt\r\nbetänkande, SOU 1989:55, att ett öre per\r\nproducerad kilowattimme skulle återföras till de\r\nregioner där elkraften produceras. Tyvärr blev det\r\ntvärstopp hos den socialdemokratiska regeringen,\r\nsom ansåg att frågan måste utredas ytterligare.\r\nDärför tillkom utredningen ''Beskattning av\r\nkraftföretag'', SOU 1991:8. Den utredningen anger\r\natt det när det gäller återföring av vattenkraftens\r\nvinster till de regioner där elkraften produceras inte\r\nfinns några tekniska hinder. Därför har det bara\r\nberott på den politiska viljan, och jag kan försäkra\r\natt vi från centerns och från de\r\nvattenkraftsproducerande regionernas sida\r\nkommer att fortsätta vår kamp för att en rimlig del\r\nav vattenkraftens avkastning stannar kvar i de\r\nbygder där kraften produceras.</pre><pre>Herr talman! Det måste bli slut på att bra ta för sig\r\nav Norrlands människor och naturvärden och inte\r\nbetala för sig. Det liknar kolonialpolitik och rena\r\nrofferiet! Nu väntar vi, herr talman, på ett\r\nregeringsförslag i denna rättvisefråga.</pre><pre>Anf. 64  BIRGER ANDERSSON (c):</pre><pre>Herr talman! Huvudämnet för dagen är\r\narbetsmarknad och regionalpolitik. Det är det\r\nämnesområde som har dragit till sig de i särklass\r\nflesta talarna under den allmänpolitiska debatten.</pre><pre>Jag kommer i mitt anförande att ta upp problemen\r\ni Västmanlands län, dels det aktuella\r\narbetsmarknadsläget och vad som behöver göras på\r\nkort sikt, dels nödvändiga åtgärder för att mera\r\nlångsiktigt utveckla länet.</pre><pre>Västmanlands län är fortfarande ett av Sveriges\r\nmest industrialiserade län. Eftersom den rådande\r\nlågkonjunkturen slår hårt mot industrin, drabbas\r\nVästmanland utomordentligt hårt av\r\nlågkonjunkturen. Varslen har varit många och\r\nomfattande. Ytterligare varsel och uppsägningar\r\nväntar. Länsarbetsnämnden och\r\narbetsförmedlingarna gör stora insatser för att\r\nundvika varsel och uppsägningar genom att gå in\r\nmed företagsutbildning. Det är en mycket\r\nangelägen åtgärd att i nuvarande\r\narbetsmarknadsläge utnyttja möjligheten att höja\r\nkompetensen i företagen.</pre><pre>Arbetslösheten fortsätter att öka i länet. Särskilt\r\nungdomar i åldersgruppen 20--25 år har drabbats\r\nmycket hårt av arbetslösheten. De svarar för mer\r\nän 25 % av det totala antalet arbetslösa i länet. Det\r\när därför glädjande att konstatera att\r\narbetsmarknadsministern tar krafttag för att\r\nförbättra ungdomarnas situation. De förslag som\r\narbetsmarknadsminister Börje Hörnlund tidigare i\r\ndag har presenterat kommer att avsevärt förbättra\r\nsituationen för ungdomarna.</pre><pre>Västmanlands län har särskilt stora bekymmer med\r\nbyggsektorn. Arbetslösheten bland\r\nbyggnadsarbetarna överstiger 25 %. Situationen är\r\nmycket allvarlig. Även om vi är medvetna om att\r\nlänets byggsektor har haft en för stor kostym under\r\nde senaste åren, kan vi inte på något sätt acceptera\r\nden kraftiga neddragning och utslagning som nu\r\nsker i länet.</pre><pre>Vilka åtgärder kan då sättas in för att förbättra\r\nsituationen? För våra arbetslösa ungdomar\r\nförväntar vi oss att de åtgärder som\r\narbetsmarknadsminister Börje Hörnlund har\r\nföreslagit kommer att ge goda resultat.</pre><pre>När det gäller byggsysselsättningen är det angeläget\r\natt olika anläggnings- och byggprojekt snabbt sätts i\r\nverket. Mälarbanan är det stora projektet, men det\r\ntycks dröja innan det arbetet kommer att ge någon\r\nnämnvärd sysselsättningseffekt. Därför är det\r\nnödvändigt att starta projekt som snabbt kan ge en\r\ngod sysselsättningseffekt. Det finns många\r\nangelägna vägprojekt som snabbt kan sättas i gång.</pre><pre>När det gäller den egentliga byggsektorn finns det\r\ni Västerås ett stort byggprojekt som kan ge många\r\nbyggnadsarbetare sysselsättning. Jag tänker på de\r\nnya och ändamålsenliga lokaler till högskolan som\r\nett byggkonsortium med bl.a. Västerås kommun\r\noch ABB som intressenter vill bygga. Beskedet från\r\nregeringen har dröjt, men i går kom regeringens\r\nklartecken, och det är glädjande. Nu kan man sätta\r\ni gång bygget.</pre><pre>Dessutom måste stat, landsting och kommuner\r\ntidigarelägga olika byggprojekt för att inte\r\nbyggsysselsättningen skall minska våldsamt. En\r\nsuccessiv nedtrappning av byggsektorn är\r\nnödvändig; kostymen är för stor, som jag sade\r\ntidigare, men nedtrappningen får inte ske på det\r\ndrastiska sätt som nu tycks bli fallet i Västmanlands\r\nlän.</pre><pre>Jag har gett några exempel på åtgärder som snabbt\r\nkan komma i gång och som lindrar verkningarna av\r\nden besvärliga sysselsättningssituationen i länet.</pre><pre>Herr talman! Jag vill också något beröra länets\r\nlångsiktiga utveckling. Det arbetas intensivt på alla\r\nnivåer för en positiv utveckling av länet. Jag ser\r\ngoda möjligheter till att man skall komma till rätta\r\nmed länets problem och vända den negativa\r\nutvecklingen. Men det är nödvändigt med insatser\r\nfrån regering och riksdag.</pre><pre>För Västmanlands del måste den högre\r\nutbildningen både breddas och fördjupas. Ett ökat\r\nantal högre utbildningar måste förläggas till länet,\r\noch fördjupningen skall ske i första hand inom den\r\ntekniska sektorn. Länet är ju starkt industrialiserat\r\nmed många högteknologiska industrier med ABB i\r\nspetsen.</pre><pre>Jag vill också understryka betydelsen av goda\r\nkommunikationer. Nästa stora projekt är\r\nbyggandet av Mälarbanan.</pre><pre>Det är också nödvändigt för en region att ha ett väl\r\nfungerande vägnät. De senaste årens väganslag till\r\nVästmanlands län har ej medgivit att angelägna\r\nprojekt har kunnat genomföras i den takt som har\r\nvarit nödvändig för regionens utveckling. Nu syns\r\nen ljusning. Den nya regeringen har insett\r\nbetydelsen av att göra infrastrukturinvesteringar.</pre><pre>Ytterligare en sak som är betydelsefull för länet,\r\noch som jag här vill beröra, är att Västmanlands län\r\ninte har fått del av någon av de statliga\r\nutlokaliseringar som har genomförts under 1970-\r\noch 1980-talen. Länet har inte ens fått\r\nkompensation för de nedläggningar av eller\r\nneddragningar i statliga verksamheter som har\r\ndrabbat länet. Västmanland måste under 1990-talet\r\ndels få del av aktuell lokalisering av nya statliga\r\nverksamheter, dels få del av aktuell omlokalisering\r\nav statlig verksamhet.</pre><pre>Herr talman! Satsningar på högskolan, satsningar\r\npå kommunikationer och satsningar på\r\ntjänstesektorn, både den privata och den statliga,\r\nkan ge Västmanlands län en långsiktigt positiv\r\nutveckling.</pre><pre>Anf. 65  HANS STENBERG (s):</pre><pre>Herr talman! Vid det senaste månadsskiftet var\r\narbetslösheten i Västernorrland 4,7 %.\r\nArbetslösheten ligger således på en helt\r\noacceptabel nivå och ökar dessutom på ett mycket\r\noroande sätt. Den djupa lågkonjunkturen,\r\nregeringens privatiseringsiver och de\r\nåterkommande indragningarna av statlig\r\nverksamhet i länet skapar stor oro för att ytterligare\r\narbetstillfällen skall försvinna.</pre><pre>Mot bakgrund av det mycket svåra\r\narbetsmarknadsläget i Västernorrland är det\r\nnödvändigt att åtgärder snabbt vidtas för att\r\narbetslösheten skall pressas tillbaka. Den största\r\neffekten på både kort och lång sikt fås genom\r\nsatsningar på en utbyggnad av infrastrukturen,\r\nsatsningar på utbyggnad av vägar och järnvägar.</pre><pre>Det finns en lång rad samhällsekonomiskt mycket\r\nlönsamma projekt i Västernorrland som kan\r\ntidigareläggas i den nu rådande lågkonjunkturen.\r\nJag hoppas därför innerligt att det snabbt blir\r\npraktiska resultat av regeringens vackra tal om\r\nstora satsningar på tidigareläggning av\r\ninfrastrukturinvesteringar. Hitintills har de\r\nomtalade tidigareläggningarna mest resulterat i\r\nförseningar.</pre><pre>Herr talman! Inom infrastrukturområdet finns det\r\nsom sagt en lång rad projekt i Västernorrland som\r\när väl värda att tidigarelägga. Jag nöjer mig här\r\nmed att nämna de största projekten.</pre><pre>När det gäller upprustningen av Europavägarna\r\nfinns det fyra stora projekt, nämligen en bro över\r\nÅngermanälven vid Veda, den s.k. Höga kusten-\r\nbron, E4-syd-projektet i Sundsvall inkl. en bro över\r\nSundsvallsfjärden, Åsbergstunneln i Örnsköldsvik\r\noch E75:an, västra infarten till Sundsvall.</pre><pre>Förutom de här uppräknade stora projekten finns\r\ndet en lång rad angelägna mindre vägprojekt som\r\nkan tidigareläggas i länets kommuner. Enligt\r\nvägverket skulle man med ett tillskott på 100\r\nmiljoner med mycket kort varsel kunna starta\r\nvägobjekt i Västernorrland för sammanlagt 321\r\nmiljoner.</pre><pre>På flygets område finns det behov av att bygga en\r\nny hangar på Midlanda för fyra nya flygplan.</pre><pre>På järnvägsområdet finns det behov av stora\r\nsatsningar som skulle ge utomordentligt stora\r\nvinster både regionalpolitiskt och miljöpolitiskt.\r\nDet gäller en utbyggnad av snabbtåg Stockholm--\r\nSundsvall/Härnösand och en upprustning av\r\nÅdalsbanan. Vi anser också att det är hög tid att\r\ninleda projekteringen av Bothniabanan.</pre><pre>Vid sidan av dessa angelägna\r\ninfrastruktursatsningar finns det en stor mängd\r\nandra investeringsobjekt i länet. Vi\r\nsocialdemokrater har i samarbete med länets\r\nkommuner och länsarbetsnämnden tagit fram en\r\nförteckning över objekt som kan startas med\r\nmycket kort varsel. Det rör sig bl.a. om ROT-\r\nprojekt för skolor och äldreboende. Om\r\nbyggstarten av dessa skulle kunna tidigareläggas\r\nskulle det innebära stora positiva effekter för länets\r\nsysselsättning på både kort och lång sikt. Enligt en\r\nredovisning från länets kommuner finns det\r\nangelägna projekt för sammanlagt 1,3 miljarder.\r\nDet är alltså inte brist på uppslag till vad som kan\r\ngöras.</pre><pre>Herr talman! Jag har hittills talat mest om åtgärder\r\nsom snabbt ger resultat. Jag skall nu säga några ord\r\nom den långsiktigt kanske viktigaste frågan för\r\nutvecklingen i Västernorrland.</pre><pre>Högskolan har en utomordentligt stor betydelse för\r\nutvecklingen av länets näringsliv. Därför bör\r\nhögskolan i Sundsvall/Härnösand ges kraftigt\r\nökade resurser och utvecklas till ett universitet med\r\nfasta forskningsresurser.</pre><pre>Herr talman! Västernorrland har en betydelsefull\r\nexportindustri som i likhet med andra\r\nexportföretag drabbats hårt av den nuvarande\r\nlågkonjunkturen. De företag som tidigare har haft\r\nen stor del av sin export riktad mot Östeuropa\r\ndrabbas naturligtvis särskilt hårt.</pre><pre>Konkurrenssituationen för de här företagen\r\nförsvåras ännu mer av att konkurrenter från andra\r\nländer i många fall har betydligt lättare att få\r\nexortkrediter för sin öststatsexport. Detta leder till\r\natt företag, t.ex. Hägglunds i Örnsköldsvik och\r\nSunds Defibrator i Sundsvall, får en onödigt\r\nbesvärlig situation som leder till ökad arbetslöshet\r\ni ett redan mycket hårt drabbat län. Det är därför\r\nhelt nödvändigt att exportkreditnämnden har en\r\ngenerösare syn på exportkrediter till länets företag\r\nnär det gäller öststatsexport. Vid sidan av de\r\npositiva effekterna för Västernorrland skulle det\r\nockså ha en mycket positiv effekt för de länder som\r\när aktuella för exporten.</pre><pre>Herr talman! Jag vill avsluta mitt anförande med att\r\nän en gång uttrycka min förhoppning om att\r\nregeringens tal om tidigareläggningar snabbt\r\nomsätts i praktisk handling och att en betydande del\r\nav dessa åtgärder kommer Västernorrland till\r\ngodo.</pre><pre>Näringspolitik</pre><pre>Anf. 66  STEN-OVE SUNDSTRÖM (s):</pre><pre>Herr talman! Den här debatten är uppdelad i olika\r\nämnesblock. Det kan vara svårt att exakt veta inom\r\nvilket block det ämne som man väljer så att säga hör\r\nhemma.</pre><pre>Ett område som är, och som under de senaste åren\r\nhar varit, aktuellt för oss som kommer från de\r\nnordligaste länen är naturligtvis det område som\r\nStina Eliasson tog upp i sitt anförande. Jag avser då\r\nmöjligheten att ta del av vinsterna från\r\nvattenkraften i Norrlandsregionerna -- i\r\nNorrlandslänen eller, som det lyder i en del förslag,\r\ni en del kommuner.</pre><pre>Jag ser att Stina Eliasson befinner sig här i\r\nkammaren. Därför tar jag chansen och ställer i\r\nbörjan av detta mitt anförande, som skall bli kort,\r\nen fråga till henne. I sitt anförande sade hon att det\r\nvar socialdemokraterna som genom sitt utredande\r\nhade svårt att komma framåt i den aktuella frågan.\r\nMen, Stina Eliasson, vi har verkligen ägnat mycket\r\ntid åt att grundligt gå igenom och utreda frågan.\r\nUtredningarna är både färdigbehandlade och\r\nremissbehandlade.</pre><pre>Stina Eliasson sade: Vi kommer att fortsätta vår\r\nkamp. Därför undrar vi socialdemokrater vem\r\ncentern kämpar mot i regeringen. Är det mot\r\nmoderaterna, eller är det mot folkpartiet? Vilket\r\nparti är det som bromsar i den här frågan? Det är\r\nviktigt för oss att få besked. Vi har en synnerligen\r\npositiv inställning i det här avseendet. Det är hög\r\ntid att vi kommer till skott i denna fråga, som är så\r\nviktig för oss i de nordligaste länen.</pre><pre>På det näringspolitiska området sker förändringar\r\nsnabbt i vårt land. Det gäller inte bara de\r\nstrukturförändringar som sker i de stora tunga och\r\ntraditionella basnäringarna.</pre><pre>Den hotbild som regeringen har målat upp gör det\r\ninte lättare. Enbart av ideologiska skäl vill man ju\r\nsälja ut de statliga företagen. Det handlar då om en\r\nproduktion som vi av tradition anser vara av stor\r\nvikt och som vi anser bör få finnas kvar i landet. Det\r\ngäller t.ex. produktion som vi av beredskaps- och\r\nsysselsättningsskäl behövt ha kvar. Jag skall senare\r\nhär belysa effekterna av det som kan hända när\r\nregeringen och dess näringsminister inte intresserar\r\nsig för en produktion som är så viktig för vår\r\nsamhällsuppbyggnad.</pre><pre>Ovako Steel AB, numera ägt av SKF, är ett företag\r\nsom tidigare var känt för sin långsiktiga planering\r\noch för att det utnyttjar sitt industriella kunnande\r\npå bästa sätt -- både för ägarna och för samhället.\r\nMen man har nu bestämt sig för att snabbt lägga ner\r\nstora delar av produktionen, bl.a. hela\r\nproduktionen vid Ovako Profiler i Luleå. Och det\r\ngäller då anläggningar där man investerat närmare\r\nen halv miljard.</pre><pre>I Ovako Profilers valsverk produceras till stor del\r\njärnvägsräls. Ovako är den enda tillverkaren i\r\nlandet. I Europa i övrigt finns det bara en\r\ntillverkare till när det gäller de moderna 40-\r\nmetersrälsar som används i Sverige. Det råder ju\r\npolitisk enighet i vårt land om behovet av stora\r\ninvesteringar i vår infrastruktur, liksom om behovet\r\nav ett mångmiljardprogram för stora investeringar\r\ni järnvägsnätet. Visserligen är vi inte helt eniga om\r\ntakten och om igångsättandet beträffande dessa\r\ninvesteringar. Klart är ändå att detta kommer att\r\nske. Därmed vet vi att det, det är en självklar följd,\r\nnär det gäller de här investeringarna kommer att\r\nbehövas mer järnvägsräls.</pre><pre>I nuläget köper banverket ca 40 000 ton räls årligen\r\ntill en kostnad av totalt 160 miljoner. Detta behov\r\nkommer att snabbt bli större. Men det här stora\r\nbehovet av satsningar på investeringar i\r\ninfrastrukturen och av att detta genomförs under de\r\nnärmaste åren inte är specifikt för Sverige. Nästan\r\nalla länder ute i Europa har beslutat att satsa hårt\r\npå en uppbyggnad av infrastrukturen. Främst gäller\r\ndet då satsningar på järnvägsnätet.</pre><pre>Det är alltså en snabbt uppåtgående konjunktur för\r\nrälsproduktion i Europa, och detta som en följd av\r\nde massiva satsningarna på en järnvägsutbyggnad.\r\nÖver 1 miljon ton har nyligen beställts på den\r\neuropeiska marknaden. Irland t.ex. har nyliget\r\nlämnat en order på 25 000 ton.</pre><pre>I detta läge bestämmer sig således den svenska\r\ntillverkaren Ovako Steel för att lägga ner sin\r\nproduktion av järnvägsräls. Därmed skapas en\r\nmonopolsituation i Europa. Endast en tillverkare\r\när kvar i Europa, Voest Alpin i Österrike. Det skall\r\nses mot bakgrund av allt vad det kan innebära för\r\nprisbilden och efterfrågan.</pre><pre>Sveriges näringsminister har helt överlåtit\r\navgörandet i frågan på marknadskrafterna. Det i\r\nsin tur innebär att de svenska skattebetalarna\r\nkommer att få betala ett högt pris för dessa\r\nnödvändiga infrasturinvesteringar.</pre><pre>Att passivt åse hur den svenska produktionen av\r\njärnvägsräls läggs ner i en tid då den behövs mer än\r\nnågonsin vittnar om vad det är för kunskaper och\r\nframtidssyn som styr den borgerliga regeringens\r\nnäringspolitik.</pre><pre>Det är dags för näringsministern att ge sig ut i\r\nverkligheten och att börja intressera sig för\r\nnäringspolitiken. Främst tänker jag då på den\r\nindustriproduktion som behövs för att vi skall\r\nkunna klara uppbyggnaden av järnvägar och\r\nkommunikationer överlag.</pre><pre>Visserligen kan man inte tvinga en producent att ha\r\nen tillverkning som producenten inte klarar av eller\r\ninte vill ha. Men här handlar det om en produktion\r\nsom är så viktig att regeringen bör engagera sig och\r\nagera kopplare för olika ägarkonstruktioner.</pre><pre>Svenskt Stål, där staten fortfarande har ett\r\nmajoritetsägande, bör kunna vara en aktiv delägare\r\ni fråga om en fortsatt rälsproduktion.</pre><pre>Det är inte fel att försöka, även om man misslyckas.\r\nDäremot är det fel att enbart sitta bakom sitt\r\nskrivbord på näringsdepartementet och hoppas,\r\neller tro, att marknaden klarar alla problem. Om en\r\nsådan strategi får råda, tappar vi för landet viktig\r\nproduktion. Dessutom blir det en drastiskt ökad\r\narbetslöshet i regioner där det redan är stora\r\narbetsmarknadsproblem.</pre><pre>Anf. 67  STINA ELIASSON (c) replik:</pre><pre>Herr talman! Centern kämpar faktiskt för saker,\r\ninte mot. Jag sade inte i mitt anförande att vi\r\nkämpade mot någon. I stället sade jag att vi\r\nkommer att fortsätta vår kamp för att en rimlig del\r\nav avkastningen från vattenkraften blir kvar i de\r\nbygder där elkraft produceras.</pre><pre>Det är bra att Sten-Ove Sundström mycket tydligt\r\nmarkerar att vi som kommer från Norrland är ense\r\npå den här punkten. Jag tror att vi faktiskt var det\r\ntidigare också. Men det är synd att den\r\nsocialdemokratiska regeringen inte tog chansen och\r\nlade fram en proposition. Vi har ju väntat i många\r\når på en rättvisereform i den här frågan.</pre><pre>Den regionalpolitiska utredningen var på det klara\r\nmed att vi skulle ha 1 öre per producerad kWh. Det\r\nvar också vad man föreslog. Socialdemokraterna\r\nvar också för detta. Men sedan började man tala\r\nom att det kanske var tekniskt omöjligt. Således\r\ntillsattes ytterligare en utredning under titeln\r\nBeskattning av kraftföretag. I den utredningen\r\nkom man fram till att det inte fanns några tekniska\r\nhinder. Men tydligen fanns det ett politiskt hinder\r\nför den socialdemokratiska regeringen att komma\r\nmed en proposition i detta sammanhang.</pre><pre>Jag är dock glad över att Sten-Ove Sundström är\r\nberedd -- den tolkningen gör i alla fall jag -- att\r\nkämpa i denna för Norrland så viktiga fråga. Vi\r\nbehöver de aktuella pengarna, och särskilt nu. I\r\ndessa tider skulle det vara utmärkt att ha ett större\r\nriskkapital.</pre><pre>Anf. 68  STEN-OVE SUNDSTRÖM (s) replik:</pre><pre>Herr talman! Jag håller med Stina Eliasson om att\r\ndet är viktigt att vi får del av dessa\r\nvattenkraftsresurser. Det är oerhört viktigt för\r\nutvecklingen.</pre><pre>Jag skulle naturligtvis också kunna fördjupa mig i\r\nhistorien och tala om hur vi skulle ha kunnat göra\r\ndet här snabbare. Men, Stina, det är faktiskt ni som\r\nnu sitter på regeringstaburetterna. Jag vet inte hur\r\ndet är med moderaterna och folkpartisterna. Om\r\nde inte hade lagt hinder i vägen borde ett förslag\r\nligga på bordet. Utredningarna är klara och\r\nremissbehandlade. Vad som saknas är bara\r\npolitikernas beslut. Det är alltså politikerna, de\r\nansvariga i regeringen, som av någon anledning inte\r\nvill lägga fram ett förslag.</pre><pre>Såvitt jag förstår finns det inga hinder för\r\nregeringen att lägga fram ett förslag för kammaren.\r\nDet tycks dock finnas brister i planeringen. Eller är\r\ndet möjligen så, att någon bromsar i\r\nregeringsbyggnaden? Om det inte är så, borde vi\r\nsom sagt av propositionsförteckningen se om det\r\nkommer ett sådant här förslag under våren.\r\nHandlar det kanske beträffande den kamp som\r\nStina Eliasson här beskriver om en front av\r\nmoderater och folkpartister som struntar i att det är\r\nså viktigt med ett förslag här?</pre><pre>Anf. 69  STINA ELIASSON (c) replik:</pre><pre>Herr talman! Jag understryker ännu en gång att det\r\nhär är både en viktig Norrlandsfråga och en viktig\r\narbetsmarknadsfråga. Vi i centern har kämpat i\r\ndenna fråga under väldigt många år. I länsstyrelsen\r\ni Jämtlands län -- där alla partier finns\r\nrepresenterade -- har vi varit helt eniga. För att\r\ngöra det lättare för den socialdemokratiska har vi\r\nt.o.m tagit fram ett särskilt Jämtlandsförslag. Det\r\nskulle således kunna vara mycket enkelt att få fram\r\nen proposition.</pre><pre>Sten-Ove Sundström, var centern än sitter, i\r\nopposition eller i regering, är den här frågan viktig\r\nför oss. Det är en kamp som vi kommer att föra, var\r\nvi än sitter, understryker jag igen.</pre><pre>Det är mycket positivt för mig att känna till att\r\nsocialdemokraterna, i Norrland i varje fall, ställer\r\nupp bakom detta. Men hur är det med de ledamöter\r\ni det socialdemokratiska partiet som inte är från\r\nNorrland? Ofta har det varit så med\r\nNorrlandsfrågorna att vi från Norrlandslänen som\r\nrepresenterar centern har känt oss trygga därför att\r\nvi har haft hela vårt parti med oss. Hur är det med\r\nden uppbackningen i den här frågan från Sten-Ove\r\nSundströms partikamrater i övriga delen av landet?</pre><pre>Anf. 70  STEN-OVE SUNDSTRÖM (s) replik:</pre><pre>Herr talman! Jag konstaterar att jag och Stina\r\nEliasson är helt överens om att vi bör få ta del av de\r\nhär pengarna.</pre><pre>Det jag däremot kan notera med bestämdhet är att\r\nStina Eliasson undviker de verkliga problemen, och\r\ndet är motståndet i den borgerliga regeringen. Vi\r\nsocialdemokrater kommer att göra allt för att\r\nstödja ett sådant förslag. Men då krävs det, Stina\r\nEliasson, att regeringen får fram det. Jag noterar nu\r\natt motståndet finns på högerflanken. Det är\r\ntydligen därför vi får vänta förgäves innan centern\r\nkan lyfta ett sådan här förslag från regeringen.</pre><pre>Förste vice talmannen anmälde att Stina Eliasson\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 71  ULF ERIKSSON (nyd):</pre><pre>Herr talman! Ärade ledamöter! Jag tänker nu\r\nförsöka att blicka ut litet över Europa. Vi har pratat\r\nom företagande i regionerna. Jag har kallat mitt\r\nämne för Småföretagen i EG--Europa-perspektiv.</pre><pre>Småföretagen är många och de har stor betydelse\r\nför det svenska och det europeiska näringslivet. De\r\nutgör totalt ca 99 % av de privata företagen i\r\nSverige. Då räknar jag exklusive jordbruk.\r\nSmåföretagen svarade 1990 för ca 59 % av den\r\nprivata affärssektorns lönesumma. Jag syftar\r\nfortfarande på Sverige.</pre><pre>Till denna kategori företag räknas de som har 0--\r\n199 anställda. Inom EG räknas företag med färre\r\nän 500 medarbetare som småföretag, och om denna\r\ndefinition tillämpas på svenska förhållanden, skulle\r\ndrygt 70 % av det privata näringslivets arbetskraft i\r\nSverige beröras av EG:s småföretagspolitik genom\r\nEES-avtalet.</pre><pre>I Sverige fanns vid årsskiftet 1990/91 ca 1,7 miljoner\r\nsysselsatta i företag med färre än 500 anställda.\r\nMan förstår av dessa faktauppgifter den ofantligt\r\nviktiga roll som småföretagen spelar för vårt\r\nnäringsliv och för samhället totalt sett vad beträffar\r\nsysselsättning och välstånd för våra medborgare.\r\nDessutom bidrar företag med stora avgifter och\r\nskatter till vårt samhälle.</pre><pre>Det gäller, herr talman, att värna om dessa företag,\r\nså att vi får behålla dem i landet. Det gäller\r\ndessutom att skapa förutsättningar för att nya\r\nföretag skall kunna bildas, så att innovationer och\r\naffärsidéer kan utvecklas. Speciellt i s.k. dåliga\r\ntider, som vi nu med viss rätt anser att vi befinner\r\noss i, är det dubbelt viktigt att nya företag får\r\nmöjlighet att utvecklas.</pre><pre>För att småföretag skall kunna utvecklas i Sverige\r\noch EG/Europa fordras förutom kunskaper i\r\nekonomi, teknik, juridik, etc. även kunskaper i\r\nhumaniora, dvs. språk och kultur. Där inbegriper\r\njag historia. Det är viktigt att känna till\r\nkulturmönstret i de länder där man skall göra\r\naffärer, oavsett om dessa ligger inom Europa eller\r\ni andra delar av världen. Vi måste således erbjuda\r\nsmåföretagare utbildning inom bl.a. dessa\r\nområden.</pre><pre>Vi måste så snart som möjligt anpassa\r\ninkomstskattesatserna till EG-nivå, från nuvarande\r\nca 56 % av bruttonationalprodukten ner till drygt\r\n40 %. Dessutom bör övriga skatter och\r\nlageravskrivningsmöjligheter anpassas till EG-\r\nreglerna. Vi har, som ni vet, rätt höga\r\nenergiskatter, vi har arvs- och förmögenhetsskatter,\r\nsom har diskuterats här i annat sammanhang.\r\nBolagsskatten är relativt sett human, men totalt sett\r\nligger vi mycket högre än EG-länderna.</pre><pre>Kostnadsläget, som tack och lov är på väg ner i\r\ndetta land, är fortfarande mycket högt. Vi behöver\r\nalltså ytterligare sänkning av det totala\r\nkostnadsläget för att våra företag skall kunna\r\nkonkurrera på lika villkor, både inom Europa och i\r\nandra delar av världen. Detta gäller även\r\njordbruks- och skogsnäringarna, kan jag tillägga.</pre><pre>En investerings- och utvecklingsbank bör bildas av\r\nlöntagarfonderna. Det har vi inom Ny Demokrati\r\nskrivit en motion om. Denna bank skall kunna\r\nbidra med riskvilligt kapital för olika affärsprojekt.</pre><pre>Dessutom bör man ordna med insättarskydd för\r\nsparare inom bankväsendet och låta bankerna ha\r\nännu mer fri konkurrens än vad fallet är i dag när\r\ndet gäller utlåning. På det viset skulle ytterligare\r\nriskkapital kunna frigöras till bl.a. småföretagarna.\r\nI dag vågar eller får inte bankerna ställa upp med\r\nriskvilligt kapital i tillräcklig omfattning. Det är\r\nalltså regelsystemet som styr även detta.</pre><pre>Herr talman! Jag har här belyst en del faktorer som\r\nhar betydelse för småföretagare och föreslagit\r\nnågra åtgärder för att hjälpa småföretagen i stället\r\nför att stjälpa dem.</pre><pre>I dag är det alldeles för många konkurser i vårt\r\nland. Dessa är förödande både privat- och\r\nsamhällsekonomiskt. De kan dessutom orsaka\r\nmånga personliga problem för både företagare och\r\nanställda. Dessutom har stora kreditförluster\r\norsakats för banker, finansbolag och andra\r\nlångivare den senaste tiden. Den utvecklingen\r\nmåste vändas. Vi måste ge företagarna i Sverige\r\nframtidstro igen.</pre><pre>Anf. 72  HOLGER GUSTAFSSON (kds):</pre><pre>Herr talman! Jag tänker tala om svensk\r\nlivsmedelspolitik inför EG-inträdet. Vårt land står\r\ninför ett förberedelsearbete, där svensk\r\njordbruksnäring skall öppnas mot EG-marknaden.\r\nJordbruksnäringen ingår inte i ett EES-avtal, utan\r\nhär måste vi från grunden finna en bra infasning av\r\nsvensk jordbrukspolitik i EG:s politik.</pre><pre>För Sveriges del innebär ett medlemsskap i EG att\r\nvi inte bara får göra en anpassning av vår\r\njordbrukspolitik, utan att vi helt och fullt måste\r\nanamma EG:s jordbrukspolitik. Jordbruket är\r\ndärmed den näringsgren som påverkas mest av ett\r\nEG-inträde.</pre><pre>EG har ett gränsskydd mot tredje land, liksom ett\r\nprisfallsstöd som finansieras via EG:s budget.\r\nSkillnaden mellan vårt svenska system och EG:s är\r\natt vi skapar lönsamhet inom jordbruket genom\r\nhögre livsmedelspriser, medan EG skapar\r\nlönsamhet genom att betala över budgeten, dvs.\r\nmed en finansiering via skattesystemet.</pre><pre>Under förutsättning att vi skall bibehålla en svensk\r\nproduktion av högkvalitativa baslivsmedel -- och\r\ndet skall vi -- måste de svenska livsmedelspriserna\r\nsjunka ner till EG-nivå. Detta är en förutsättning\r\nför att svenska livsmedel skall kunna konkurrera\r\ninom Sverige och på EG:s marknad.</pre><pre>För att kunna upprätthålla en rimlig lönsamhet i\r\nsvensk livsmedelsproduktion, måste alltså de lägre\r\nlivsmedelspriserna kompenseras med lönsamhet\r\növer budget, på samma sätt som inom EG. Detta är\r\nen radikal finansiell omställning av\r\njordbruksnäringens lönsamhet, som inte beaktades\r\nvid det jordbrukspolitiska beslutet i Sverige 1990.\r\nDet är mot denna bakgrund som regeringen har\r\naviserat att frågan om ett arealstöd skall prövas som\r\nbas för lönsamheten. Denna budgetfinansierade\r\nbasersättning måste införas i samma takt som vi av\r\nmarknadsskäl, kanske genom GATT-förhandlingar\r\noch/eller EG-inträde, trappar ner\r\nlivsmedelspriserna.</pre><pre>Herr talman! Vidare föreskriver EG vissa\r\nminiminivåer för t.ex. hygieniska krav inom\r\njordbruket och livsmedelsproduktionen. Varje\r\nland kan också ha en egna strängare bestämmelser\r\nvad gäller exempelvis djurskydd, etik, miljö och\r\nhälsoskydd. De högre ambitionerna skall vi vara\r\nrädda om i Sverige. Men också dessa kostnader\r\nmåste i princip betalas över budget för att svenska\r\nföretag skall få samma konkurrensförutsättningar\r\nsom livsmedelsproducenterna inom EG.</pre><pre>Mycket viktiga aktörer inom den svenska\r\nlivsmedelsnäringen är de etablerade\r\nförädlingsföretagen och disributionskanalerna. Då\r\nmarknaden mot EG öppnas kommer det att för\r\ndessa svenska livsmedelsföretag innebära en\r\nomställning som är större än för någon annan\r\nindustri.</pre><pre>Rationaliseringar är i full gång, och många har\r\nhunnit långt med att öka produktiviteten och\r\nintensifiera marknadsbearbetningen inför mötet\r\nmed de storskaliga starka internationella\r\nlivsmedelskoncernerna.</pre><pre>Riksdagen måste ta ett ansvar för att dessa företag i\r\nsamband med den nya konkurrenslagstiftningen får\r\nsamma spelregler som de som gäller för företag\r\ninom EG-marknaden. Lagstiftningen får inte leda\r\ntill att svensk industri kortsiktigt tvingas bryta ner\r\nsin kapacitet och struktur före inträdet i EG, för att\r\nefter EG-inträdet stå med en alltför liten kapacitet\r\nför att kunna bjuda en verklig konkurrens mot stora\r\nEG-företag.</pre><pre>Herr talman! Den svenska företagsstrukturen\r\nmåste redan nu betraktas ur ett EG-perspektiv, då\r\nman värderar dess marknadsdominans och roll på\r\nmarknaden. Detsamma måste också gälla\r\nprimärproduktionens omställning och\r\nlönsamhetens finansiering, också de skall betraktas\r\nur ett EG-perspektiv redan i dag. Tack.</pre><pre>Anf. 73  ÅKE SELBERG (s):</pre><pre>Herr talman! Tyvärr måste jag börja mitt anförande\r\nmed att konstatera att regeringen och de partier\r\nsom ingår i regeringen totalt har tappat intresset för\r\njordbruket och de människor som är verksamma\r\ninom näringen. På annat sätt kan jag inte tolka\r\nfrånvaron av såväl det ansvariga statsrådet som\r\növriga borgerliga jordbrukspolitiker. Det är mycket\r\nmärkligt med tanke på det stora intresse för denna\r\nfråga och den stora oro för näringens framtid som\r\nman visat tidigare, inte minst under förra året.</pre><pre>Man måste ställa sig frågan: Har intresset svalnat\r\nnu när centern kommit i regeringsställning och fått\r\njordbruksministerposten? Finns det möjligen\r\ninterna problem inom regeringen eller problem\r\nmellan jordbruksministern och LRF som gör att\r\nman inte vill diskutera jordbrukspolitik?</pre><pre>Böndernas uppslutning kring reformen är stor, och\r\ndet borde finnas ganska goda förutsättningar för\r\noptimism och framtidstro. Det borde vara slut på\r\nspekulationerna om omställningen skall fullföljas\r\neller inte, särskilt som regeringen faktiskt både i\r\nregeringsförklaringen och i årets budgetproposition\r\ndeklarerat att omställningen ligger fast. Men\r\nspekulationerna fortsätter. Man kan läsa i olika\r\ntidningsartiklar uttalanden från LRF med olika\r\nkrav på förändringar. Ingen återbetalning t.ex. av\r\nomställningsbidraget trots utebliven omställning är\r\nett sådant krav. Ett annat är att\r\nspannmålsregleringen skall återinföras. Det\r\ninnebär med andra ord en total förändring. Det är\r\nsärskilt anmärkningsvärt med tanke på att\r\nenigheten i fråga om omställningen var stor. LRF\r\nhar också hela tiden deltagit i arbetet.</pre><pre>Vi socialdemokrater står fast vid omställningen. Vi\r\när övertygade om att det finns goda förutsättningar\r\nför ett livskraftigt jordbruk i vårt land. Det är också\r\nsocialdemokraternas mål. Naturligtvis krävs stora\r\ninsatser av varje enskild bonde. Det förutsätter\r\ngoda kontakter med konsumenterna för att kunna\r\nfå reda på deras krav, önskemål om utbud och\r\nkvalitet när det gäller livsmedelsprodukter. Det\r\nkrävs mod för att våga satsa på något nytt. Detta\r\nkräver en trygg förvissning om att de politiska\r\nbesluten ligger fast.</pre><pre>I vår motion om jordbrukspolitiken kräver vi att\r\nden kommission som nu följer omställningen\r\narbetar med den inriktning som även den\r\nborgerliga regeringen anvisat, att\r\nomställningsbeslutet ligger fast. Vi kräver också att\r\nregeringen fortlöpande skall redovisa\r\nuppföljningen för riksdagen.</pre><pre>Vi är medvetna om att omställningen av jordbruket\r\ninnebär stora påfrestningar för dem som är\r\nsysselsatta inom näringen. Men omställningen ger\r\nockså nya möjligheter till utveckling av den svenska\r\nlandsbygden. Därför är en ökad satsning på\r\nforskning och utveckling nödvändig. Vi tycker att\r\nde lant- och jordbruksskolor som redan finns i olika\r\nlän skall sammanföras så att s.k. gröna\r\nutbildningscentra kan skapas.</pre><pre>Nya utbildningslinjer bör tillföras, t.ex. utbildning\r\npå hästsportens område, i djurvård och utbildning\r\npå miljöområdet. Där finns nära beröringspunkter,\r\noch elevunderlaget ökar. Hit bör också forskning\r\noch utveckling knytas i samarbete med\r\nhögskolorna. Naturligtvis skall också\r\nfortbildningen av redan yrkesverksamma knytas till\r\ndessa gröna utbildningscentra.</pre><pre>Tyvärr hotas nu möjligheterna till fortbildning av\r\nregeringens förslag att skära ner stödet till komvux.\r\nDet vore till stor skada för människor som har sin\r\nutkomst på landsbygden. Jag är uppriktigt sagt\r\nförvånad över att centern, som säger sig värna om\r\nlandsbygden och dess utveckling, har gått med på\r\ndet förslaget.</pre><pre>I skogslänen och framför allt i glesbygden är de\r\nareella näringarna och anknutna\r\nförädlingsindustrier basen för att människorna skall\r\nkunna bo och ha sin försörjning i dessa delar av vårt\r\nland. Att sådana arbeten finns är också en\r\nförutsättning för att både den offentliga och den\r\nkommersiella servicen skall fungera.</pre><pre>På jordbruksområdet är det därför viktigt att ett\r\nfortsatt livskraftigt jordbruk skall kunna behållas i\r\nde norra delarna av vårt land. Därför måste ett stöd\r\ntill jordbruket i norra Sverige bibehållas. Stödnivån\r\nmåste vara sådan att ett rationellt familjejordbruk\r\nblir lönsamt.</pre><pre>Det finns ytterligare en viktig fråga som jag vill ta\r\nupp, frågan om jordbrukarnas sociala situation. En\r\nförutsättning för att vi skall kunna klara\r\nnyrekryteringen av unga jordbrukare är att vi har\r\nett fungerande avbytarsystem.</pre><pre>Den omställning av jordbruket som nu pågår\r\ninnebär självfallet påfrestningar för de människor\r\nsom blir berörda av omställningen. Det är därför\r\nnödvändigt att besluten ligger fast. Det behövs\r\nenighet hos alla aktörer inom jordruksnäringen. Vi\r\nmåste motverka splittring och tvivel.</pre><pre>Övrigt</pre><pre>Anf. 74  ROBERT JOUSMA (nyd):</pre><pre>Fru talman! Sverige har konsekvent fört en\r\nsäkerhetspolitik som syftat till att hålla landet\r\nutanför väpnade konflikter i vårt närområde. Att\r\ndenna politik har varit framgångsrik bevisas främst\r\nav det faktum att Sverige icke direkt blivit indraget\r\ni något av de två världskrig som rasat omkring oss.</pre><pre>En trovärdig säkerhetspolitik måste stödjas av ett\r\nförsvar som genom sin omfattning, utrustning och\r\nutbildning inger respekt och samtidigt ger tydliga\r\nsignaler om att vi har både vilja och resurser att\r\nmöta ett väpnat angrepp.</pre><pre>Ett skräckexempel på vad som ej får förekomma är\r\nden situation som Sverige befann sig i under\r\ninledningsskedet av andra världskriget. Under\r\ndenna period hade det varit fullt möjligt för\r\nTyskland, England, Frankrike eller Sovjet att med\r\nrelativt små medel och insatser betvinga vårt land.</pre><pre>Trots 1938 års förstärkning av försvaret var vi\r\nmycket militärt försvagade efter 1925 års\r\nnedrustningsbeslut. Det var alltså inte vår militära\r\nstyrka den gången, 1939--1940, utan en mängd\r\nandra för oss lyckliga omständigheter som\r\nförskonade oss från det anfall som många trodde\r\nvar oundvikligt. På grund av detta faktum blev\r\nregeringen dock tvungen att göra ett antal\r\neftergifter gentemot den tyska regimen.\r\nPermittenttrafiken till Norge och transporten\r\ngenom Sverige av Engelbrechtdivisionen är två bra,\r\nmen för Sverige föga hedrande, exempel på vad ett\r\nsvagt försvar kan leda till.</pre><pre>Under krigsåren byggdes emellertid det svenska\r\nförsvaret ut successivt. I augusti 1943 hade det fått\r\nden styrka som krävdes för att regeringen, trots\r\ntyska hot, skulle kunna besluta om ett upphörande\r\nav de tyska permittenttransporterna från Norge.\r\nUnder dessa år byggdes även stora delar av den\r\nsvenska försvarsindustrin upp. Man var väl\r\nmedveten om nödvändigheten av att kunna rusta\r\nupp med inhemska vapen, eftersom de flesta\r\nimportvägarna var stängda. Saab, Bofors --\r\nnuvarande Swedish Ordnance -- och våra varv är\r\ngoda företrädare för det grundmurade kunnande\r\nsom byggdes upp och i vissa fall redan fanns, men\r\nsom förstärktes under denna period.</pre><pre>På grund av att vår försvarsindustri stadigt fortsatt\r\nsin utveckling under efterkrigstiden har detta lett\r\ntill att landet i stort sett blivit oberoende av\r\nvapenimport. Därigenom har vi kunnat anpassa\r\nvårt försvar efter eget val. Det gedigna svenska\r\nvapenkunnandet har dessutom bildat en del av\r\ngrunden till vår konstruktiva medverkan i det\r\ninternationella nedrustningsarbetet genom att vi\r\nhar kunnat uppträda självständigt på den\r\ninternationella arenan.</pre><pre>Det svenska försvaret har i dag vad avser\r\nförsvarsmateriel en mycket hög\r\nsjälvförsörjningsgrad, för närvarande ca 70 %,\r\nvilket väl belägger det faktum att vi har en kunnig,\r\nvälutvecklad och högteknologisk försvarsindustri\r\nmed stor spännvidd. Försvarsindustrin spänner\r\növer hela fältet, alltifrån det kvalificerade\r\nstridsflygplanet till system för markstridskrafter\r\noch försvarselektronik samt till ubåtar och en\r\nkustkorvett av absolut världsklass. För att denna\r\ntradition skall kunna upprätthållas är det viktigt att\r\npolitikerna och företagen i samförstånd skapar de\r\nförutsättningar som krävs för detta. Swedish\r\nOrdnance, t.ex., måste få möjlighet att fortsätta\r\nutvecklingen av Bonus- och Bamseprojekten, då\r\ndessa bidrar både till framtida arbetstillfällen och\r\ntill att skapa udden på svensk spetsteknologi.</pre><pre>Försvarsindustrins huvuduppgift har tidigare varit\r\natt förse det svenska försvaret med den materiel\r\noch utrustning som det har funnits behov av. Det\r\nsvenska försvaret är emellertid för litet -- och nu\r\ndessutom krympande -- för att kunna tjäna som en\r\nenda marknad för industrin. Ökad export och ökat\r\ninternationellt samarbete är ett måste för industrins\r\növerlevnad. Samarbete över gränserna mellan\r\nförsvarsindustri i olika länder blir även en\r\nnödvändighet som följd av systemens komplexitet\r\noch därmed ökande kostnader. Den svenska\r\nförsvarsindustrin står i dag på en sådan nivå att den\r\när en mycket attraktiv samarbetspartner.\r\nEmellertid finns det problem som hämmar export\r\noch samarbete och som måste lösas, om vår\r\nförsvarsindustri skall bli en trovärdig\r\nsamarbetspartner på den internationella arenan.</pre><pre>Som exempel kan nämnas att de\r\nförfattningsmässiga förutsättningarna för\r\nsamverkan med utländska samarbetspartner måste\r\nförändras i positiv riktning.</pre><pre>Det måste göras en översyn av den svenska\r\nvapenexportlagstiftningen i syfte att möjliggöra en\r\nökning av sagda export. Det generella förbud som\r\nfinns i dag måste tas bort. Vapenexport måste göras\r\ntillåten, och i stället bör man införa vissa\r\nundantagsregler. Staten kan i många fall hjälpa till\r\ngenom att vara frikostig och ge exportbidrag.</pre><pre>Vidare måste tillstånd medges i sådana fall där\r\nutländsk samarbetspartner vill handla med tredje\r\nland.</pre><pre>Detta och mycket mer kan och bör göras för att\r\nman skall kunna säkerställa de arbetstillfällen som\r\nkan räddas inom den svenska\r\nförsvarsmaterielindustrin och för att bana väg för\r\ndess framtida överlevnad.</pre><pre>Det försvar som riksdagen skall fatta beslut om i vår\r\nskall utgöra landets försvar om 10, 15, ja, kanske\r\nända upp till 20 år. Vem kan i dag med någon\r\nsäkerhet säga hur vårt behov av ett militärt försvar\r\noch en väl fungerande försvarsindustri då är, när\r\ninte någon ens den 18 augusti kunde förutsäga läget\r\nden 19 augusti -- dagen för Moskvakuppen?\r\nBesluten om vårt försvar och vår försvarsindustri\r\nmåste präglas av stabilitet, och får inte färgas av\r\ntillfälliga svängningar i det säkerhetspolitiska läget.</pre><pre>Anf. 75  CLAUS ZAAR (nyd):</pre><pre>Fru talman! Ärade ledamöter och åhörare! Jag\r\nsaknar representanter från regeringen, men med\r\nteknikens hjälp skall jag försöka att framföra mitt\r\nbudskap.</pre><pre>Här i kammaren har veckans viktigaste frågor\r\ndebatterats, utan att det har varit någon nämnvärd\r\nuppslutning i dag från regeringen. Jag ber därför att\r\narbetsmarknadsministern lyssnar noga.</pre><pre>Det är kris i Sverige, och lönegarantin är ett av\r\nsystemfelen. I en lågkonjunktur gör den för Sverige\r\nmer skada än nytta. Jag skall förklara genom att ta\r\nett exempel.</pre><pre>När företag är på väg mot obestånd, och en konkurs\r\när det enda som återstår, kalkylerar man med\r\nlönegarantin. Vid en konkurs får de anställda som\r\nbekant under sex månader sina löner och bil- och\r\ntelefonförmåner betalda genom denna garanti. De\r\nleverantörer som varit godtrogna får i stället ta den\r\nekonomiska smällen, vilket leder till att\r\nleverantörernas förluster blir onödigt stora. De\r\ntvingas därför att göra extra höga pålägg på sina\r\nvaror och tjänster.</pre><pre>Högre priser leder till att seriösa leverantörer\r\nkonkurreras ut -- det finns exempel från\r\ntaxinäringen på hur det har gått till --, vilket i sin tur\r\nleder till arbetslöshet. Den statistik som jag kunde\r\nta del av i veckan visar att 6 % av de manliga\r\nkassamedlemmarna i landet är arbetslösa -- det är\r\nden senaste statistiken. Det behövs\r\nsystemförändringar för att samhället skall kunna\r\nförändras.</pre><pre>Åtskilliga sunda företag har också tvingats i\r\nkonkurs, eftersom de kunder som har köpt deras\r\nvaror har gått i konkurs. Detta ökar\r\npåfrestningarna på lönegarantins resurser.</pre><pre>Fru talman! Att ta ut löneavgifter från sunda\r\nföretag och samtidigt ge pengar som lönegaranti till\r\nbl.a. misskötta verksamheter är förödande om man\r\nvill uppnå en ökad produktivitet. Det är hög tid att\r\ninföra sunt förnuft vid förändringarna av\r\nlönegarantin.</pre><pre>Under december utbetalades 367 milj.kr. i\r\nlönegaranti, samtidigt som 101 milj.kr. inbetalades\r\nav företagen. Lönegarantifonden gick med 266\r\nmilj.kr. i förlust. Så här kan det inte få fortsätta.</pre><pre>Jag ber arbetsmarknadsministern, trots att han inte\r\när här, att stoppa missbruket av lönegarantin. Mitt\r\nförslag är att ge de anställda arbetslöshetsersättning\r\noch att maximera utbetalningen till högsta gällande\r\narbetslöshetsersättning under sex månader.</pre><pre>Det kan väl inte vara meningen att företag som\r\nbehöver minska sin verksamhet alltid skall vara\r\ntvungna att gå i konkurs för att de anställda skall\r\nfå de bästa lönevillkoren. Ompröva förslaget -- som\r\nman på TV hade tagit del av i går -- om att ge\r\n200 000 kr., som är en för hög gräns under sex\r\nmånader!</pre><pre>Anf. 76  TALMANNEN:</pre><pre>Med anledning av Claus Zaars efterlysning av\r\narbetsmarknadsministern, vill jag erinra om att\r\narbetsmarknadsministern har deltagit i debatten\r\ntidigare i dag under avsnittet Arbetsmarknad,\r\nregionalpolitik m.m.</pre><pre>Anf. 77  HANS LINDBLAD (fp):</pre><pre>Fru talman! Följer man riksdagens arbete märker\r\nman att riksdagen är bra på att titta framåt och\r\nförklara hur saker och ting skall bli. Det skall bli en\r\nbra skola, försvar osv. Det går att ha litet delade\r\nmeningar om hur långt fram man skall se. Men\r\nriksdagen är klar över vad som skall ske framöver,\r\noch det skall bli bra.</pre><pre>Däremot är inte riksdagen lika bra på att analysera\r\nhur det sedan blev. Hur var det då, och hur blev det\r\nsedan? Riksdagen talar ofta framåt, men riksdagen\r\nhar dåliga förutsättningar att granska nuläget.</pre><pre>Jag brukar jämföra med provflygplan. Där finns\r\n300 olika mätinstrument, och man kan se precis vad\r\nsom händer. Har riksdagen sådana känningar att\r\nman kan avgöra vad som skall mätas? Det gäller\r\ninte antalet skollokaler, lärare eller hjälpmedel.\r\nFrågan är om ungarna lär sig vad det är tänkt att de\r\nskall lära sig.</pre><pre>Hur fungerar det ute i vården? Riksdagen är dålig\r\npå att ta reda på det. Den information riksdagen får\r\nkommer mestadels via budgetprocessen. Det är en\r\nganska långrandig historia som alltid passerar\r\ncentrala myndigheter. Jag upplever dem ofta som\r\nett filter mellan verkligheten och människorna.</pre><pre>Jag är både ledamot i ett utskott och\r\nriksdagsrevisor. Det är två oerhört olika världar.\r\nUtskottet har att reagera på propositioner och\r\nmotioner för att sedan avge ett betänkande till den\r\ntidpunkt som talmanskonferensen har bestämt.\r\nNotera att det är alltid fruktansvärt bråttom.\r\nÖnskemål kommer om att få lyssna på\r\nutomstående, men svaret är alltid att utskottet inte\r\nhinner. Jag upplever ofta att ärendet inte har blivit\r\nriktigt genomarbetat.</pre><pre>Vi riksdagsrevisorer kan alltid välja vad vi vill titta\r\npå och dessutom ta den tid vi behöver. Det är en\r\nhelt annan känsla. Vi vet att ärendet är\r\nfärdigbehandlat.</pre><pre>Jag upplever att riksdagen, dvs. utskotten\r\ntillsammans, borde fundera på de erfarenheter som\r\nfinns. I mycket handlar det om\r\nplanhushållningsproblem. Det kan sedan gälla\r\nvård, utbildning eller försvaret. Det är i grunden\r\nsamma problem. Det gäller att få kunskap om hur\r\naktörerna fungerar, dvs. hur tjänstemännen,\r\nämbetsverken och de stora professionerna\r\nfungerar. Det kan vara jurister, läkare, lärare osv.\r\nDe har ett stort inflytande tack vare den legitimitet\r\nde har i sin profession och egna starka värderingar\r\nsom de vill utveckla. Riksdagen kommer mycket i\r\nefterhand.</pre><pre>Fru talmannen sitter som ordförande i\r\nriksdagsutredningen där många av dessa frågor\r\nberörs. Jag tycker att det är angeläget att riksdagen\r\nställer sig frågan vilka de viktiga besluten är som\r\nriksdagen skall syssla med. Vad skall de besluten\r\ngrunda sig på för kunskap? Det måste vara kunskap\r\nsom hämtas mer direkt från verkligheten, i stället\r\nför att låta myndigheterna få den oerhört centrala\r\nroll de har.</pre><pre>Hur kan det komma sig att svenska myndigheter är\r\nså oerhört starka? Det går tillbaka till Axel\r\nOxenstiernas idé om självständiga myndigheter. I\r\növriga världen är normalt departement och\r\nmyndigheter detsamma. I dag är det så, att om ett\r\nstatsråd försöker påverka verkligheten blir han\r\nanmäld till konstitutionsutskottet.</pre><pre>Här har vi alltså problemet med verksledningen.\r\nHur skall myndigheter styras? Jag upplever att det\r\nlilla landet inte har resurser för både en\r\norganisation som tar fram kunskap och en som\r\ndriver verksamheten, utan det får bli samma. Den\r\nmyndighet som i dag fungerar som sektorsansvarig,\r\noch därmed ansvarig för vad som händer från\r\nstatens sida, är den myndighet som skall servera oss\r\nunderlaget. Det är klart att det inte går att skilja\r\ndem åt. Myndigheterna är säkert mycket medvetna\r\nom vad de tycker att politiker bör få veta eller inte.\r\nDe kan mycket starkt ''färga'' beslutsunderlaget.</pre><pre>Ett vanligt riksdagsutskott med två tre\r\nhandläggare, som dessutom väsentligen är\r\nutbildade på att skriva betänkanden så att att-\r\nsatserna blir rätt formulerade, har små möjligheter\r\natt hjälpa ledamöterna att se vad som händer ute i\r\nverkligheten.</pre><pre>Departementen är också små. Ett departement\r\nmed t.ex. 20 myndigheter under sig har ett fåtal\r\nhandläggare, medan myndigheterna kan ha 50--100\r\nhandläggare vardera.</pre><pre>Dessa internationellt sett mycket starka\r\nmyndigheter, professionerna och andra\r\norganiserade särintressen, gör att riksdagen\r\nkommer i ett slags underläge.</pre><pre>Det vore angeläget att inte bara diskutera\r\nsakområden, utan också riksdagens egen roll och\r\nförmåga att fungera. Det här skall inte göras till\r\nnågot konstitutionellt problem -- ett lagstiftnings-\r\neller juridiskt problem. Det är fråga om hur ett\r\nfolkvalt organ skall kunna fungera som\r\nmänniskornas representant.</pre><pre>Vi har här ett slags planhushållningssystem utan\r\ncentral styrning. Det är lite märkligt. Skall det då\r\nvara målstyrning eller skall det fortfarande vara\r\nregelstyrning?</pre><pre>I går var det ett mycket intressant seminarium hos\r\nriksdagsrevisorerna om dessa frågor. Denna\r\ndiskussion förs i riskdagsutredningen och hos\r\nrevisorerna. Men kammaren själv borde också\r\ndiskutera dessa frågor -- tvärs över\r\nutskottsgränserna. De problem som finns är i stor\r\nutsträckning densamma. Hur kan riksdagen, med\r\nutgångspunkt i verkligheten, påverka vad\r\nmyndigheter gör? Det är för litet av\r\nsystemtänkande här i riksdagen och för litet av\r\nutbildningsverksamhet. Jag upplever det som en\r\nstor brist i riksdagsarbetet.</pre><pre>Anf. 78  RICHARD ULFVENGREN (nyd):</pre><pre>Fru talman! Ärade lyssnare och läktare! Jag tackar\r\nför förtroendet att få Gunnar Biörcks roll att\r\nsammanfatta debatten som har pågått i tre dagar.</pre><pre>En bild säger mer än tusen ord. Det är ett gammalt\r\nvälkänt ordspråk. Jag gjorde ett överslag när jag\r\nläste snabbprotokollen från de tidigare dagarnas\r\ndebatt. Det är fråga om ungefär 24 000 ord som har\r\nsagts. Det vore ganska roligt att få se de 24 bilderna\r\ni stället.</pre><pre>Jag efterlyser andra medier än det skrivna ordet i\r\nriksdagen och i vårt arbete. Är det inte dags att\r\nsluta skylla på den vackra vävnaden och att\r\nriksdagstrycket inte kan handha bilder osv.? Jag\r\ntycker att vi borde leva i en mer modern tid även\r\nhär i riksdagen. Att det är svårt att handskas med\r\nden rörliga bilden fick jag erfara när jag försökte\r\nväcka en motion i form av en videofilm. Det gick\r\ninte för sig. Men, det finns en framtid.</pre><pre>I onsdags var jag och besökte Bernt i\r\nkontrollrummet och tittade på tekniken. -- Bernt,\r\när du med oss?</pre><pre>Det finns mycket fina lösningar och tekniska saker\r\ni huset. Det borde gå att få litet mer liv i debatten\r\ngenom att visa staplar, diagram, bilder osv.</pre><pre>En annan idé som jag grunnar på är att använda den\r\ninterna TV-kanalen utöver debatterna i kammaren.\r\nPå givna tider skulle filmsnuttar kunna sändas från\r\nutskottsresor, interndokumentärer och filmer från\r\norganisationer, t.ex. naturvårdsverket som vill\r\ninformera om miljömärkta varor. T.ex. kl. 14.00\r\nkunde sådana filmer visas, och så kan var och en\r\ntitta på sitt rum. Det skulle vara ett billigt och\r\nenkelt sätt att få ut information till\r\nriksdagsledamöterna.</pre><pre>Videofilmer från utskottsresor måste kanske\r\nföregås av en annan idé, nämligen att ställa högre\r\nkrav på dem som reser att lämna mer\r\ndokumentation. Kanske utskotten kunde dela på\r\nsig vid resorna, och alla i riksdagen skulle få del av\r\nfler resmål.</pre><pre>Det som ibland benämns politikerförakt har sina\r\nrötter i att folk känner sig utanför det pågående\r\narbetet i riksdagen. Det gäller att i större\r\nutsträckning försöka förmedla vad som händer här\r\ntill folk.</pre><pre>Nu direktsändes partiledardebatten i onsdags, och\r\ndet är bra. Men de flesta människor arbetar kl. 9.00\r\npå morgonen och kan då inte titta på TV. I floran\r\nav debattregler skulle mycket vinnas på att göra\r\ndebatten mera massmedial. Inledningsvis skulle\r\nvarje partiledare kunna få ett två minuter långt\r\nanförande. Detta kallas inom film för anslag och\r\npresentation. Själva debatten står sedan för\r\nkonflikt, upptrappning osv. I film talar man sedan\r\nom avrundning och avslutning. Det kunde\r\nlämpligtvis vara en minut vardera för partiledarna.\r\nJag tror att det skulle åtminstone ge tittarna en litet\r\nroligare situation.</pre><pre>Jag tror vidare på ett veckomagasin på vettig\r\nsändningstid, där man presenterar vad riksdagen\r\nhar uträttat under veckan som har gått -- ett\r\nprogram som Magasinet t.ex., som handlade om\r\noss i riksdagen. Där kunde man ta upp vilka lagar\r\nsom har ändrats, statistik om konjunkturer, det\r\nfinansiella läget osv. Det kan vara glimtar från\r\ndebatter och frågestunder, roliga episoder eller\r\nhistoriska återblickar. Då och då kanske\r\nstatsministern ges utrymme att kommentera en\r\naktuell fråga utan att det behöver väcka så stort\r\nrabalder.</pre><pre>Det kan förstås bli problem med finansieringen. Ett\r\nsätt är att köpa sändningstid i någon TV-kanal. Det\r\nkan bli dyrt. Ett annat sätt, som är mera troligt, är\r\natt man tillsammans med en TV-kanal producerar\r\nett program med en profil som gör att det kan vara\r\nett sätt för TV-kanalen att konkurrera om tittarna.</pre><pre>Fru talman! Jag tycker att vi kunde försöka utreda\r\ndessa förutsättningar.</pre><pre>Sedan Gutenberg kom med trycktekniken för flera\r\nhundra år sedan har mycket hänt på litteratursidan.\r\nVi har fått bibliotek, akademier, nobelpris och\r\nlitteraturfrämjande. Vi har läsning och skrivning\r\nsom obligatoriska ämnen på skolschemat. Nu lever\r\nvi i en värld där vår konsumtion av medier i andra\r\nformer än det skrivna ordet ökar mer och mer, inte\r\nminst bland barn och ungdom. Vi får inte blunda\r\nför detta eller försöka hålla det tillbaka. Det är bara\r\natt acceptera och med positiva krafter ta del av den\r\nförändring som sker och skapa förutsättningar för\r\nen ökad förståelse av TV och video i\r\nmassmediesamhället. Kanske är det dags för ett\r\nvideofrämjande, som kunde verka för förändringar\r\nav attityden till TV och video och se över\r\nutbildningsbehov, användningsområden osv.</pre><pre>Vi ser nu försök i vårt samhälle till att släppa\r\nmedierna fria. Det är en balansgång som är nog så\r\nsvår. Tungan måste hållas rätt i mun. Att nu ge\r\nTV 4 och Stenbeck möjligheten att sända reklam\r\nsom enda markbaserade TV-kanal skapar på sitt\r\nsätt ett nytt monopol, som kanske är än värre. Som\r\nalla vet finns det dessutom ett nära samarbete\r\nmellan TV 4 och TV 3.</pre><pre>Vi föreslår att man säljer ut TV 2 och satsar på\r\nKanal 1 som den verkliga Sverigekanalen. Den\r\nskall vara reklamfri och arbeta med svensk\r\nkulturspridning och svenska produktioner i så stor\r\nutsträckning som möjligt.</pre><pre>Att sälja ut TV 2 i dag kunde lätt bli fel eftersom vi,\r\ntill skillnad från andra länder, inte har någon\r\nbegränsning av ägandet av fria massmedier. T.ex.\r\nMr Stenbeck skulle kunna köpa även denna kanal,\r\noch då ha tre kanaler av fyra. Låt oss därför tillsätta\r\nen snabbutredning, som skulle arbeta utifrån\r\ngrundsynen att största möjliga yttrandefrihet\r\nliksom största möjliga konkurrens skall råda -- det\r\ngäller att göra en avvägning mellan dessa båda\r\nfaktorer. Utredningen skulle lägga fram ett\r\nlagförslag om hur ägarkoncentrationen skall kunna\r\nbegränsas.</pre><pre>Detta är ett stort ämne, och det finns en rad\r\nintressanta frågor. Låt mig sammanfatta vad jag har\r\nsagt.</pre><pre>Ge oss bättre förutsättningar för att i kammaren\r\nvisa bilder, overhead-bilder och kanske även video.\r\nLåt oss undersöka intresset för att använda vår egen\r\nTV-kanal i huset på ett roligt och effektivare sätt.\r\nUtred förutsättningarna för att via TV sprida mer\r\nom det arbete vi uträttar i riksdagen till folk ute i\r\nstugorna. Utred möjligheterna för ett video- och\r\nTV-främjande. Snabbutred lagstiftningen mot\r\nägarkoncentration inom massmedia och verka för\r\nen minskning av det statliga ägandet av TV- och\r\nradiokanaler.</pre><pre>Fru talman! Får jag med dessa ord önska alla en\r\ntrevlig helg och tacka för ordet.</pre><pre>(Applåder.)</pre><pre>Anf. 79  TALMANNEN:</pre><pre>Med Richard Ulfvengrens anförande är den\r\nallmänpolitiska debatten avslutad. Över 160 talare\r\nhar haft ordet, vilket är nytt rekord för en\r\nallmänpolitisk debatt.</pre><pre>4 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:90 Svenskt medborgarskap för adoptivbarn\r\noch förbättrad</pre><pre>rätt till föräldraledighet vid adoption</pre><pre>1991/92:93 Ett nytt avgiftssystem vid försenad\r\nskattebetalningar</pre><pre>m.m.</pre><pre>1991/92:98 Vissa beslut fattade av internationella</pre><pre>arbetskonferensen vid dess sjuttionsjunde möte</pre><pre>1991/92:109 Utvidgad användning av\r\nsamhällstjänst m.m.</pre><pre>Konstitutionsutskottets betänkande</pre><pre>1991/92:KU21 Koncessionsavgift på televisionens\r\nområde m.m.</pre><pre>Finansutskottets betänkande</pre><pre>1991/92:FiU11 Sammanställning av tilläggsbudget I\r\nför budgetåret</pre><pre>1991/92</pre><pre>Justitieutskottets betänkanden</pre><pre>1991/92:JuU6 Internationellt samarbete i brottmål</pre><pre>1991/92:JuU8 Teleavlyssning och teleövervakning</pre><pre>Lagutskottets betänkanden</pre><pre>1991/92:LU16 Uppgifter om fornminnen i\r\ngravationsbevis</pre><pre>1991/92:LU17 Permutation</pre><pre>Utrikesutskottets betänkande</pre><pre>1991/92:UU18 Godkännande av avtal rörande\r\nhandeln mellan</pre><pre>EFTA-länderna och Turkiet m.m.</pre><pre>Jordbruksutskottets betänkanden</pre><pre>1991/92:JoU9 Utbildning och forskning</pre><pre>1991/92:JoU10 Miljön kring Djurgården-Haga-\r\nBrunnsviken-Ulriksdal</pre><pre>1991/92:JoU11 Forskning och försök rörande\r\nalternativ till</pre><pre>burhållning inom äggproduktionen</pre><pre>Bostadsutskottets betänkande</pre><pre>1991/92:BoU10 Konkurrensen i den kommunala\r\nplaneringen -- ändring</pre><pre>i plan- och bygglagen</pre><pre></pre><pre>5 § Anmälan om interpellationer</pre><pre>Anmäldes att följande interpellationer framställts</pre><pre>den 13 februari</pre><pre>1991/92:106 av Hans Göran Franck (s) till\r\nstatsrådet Alf Svensson om humanitära insatser i\r\nIrak:</pre><pre>Det är hög tid att snabbt öka de humanitära\r\ninsatserna i Irak. Situationen blir alltmer outhärdlig\r\nför civilbefolkningen och i synnerhet för barnen.\r\nNödsituationen beror främst på den irakiska\r\nregimens politik men också på tillämpningen av\r\nFN-sanktionerna, vilka vårt land medverkar i.</pre><pre>Det finns en rad rapporter om en kraftigt ökad\r\nbarnadödlighet och undernäring. På grund av brist\r\npå medicin och teknisk utrustning ökar dödligheten\r\ni sjukdomar som diabetes, infektioner och diarréer.\r\nInsulin och antibiotika finns i mycket liten\r\nutsträckning. Sönderbombade avloppssystem och\r\nvattenverk leder till att epidemier sprids.</pre><pre>Risken är att denna politik snarare stärker Saddam\r\nHusseins regim i stället för att försvaga den. Den\r\nirakiska civilbefolkningen har små möjligheter att\r\npåverka regimens politik. Det är utomordentligt\r\nangeläget att vårt land ökar de humanitära\r\ninsatserna i första hand så att de kommer barnen i\r\nIrak till godo.</pre><pre>Det är nödvändigt att söka finna nya lösningar för\r\natt undvika en fullständig katastrof. Det bör\r\növervägas att ge Irak tillstånd att exportera olja och\r\nför inkomsterna dels betala av på sitt\r\nkrigsskadestånd, dels köpa medicin och\r\nbaslivsmedel. Nya vägar bör prövas för att\r\nåstadkomma en acceptabel garanti för att hjälpen\r\nfår en humanitär inriktning. En av FN och Irak\r\ngodtagbar övervakning bör kunna ordnas.</pre><pre>På grund av det anförda får jag fråga statsrådet Alf\r\nSvensson:</pre><pre>Är svenska regeringen beredd att ta något nytt\r\ninitiativ för att avhjälpa den katastrofala\r\nsituationen för civilbefolkningen i Irak?</pre><pre>1991/92:107 av Jan Erik Ågren (kds) till\r\ncivilministern om kyrkobokföringen:</pre><pre>I diskussionerna inför överföringen av\r\nfolkbokföringen från Svenska kyrkan till lokala\r\nskattemyndigheten framfördes farhågor om de\r\nnegativa konsekvenserna som detta skulle kunna\r\nkomma att få. Tyvärr har de i flera fall visat sig vara\r\nberättigade.</pre><pre>Det senaste exemplet på detta är de oacceptabla\r\neftersläpningar som uppstått när det gäller\r\nrapporteringen av uppgifter till församlingarna.</pre><pre>På nyårsdagen har traditionsenligt under en lång\r\nföljd av år på många håll i landet\r\nbefolkningsstatistik lästs upp. Till det senaste\r\nårsskiftet var det underlag som gick att få i samtliga\r\nav mig kända fall inte användbart på grund av stora\r\nfelaktigheter.</pre><pre>Det största problemet orsakas emellertid av den\r\nstora eftersläpning av rapportering till\r\nförsamlingarna. I t.ex. Sundsvallsområdet mer än\r\ntvå månader. Liknande problem rapporteras även\r\nfrån andra delar av landet.</pre><pre>En följd av detta är t.ex. att föräldrar kan komma\r\nför att få sitt barn döpt men det finns inte i\r\nförsamlingensregistret trots att det kan vara över\r\ntvå månader gammalt. En annan följd är att\r\nmänniskor begravs som ''inte är döda''.</pre><pre>Präster och handläggare av kyrkobokföringsfrågor\r\nfrån Sundsvalls och Ljunga kontrakt i Härnösands\r\nstift framför i en skrivelse om den nya\r\nkyrkobokföringen i Svenska kyrkan bl.a. följande:</pre><pre>Det nya kyrkobokföreingsregistret fungerar för\r\nnärvarande inte tillfredsställande som ett\r\nmedlemsregister för Svenska kyrkan.</pre><pre>Det beror bl.a. på</pre><pre>att uppgifterna i stor utsträckning är inaktuella,</pre><pre>att uppgifter som visar s.k. familjebild saknas i\r\nförsamlingsregistret,</pre><pre>att födelsehemort saknas i församlingsregistret,</pre><pre>att personakter för personer äldre än 50 år ej har\r\nregistrerats av folkbokföringsmyndigheten, dvs.\r\nlokala skattemyndigheten.</pre><pre>De protesterar också mot att församlingsböcker\r\noch församlingsliggare/personakter skall överföras\r\ntill landsarkivet. Det gör de av ekonomiska,\r\npersonella och praktiska skäl.</pre><pre>Med hänvisning till ovanstående vill jag ställa\r\nföljande frågor till statsrådet:</pre><pre>1.  Vilka åtgärder är regeringen beredd att vidtaga\r\nför att Svenska kyrkan skall få en kyrkobokföring\r\nsom fungerar?</pre><pre>2.  Är regeringen beredd att tillåta att Svenska\r\nkyrkans församlingar får behålla kyrkoböcker och\r\nförsamlingsliggare/personakter till dess att Svenska\r\nkyrkan får ett kyrkobokföringsregister som\r\ntillfredsställande kan fungera som ett\r\nmedlemsregister för Svenska kyrkan?</pre><pre>3.  Är regeringen beredd att överväga en\r\nlagstiftning -- lag om församlingsregister för\r\nSvenska kyrkan -- för att möjliggöra ett väl\r\nfungerande församlingsregister för Svenska\r\nkyrkans behov?</pre><pre>6 § Anmälan om frågor</pre><pre>Anmäldes att följande frågor framställts</pre><pre>den 13 februari</pre><pre>1991/92:379 av Olle Schmidt (fp) till\r\nkommunikationsministern om Öresundsbron:</pre><pre>I ett pressuttalande nyligen uttalade sig biträdande\r\nmiljöminister Görel Thurdin om att andra\r\nalternativ till Öresundsbron skall utredas. Vad hon\r\ni detalj menade framgick inte. Det beslut som\r\nriksdagen fattade i juni 1991 innebär att en\r\nkombinerad järnvägs- och vägförbindelse skall\r\nbyggas mellan Köpenhamn och Malmö. Några\r\nalternativa lösningar handlade det inte om.\r\nTvärtom var det ju så att tunnelalternativet av flera\r\nskäl, bl.a. ekonomiska, avvisades. Beslut om bron\r\nupprepades senare i det danska Folketinget.\r\nPlaneringsarbetet för byggandet av bron har nu satt\r\nfart. Biträdande miljöministerns uttalande skapar\r\ndärför oro och osäkerhet om regeringens\r\ninställning.</pre><pre>Mot bakgrund av detta vill jag fråga\r\nkommunikationsministern om riksdagsbeslutet om\r\nbyggande av en kombinerad järnvägs- och\r\nvägförbindelse över Öresund fullföljs enligt\r\ntidigare beslut.</pre><pre>1991/92:380 av Sigge Godin (fp) till socialministern\r\nom bilstödet:</pre><pre>Jag har fått kännedom om att åtminstone två\r\npersoner under senare tid fått avslag på\r\nansökningar om bilstöd med hänvisning till att\r\nderas handikapp inte kan anses bestående och i\r\nsammanhanget har då figurerat att man med\r\n''bestående'' avser sju år, som är bilstödets\r\nomloppstid.</pre><pre>I det ena fallet rör det sig om en person som har\r\nmultipel skleros sedan ett tiotal år tillbaka som\r\nsuccessivt blivit sämre. I det andra fallet är det en\r\nperson med svår ryggskada, kronisk smärta och\r\nstora förflyttningssvårigheter sedan flera år\r\ntillbaka. Statistiskt sett är prognosen mycket dålig\r\nför båda dessa personer och några verksamma\r\nbehandlingsmetoder kan inte presenteras.\r\nMöjligheten till förbättring kan inte uteslutas men\r\när osannolik.</pre><pre>Med hänvisning till det anförda vill jag ställa\r\nföljande fråga:</pre><pre>Har regeringen vidtagit någon åtgärd för att bättre\r\nbringa behandlingen av framställan om bilstöd i\r\növerensstämmelse med lagstiftarens intention?</pre><pre>1991/92:381 av Kent Olsson (m) till statsrådet Bo\r\nKönberg om försök med samverkan mellan\r\nkommuner och försäkringskassor:</pre><pre>I mars 1991 utgick från socialdepartementet en\r\nförfrågan om intresse att deltaga i\r\nförsöksverksamhet med syfte att skapa en bättre\r\nfinansiell samordning mellan hälso- och\r\nsjukvården, socialförsäkringssystemet och\r\nsocialtjänsten. I april 1991 insände\r\nBohuslandstinget, Stenungsunds kommun och\r\nStenungsunds försäkringskassa en intresseanmälan\r\natt deltaga i projektet.</pre><pre>I juni 1991 gavs från socialdepartementet besked\r\nom att detta projekt var bland de projekt som var\r\nintressanta att arbeta vidare med, men ännu har\r\nStenungsundsprojektet inte fått klartecken att sätta\r\ni gång.</pre><pre>Varför har projektet ännu inte fått tillstånd att\r\nstarta?</pre><pre>1991/92:382 av Margareta Viklund (kds) till\r\nutrikesministern om brott mot de mänskliga\r\nrättigheterna:</pre><pre>En ny rapport från Amnesty International (den 5\r\nfebruari 1992) tar upp förnedrande övergrepp\r\nriktade mot kvinnor av polis, fångvaktare och\r\nsoldater. Våldtäkt och sexuella trakasserier av\r\ngripna eller fängslade kvinnor används ofta som en\r\nförhörsmetod, eller som hämnd då myndigheterna\r\ninte lyckats gripa personer som efterspanas för\r\nderas politiska aktiviteter, eller som militär taktik i\r\nmånga länder där det finns en väpnad opposition.</pre><pre>Jag vill därför fråga utrikesministern om regeringen\r\ntänker vidta några åtgärder för att markera att\r\ndessa övergrepp utgör allvarliga brott mot de\r\nmänskliga rättigheterna.</pre><pre>1991/92:383 av Patrik Norinder (m) till\r\njordbruksministern om den svenska\r\nmjölkproduktionen:</pre><pre>Det har visat sig att djurskyddsbestämmelserna,\r\nvad gäller betesdispenserna enligt LSFS 1989:20,\r\ntillämpas på varierande sätt i landet. Det är\r\ntolkningen av bestämmelserna som utgör\r\nskillnaderna.</pre><pre>På så vis riskeras att välskötta, konkurrenskraftiga\r\nbesättningar försvinner. Risk finns därmed också\r\natt den svenska mjölkproduktionen totalt sett\r\nförlorar i konkurrensen med utlandet. På sikt kan\r\nden slås ut.</pre><pre>Vad avser statsrådet att göra för att förhindra en\r\nsådan redan inledd negativ utveckling?</pre><pre>1991/92:384 av Birthe Sörestedt (s) till statsrådet\r\nReidunn Laurén om lagen om fastighetsmäklare:</pre><pre>Klagomålen mot fastighetsmäklare ökar. I\r\nstorstadslänen har anmälningarna fördubblats\r\nunder 1991 vilket visar på behovet av åtgärder.\r\nSedan 1990 har det pågått en översyn av\r\nlagstiftningen.</pre><pre>Jag vill med anledning härav fråga:</pre><pre>Ämnar statsrådet lägga fram förslag till en\r\nskärpning av lagstiftningen?</pre><pre>1991/92:385 av Rune Backlund (c) till\r\njustitieministern om våldsbrotten mot handeln:</pre><pre>Butiksbrottsligheten ökar på ett oroväckande sätt\r\noch utgör i dag ett stort problem för landets\r\nköpmän och deras anställda. Dagligen förekommer\r\nvålds- och rånbrott riktade mot detaljhandeln. De\r\nväpnade rånen har under de senaste åren ökat med\r\n30 %. Hela tiden sker en upptrappning av våldet i\r\nsamband med rånen. Under det gångna året dödes\r\ntre personer vid rån och stölder. I år har hela\r\nSverige upprörts av det råa våld som riktats mot\r\nköpmän med invandrarbakgrund.</pre><pre>Med anledning av det anförda vill jag fråga:</pre><pre>Vilka konkreta åtgärder avser justitieministern\r\nvidta för att stoppa den skrämmande utvecklingen\r\nav vålds- och rånbrott riktade mot handeln?</pre><pre>1991/92:386 av Mona Saint Cyr (m) till statsrådet\r\nGörel Thurdin om bildandet av naturreservat:</pre><pre>Naturvårdsverket och Riksantikvarieämbetet avser\r\natt skapa ett naturreservat på Riddarhusets\r\nfastighet Föllingsö 3:1 i Kinda kommun. Detta för\r\natt förhindra att markägaren upplåter marken för\r\nen golfbana. Ett sådant förfarande går inte bara\r\nemot markägarens dispositioner utan också mot\r\nlokal och kommunal opionion liksom mot\r\nlänsstyrelsens lekmannastyrelse.</pre><pre>I det aktuella fallet torde den planerade\r\nanvändningen av marken vara det sätt som bäst\r\nleder till att det öppna landskapet besvaras.</pre><pre>Vilken roll tillmäts äganderätten och markägarens\r\nintentioner vid bildande av naturreservat?</pre><pre>1991/92:387 av Ingela Mårtensson (fp) till\r\nutrikesministern om Sveriges inställning till Iran:</pre><pre>Den iranske vice utrikesministern Mahmoud Vaezi\r\nhar nyligen på inbjudan av kabinettsekreterare\r\nLars-Åke Nilsson varit på officiellt besök i Sverige.\r\nMed tanke på hur den iranska regeringen\r\nförtrycker mänskliga rättigheter är det förvånande\r\natt den svenska regeringen bjuder in en företrädare\r\nför Irans regering. Sverige har i olika\r\ninternationella sammanhang fördömt att iranska\r\nregeringen inte respekterar mänskliga rättigheter.</pre><pre>Med anledning av det ovan anförda vill jag ställa\r\nföljande fråga till utrikesministern:</pre><pre>Har den svenska regeringen ändrat sin inställning\r\ntill Iran?</pre><pre>1991/92:388 av John Andersson (v) till\r\njordbruksministern om avgifterna för\r\ndjursjukvård:</pre><pre>I budgetpropositionens bilaga 10 föreslår\r\nregeringen en mycket kraftig höjning av\r\ndjursjukvårdsavgifterna. För djur inom\r\nanimalieproduktionen är detta i det närmaste en\r\nfördubbling.</pre><pre>För det första finns en uppenbar risk att\r\ndistriktsveterinärorganisationen slås sönder. För\r\ndet andra kan följden bli att djur utsätts för onödigt\r\nlidande genom att man avaktar när ett djur är sjukt.</pre><pre>Med hänvisning till ovanstående vill jag ställa\r\nföljande fråga till jordbruksministern:</pre><pre>Avser jordbruksministern medverka till att den\r\nföreslagna höjningen inte får dessa negativa\r\nföljder?</pre><pre>1991/92:389 av Annika Åhnberg (v) till\r\njordbruksministern om djurskyddslagen:</pre><pre>Med den nya svenska djurskyddslagen fick Sverige\r\nmycket gott anseende internationellt när det gäller\r\ndjurskyddsfrågor. Men gång efter annan avslöjas\r\ndet att lagen i praktiken inte kommit att bli ett\r\neffektivt redskap mot djurmisshandel och\r\nundermålig djurhållning. Det är uppenbart att\r\nlagen måste skärpas.</pre><pre>Av förarbeten till såväl den nya som den gamla\r\nlagen framgår att hänsyn till djurhållarens\r\ninkomstmöjligheter skall väga tyngre än djurens\r\nbehov. Praxis har därför lett till en urholkning av\r\nlagen. Detta kan inte accepteras. Vi måste från\r\nsvensk sida, med en ökande livsmedelshandel över\r\nnationsgränserna, mycket aktivt arbeta för ett\r\nbättre djurskydd internationellt. Då duger det inte\r\natt det i Sverige förekommer de mest upprörande\r\nformer av vanvård. Jag vill därför fråga:</pre><pre>När avser regeringen till riksdagen lämna förslag\r\nom skärpning av djurskyddslagen?</pre><pre>1991/92:390 av Annika Åhnberg (v) till\r\nmiljöministern om miljöforskningen:</pre><pre>Naturvårdsverket har begärt ökade resurser för den\r\nmed EG gemensamma miljöforskningen, som blir\r\nresultatet av ett EES-avtal. Regeringen anser att\r\nredan befintliga resurser skall omfördelas. Detta\r\nfår till konsekvens att angelägen forskning i Sverige\r\ninte kommer till stånd. Både nya forskningsprojekt\r\noch redan pågående riskerar att omintetgöras.\r\nRegeringen handlar oansvarigt, ännu en gång har\r\nbristen på insikt i och intresse för miljöpolitiken\r\nbekräftats.</pre><pre>Internationella gemensamma forskningsprogram\r\nnär det gäller miljön är mycket angelägna, men ska\r\ninte komma till stånd på bekostnad av lika\r\nangelägen forskning i Sverige. Dessutom måste\r\nmöjligheterna för forskare i Sverige att ansöka om\r\nEG-gemensamma resurser förbättras. Annars blir\r\nSverige nettobidragsgivare till denna forskning\r\nutan att få möjlighet att delta aktivt. Jag vill därför\r\nfråga:</pre><pre>Vilka åtgärder avser regeringen vidta för att\r\ngarantera miljöforskningen i Sverige och ett aktivt\r\ndeltagande i internationell forskning?</pre><pre>1991/92:391 av Birgit Henriksson (m) till\r\njustitieministern om brottslingar, som överlämnas\r\ntill sluten psykiatrisk vård:</pre><pre>I tidningen Expressen har man då och då redovisat\r\nvad som inträffat efter dom till sluten psykiatrisk\r\nvård. Nyligen redovisades en lista över våld, dråp,\r\nmordhot, misshandel, olaga hot, stölder m.m., som\r\nbegåtts av utskrivna våldsbrottslingar.</pre><pre>En man som dömts till sluten psykiatrisk vård för\r\nmordbrand och grov misshandel skrevs ut före jul --\r\nknappt två månader senare försöker han att döda\r\nen människa igen.</pre><pre>För två veckor sedan redovisades hur en man som\r\nmördat sin hustru med yxa släpptes efter 18\r\nmånader sedan dess åkt runt och begått nya\r\nvåldsbrott och hotat flera människor. I förrgår\r\nhäktades en man som efter två månader i frihet\r\nförsökte strypa en man. En annan begick tre\r\nvåldtäkter under en försöksutskrivning.</pre><pre>Enligt min uppfattning bör personer som begått\r\nbrott av allvarlig natur och som dömts till sluten\r\npsykiatrisk vård avtjäna resten av tiden i fängelse\r\nom de friskförklaras innan normal strafftid löpt ut.</pre><pre>Vilka åtgärder avser statsrådet vidta för att minska\r\nantalet våldsbrott av här nämnt slag?</pre><pre>1991/92:392 av Björn von der Esch (m) till\r\nkommunikationsministern om möjlighet att avlasta\r\nArlanda flygplats:</pre><pre>Om inte en flygplatsetablering i södra\r\nStorstockholmsområdet blir aktuell kan flygplatsen\r\nStockholm--Skavsta i Nyköpings kommun vara ett\r\nbra alternativ för att avlasta Arlanda.</pre><pre>Vilka åtgärder avser statsrådet vidta för att avlasta\r\nArlanda flygplats?</pre><pre>7 § Kammaren åtskildes kl. 14.13.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 4 §</pre><pre>anf. 30 (delvis),</pre><pre>av tredje vice talmannen därefter t.o.m. anf. 62\r\n(delvis),</pre><pre>av förste vice talmannen därefter t.o.m. anf. 73\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}