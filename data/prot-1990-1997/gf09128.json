{"dokumentstatus":{"dokument":{"hangar_id":"2387846","dok_id":"GF09128","rm":"1991/92","beteckning":"128","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"128","slutnummer":"0","datum":"1992-06-10 00:00:00","systemdatum":"2005-10-27 14:03:13","publicerad":"1992-06-10 00:00:00","titel":"Riksdagens snabbprotokoll 1991/92:128 Onsdagen den 10 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{600A5BA0-8C8F-4F79-944C-61989BAE69DA}","dokument_url_text":"http://data.riksdagen.se/dokument/GF09128/text","dokument_url_html":"http://data.riksdagen.se/dokument/GF09128","dokumentstatus_url_xml":"http://data.riksdagen.se/dokumentstatus/GF09128","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:128</div>\r\n<div class=\"sidhuvud_datum\">Onsdagen den 10 juni</div>\r\n<div class=\"sidhuvud_klockslag\">Kl. 8.30</div>\r\n<hr class=\"sidhuvud_linje\">\r\n<pre>1 §  Nya riksdagsledamöter m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamöter och ersättare för\r\nriksdagsledamöter</pre><pre>Till valprövningsnämnden har från riksskatteverket\r\ninkommit bevis om</pre><pre>dels att Björn Ericson (s), Tyresö, utsetts till ny\r\nledamot av riksdagen fr.o.m. den 1 augusti 1992\r\nsedan Ulf Lönnqvist (s) avsagt sig sitt uppdrag som\r\nriksdagsledamot. Till ersättare har i detta fall\r\nutsetts Tommy Waidelich, Södertälje, Åke\r\nWictorsson, Norrtälje, Christina Pettersson,\r\nNorrtälje, Dag Ericson, Tumba, Christer\r\nErlandsson, Järfälla, Christina Zedell, Tullinge,\r\nPär Nuder, Österskär, Kåre Hagman, Ösmo,\r\nBengt-Olov Tengmark, Solna, och Staffan\r\nHolmberg, Haninge (alla s),</pre><pre>dels att Hans Andersson (v), Ludvika, utsetts till ny\r\nledamot av riksdagen fr.o.m. den 1 september 1992\r\nsedan Lars-Ove Hagberg (v) avsagt sig sitt uppdrag\r\nsom riksdagsledamot. Till ersättare har i detta fall\r\nutsetts Kerstin Söderlund, Vansbro, och Yvonne\r\nFrid, Falun (båda v).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 5 juni 1992</pre><pre>Lars Tottie</pre><pre>Sven-Georg Grahn</pre><pre>2 §  Utökning av antalet suppleanter i vissa\r\nutskott</pre><pre>Valberedningen hade enligt till kammaren inkomna\r\nprotokollsutdrag</pre><pre>dels på begäran av Socialdemokratiska\r\nriksdagsgruppen samt av Folkpartiet liberalernas,\r\nCenterns, Kristdemokratiska samhällspartiets, Ny\r\ndemokratis och Moderata samlingspartiets\r\nriksdagsgrupper tillstyrkt att antalet suppleanter i\r\nEES-utskottet skulle utökas från 16 till 23,</pre><pre>dels på begäran av Kristdemokratiska\r\nsamhällspartiets riksdagsgrupp tillstyrkt att antalet\r\nsuppleanter i kulturutskottet skulle utökas från 17\r\ntill 18,</pre><pre>dels på begäran av Folkpartiet liberalernas\r\nriksdagsgrupp tillstyrkt att antalet suppleanter i\r\nbostadsutskottet fr.o.m. den 1 juli 1992 skulle\r\nutökas från 17 till 18.</pre><pre>Kammaren biföll dessa framställningar.</pre><pre>3 §  Val av suppleanter i vissa utskott</pre><pre>Företogs val av sju suppleanter i EES-utskottet, en\r\nsuppleant i kulturutskottet samt en suppleant i\r\nbostadsutskottet.</pre><pre>Kammaren medgav att valen fick ske i ett\r\nsammanhang.</pre><pre>Kammaren valde i enlighet med valberedningens\r\nförslag till</pre><pre>suppleanter i EES-utskottet</pre><pre>Birgitta Johansson (s)</pre><pre>Axel Andersson (s)</pre><pre>Daniel Tarschys (fp)</pre><pre>Kjell Ericsson (c)</pre><pre>Göran Hägglund (kds)</pre><pre>Bengt Dalström (nyd)</pre><pre>Knut Billing (m)</pre><pre>suppleant i kulturutskottet</pre><pre>Märtha Gårdestig (kds)</pre><pre>suppleant i bostadsutskottet</pre><pre>Olle Schmidt (fp) fr.o.m. den 1 juli 1992</pre><pre>4 §  Justering av protokoll</pre><pre>Justerades protokollet för den 3 juni.</pre><pre>5 §  Den ekonomiska politiken och slutlig\r\nbudgetreglering för budgetåret 1992/93</pre><pre>Föredrogs</pre><pre>finansutskottets betänkande</pre><pre>1991/92:FiU30 Den ekonomiska politiken m.m.\r\n(prop. 1991/92:100 delvis, 1991/92:112 delvis och\r\n1991/92:150 delvis).</pre><pre>Anf. 1  ARNE KJÖRNSBERG (s):</pre><pre>Herr talman! Syftet med den ekonomiska politiken\r\när enligt vår uppfattning tvåfaldigt. Den skall skapa\r\nvälfärd och en rättvis fördelning av denna välfärd.\r\nJag skall strax återkomma till detta, men innan dess\r\nvill jag säga följande.</pre><pre>Detta betänkande är, herr talman, ett högmodets\r\nbetänkande. Sida upp och sida ner talar\r\nfyrklöverpartiernas företrädare om hur bra allting\r\när och hur väl avvägda regeringens alla förslag\r\nsynes vara. Självförtroende är väl bra, men när det\r\növergår till självsäkerhet för att inte säga\r\nsjälvgodhet, då ligger arrogansen nära. Som den\r\nfinske filosofen Georg Henrik von Wright har sagt:\r\n''Dogmatismen, inte skepticismen är sanningens\r\nverkliga fiende.''</pre><pre>När man hör en del företrädare för ''den mest\r\nkompetenta regeringen i Sverige i modern tid'' är\r\ndet inte konstigt om man tänker tillbaka på det sena\r\n60-talets och det tidiga 70-talets testuggare. Det är\r\nsamma blinda övertygelse om sin egen\r\nförträfflighet, samma dogmatism. Skulle inte en\r\nsmula eftertanke vara på sin plats?</pre><pre>Herr talman! Jag har för avsikt att i fortsättningen\r\ntala om i huvudsak fyra saker: tillväxten,\r\nsysselsättningen, fördelningen och statsfinanserna.</pre><pre>Jag börjar med tillväxten. Ni företrädare för\r\nregeringspartierna har alltid anklagat oss\r\nsocialdemokrater för att bara tänka på fördelning\r\noch inte alls, eller i varje fall för litet, på tillväxten.</pre><pre>Låt oss se hur ni själva hanterar frågan. När ni\r\ngjorde er rivstart räknade ni med att tillväxten\r\nsammantaget under 1992 och 1993 skulle bli 2,2 %.\r\nNär ni nu har rivstartat, nystartat och omstartat och\r\nhar fått genomslag för era åtgärder, har ni fått\r\nskriva ner prognosen till 0,4 % på två år. Er politik\r\ninnebär att Finland 1993 kommer att ha en tillväxt\r\nsom är tre gånger så hög som vår. Detta är\r\nresultatet av era åtstramningar.</pre><pre>Sverige är verkligen unikt. I en djup lågkonjunktur\r\nhar vårt land en regering som genom åtstramningar\r\npå tre väsentliga områden -- byggandet, hushållen\r\noch kommunerna -- åstadkommer precis motsatsen\r\ntill det man säger sig vilja åstadkomma.</pre><pre>När nu byggandet har avtagit lägger ni extra sten på\r\nbörda genom att slopa räntelånesystemet, slopa\r\ninvesteringsbidraget och minska ränteavdragens\r\nstorlek, för att ta några exempel. Inte blir det\r\ntillväxt av det.</pre><pre>Genom åtstramningar riktade direkt mot vanliga\r\nlöntagarhushåll minskar ni dessas köpkraft.\r\nFörutom att det är orättvis fördelningspolitik att\r\nsexdubbla egenavgiften i a-kassan, införa\r\nkarensdagar, slopa schablonavdraget och allt det\r\nandra, så är det orationellt. Det blir varken\r\nköpkraft eller tillväxt av det.</pre><pre>Det beslut som majoriteten fattade här i kammaren\r\ni går om att dra in 7,5 miljarder från kommuner och\r\nlandsting för 1993 och åren därefter kommer att\r\nleda till betydande problem. Inte blir det någon\r\ntillväxt av det. Tvärtom.</pre><pre>Ni gör anspråk på att bedriva en politik för tillväxt\r\noch full sysselsättning. Det saknar trovärdighet.\r\nVarken jag eller någon annan har kunnat spåra\r\nnågra stimulanseffekter på\r\nbruttonationalprodukten, export eller\r\ninvesteringar i regeringens prognoser.</pre><pre>Er huvudtes har varit att sänka skatter för\r\nkapitalägare och annat förmöget folk för att de skall\r\narbeta bättre och främja tillväxten. Samtidigt måste\r\nskatterna höjas för löntagarna för att de skall arbeta\r\nmer och på det sättet bidra till tillväxten. Kan\r\nnågon av er nämna ett enda land där detta har\r\nfungerat?</pre><pre>Kunde ni inte åtminstone ha lyssnat till vad vi sade\r\ni finansutskottet? Kunde ni inte i er kammare ha\r\nfunderat på våra förslag om ytterligare\r\ninvesteringar i vägar, broar, järnvägar och annan\r\ninfrastruktur? Kunde ni inte ha ägnat en tanke åt\r\nvåra förslag om upprustning, ombyggnad av skolor\r\noch bostäder? Är det måhända så att ni rent\r\nreflexmässigt säger nej?</pre><pre>Ert problem är att ni lade upp en strategi för att\r\nmöta överhettning, hög inflation, överfull\r\nsysselsättning, kraftigt ökande kostnader och ett\r\nväxande bytesbalansunderskott. Ni trodde inte på\r\nstabiliseringsavtalet. Men nu är löneökningstakten\r\ni Sverige lägre än i våra stora konkurrentländer. Ni\r\ntrodde inte att vi skulle få ner inflationstakten. Nu\r\nhar vi en prisstabilitet klart under\r\nEuropagenomsnittet. Er prognos var att\r\nbytesbalansunderskottet i år skulle bli 55 miljarder.\r\nNu är det i praktiken utraderat. Nu orkar ni inte av\r\npolitiska skäl, eller kanske andra skäl, att ompröva\r\ndetta. Sammanfattningsvis: Tillväxtpolitik är ni\r\ndåliga på. Fördelningspolitik är vad ni sysslat med,\r\noch det skall jag återkomma till.</pre><pre>För det andra har vi frågan om sysselsättningen.\r\nDen viktigaste politiska frågan nu är att bekämpa\r\nden stigande arbetslösheten. Vår politik kan\r\nsammanfattas i orden: Arbete åt alla. Ni säger att\r\ner ambition är att arbetslösheten i Sverige skall vara\r\nlägre än omvärldens. Förlåt en fråga: Lägre än\r\nvems? Danmarks? Finlands?</pre><pre>Det är nu de avgörande stegen måste tas för att\r\nförhindra att Sverige blir ett land med permanent\r\nhög arbetslöshet, minskad tillväxt och ökande\r\nsociala klyftor. I förra veckan fick vi\r\narbetsmarknadsstyrelsens senaste rapport --\r\n204 000 arbetslösa. 64 000 av dem var\r\nlångtidsarbetslösa. Det går med en rasande fart. I\r\noktober var regeringens prognos 3,7 % arbetslösa\r\n1993. I april i år hade man justerat prognosen till\r\n5,0 %. Hur mycket blir det nästa gång? Hur mycket\r\när egentligen 5 % arbetslösa? Det är 220 000\r\nmänniskor som inte får möjlighet att bidra till vårt\r\ngemensamma bästa. Det är mer än dubbelt så\r\nmånga som bor i Borås.</pre><pre>Nu måste politiken läggas om på ett sådant sätt att\r\nde arbetslösa engageras i aktiva åtgärder, jobb eller\r\nutbildning. Vi har lagt fram ett\r\ninvesteringsprogram på 40 miljarder kronor för de\r\nnärmsta två åren. Programmet omfattar\r\ntidigareläggning av kommunala investeringar,\r\nunderhåll av tidigare gjorda kommunala\r\ninvesteringar, tidigareläggning av statliga byggen\r\noch infrastrukturprojekt. Genom ett mycket\r\nomfattande arbete ute i landet har vi ''dammsugit''\r\nbehoven och möjligheterna.</pre><pre>På tal om behov och möjligheter -- låt mig citera en\r\narbetslös snickare hemifrån Sjuhäradsbygden, som\r\njag mötte för någon vecka sedan. Han sade:\r\n''Kommunen behöver reparera och rusta upp\r\nmånga skolor. Jag kan sådant. Jag vill arbeta.\r\nVarför kan inte kommunen få bidrag till det och jag\r\nfå arbete? Då behöver jag inte ersättning från A-\r\nkassan, och det blir bättre för eleverna och\r\npersonalen i skolan. Varför kan man inte göra så?''</pre><pre>Jag låter frågan gå vidare till Lars Tobisson och\r\nP. O. Eriksson -- eller vem som vill svara.</pre><pre>Samme snickare sade också: ''Dessutom skulle jag\r\nkänna att mina insatser är något värda, och det\r\nskulle innebära att jag kände mitt människovärde.''</pre><pre>Var så god herrar Tobisson, Eriksson, Hamilton\r\neller Attefall. Vem vill svara?</pre><pre>På minst tre, kanske fler, ställen i betänkandet står\r\ndet ungefär så här när ni avstyrker alla våra förslag:\r\n''Arbetsmarknadsläget måste följas med\r\nuppmärksamhet. Finansutskottet utgår ifrån att\r\nregeringen vidtar nödvändiga åtgärder om\r\nsituationen skulle försämras.'' Hur mycket skall\r\nsituationen försämras för att regeringen skall vidta\r\nnödvändiga åtgärder? Skall det vara ytterligare\r\n20 000 eller 50 000 arbetslösa? Vad är nödvändiga\r\nåtgärder?</pre><pre>En sak vill jag mycket starkt understryka. Om ni\r\nvill ta krafttag mot arbetslösheten, om ni vill ha\r\nbreda lösningar, är vi beredda att samtala med er.\r\nStudera våra förslag. Vill ni verkligen åstadkomma\r\nett trendbrott när det gäller arbetslösheten, är vi\r\nberedda att samverka.</pre><pre>För det tredje har vi frågan om fördelningen. Ni har\r\nunder alla år anklagat oss socialdemokrater för att\r\nvi bara talar om fördelning och inte om tillväxt. Jag\r\nsade för en stund sedan att ni har varit dåliga på\r\ntillväxt, men däremot sysslat mycket med\r\nfördelning. Ni har sänkt skatter för kapitalägare,\r\naktieägare och annat förmöget folk så att det stått\r\nhärliga till.</pre><pre>Å ena sidan har ni sänkt förmögenhetsskatten. Ni\r\nhar slopat skatten på OTC- och O-registrerade\r\naktier. Ni har slopat skatten på arbetande kapital.\r\nNi har sänkt skatten på arv. Ni har sänkt skatten på\r\ngåvor. Ni har sänkt kapitalbeskattningen. Ni har\r\nminskat reavinstbeskattningen. Ni har sänkt\r\nskatten på kapitalförsäkringar. Ni har sänkt skatten\r\npå värdepappersfonder. Ni har sänkt skatten på\r\nprivata pensionsförsäkringar. Ni har slopat\r\nränteavdragsbegränsningen. Ni kommer att slopa\r\nfastighetsskatten på lokalhyreshus.</pre><pre>Det var mycket det.</pre><pre>Huvuddelen av detta är skattesänkningar för inte i\r\nförsta hand företag utan för företagare,\r\nkapitalägare och förmöget folk.</pre><pre>Å andra sidan har ni sexdubblat egenavgiften i A-\r\nkassan, försämrat arbetsskadeförsäkringen, slopat\r\nmöjligheten att få skattereduktion för del av\r\nfackföreningsavgiften och sänkt värdet av\r\nränteavdragen. Ni har minskat och kommer att\r\nminska bostadssubventionerna. Nu står ni i\r\nbegrepp att höja energiskatterna för hushållen och\r\nslopa schablonavdraget.</pre><pre>I sanning: Detta är omvänd fördelningspolitik.\r\nMen jag kan inte ta ifrån er äran att ni har varit\r\neffektiva på detta område. Moderaterna tar för sig\r\nför sina grupper med en sjusjungande fart.</pre><pre>Men Carl Hamilton, har ni i Folkpartiet inte\r\nproblem med det här? Ni är naturligtvis medvetna\r\nom att alla dessa åtgärder urholkar skattereformen,\r\nsom våra resp. partier var överens om. Är trycket\r\nverkligen så hårt från Moderaterna att ni inte orkar\r\nstå emot. Kan ni folkpartister verkligen ställa upp\r\npå, och tycka att det är rätt, att nu återinföra\r\nkvittningen av underskott i näringsverksamhet mot\r\ninkomst av tjänst. Nu kommer möjligheterna att\r\ntrixa och dribbla tillbaka. Tycker Carl Hamilton att\r\ndet är bra?</pre><pre>Till utskottets värderade herr ordförande och till\r\nherr Attefall vill jag ställa följande fråga. Er\r\nregering har föreslagit, och ni har ställt er bakom,\r\natt den allmänna energiskatten för all industri skall\r\nslopas. För att finansiera detta skall energiskatten\r\nför övriga konsumenter höjas. För att inte\r\nbelastningen på hushållen skall bli alltför stor, det\r\när er formulering, skall den allmänna momsen\r\nsänkas med tre procentenheter, och för att\r\nfinansiera detta slopar ni schablonavdraget. Nu är\r\nmin fråga till finansutskottets ordförande och till\r\nStefan Attefall: Har ni räknat på vad detta innebär?\r\nBlir det plus eller minus för vanliga löntagare?</pre><pre>Jag skaffade mig konsumentverkets material ''Koll\r\npå pengarna''. Sedan läste jag era förslag, tog fram\r\npapper och penna och satte i gång att räkna. En\r\nensamstående beklädnadsarbetare, sömmerska\r\nfrån Borås, med 120 000 i taxerad inkomst får\r\ngenom det slopade schablonavdraget sin skatt höjd\r\nmed 1 408 kr. Energikostnaderna ökar genom era\r\nskattehöjningar med 220 kr. Sänkningen av den\r\nallmänna momsen innebär att hennes utgifter\r\nminskar med 497 kr. Slutresultat är en liten nätt\r\nförlust på 1 131 kr. Det är nästan 100 kr. i månaden.</pre><pre>För en tvåbarnsfamilj där kvinnan har en taxerad\r\ninkomst på 80 000 kr. och mannen 150 000 kr. blir\r\nförlusten drygt 1 800 kr., dvs. 150 kr. i månaden.\r\nNär jag gjort dessa beräkningar förstår jag varför\r\nstatsministern litet föraktfullt talar om några\r\nhundralappar hit och dit och menar att det är fel att\r\ngöra sådana beräkningar. Nu bör herrarna komma\r\nihåg att de förslag ni tidigare röstat igenom innebär\r\nen minskad köpkraft för en tvåbarnsfamilj med\r\n7 000--8 000 kr. per år enligt finansministern. Detta\r\nskall adderas till de summor jag nyss nämnde.</pre><pre>Så är det. Sådan är er fördelningspolitik. Vet ni om\r\ndet? Är det inte svårt, Per-Ola Eriksson, att\r\nmedverka till detta? Är det detta som kallas att\r\nbära varandras bördor, herr Attefall?</pre><pre>Låt mig på denna punkt komplimentera Lars\r\nTobisson till, en utifrån moderat synpunkt,\r\nframgångsrik fördelningspolitik.</pre><pre>För det fjärde gäller det statsfinanserna. När\r\nregeringen tillträdde i höstas räknade man med att\r\nbudgetunderskottet i år skulle bli 39 miljarder\r\nkronor. I kompletteringspropositionen hade detta\r\nstigit till 68 miljarder kronor. RRV:s senaste\r\nrapport som kom i går pekar på 71 miljarder\r\n250 000 kronor. Trots detta fortsätter\r\nskatteministern att lova ut stora skattesänkningar\r\ntill grupper som står moderaterna nära.</pre><pre>Nästa år blir det än värre. Då har er politik fått\r\nännu större genomslag. Enligt era egna\r\nberäkningar blir underskottet 102 miljarder. Det är\r\nså man hissnar. Det innebär att vi måste ta fram 10--\r\n15 nya friska miljarder bara för att klara räntorna.</pre><pre>Den fråga som är intressant för medborgarna är hur\r\ndet blir med skatterna. Ni har tidigare sagt att ni vill\r\nfortsätta att sänka skatterna med 10 miljarder om\r\nåret fram till 1995. Bo Lundgren vill ju under flera\r\nmandatperioder framåt sänka skatterna bara för\r\nglädjen att göra det, som han sade i Borås för några\r\nmånader sedan. Vice statsministern har å andra\r\nsidan sagt att det inte går, eftersom det kommer att\r\ninnebära nedrustning av vård och omsorg. Hur blir\r\ndet nu? Kommer ni att fortsätta att sänka skatter,\r\noch i så fall för vem? Är det för kapitalägarna?\r\nKommer ni att fortsätta höja skatter, och i så fall för\r\nvem? Är det för löntagarna?</pre><pre>En sak står i varje fall fullständigt klar. Ni är på nytt\r\npå väg att föra vårt land ut i ett moras. Hur länge\r\ntänker ni fortsätta?</pre><pre>Herr talman! Vi står naturligtvis bakom samtliga\r\nsocialdemokratiska reservationer till detta\r\nbetänkande, men för att spara kammarens tid och\r\ninte fresta talmannens tålamod alltför mycket,\r\nnöjer jag mig med att yrka bifall till följande\r\nreservationer: 1, 2, 3, 7, 8, 10, 11, 14, 15, 16, 29, 36,\r\n40, 41, 42 och 44. Dessutom yrkar jag bifall till de\r\nsocialdemokratiska reservationer som finns under\r\nde moment som i övrigt eventuellt kommer att bli\r\nföremål för votering.</pre><pre>Till sist, herr talman. Vi har sannerligen stora\r\nuppgifter framför oss i denna riksdag. Låt mig på\r\nnytt deklarera vår redobogenhet att medverka till\r\nför vårt land viktiga och lyckliga lösningar.</pre><pre>Anf. 2  BO G. JENEVALL (nyd):</pre><pre>Herr talman! Så här på riksmötets sista dag är det\r\ndags att summera. Vi kan då konstatera att Ny\r\ndemokrati gjort det möjligt för regeringen att föra\r\nsin politik. Vi har haft samstämmiga åsikter i det\r\nmesta, dock inte i allt. Vi har önskat gå längre än\r\nregeringen när det gäller besparingarna. Till\r\nhöstriksdagen hoppas vi att regeringen följer oss i\r\nvåra besparingsprojekt för att minska\r\nökningstakten i budgetunderskottet.</pre><pre>Ett för tillfället ännu större problem är de minskade\r\nintäkterna i budgeten. Därför är det viktigt att\r\nstimulera företagen. De kan sedan generera ökade\r\nintäkter i form av ökad bolagsskatt, ökad\r\ninkomstskatt och ökade arbetsgivaravgifter.</pre><pre>Om vi studerar budgeten och budgetutfallet kan vi\r\nkonstatera att hela underskottet ligger på\r\ninkomstsidan. Det är därför som de vidtagna och\r\nföreslagna åtgärderna är så viktiga. Hur vi än\r\nskrapar och skrapar när det gäller besparingarna,\r\nåstadkommer vi inte den storleksordning som är\r\nnödvändig för att komma till rätta med\r\nbudgetunderskottet. Det kan enbart inhämtas och\r\nregleras genom att vi får ökade intäkter. Ökade\r\nintäkter kan vi bara få genom att företagen får\r\nförutsättningar att få intäkter vilka i sin tur\r\ngenererar inkomster till stat och även till kommun.\r\nDet är därför som vi inte får släppa denna tråd, vad\r\nsom än händer. Då går det raka vägen någon\r\nannanstans.</pre><pre>Vi har i grunden en annan syn på hur man skall\r\ntackla detta med sänkta energiskatter för industrin.\r\nVi är helt överens med regeringen om att det är\r\nnödvändigt. Det är bra, men vi tycker att\r\nregeringen väljer en underlig väg att gå för att\r\nåstadkomma kompensation för det skattebortfall\r\nsom detta ger. För att sänka energiskatten och\r\nkompensera för det, skall man föra över den\r\nkostnaden på hushållen. För att kompensera\r\nhushållen för det, skall man sänka momsen. För att\r\nfinansiera detta, skall man ta bort\r\nschablonavdraget. Vi tycker att det är en mycket\r\nonödig karusell. Det är nästan som att räkna en\r\nskock får genom att räkna benen och dividera med\r\nfyra.</pre><pre>Vi ställer oss dock bakom dessa åtgärder, men vi\r\ntycker att det hade varit enklare att titta litet grand\r\npå alla de besparingsförslag som vi har lagt fram.\r\nDär skulle vi ganska lätt kunna åstadkomma dessa\r\nstyva tre miljarder som det handlar om.</pre><pre>Ett annat intressant stycke i budgeten är avsnittet\r\nom den s.k. LK-kalkylen. När man läser den blir\r\nman skrämd. Den förutsätter givetvis att inga\r\nåtgärder vidtas, men man blir ändå skrämd när man\r\ntittar på storleksordningen. Där skulle jag vilja\r\nvända mig till finansministern för att få en\r\nkommentar till hur finansministern ser på den\r\nlångsiktiga utvecklingen. Om vi tittar på den från\r\nrent matematiska utgångspunkter är det ett\r\nskrämmande perspektiv vi har framför oss. Det\r\nunderstyker ju ännu mer nödvändigheten av\r\nkraftigare besparingar än vad regeringen hittills har\r\nsignalerat.</pre><pre>Sedan har vi de arbetslösa och den situation som jag\r\ntror alla tycker är lika besvärande. Regeringen gör\r\nså litet åt den. Man betalar de arbetslösa, och det\r\när bra. Det skall man givetvis göra. Men man ser\r\ninte till att få någon valuta för pengarna. De\r\narbetslösa är egentligen inte ett problem. De är en\r\nresurs. Det låter naturligtvis paradoxalt, men det\r\nfinns oändligt mycket i samhället som behöver\r\ngöras. Varför inte ta tillfället i akt i en extraordinär\r\nsituation och genomföra litet extraordinära\r\nåtgärder? Som kammaren känner till har vi\r\nföreslagit att man genom ett förfarande med\r\ndispens från LAS skulle kunna få en hel del\r\nmänniskor i arbete och även få någonting uträttat.\r\nDet vore bra om vi kunde ena oss i en sådan här\r\nsituation.</pre><pre>Jag kan inte heller låta bli att kommentera\r\nförslaget, och numera också beslutet, om att hjälpa\r\nungdomarna att komma ut i arbetslivet genom\r\ndessa praktikantplatser. Det är bra. Jag har ännu\r\ninte hört att LO och fackföreningarna tänker gå till\r\narbetsdomstolen. Jag vet inte om jag är\r\nfelinformerad, men jag hoppas verkligen att det\r\ninte sker. Det vore en skam om besluten i riksdagen\r\nskulle kullkastas av arbetsmarknadens parter.</pre><pre>Sedan kommer jag med viss tjatighet tillbaka till\r\nden politiska retoriken. Den är det största hindret\r\nför ett väl fungerande arbete i kammaren. Vi i Ny\r\ndemokrati har ju inte varit här så länge. Vi avslutar\r\nju nu vårt första år här. Alla skulle tjäna mycket på\r\nom vi här kunde släppa litet grand på vad vi sade\r\nför ett år sedan, eller kanske rent av för fyra år\r\nsedan. Vi måste titta på hur situationen ser ut i dag.</pre><pre>Även arbetet i utskotten skulle kunna innehålla\r\nmer diskussioner. Jag har visserligen i mina\r\nönskningar blivit rikligen bönhörd i\r\nfinansutskottet. Men det har inte lett till särskilt\r\nmycket konsensus. Det finns frågor som vi lätt\r\nskulle kunna ena oss kring om vi släppte litet grand\r\npå den politiska retoriken och inte satt så fast i den.\r\nJag vet att det är lätt för mig att stå här och säga det,\r\neftersom vårt parti inte har den linjen. Jag tycker\r\nändå att man skulle kunna behandla frågorna med\r\nlitet större ansvar i dessa tider när vi måste spara\r\noch se till att få ut våra arbetslösa i arbete.</pre><pre>Sjukförsäkringssystemet, och därmed\r\nkarensdagarna kommer väl uppenbarligen att bli en\r\nav de stora frågorna i höst. Där har regeringen\r\nsignalerat att den tänker stå fast vid sina\r\nkarensdagar. Det är ett bra exempel på vad jag sade\r\nnyss om att sitta fast i retoriken. Även vi i Ny\r\ndemokrati gick ut med ett förslag om karensdagar i\r\nvalrörelsen. Vi har även under hösten upprepat det\r\nnågra gånger. Men sedan har situationen\r\nförändrats. Genom de sänkningar man gjorde av\r\nersättningarna fick vi en drastisk minskning av\r\nsjukskrivningarna, och därmed minskade\r\nkostnader. Dessutom har sjukfrånvaron ytterligare\r\npressats ner genom lågkonjunkturen.</pre><pre>Då började vi fundera på hur man skulle kunna lösa\r\ndetta på ett bättre sätt. Det som finns i dag kan vi\r\nnästan kalla för ett lapptäcke. Det är ett resultat av\r\ntidigare beslut, säkert med kompromisser i\r\nbakgrunden. Då vore det bra att ta ett totalgrepp.\r\nVårt förslag är väl ganska känt i dag. Vi vill\r\nunderstryka att vi inte har kommit på det själva.\r\nDet är inte smittat av oss på något vis. Det borde\r\ndärför kunna tas upp seriöst och diskuteras. Tanken\r\nmed det är, att oavsett orsaken till varför man är\r\nsjuk skall man ha samma ersättning. Vi minns väl\r\nallihop när alla svenska barn på förvintern helt\r\nplötsligt blev väldigt sjuka över en natt. Det är så vi\r\nfungerar. Man utnyttjar systemet och ser till att\r\nman får det bästa utfallet av det.</pre><pre>Om vi tar ett helhetsgrepp på detta och tittar på\r\nproblemen från en total synvinkel kan vi nog\r\nåstadkomma någonting bra. Jag skall inte gå in på\r\ndet här. Det är väl allmänt känt i dag. Likaväl som\r\nregeringen tidigare har signalerat att den står fast\r\nvid karensdagarna, får väl jag signalera att vi\r\nkommer att stå fast vid vårt system. Det bör då leda\r\ntill att vi måste försöka finna en form av konsensus.\r\nLåt oss ta detta som ett bra exempel på att komma\r\növerens i en viktig fråga.</pre><pre>Vi anser trots allt att det finns mycket att spara i\r\nsjukvården. Vi har dessutom i vår riksdagsgrupp ett\r\npar duktiga läkare med erfarenhet. Jag brukar ta\r\nsom ett exempel att vi 1960 hade 4 000 läkare i\r\nSverige och en väl fungerande sjukvård. 1975 var vi\r\nuppe i 8 000 läkare. I dag har vi 24 000 läkare och\r\nenligt många en dåligt fungerande sjukvård. Jag\r\ntycker att dessa siffror är mycket talande. Det finns\r\nett grundfel någonstans. Vi vill kalla det för att vi\r\nhar planekonomi i sjukvården. Det finns mycket\r\nstora besparingar att göra utan att det på något vis\r\nförsämrar sjukvården.</pre><pre>Det är alltså fråga om en systemförändring.\r\nEftersom regeringen är intresserad av\r\nsystemförändringar som vi gärna stöder, vore det\r\nroligt att höra finansministerns syn på den här stora\r\nfrågan.</pre><pre>En del av detta gäller ålderdomshemmen, som man\r\nnu går tillbaka till -- och det är bra. Men för att sätta\r\nlitet fart, speciellt nu när vi har ledig arbetskraft,\r\nbör man låta privata företag finansiera och bygga\r\nålderdomshem och på långtidskontrakt hyra ut\r\ndem. Enligt beräkningar som vi har gjort, med\r\nhjälp av experter, kan man sänka kostnaden för\r\nsamhället till hälften, alltså från ca 2 000 kr. per dag\r\nför en vårdplats till ca 1 000 kr. per dag.</pre><pre>Vi har föreslagit inkomstprövat barnbidrag. Det\r\nger också en besparing, och vi vill gärna få i gång en\r\ndiskussion om det.</pre><pre>Vi kommer också med envishet tillbaka till\r\nhemspråksundervisningen. Vi vill inte alls hindra\r\nde människor som kommit hit att underhålla sitt\r\nhemspråk. Men vi tycker att det är felaktigt att\r\nstaten skall betala för detta; det kan man lösa på\r\nfrivillighetens grund -- liksom andra grupper får\r\ngöra.</pre><pre>Miljön är ju mycket aktuell i dag. Våra kolleger är\r\nväl fortfarande kvar borta i Rio, och jag hoppas att\r\nde åstadkommer någonting. Vi vill också påminna\r\nom vad vi brukar säga, nämligen att vi trots allt\r\nimporterar 80--90 % av föroreningarna i såväl luft\r\nsom vatten. Det är alltså viktigt, även för vår egen\r\ndel, att vi sätter in åtgärderna där de gör den största\r\nnyttan, t.ex. Baltikum och i Polen.</pre><pre>Biståndspolitiken kan man enligt vår mening spara\r\nen hel del på, utan att på något vis försämra den,\r\nnämligen genom att effektivisera den och i större\r\nutsträckning låta pengarna gå genom de\r\ninternationella hjälporganisationerna, som har\r\nmöjlighet att nå ut till de grupper som man\r\nverkligen vill hjälpa. Vi tror att det behövs en\r\nradikal förändring av SIDA och dess verksamhet.</pre><pre>Organisationsbidragen är något annat som vi\r\nönskar att regeringen analyserar, för det är mycket\r\nsvårt att få ett grepp om dem. Det lär handla om\r\ntotalt 13,5 miljarder. Mycket av detta skall\r\nnaturligtvis vara kvar, och mycket av det är bra.\r\nMen det finns också ett stort missbruk, och det är\r\nmycket som i stället kan betalas av människor som\r\nhar intresse av olika saker.</pre><pre>Till hösten blir också det nya pensionssystemet en\r\nstor fråga. Jag hörde på Ekot senast i morse, att det\r\ns.k. PM 30 tycks börja bli färdigt, och att man skall\r\nha hela livet som intjänandetid. Även de som av\r\nolika anledningar inte har haft någon inkomst skall\r\nha ett skydd som i dagsläget uppgår till minst 67 000\r\nkr. Här krävs naturligtvis omfattande\r\növergångsregler. Vi tror fortfarande på en\r\nförsäkringslösning.</pre><pre>Avslutningsvis har vi en fråga om\r\nkompletteringspropositionen. Den har tenderat att\r\nbli allt tjockare, har vi förstått, och komma allt\r\nsenare. I år har det varit speciellt besvärande. Från\r\ndem som i dag sitter i regeringsställning har ju detta\r\npåpekats i tidigare sammanhang. Vi önskar attt\r\nregeringen nästa gång kommer med merparten av\r\nsina förslag i samband med budgeten.</pre><pre>Herr talman! Jag yrkar bifall till vår reservation 4 i\r\nmom. 5, reservation 6 i mom. 18, och reservation\r\n45 i mom. 70. I övrigt yrkar jag bifall till utskottets\r\nhemställan.</pre><pre>Anf. 3  ARNE KJÖRNSBERG (s) replik:</pre><pre>Herr talman! I motion Fi42, Bo Jenevall, säger ni\r\nnej till slopande av schablonavdraget om vi inte får\r\nInvesteringsaktiebolaget Sverige. Ni säger nej till\r\nenergiskatterna om vi inte får samma\r\ninvesteringsaktiebolag, och ni säger nej till\r\nsänkningen av den allmänna momsen -- fortfarande\r\nmed samma krav.</pre><pre>I motion Fi43 kräver ni inrättande av\r\nInvesteringsaktiebolaget Sverige med ett eget\r\nkapital i storleksordningen 10--11 miljarder.</pre><pre>Min korta och enkla fråga till herr Jenevall är:\r\nFinns det något ekonomiskt samband mellan de här\r\nfyra sakerna? Eller är det bara politisk retorik, eller\r\nkanske hästhandleri? Hur hänger det här ihop?</pre><pre>Anf. 4  BO G. JENEVALL (nyd) replik:</pre><pre>Herr talman! Politisk retorik är det naturligtvis\r\ninte, Arne Kjörnsberg. Kanske det är\r\nhästhandleri -- det vet jag inte. Men vi har ändå lärt\r\noss något sedan vi kom in i riksdagen, nämligen att\r\nom man skall åstadkomma någonting så måste man\r\ngöra olika former av överenskommelser. Här\r\nliksom på andra ställen är det ju ändå resultaten\r\nsom räknas. Vi har ansett att detta var fördelaktigt\r\nför att nå de mål som var viktiga för oss. Det har vi\r\nockså uppnått.</pre><pre>Men vi har även redovisat vår långsiktiga syn på de\r\nolika sakerna, och den kommer vi att fortsätta att\r\nkämpa för. Men när man vet att man inte kan\r\nkomma fram med detta, är det bättre att använda\r\ndet på ett sådant sätt att man får det bästa utfallet.</pre><pre>Anf. 5  ARNE KJÖRNSBERG (s) replik:</pre><pre>Herr talman! Retorik var det inte, men det kanske\r\nvar hästhandleri -- det var herr Jenevalls egna\r\nåsikter. Och det var resultatet ni ville ha.</pre><pre>Vet herr Jenevall vad resultatet har blivit? Det har\r\nblivit höjda skatter för vanliga löntagare på mellan\r\n12 och drygt 2 000 kr. Det har ni åstadkommit. Och\r\nni har åstadkommit höjda energikostnader på\r\ngrund av höjda energiskatter genom ert -- för att nu\r\ncitera herr Jenevall -- hästhandleri.</pre><pre>Så till den sakliga frågan. När det gäller\r\nInvesteringsaktiebolaget Sverige, med inte 10--11\r\nutan 8--9 miljarder, kan vi hypotetiskt anta att det\r\nfungerar; jag är en positiv människa. Då får\r\nsmåföretag låna pengar för att kunna utvecklas,\r\ninvestera, bygga ut, tillverka grejer. Men de här\r\ngrejerna skall ju säljas; någon måste köpa dem. När\r\nni medverkar till att dra ned köpkraften för alla\r\nvanliga löntagare i Sverige -- vem skall då köpa\r\ngrejerna?</pre><pre>Det blir resultatet, herr Jenevall.</pre><pre>Anf. 6  BO G. JENEVALL (nyd) replik:</pre><pre>Herr talman! Jag tror inte det. Först och främst har\r\nju Socialdemokraterna och regeringen olika\r\nuppfattningar om utfallet av den här karusellen --\r\nsom jag kallade den förut. Vi anser den vara\r\nfelaktig. Men enligt de beräkningar som regeringen\r\nhar gjort skall det vara ganksa små effekter av\r\ndetta.</pre><pre>Däremot tror jag att 9 miljarder till ökat riskkapital\r\nför företagen verkligen kan komma människor till\r\ndel genom att vi får fart på hjulen. Vi får fram nya\r\nprodukter, vi får människor i arbete, och vi\r\nkommer ur det nuvarande läget både när det gäller\r\narbetslösheten och när det gäller människors\r\nsituation över huvud taget.</pre><pre>Anf. 7  LARS-OVE HAGBERG (v):</pre><pre>Herr talman! Vänsterpartiet ställer sig mycket\r\nkritiskt till regeringens förslag i\r\nkompletteringspropositionen. Av miljöskäl går vi\r\nemot regeringens förslag om sänkt energiskatt för\r\nföretagen. Om energiskatterna skall ändras, skall\r\nförändringen bidra till bättre miljö och hushållning\r\nmed energi. Därmed finns det egentligen ingen\r\nanledning att över huvud taget ta bort\r\nschablonavdraget och sänka momsen.</pre><pre>Vi är för Vänsterpartiets del beredda att höja\r\nenergiskatten för hushållen -- under förutsättning\r\natt inkomsterna går till utveckling av alternativ\r\nenergiteknik och energibesparande åtgärder. Men\r\nså är ju icke fallet med förslagen i dag.</pre><pre>Regeringens åtgärder för att bekämpa den stigande\r\narbetslösheten är försiktigt sagt minimala. Antalet\r\narbetslösa är nu över 200 000.</pre><pre>AMS-chefen varnar för att vi nu förlorar kampen\r\nmot massarbetslösheten, och allt fler står utanför\r\nden öppna arbetsmarknaden.\r\nArbetsmarknadsministern påpekade i den\r\narbetsmarknadspolitiska debatt vi hade i maj att\r\n10 % av den arbetsföra befolkningen kommer att\r\nstå utanför ett ordinarie arbete om det fortsätter på\r\ndet här viset. Därmed har arbetslösheten EG-\r\nanpassats.</pre><pre>Av den reviderade finansplanen framgår att\r\nregeringens främsta uppgift är att hålla nere\r\ninflationen och göra det möjligt för Sverige att med\r\nekonomisk styrka bli medlem i EG. Vi kan\r\nkonstatera att regeringen inte heller denna gång\r\nlägger någon speciell vikt vid sysselsättningsmålet.\r\nDet talas om en smärtsam deflationsprocess och att\r\ndenna ekonomiska politik därmed är en offensiv\r\ninvestering för framtiden. Men kan\r\nrekordarbetslöshet och permanent utslagning av\r\nungdomen verkligen vara en offensiv investering\r\nför framtiden?</pre><pre>Regeringen tycks handla efter modellen ''gärna full\r\nsysselsättning, men först en rejäl arbetslöshet''.\r\nMan kan i detta sammanhang också fundera över\r\nandra politiska konstellationer i denna jättelika\r\nEG-/EU-debatt. Man bör ta tillfället i akt att\r\nfundera över socialdemokraternas roll, det var ju\r\nde som ansökte om medlemskap. Man bör\r\nåtminstone se till att arbetslösheten i Sverige först\r\nkommer ner på rimliga nivåer innan man ger sig in\r\ni det europeiska äventyret.</pre><pre>Vi från Vänsterpartiet vill stoppa arbetslösheten.\r\nDen åtgärden är ett förstahandsmål. Vi har konkret\r\nföreslagit att 10 miljader extra skall satsas i åtgärder\r\nmot arbetslösheten i form av utbildning, ROT-\r\nprogram, beredskapsarbete och trafiksatsningar.\r\nUtbildningsprogrammen har vi behandlat här i\r\nkammaren fler gånger. ROT-programmen i\r\nkommunerna handlar framför allt om att man i\r\nstället för att dra in pengar från kommunerna ser\r\ntill att de pengar som man skulle dragit in satsat på\r\nsysselsättning. Men det gör man inte. I stället får de\r\nmänniskor som inte får arbete kontant\r\narbetsmarknadsstöd, vilket Arne Kjörnsberg hade\r\nsom exempel. Det är vad det handlar om, och det\r\när en arbetslöshetsskapande politik.</pre><pre>Beredskapsarbete är av nöden tvunget i detta läge,\r\nnär allt fler utförsäkras. Men ändå skapar man inga\r\nfler beredskapsarbeten. Här satsar man minimalt\r\nfastän man borde kunna göra många\r\nsamhällsnyttiga insatser genom att öka antalet\r\nberedskapsarbeten. Men det är tydligen någonting\r\nmycket fult, och det har det varit ända sedan hösten\r\n1990, då man ansökte om medlemskap i EG.</pre><pre>Vi ställer oss också bakom alla de insatser som\r\ngjorts och förslag till investeringar som lämnats av\r\nverk och myndigheter, vilka Socialdemokraterna\r\npå ett förtjänstfullt sätt har tagit fram. Riksdagen\r\nborde uttala som sin viljeinriktning att detta skall\r\ngenomföras.</pre><pre>När det gäller de långsiktiga åtgärderna för\r\nindustrins utveckling handlar det inte i första hand\r\nom kostnadsläget. Det handlar om kompetens och\r\natt se till att de som finns i denna gren i stället för\r\natt gå ut i arbetslöshet får en högre kompetens. Där\r\nsaknas i huvudsak åtgärder från regeringens sida.\r\nDen teknisk-humanistiska utbildning som har varit\r\npå tapeten under hela 80-talet för denna grupp av\r\nmänniskor i arbetslivet, har tyvärr inte kommit till\r\nstånd.</pre><pre>Även den pågående arbetsrättsutredningen skulle\r\nkunna vara ett bidrag till att öka konkurrenskraften\r\ngenom att se till att bestämmelserna formuleras så\r\natt de underlättar en demokratisk\r\narbetsorganisation. Om man verkligen vill ha de\r\ns.k. medarbetarna med sig för att stärka\r\nkonkurrenskraften skall man inte se till att\r\nförsämra arbetsrätten utan i stället förstärka den.</pre><pre>När vi är inne i ett sådant strukturläge som vi i dag\r\när, med stor arbetslöshet, kommer vi med vilka\r\nåtgärder vi än tar till att ha en hög arbetslöshet. Vi\r\nkan diskutera orsakerna till detta.</pre><pre>Vi från vänsterpartiet anser att det är helt\r\nnödvändigt att vi i detta läge ser till att vidta\r\nextraordinära åtgärder. Vi har föreslagit att man\r\nskall genomföra en tillfällig sänkning av\r\npensionsåldern. Människor i åldern 62--64 år skulle\r\ndet närmaste året kunna ta pension om en arbetslös\r\nfår arbete. Denna kvittning skulle vara oerhört\r\nbetydelsefull. Det skulle heller inte minska\r\narbetskraften på sikt när konjunkturen går uppåt\r\nigen. Varför vidtar man inte denna åtgärd i stället\r\nför att offra ungdomen och de som tagit del av den\r\nomfattande utbildningsinsats som sker på andra\r\nområden inom AMU och på andra ställen?</pre><pre>Vart är vi på väg, och vem är det som kör på vägen?\r\nOrdet väg tillhör det politiska språket. Den tredje\r\nvägen, det vet vi, var ju fjärrstyrd av de\r\nkapitalistiska marknadskrafterna. Det blev\r\ndevalvering, valutaregleringens avskaffande,\r\navskaffande av kreditregleringen, strejkstopp,\r\nlönestopp, skattelättnader för höginkomsttagare\r\noch ansökan om medlemskap i EG. Genom detta\r\nvar man på väg att strypa kommunerna. Det var\r\nden tredje vägen.</pre><pre>\r\nMen hur är det då med den enda vägen? Vi har\r\nbedömt den som Manchesterliberal. Medborgarna\r\nskall inte tillåtas styra sin framtid vare sig genom\r\nenskilda beslut eller gemensamma demokratiska\r\nbeslut. I stället skall den s.k. marknaden fatta\r\nbeslut. Men en sådan marknad har inte på länge\r\nexisterat annat än i en helt marginell form.</pre><pre>Sverige är ju inte en maknadsekonomi utan en\r\nkapitalistisk ekonomi. Denna ekonomi behärskas\r\nav en liten klick starka aktörer, en finanselit, som\r\nplanerar finansiering, produktion och avsättning.\r\nDet sker på villkor som dikteras av mäktiga\r\ntransnationella koncerner. Drivkraften är i ökad\r\nutsträckning spekulation, en jakt efter snabba\r\nutdelningar på kort sikt. Det är mycket länge sedan\r\nmedborgarnas behov har styrt ekonomin på en\r\nfungerande marknad, om det någonsin har\r\nexisterat.</pre><pre>Det är i ljuset av dessa förhållanden som\r\nregeringens strategi skall ses. Det är inte\r\nmarknaden som skall stimuleras, utan det är\r\nkapitalisterna. Den enda vägens politik sänker\r\ndärför kapitalbeskattningen och ökar\r\narmbågsutrymmet för spekulation. Seriösa\r\nlångsiktigt arbetande investeringar missgynnas\r\nliksom förut. Regeringen använder den mytiska\r\nmarknaden närmast som ett hot, som ett täckord\r\nför de ekonomiska makthavarnas utpressning.\r\nButgetunderskottets storlek och makthavarnas hot\r\nom räntehöjningar är förevändningar för att inte\r\nvidta åtgärder mot Sveriges ekonomiska och\r\nmänskliga nedrustning.</pre><pre>I denna medvetna strävan urskuldar sig regeringen\r\nständigt med hänvisning till marknadens villkor.\r\nResultatet är en arbetslöshet som närmar sig EG-\r\nnivå. Den offentliga finansiering som den sociala\r\ntryggheten och den industriella infrastrukturen\r\nvilar på attackeras och undergrävs genom\r\nskattesänkningar för de bättre bemedlade i\r\nsamhället. Den inhemska ekonomiska aktiviteten\r\nstimuleras inte. Den enda vägen innebär\r\nekonomisk, social och kulturell nedrustning samt\r\nökade klassklyftor. Det blir en stagnation på dessa\r\nområden.</pre><pre>Överförande av ekonomisk makt till utlandet,\r\nnågot som påskyndats av avskaffandet av\r\nvalutaregleringen, har förflyttat makten från den\r\nnationella kapitalismens sfär till den helt\r\noåtkomliga rymden. Att en borgerlig regering\r\nbejakar denna utveckling är självklart.\r\nSocialdemokraternas försök med den tredje vägen\r\nblev som sagt bara en illusion.</pre><pre>När stalinismen i Östeuropa föll samman\r\nförklarade borgerliga experter att kapitalismen\r\nhade segrat. Historien var vid sitt slut. Men\r\nstalinismens fall har inte gjort kapitalismen bättre\r\nskickad att lösa sina problem med att fördela\r\njordens tillgångar mellan länder och folk. I stället\r\nfortsätter utplundringen av tredje världen i fortsatt\r\nhög takt, samtidigt som kapitalismen visar sin\r\noförmåga att säkra acceptabla livsvillkor för folken.\r\nEkonomisk stagnation förenas med ökad\r\nmiljöförstörelse.</pre><pre>I flera länder har kapitalismen skapat\r\ntvåtredjedelssamhällen, där två tredjedelar lever\r\nhyfsat och en tredjedel är utslagna. Denna politik\r\när på väg att införas i Sverige. Därför ser\r\nVänsterpartiet det som sin uppgift att utifrån\r\narbetarrörelsens socialistiska värderingar om\r\njämlikhet och solidaritet vara den kraft som\r\nmotverkar denna utveckling.</pre><pre>I alla lägen i historien när de demokratiska\r\nkrafterna varit starka och folkrörelserna varit\r\nstarka har också den kapitalistiska maktutövningen\r\nminskat. Vi kan inte finna oss i att kapitalismens\r\nhot om räntechocker på grund av budgetunderskott\r\noch annat skall minska antalet åtgärder.\r\nArbetslösheten måste bekämpas till varje pris.</pre><pre>I dagens läge har man med denna politik ordnat en\r\ntidsinställd inflationsbomb. Med denna\r\nfördelningspolitik kommer med all säkerhet nästa\r\nårs avtalsrörelse att omfatta stora\r\nkompensationskrav. Hur regeringen och detta land\r\nskall klara det är för mig en gåta. Skall man klara\r\nav det måste man med nödvändighet föra en politik\r\nsom ser till att vi får jämlika löne- , inkomst- och\r\nförmögenhetsvillkor och se till att utvecklingen går\r\nåt rätt håll. I annat fall exploderar inflationen. Den\r\nläxan borde åtminstone Socialdemokraterna\r\nförhoppningsvis ha lärt sig.</pre><pre>Oavsett medlemskap i EG eller EU kan den\r\nekonomiska och politiska självständigheten för vårt\r\nland och den del av Europa som Sverige tillhör bara\r\nskapas genom ett konkurrenskraftigt och modernt\r\nnäringsliv där kvalitet, kunskap, engagemang och\r\ndemokratiskt inflytande ställts i centrum. Alla som\r\ntror att andra lösningar räddar Sverige är ute på en\r\nfarlig väg. Vänsterpartiet arbetar därför för att de\r\nkrafter som vill ha denna utveckling skall samordna\r\nsig och skapa ett alternativ till kapitalets Europa.</pre><pre>Det gäller i första hand att de fackliga och de\r\npolitiska organisationerna vitaliseras.\r\nMiljörörelser, fredsrörelser och andra progressiva\r\nrörelser kommer att spela en vital roll under 90-\r\ntalet som ett alternativ till kapitalets Europa.</pre><pre>Det gäller inte minst att se till miljöfrågorna. Vi står\r\ni dag inför globala katastrofer, mänskliga\r\nkatastrofer, på grund av den miljöförstörelse vi\r\nråkat ut för. För att kunna hantera miljöfrågorna på\r\nett hållbart sätt krävs det en styrning från\r\nsamhällets sida och en planerad hushållning med\r\nvår miljö. Det behövs styrmedel av olika slag: lagar,\r\nregelverk, information, forskning, utbildning,\r\ntillsyn, kontroll samt skatter och avgifter.</pre><pre>Det är nödvändigt att förena miljöpolitiken med en\r\ninkomstfördelning. Det handlar egentligen om att\r\nse till att människorna engageras och förstår miljön\r\nsamtidigt som deras livssituation inte utmanas. Det\r\ngäller framför allt de som inte har det alltför bra på\r\nvår jord och i vårt samhälle.</pre><pre>Vi har för vår del presenterat vår skattepolitik i en\r\nmotion som väcktes i januari. De frågorna har\r\nbehandlats i olika propositioner, och vi har väckt\r\nmotioner. Våra förslag har avslagits av majoriteten\r\nhär i riksdagen. Vi har pekat på att skattepolitiken\r\nmåste jämna ut skillnaderna i samhället när det\r\ngäller inkomster och förmögenheter. Vi måste se\r\ntill att få ett samhälle som står för välfärd.</pre><pre>Vi kan även konstatera att den skattepolitik som\r\nregeringen fört nu leder till enorma\r\nbudgetunderskott. Det kanske finansministern i\r\nalla led är ansvarig för. Även före regeringsskiftet\r\nfanns finansministern med i bilden när det gällde\r\nskattepolitiken. Detta har nu lett till att vi på 15\r\nmånader har gått från ett underskott på 5 miljarder,\r\nsom jag tror var Allan Larssons bud, i januari 1991\r\ntill att i april 1992 enligt prognoserna ha ett\r\nunderskott på 100 miljarder. Vi gått från 5\r\nmiljarder till 100 miljarder på 15 månader.</pre><pre></pre><pre>Mot den bakgrunden kan det inte vara särskilt\r\nansvarsfullt av regeringen att vidta ytterligare\r\nskattesänkningar.</pre><pre>Vi vidhåller att skattekvoten skall ligga på 1991 års\r\nnivå. Vi har framlagt förslag av statsfinansiella skäl,\r\nfördelningspolitiska skäl och miljöskäl om att\r\ngrundavdragen slopas för de högre\r\ninkomstgrupperna, att beskattningen av\r\nkapitalinkomster återställs, att beskattningen av\r\nenergi höjs och utformas efter miljömål, att\r\nföretagsbeskattningen ses över, att företagens\r\nenergibeskattning utformas så att den tillgodoser\r\nsåväl konkurrens som miljökrav.</pre><pre>Herr talman! Det är viktigt att en hållbar strategi\r\nutformas för den ekonomiska politiken. Den bör ha\r\ntre inslag: sänkt arbetslöshet, bibehållen social\r\nvälfärd och ett minskat underskott i de offentliga\r\nfinanserna.</pre><pre>Vi från Vänsterpartiet är väl medvetna om att detta\r\ninte är någon enkel uppgift. Den ekonomiska\r\npolitiken måste med nödvändighet präglas av\r\nbetydande finess och försiktighet i den\r\nomställningen. Drastiska systemskiften och\r\nAlexanderhugg kan riskera hela processen. Läget\r\när allvarligt. Vi måste motverka\r\ntvåtredjedelssamhället.</pre><pre>Den politik som regeringen för är en gammal\r\npolitik. Den är prövad i de rika industriländerna\r\nmed förskräckande sociala resultat.</pre><pre>Regeringens recept är enkelt: bejaka och stimulera\r\nhög avkastning, lönsamhet och vinst, satsa på den\r\nenskilda människans egoistiska sida, göra karriär;\r\narmbågsmentalitet och snabba vinster skall vara\r\nidealmönster.</pre><pre>Samhällsproblem går inte att lösa med denna\r\npolitik, snarare tvärtom, men det är Lars Tobissons\r\nkompromisslösa politik för överklassen som haft\r\nvind i ryggen på 1980-talet, tyvärr utan nämnvärt\r\nmotstånd från socialdemokratin.</pre><pre>1980-talet visar ju att klasskampen är nödvändigare\r\nän någonsin för de arbetande människorna och de\r\nsvaga grupperna i samhället och de arbetslösa. I\r\nannat fall kommer överklassen med Lars Tobisson\r\ni spetsen att ytterligare försämra villkoren.</pre><pre>Människorna kommer aldrig att finna sig i att\r\nreduceras till viljelösa konsumenter på kapitalets\r\nmarknad. Det sociala engagemanget mot världens\r\norättvisor, tvåtredjedelssamhället, de stora\r\ninkomstoch förmögenhetsklyftorna,\r\nfallskärmsavtalen för etablissemanget,\r\narbetslösheten, miljöförstörelsen och bristen på\r\nmänniskors lika värde, kommer att vara\r\ngrogrunden för 1990-talets politiska vindar.</pre><pre>Etablisemanget har stärkt sina positioner i\r\nsamhället, samtidigt som politikerföraktet är stort.\r\nDet senaste valet var på många sätt ett protestval.</pre><pre>Jag tror att politikerföraktet inte heller kommer att\r\nminska när väljarna upptäcker Ny demokratis roll.\r\nNydemokraterna är ju Lars Tobissons och Carl\r\nBildts bästa resurs. De har nu svalt hela\r\nkompletteringspropositionen, och så har de fått ett\r\ndiffust riskkapitalbolag.</pre><pre>Den politiska effekten är att de har låst in Centern,\r\nkds och Folkpartiet, så att de inte har möjlighet att\r\nprofilera sig i någon som helst fråga. Det är\r\nkonsekvenserna av Ny demokratis roll. Det\r\nkommer inte att öka respekten för politiken och för\r\nde olika politiska partiernas särart.</pre><pre>Jag vill även beklaga att det skulle till ett\r\nvalnederlag för socialdemokratierna för att få dem\r\natt föra en förnuftigare politik. Jag är nog inte\r\nensam om att frukta att om socialdemokratierna\r\nfortsatt sitt regeringsinnehav så hade man inte\r\ndrivit de ståndpunkter på flera områden som man\r\ngör i dag.</pre><pre>Till sist vill jag understryka att förnyelsen i\r\npolitiken ligger i att förena miljö- och\r\nfördelningspolitik. Miljöåtgärderna måste\r\naccepteras av en bred majoritet av människorna.\r\nDärtill kommer att vi måste ha ett helt nytt tillväxt-\r\noch kvalitetsbegrepp.</pre><pre>Nyckeln till möjligheterna är att samhället präglas\r\nav kärnan i fördelningspolitiken: arbete åt alla, små\r\ninkomst- och förmögenhetsskillnader och en\r\nvälfärd åt alla. Alternativet finns i de ideologiska\r\nvärderingar som sätter människan i centrum.\r\nSolidariteten, jämlikheten, rättvisan och de\r\ngemensamma tagen måste vara dominerande. Man\r\nmåste värna om de arbetande människornas\r\nintressen. Det är dessa grupper som måste ställas i\r\ncentrum för politiken. Man måste se till att man har\r\nen verklig marknad där de som arbetar och\r\nproducerar har ett avgörande inflytande. På\r\nmarknaden måste konsumenterna ha jämna\r\ninkomster och förmögenheter. Ekologi och\r\nfördelningspolitik måste gå hand i hand.</pre><pre>Herr talman! Detta är mitt sista anförande i\r\nriksdagen efter 22 år. jag vill ta tillfället i akt att\r\ntacka all personal i det här huset för alla år:\r\nTalmännen för deras föredömliga korrekta sätt att\r\nhantera kammarens arbete; alla stenografer som\r\nhar gjort anförandena möjliga att läsa. Jag vill\r\nockså uttala ett tack till de ledamöter som finns i\r\nkammaren, inklusive Socialdemokraterna trots att\r\nvi haft en och annan fajt. Syskonträtan är hård och\r\nkompromisslös.</pre><pre>Med detta vill jag yrka bifall till motionen Fi44,\r\nutom yrkande 26, motion Fi56 och Fi57 samt avslag\r\npå motion Fi40 yrkande 5.</pre><pre>Anf. 8  ARNE KJÖRNSBERG (s) replik:</pre><pre>Herr talman! Som Lars-Ove Hagberg själv sade i\r\nslutet på sitt anförande är detta hans sista debatt i\r\nriksdagen. Han har varit i riksdagen drygt tre\r\ngånger så lång tid som jag, och därför vore det\r\nförmätet av mig att sätta något slags betyg på Lars-\r\nOve Hagberg och hans insatser. Jag nöjer mig\r\ndärför med att tacka honom och samtidigt tala om\r\natt jag avundas honom hans kunnighet, hans\r\nagitatoriska förmåga och inte minst hans\r\nagitatoriska oräddhet. Tack Lars-Ove Hagberg!</pre><pre>Anf. 9  PER-OLA ERIKSSON (c):</pre><pre>Herr talman! De positiva tecknen till återhämtning\r\ni den svenska ekonomin blir allt fler.\r\nFörutsättningarna för att lyfta Sverige ur den\r\nekonomiska vågdalen är goda. Tilltron till Sverige\r\nsom företagarnation börjar återvända. Utländska\r\ninvesterare visar ett starkt ökat intresse för Sverige.\r\nNedväxlingen från hög till låg inflation har varit\r\nframgångsrik. Produktiviteten inom industrin ökar.</pre><pre>Även om mycket arbete återstår för att skapa\r\nbalans i ekonomin är vägen till framgång utstakad.\r\nGenom en rad åtgärder har det nu lagts en grund\r\nför en ny era av positiv utveckling för Sverige.\r\nVisserligen är problemen fortfarande många, men\r\nmöjligheterna är desto fler. Förutsättningarna är\r\nbättre än på länge.</pre><pre>Dess värre lever vi med notan från nio år av\r\nsocialdemokratiska försummelser. Det visar sig inte\r\nminst tydligt i det höga budgetunderskottet för\r\ninnevarande budgetår och det underliggande\r\nunderskottet för nästa år. Enligt den senaste\r\nbudgetprognosen för innevarande år blir\r\nunderskottet drygt 71 miljarder kronor för den sista\r\nsocialdemokratiska budgeten.</pre><pre>Socialdemokraterna fick regera i högkonjunktur.\r\nÄndå slutar bouppteckningen efter Allan Larssons\r\noch den förra regeringens politik med röda siffror.</pre><pre>Jag kan inte underlåta att tycka att det är en bedrift\r\ni sig av Socialdemokraterna att lyckas föra Sverige\r\ngenom en av tidernas längsta högkonjunkturer utan\r\natt på något sätt ta itu med Sveriges underliggande\r\nekonomiska problem utan i stället efterlämna ett\r\nbetydande budgetunderskott. Ett sådant\r\ntestamente säger allt om den förra regeringens\r\nförmåga.</pre><pre>I fjolårets valrörelse upprepades ofta talet om\r\nvändpunkten som skulle komma, men den kom\r\ninte. Det måste tyda på att det varit grummel i\r\nkristallkulan när Socialdemokraterna skulle skåda\r\nin i framtiden.</pre><pre>Vad beror då dagens stora problem på? En del är\r\nförstås sviterna av den internationella\r\nlågkonjunkturen, men till stor del är problemen\r\ntyvärr hemmalagade under 1980-talet.\r\nSocialdemokraterna ägnade sig alltför mycket åt\r\nsignalpolitik i stället för att åtgärda de\r\ngrundläggande ekonomiska problemen. Deras\r\nekonomiska politik drev fram en kraftig\r\növerhettning med storstadsexpansion och\r\nflyttlasspolitik som följd.</pre><pre>De köpte sig tid. Devalvering av kronan, ansökan\r\nom medlemskap i EG och ecu-anknytning av\r\nkronan var deras signaler för att vinna tid, men det\r\nhjälpte inte. Eftervården av devalveringen uteblev.\r\nDen ekonomiska signalpolitiken med EG-ansökan\r\noch ecu-kopplingen av kronan hjälpte inte. Varför?\r\nkan man fråga. Ja, helt enkelt därför att inget\r\ngjordes åt de underliggande balansproblemen i\r\nekonomin. Obalansen fortsatte att förvärras.</pre><pre>Inledningen av 1990-talet kan därför karakteriseras\r\nsom en rejäl baksmälla efter 80-talets ekonomiska\r\npolitik och framför allt den överhettningspolitik\r\nsom fördes under decenniets sista år.</pre><pre>Det är förstås lockande för varje regering och\r\npolitiker att föreslå åtgärder som kan ge utdelning i\r\nenstaka SIFO-mätningar, som kan vara populära\r\nför stunden men farliga för framtiden. Jag anser\r\npersonligen att ansvarsfulla politiker måste ha mod\r\noch kraft att föreslå och stå för åtgärder som ibland\r\nkan vara smärtsamma kortsiktigt, inte alltid ge\r\nutdelning i SIFO-undersökningar men på sikt vara\r\nriktiga för landet och för vår befolkning.</pre><pre>Jag tycker faktiskt att Arne Kjörnsberg i sitt\r\ninledningsanförande gjorde sig skyldig till det\r\nlättsinne som alltför många politiker hänger sig åt.\r\nHan sade nej till allt som är obekvämt och ja till allt\r\nsom är populärt.</pre><pre>Välstånd måste skapas. Det kommer inte av sig\r\nsjälvt. Socialdemokraterna har många gånger\r\ninvaggat människorna i tron att det finns en\r\nkassakista som är outtömlig. Därför kräver folk att\r\nstaten skall ge bidrag till allt. Socialdemokraterna\r\nfår på den punkten anses vara närmast oansvariga.\r\nNi sprider även i opposition löften och\r\nförhoppningar som det inte skulle vara möjligt att\r\ninfria i regeringsställning. Jag tycker att ni har ett\r\nansvar att förklara för människorna att pengar inte\r\nkommer av sig självt eller ramlar från himlen.</pre><pre>Det primära målet för den ekonomiska politiken\r\nmåste nu vara att åter skapa förutsättningar för\r\nekonomisk tillväxt, för trygghet, för investeringar i\r\nnäringslivet, framför allt i de mindre och\r\nmedelstora företagen, och skapa balans mellan\r\nolika regioner i landet. Det är endast med en sund\r\nekonomi som vi kan upprätthålla en rättvis\r\nfördelningspolitik, skapa arbeten som är riktiga och\r\nvaraktiga och se till att välfärden tryggas för alla.</pre><pre>För att uppnå en ekonomiskt hållbar utveckling\r\nkrävs att den konkurrensutsatta sektorn kan\r\nexpandera och återvinna marknadsandelar som\r\nförlorades under 80-talet. Samtidigt är det\r\nnödvändigt att reformera den offentliga sektorn,\r\noch det måste ske i många steg och med olika\r\nåtgärder.</pre><pre>Beslutet i går om den kommunala ekonomin är ett\r\nsådant viktigt steg. Men det handlar också om att\r\nge ökad valfrihet, att ge människorna ökade\r\nmöjligheter att välja de lösningar som bäst passar\r\nden enskilda individen och den enskilda familjen.</pre><pre>Saneringen av Sveriges ekonomi, som inleddes i\r\nhöstas då fyrklöverregeringen tillträdde, var\r\nnödvändig. Saneringsarbetet har genomsyrat de\r\nförslag som presenterats för riksdagen under året.\r\nKompletteringspropositionen, som vi i dag formellt\r\nhar att ta ställning till, markerar på ett ytterligt\r\nkraftfullt sätt att investeringarna för framtiden\r\nfortsätter. Det är inte en politik för stunden. Det är\r\nmer en politik för framtiden som kan återge Sverige\r\ninternationell konkurrenskraft.</pre><pre>Finansutskottet stöder den strategi som regeringen\r\nhar lagt fast för den ekonomiska politiken och som\r\nfullföljs i kompletteringspropositionen.</pre><pre>Så här i slutet på riksmötet kan vi summera. Jag kan\r\ndå konstatera att regeringens politik och\r\nregeringspartiernas förslag i allt väsentligt fått stöd\r\ni riksdagen, trots att regeringen är en\r\nminoritetsregering och regeringspartierna är i\r\nminoritet.</pre><pre>Det har då ankommit på regeringspartiernas\r\nföreträdare att finna majoritet och nå breda\r\nlösningar. Visst har det skett förändringar i\r\nbudgetförslagen, men de är marginella. De\r\nvidtagna förändringarna i budgeten har, om dagens\r\nbeslut blir som vi har väntat, inneburit en ökning av\r\nutgifterna med 26 milj.kr. Det är med andra ord en\r\nförsumbar förändring med tanke på budgetens\r\nomfattning och inte ens så mycket som vad en skola\r\nkostar att bygga.</pre><pre>Jag sticker inte under stol med att jag som\r\nordförande i finansutskottet är mycket nöjd med\r\nresultatet. Det har gått att finna majoritet för\r\nregeringens ekonomiska politik. Jag tycker att det\r\när ett viktigt besked till omvärlden och\r\nfinansmarknaden. Det ger stabilitet på\r\nvalutamarknaden. Därmed finns det också\r\nförutsättningar för fortsatta räntesänkningar och\r\nreformer för att ta Sverige ur de ekonomiska\r\nproblemen.</pre><pre>Herr talman! Ekonomi och ekologi måste alltid stå\r\ni samklang för att en uthållig ekonomisk utveckling\r\nskall vara möjlig. Skärpningen av miljöpolitiken,\r\ngenom den miljöprofil som förändringen av\r\nenergibeskattningen innebär, är en viktig\r\nförutsättning för en god tillväxt. Tiden för att ge\r\nvåra kommande generationer god luft, rent vatten\r\noch ett levande landskap blir allt knappare. Därför\r\nkrävs det handling nu. Det är också beskedet från\r\nmiljökonferensen i Rio.</pre><pre>Miljöhänsyn måste bli ett självklart inslag i de\r\nekonomisk-politiska besluten. Centern har ställt\r\nkrav på miljöhänsyn vid utformningen av\r\nenergibeskattningen, och så har det också blivit.</pre><pre>Utformningen av energibeskattningen och hela\r\nskattepaketet som vi i dag behandlar är också\r\nfördelningspolitiskt försvarbar. För de flesta, Arne\r\nKjörnsberg, går det jämnt upp. Många är vinnare.\r\nTill vinnarna hör pensionärerna, den grupp som\r\nSocialdemokraterna ofta säger sig värna om.</pre><pre>Frågan har ställts: Hur kan Centern gå med på\r\nsänkta energiskatter för industrin? Svaret är att vi\r\nkan acceptera sänkta energiskatter för industrin,\r\nförutsatt för det första att miljön inte skadas och för\r\ndet andra att hushållen inte drabbas av ökade\r\nkostnader. Det förslag som ligger uppfyller båda\r\ndessa villkor.</pre><pre>Jag kan också konstatera att dagens förslag på\r\nenergiskatteområdet innebär höjd energi- och\r\nkoldioxidskatt, inte sänkt som förslaget var 1989\r\nfrån Socialdemokraterna. Dagens förslag innebär\r\nockså att hushållen slipper betala\r\nskattesänkningarna för industrin. Centern fullföljer\r\ndärmed politiken från 1989. Momssänkningen\r\nbidrar dessutom till att hålla inflationen nere. Det\r\när också en viktig del i den ekonomiska politiken.</pre><pre>Den ekonomiska politiken måste i övrigt syfta till:</pre><pre>För det första: Ökade förutsättningar för varaktig\r\nekonomisk tillväxt och livskraft i hela landet. Det\r\nuppnås genom investeringar i infrastruktur,\r\nsatsningar på forskning och utbildning och andra\r\nåtgärder som främjar investeringar och\r\nsysselsättning.</pre><pre>För det andra: En sanering av de offentliga\r\nfinanserna för att säkra en låg inflation och skapa\r\nen låg ränta, bereda utrymme för näringslivets\r\ninvesteringar och uppfylla EG:s konvergensregler.</pre><pre>För det tredje: Ett skärpt konkurrens- och\r\nförändringstryck i den svenska ekonomin. Den\r\noffentliga sektorn måste förnyas. På så sätt får vi\r\nmångfald och valfrihet. Den offentliga sektorn\r\nmåste i större utsträckning anpassas till\r\nmedborgarnas krav.</pre><pre>Alla människor har rätt till arbete. För många är\r\ndärför ökningen av arbetslösheten på grund av\r\nlågkonjunkturen oroande. Vi har full förståelse för\r\natt de människor som befinner sig i\r\narbetslöshetskön känner sig utanför gemenskapen.\r\nDärför är det viktigt att regeringen har gett tydliga\r\nbesked om att det är arbetslinjen som skall gälla i\r\narbetsmarknads- och näringspolitiken.\r\nArbetslöshet får aldrig bli ett medel i den\r\nekonomiska politiken.</pre><pre>Kampen mot arbetslösheten måste förenas med\r\nregional utveckling. Oavsett bostadsort här i landet\r\nhar människorna rätt till arbete och trygghet. Detta\r\ngäller vare sig man bor i Kiruna, Sundsvall,\r\nStockholm eller Svalöv -- för att nämna några orter.\r\nDen som bor i närheten av Kebnekaises sluttningar\r\noch den som bor i storstaden har samma rätt till\r\ntrygghet och välfärd.</pre><pre>Ökningen av de arbetsmarknadspolitiska\r\ninsatserna visar att vi vill bekämpa arbetslösheten.\r\nDet vill vi göra genom att främja investeringar i\r\nföretagen och investera i människors kunskap.\r\nTillsammans stärker det oss, och det stärker\r\nSveriges konkurrenskraft. När ekonomin tar fart\r\nstår även de som drabbats av arbetslöshet väl\r\nrustade för att utnyttja högkonjunkturen.</pre><pre>Målet måste vara att skapa varaktiga\r\narbetstillfällen. Vi får inte nöja oss med konstgjord\r\nandning i form av fler och fler beredskapsarbeten.\r\nDe är viktiga för stunden men inte lösningen på\r\nsikt. Vi får heller inte nöja oss med att hoppas på\r\natt bättre tider kommer av sig själv, utan vi måste\r\nbidra med olika åtgärder för att skapa de nya\r\ntiderna.</pre><pre>Endast genom att driva en konsekvent ekonomisk\r\npolitik som syftar till att återskapa tillväxt kan\r\narbetslösheten hejdas och minskas. Detta är ett\r\nlångsiktigt arbete, som inte alltid ger synbara och\r\nsnabba resultat. Vi måste i lågkonjunktur satsa på\r\nutbildning, ny kompetens och rationaliseringar för\r\natt vi skall kunna nå framgång när\r\nhögkonjunkturen kommer.</pre><pre>Herr talman! Inflationen ligger, som andra talare\r\ntidigare har sagt, i dag på en låg nivå, 2,5 %. I våra\r\nnärmaste konkurrentländer i Europa är den nästan\r\ndubbelt så hög. Det är viktigt att vi med olika medel\r\nser till att parkera inflationen på en låg nivå, men\r\ndet kräver i sin tur en politik som i alla avseenden\r\nhämmar och dämpar inflationen.</pre><pre>Budgetunderskottet måste därför begränsas. Som\r\nen följd av lågkonjunkturen och därmed minskade\r\nstatsinkomster beräknas tyvärr underskottet för\r\nnästa år öka. Större delen av budgetunderskottet är\r\ndock strukturellt betingat, dvs. det negativa arvet\r\nfrån 1980-talet.</pre><pre>Skattehöjningar är inte ett alternativ för att minska\r\nunderskottet. Det skulle hämma förutsättningarna\r\nför en ökad tillväxt. Därför måste de offentliga\r\nutgifterna begränsas.</pre><pre>Reformeringen av de offentliga utgifterna måste\r\nockså ha en fördelningspolitisk profil. Centern\r\naccepterar inte att gamla, sjuka, handikappade\r\neller pensionärer med låg pension får kraftigt\r\nbegränsade resurser. Alla grupper måste garanteras\r\nen grundtrygghet. Utsatta grupper och regioner\r\nmåste värnas. Jag kan med tillfredsställelse\r\nkonstatera att de åtgärder som har vidtagits och\r\nföreslås har en klar fördelningspolitisk effekt och\r\nger resultat.</pre><pre>Det är inte som Socialdemokraterna i sin politiska\r\nretorik försöker påstå, att det är fråga om\r\nomfördelning till kapitalägare. Det är fråga om att\r\nge resurser till småföretagen för att få resurser till\r\nnya investeringar, för att få snurr på hjulen och få\r\ntillväxt i ekonomin. Den lille verkstadsägaren eller\r\nsågverksägaren är inte den store kapitalist som jag\r\ntyckte att Arne Kjörnsberg såg framför sig. Det är\r\nen företagare som värnar om sina anställda för att\r\nskapa nya jobb och skapa framtidstro i en bygd.</pre><pre>Ett lika viktigt mål i saneringen av ekonomin är att\r\nbringa ned räntan. Höga räntor hämmar\r\ninvesteringar och driver upp kostnader för\r\nföretagare, jordbrukare, hyresgäster och\r\nvillaägare.</pre><pre>De svenska räntorna föll relativt kraftigt under\r\nstörre delen av 1991. Efter räntechocken i\r\ndecember, som blev en följd av det stora\r\nvalutautflödet i november, har räntorna åter\r\nsjunkit. Under 1992 och 1993 kan vi troligen vänta\r\nfortsatt sjunkande räntor, förutsatt att regeringen\r\nfår stöd för sin ekonomiska politik. På den punkten\r\när jag i dag mer optimistisk än för några månader\r\nsedan.</pre><pre>Det finns emellertid mörka moln på himlen. Till\r\ndessa räknas effekterna av finanskrisen och\r\nkreditförlusterna hos bankerna. Det försvårar nu\r\nför småföretag och investerare att få krediter.\r\nBankernas utlåningsmöjligheter begränsas, liksom\r\ntillgången till riskkapital. De åtgärder som\r\nfinansutskottet föreslog tidigare i vår och som\r\nriksdagen har fattat beslut om är viktiga för att\r\nförbättra riskkapitalförsörjningen för småföretag.</pre><pre>Orsakerna till den finansiella krisen är många. Bl.a.\r\när det en följd av 80-talets spekulationsekonomi.\r\nDenna underlättades genom valutaregleringens\r\navskaffande, som inte följdes upp med stramhet i\r\nekonomin. Med facit i hand är det skrämmande att\r\nse vissa bankers och kreditinstituts ohämmade\r\nutlåning till främst fastigheter i storstadsområdena.\r\nMan köpte sig marknadsandelar men tänkte inte på\r\nsviterna i framtiden.</pre><pre>Det finns anledning för oss alla att dra lärdom av\r\nfinanskrisen och dess orsak. Fru finansministern\r\nborde därför tillsätta en utredning med uppgift att\r\nnärmare analysera vad som gick snett. Alla orsaker\r\ntill finanskrisen bör kartläggas för att ge lärdom för\r\nframtiden. Låt därför, fru Wibble, en grupp\r\noberoende ekonomer, analytiker eller forskare\r\nutvärdera orsakerna till finanskrisen. I den\r\nanalysen måste de senaste årens ekonomisk-\r\npolitiska beslut och bankernas och\r\nfinansinspektionens agerande utsättas för\r\ngranskning.</pre><pre>Socialdemokraternas alternativ till ekonomisk\r\npolitik innehåller egentligen inte särskilt många\r\nnyheter. De vill möta framtiden med gårdagens\r\nlösningar, dvs. de backar in i framtiden. Deras\r\nförslag till ekonomisk politik innehåller mest\r\nmedicin för att lindra lågkonjunkturens verkningar\r\nmen inte mycket för att bota det onda.</pre><pre>Ni socialdemokrater fortsätter att blunda för de\r\nstrukturella problemen i ekonomin, på samma sätt\r\nsom ni gjorde under hela 1980-talet. Ni avvisar\r\nförslag som upplevs besvärliga och har en ovilja\r\nmot att begränsa de offentliga utgifterna.</pre><pre>I stället för att reformera de offentliga utgifterna\r\nföreslår ni främst offentliga investeringar, som skall\r\nfinansieras genom skattehöjningar eller nya lån.\r\nDessutom föreslås att 5 miljarder av Stadshypoteks\r\nkapital skall konfiskeras. Jag trodde faktiskt att\r\nkonfiskationens tid var förbi. Denna\r\ndelsocialisering av Stadshypotek är en\r\nengångsåtgärd, och den förstärker budgeten endast\r\nvid ett enda tillfälle, men den skulle skada\r\nfinansiering av bostadsbyggandet, som ni i så\r\nmånga andra sammanhang säger er värna om. Er\r\npolitik håller på den punkten inte samman.</pre><pre>T.o.m. från Socialdemokraternas egna led hörs\r\nvarningar för den egna politiken. Den förre\r\nfinansministern, Kjell-Olov Feldt, har varnat för att\r\nSocialdemokraternas ekonomiska politik skulle bli\r\nlivsfarlig för landet om Socialdemokraterna skulle\r\nåterfå makten, och den tidigare vice statsministern\r\ntalade tidigare om att han inte ville återfå makten\r\nförrän i slutet av 1990-talet. Herr talman! Jag\r\nförstår varför.</pre><pre>Alla, inkl. oppositionspartierna, har ett ansvar för\r\nden ekonomiska politiken. Marknaden reagerar\r\nsnabbt på situationer som innebär att regeringens\r\nmöjligheter att genomföra sin ekonomiska politik\r\nkan ifrågasättas. Detta skulle inte gynna någon,\r\nvarken småföretagare, pensionärer,\r\nsmåbarnsföräldrar eller arbetslösa.</pre><pre>Avslutningsvis vill jag säga att 90-talet kommer att\r\nbjuda på många utmaningar och möjligheter. Ett\r\nkommande svenskt medlemskap i EG stärker\r\nytterligare kraven på den ekonomiska politiken i\r\noch med de villkor som EG-länderna beslutat om\r\nför inträde i den ekonomiska unionen.</pre><pre>För att göra ett svenskt inträde i EG möjligt måste\r\nvi se till att vår ekonomi står väl rustad den dag vi\r\ntar steget in i den europeiska gemenskapen.</pre><pre>Herr talman! Med det ber jag att få yrka bifall till\r\nhemställan i finansutskottets betänkande och\r\navslag på samtliga reservationer samt yrkandet från\r\nLars-Ove Hagberg.</pre><pre>Jag vill också till Lars-Ove Hagberg rikta ett tack\r\nför hans tid i riksdagen, för den tid under vilken jag\r\nhar haft möjlighet att följa honom; han har suttit i\r\nriksdagen betydligt längre tid än jag. Jag har satt\r\nvärde på alla hans raka och klara besked. Lars-Ove\r\nhar aldrig hymlat med vad han har tyckt eller var\r\nhan har stått i olika frågor. Sådana raka besked är\r\nvärdefulla, även om jag dess värre inte alla gånger\r\nhar kunnat dela hans uppfattning.</pre><pre>Anf. 10  ARNE KJÖRNSBERG (s) replik:</pre><pre>Herr talman! Finansutskottets ordförande säger att\r\nvi nu lever med den socialdemokratiska\r\nförsummelsen från 80-talet, eftersom vi\r\nsocialdemokrater inte tog itu med de\r\ngrundläggande problemen. Har P-O Eriksson hört\r\ntalas om stabiliseringsavtalet? Det var det avtal som\r\nförhandlingsgruppen under Rehnberg tog fram.\r\nDet är tack var deras resultat som vi nu har mycket\r\nlägre kostnadsökningar än man har i våra stora\r\nkonkurrentländer och en inflationstakt som är\r\nbetydligt lägre än genomsnittet i Europa. Har herr\r\nEriksson möjligen hört talas om den\r\nenergiöverenskommelse som träffades mellan herr\r\nErikssons parti, Folkpartiet och mitt parti? Har\r\nfinansutskottet ordförande hört talas om EG-\r\nansökan och ecu-anslutningen?</pre><pre>Det går inte, P-O Eriksson, att övervältra ansvaret\r\nför vad som nu sker på oss. Det är ni som har\r\nmakten nu, herr Eriksson. Det är ni som har\r\nmajoriteten. Ta ert ansvar! Kan P-O Eriksson\r\nnämna en enda regering, i Norden eller i övriga\r\nEuropa, som vid ett regeringsskifte hade en lägre\r\narbetslöshet i sitt land än vad ni hade, dvs. drygt\r\n2 %?</pre><pre>P-O Eriksson sade att konfiskationens tid är förbi.\r\nMen det är ju bara några veckor sedan ni\r\nkonfiskerade 22 miljarder av löntagarnas och\r\npensionärernas pengar. Det gjorde ni för att\r\ntillfredsställa Jenevall och hans\r\nInvesteringsaktiebolaget Sverige. Så var det med\r\nkonfiskationen, herr Eriksson!</pre><pre>Herr talman! Det mest uppseendeväckande i\r\nfinansutskottets ordförandes anförande var ändå\r\natt han förklarade sig nöjd med resultatet av det här\r\nårets ekonomiska politik. Marknaden bör vara\r\nlugn, eftersom det är bekräftat att det finns\r\nmajoritet för regeringens politik. Ni konfiskerar\r\nlöntagarnas och pensionärernas pengar för att\r\ntillfredsställa Jenevall och Wachtmeister. Då är\r\nfrågan: Vad har ni lovat mer, eftersom herr\r\nEriksson är så väldigt säker på att det nu finns en\r\nstabil majoritet för era åtgärder?</pre><pre>Anf. 11  PER-OLA ERIKSSON (c) replik:</pre><pre>Herr talman! Arne Kjörnsberg säger att det är vi\r\nsom har makten. Jag vill, herr talman, säga: När jag\r\nstuderar de förslag som Socialdemokraterna\r\npresenterar i riksdagen är jag tacksam för att det är\r\nvi och inte Socialdemokraterna som i dag har\r\nmakten. Socialdemokraterna föreslår nämligen\r\ninga åtgärder för att komma till rätta med de\r\nunderliggande balansproblemen i den svenska\r\nekonomin. Ni skjuter problemen framför er. Ni\r\nsäger ja till det goda och säger nej till allt som\r\nupplevs som besvärande och som möjligen skulle\r\nkunna skapa irritation i väljarkåren.</pre><pre>Jag vill gå tillbaka till den senaste mandatperioden\r\nnär Socialdemokraterna hade makten, åren 1988--\r\n1991. Gång på gång under de åren fick ni\r\nsocialdemokrater problem. Våren 1989 övergav ni\r\nmängder av era vallöften från 1988. 1990 blev det\r\ntvärt slut med stoppaketen. 1991 tvingades ni ta\r\nhjälp av bl.a. Centern för att lägga fram förslag här\r\ni riksdagen. De åtgärder som vi då medverkade till\r\ntyckte vi var riktiga. Dit hör stabiliseringsavtalet.\r\nJag ger Arne Kjörnsberg rätt i att\r\nstabliseringsavtalet och Rehnbergkommissionen\r\nvar viktiga åtgärder, men dess värre, herr talman,\r\ntillhör de undantagen från den tiden.</pre><pre>När det gäller de andra åtgärderna, som ecu-\r\nanslutningen och EG-ansökan, hade ni en avsikt,\r\nnämligen att komma till rätta med problemen. Ni\r\nskulle lugna marknaden, försöka öka intresset för\r\ninvesteringar i Sverige. Men det misslyckades,\r\ndärför att ni inte tog itu med de andra problemen.</pre><pre>Arne Kjörnsberg! Viljan kan vara god, men den\r\nmåste sträcka sig längre än till signaler i den\r\nekonomiska politiken. Det krävs handling, och det\r\nkrävs betydande impopulära åtgärder för att nå\r\nlångsiktiga framgångar.</pre><pre>Anf. 12  ARNE KJÖRNSBERG (s) replik:</pre><pre>Herr talman! Finansutskottets ordförande säger att\r\nsaneringen av Sveriges ekonomi inleddes i höstas.\r\nSedan dess har 70 000--80 000 fler människor blivit\r\narbetslösa. Budgetunderskottet har gått upp med\r\n33,25 miljarder. Ni har gjort upp; ni har konfiskerat\r\nlöntagarnas och pensionärernas pengar för att få ett\r\nbräckligt stöd av Jenevall och hans partiledare\r\nWachtmeister.</pre><pre>Och så säger herr ordföranden i finansutskottet att\r\nhan är nöjd med saneringen av Sveriges ekonomi.\r\nHerr talman! Bevare mig väl för en sådan sanering!\r\nFår ni fortsätta ett tag till, är väl 400 000 arbetslösa\r\noch budgetunderskottet 200 miljarder.</pre><pre>Per-Ola Eriksson säger att vi inte har tagit itu med\r\nde underliggande balansproblemen. Har ni gjort\r\ndet? Gör ni det genom att sänka\r\nkapitalbeskattningen, sänka skatten på privata\r\npensionsförsäkringar, sänka skatten på stora\r\nförmögenheter, sänka skatten på stora arv och höja\r\nskatten för vanliga löntagare? Det är ert sätt att ta\r\nitu med balansproblemen.</pre><pre>Per-Ola Eriksson, centerpartisten, säger: Jag är\r\nnöjd med resultatet. Det skulle vara mycket\r\nintressant om finansutskottets ordförande talade\r\nom vad han har för underlag för att vara optimistisk\r\ninför framtiden, för att det skall finnas en ordentlig\r\nmajoritet för regeringens kommande förslag.</pre><pre>Anf. 13  PER-OLA ERIKSSON (c) replik:</pre><pre>Herr talman! Först vill jag säga att vi inte\r\nkonfiskerar pensionärernas pengar när vi utskiftar\r\npengarna från löntagarfonderna. Pengarna används\r\ntill positiva investeringar, till riskkapital i\r\nsmåföretag, till sparande, till forskning och\r\nutveckling. Det är viktiga åtgärder för att ta Sverige\r\nur den ekonomiska krisen.</pre><pre>Jag tycker att Arne Kjörnsberg gör det litet enkelt\r\nför sig i dagens debatt. Jag vill ställa några frågor\r\ntill honom.</pre><pre>Hur kan det komma sig att ni backar in i framtiden\r\nmed att föreslå höjda skatter, ökat skattetryck,\r\nökade regleringar och ökade offentliga utgifter?\r\nTror verkligen Socialdemokraterna att 90-talet\r\nvinner på högre skatter, som skulle innebära att vår\r\nkonkurrensförmåga och konkurrenskraft gentemot\r\nomvärlden försvåras?</pre><pre>Har inte Arne Kjörnsberg och Socialdemokraterna\r\nlärt någonting av 1980-talets förlorade år, när\r\nföretag efter företag tappade marknadsandelar i\r\nden internationella handeln, när Sverige som\r\nhelhet också fick en minskad andel av\r\nvärldshandeln? Borde inte det säga Arne\r\nKjörnsberg och Socialdemokraterna att det var\r\nnågot fel med den politiken, att det är det som nu\r\nmedverkar till utslagning av företag, utslagning av\r\narbetstillfällen och en lång kö av arbetslösa?</pre><pre>Det är arvet från 1980-talet som vi får ta itu med,\r\noch det kommer att ta ganska lång tid att komma\r\ntill rätta med det. Vi är fast förvissade om att den\r\nväg vi har slagit in på, de recept vi anvisar för\r\nframtiden, också hör framtidens positiva lösningar\r\ntill. Vi är övertygade om att det kommer att ge\r\nordentligt utslag när konjunkturen vänder. Då har\r\nvi rustat Sverige för en ny era av framgång på den\r\ninternationella arenan. Det bör Arne Kjörnsberg\r\nlägga på minnet.</pre><pre>Tredje vice talmannen anmälde att Arne\r\nKjörnsberg anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 14  LARS-OVE HAGBERG (v) replik:</pre><pre>Herr talman! Nöjdförklaringen från Per-Ola\r\nEriksson över politiken är väl en kapitulationsflagg\r\nför en högerpolitik.</pre><pre>Nu skall alla företag bli befriade från energiskatt.\r\nSom jag uppfattade det i början, när hela paketet\r\nlades fram, försökte Olof Johansson agera\r\nutbrytarkung, men Lars Tobisson, Carl Bildt och\r\nNy demokrati låste snabbt in Centerpartiet igen.\r\nNu har man fått litet biobränslen, så nu är man\r\nnöjd.</pre><pre>Vi föreslog ju tillsammans, Per-Ola Eriksson, en\r\nhushållning med energi och el, men jag ser inga som\r\nhelst förslag från Centern som kan ge skäl för en\r\nnöjdförklaring över hushållning med el och\r\nbegränsning av energislöseriet i industrin och alla\r\nindustrigrenar. Inte ens förslag om\r\ntrappstegstariffer eller annat, som verkligen skulle\r\nkunna stimulera till hushållning i industrin, finns\r\nmed i regeringsförslaget -- det är total kapitulation.\r\nNöjdförklaringen måste rimma illa med historien.</pre><pre>Sedan säger Per-Ola Eriksson att hushållen inte får\r\nbetala när det sker en skattesänkning. Vem betalar\r\ndå? Är det tomten, eller vem är det? Per-Ola\r\nEriksson är skyldig kammaren ett svar. Om inte\r\nhushållen betalar och företagen får sänkta skatter --\r\nvem betalar?</pre><pre>Per-Ola Eriksson är ju regionalpolitiker från\r\nNorrbotten och lever i ungefär samma typ av region\r\nsom jag. Han kan väl inte känna sig särskilt nöjd\r\nnär han kommer hem och ser alla som skulle\r\nbehöva ett beredskapsarbete. Varför finns det inga\r\nberedskapsarbeten i det här läget, i stället för\r\nkontantstöd? Kan Per-Ola Eriksson verkligen vara\r\nnöjd med den politiken?</pre><pre>Per-Ola Eriksson sade till att börja med att\r\nSocialdemokraterna förde en signalpolitik, som\r\ninte var konkret, och att de inte hade tagit itu med\r\nde underliggande problemen. Jag har tidigare\r\npekat på att de som fick de här möjligheterna på 80-\r\ntalet, nämligen kapitalet och kapitalisterna,\r\nförskingrade resurserna i spekulation. Nu har ni\r\ngjort likadant. Tror ni på ett bättre resultat nu?\r\nVille ni vara mera konkreta under 80-talet och styra\r\ndet här? I så fall skulle ni ha sagt det då, med tanke\r\npå er kritik av den tidigare regeringens\r\ndevalveringspolitik och att de enorma resurserna\r\nslösades bort. Varför lade ni inte fram förslagen då,\r\ni stället för att komma med dem nu? Det var just\r\nmarginalskatter, klyftor, m.m. som gjorde att vi\r\nhade denna väldiga inflation under 80-talet.</pre><pre>Anf. 15  PER-OLA ERIKSSON (c) replik:</pre><pre>Herr talman! Jag beklagar om Lars-Ove Hagberg\r\nsin sista arbetsdag i riksdagen har glömt de förslag\r\nom Centern lade fram på 80-talet. Det var nämligen\r\nvi som, till skillnad mot andra partier, verkligen\r\nville komma till rätta med överhettningen i\r\nekonomin. Vi gick till kamp mot flyttlasspolitiken,\r\nnär den socialdemokratiska regeringen dammsög\r\nstora delar av glesbygdslänen, när man lät det ena\r\nflyttlasset efter det andra gå till framför allt\r\nStockholmsregionen. Vi var kritiska till den\r\növerhettningspolitiken. Vi lade fram förslag om att\r\ninföra en överhettningsavgift i Stockholmsregionen\r\npå fastigheter och byggnader, för att dämpa\r\ninvesteringarna här. Vi mötte ett kompakt\r\nmotstånd i riksdagen. Till slut fick vi sent omsider\r\ngehör från Socialdemokraterna. Lars-Ove Hagberg\r\nfanns där med vid sidan om, men det räckte inte till.</pre><pre>Vi sade från början att det var fel politik som\r\nSocialdemokraterna hade slagit in på. Med facit i\r\nhand kan vi säga att vi hade rätt.\r\nSocialdemokraterna skulle ha tagit lärdom av oss.</pre><pre>Sedan till frågan om beredskapsarbeten. Jag tycker\r\nnaturligtvis också att fler beredskapsarbeten hade\r\nkunnat skapas, och om jag har förstått det rätt är\r\nlänsarbetsnämnderna i färd med att just se till att\r\nman ökar antalet. Men -- som jag sade i mitt\r\nhuvudanförande -- det är inte bara fler\r\nberedskapsarbeten som skall ta Sverige ur krisen;\r\ndet krävs investeringar i småföretag, i nya företag,\r\noch i infrastruktur för att kunna skapa arbete över\r\nhela landet.</pre><pre>Till sist, herr talman: När det gäller energipolitiken\r\noch miljön ställer vi i samband med att vi utformar\r\nen ny energibeskattning upp krav. Miljön får inte\r\nskadas, hushållen skall inte drabbas av ökade\r\nkostnader. Vi har fått våra krav uppfyllda. De krav\r\nsom vi från Centerns sida ställde i förhandlingarna\r\noch under regeringsarbetets gång är tillgodosedda;\r\nvi tycker att resultatet är utomordentligt gott. Det\r\nstärker svensk konkurrenskraft, och det ger också\r\nförutsättningar att värna miljön genom en\r\nansvarsfull energipolitik som följer den linje som vi\r\ni fjol medverkade till att riksdagen fattade beslut\r\nom.</pre><pre>Anf. 16  LARS-OVE HAGBERG (v) replik:</pre><pre>Herr talman! Det sista finns det väl ingen saklig\r\ngrund för, Per-Ola Eriksson! Ni sänker eller tar bort\r\nenergibeskattningen för företagen. Det var en\r\nviktig del i 80-talets debatt om energin och\r\nkärnkraften att företagen skulle ta sitt ansvar och\r\natt de skulle hushålla. Ingenting har ni med om det.\r\nDet har ni enligt vad jag kan förstå helt spolat bort.\r\nTala om miljö och ekologi -- ni har lämnat det fältet\r\nhelt fritt.</pre><pre>Sedan till frågan: Vem betalar? Ni sänker\r\nföretagens energibeskattning, och hushållen\r\ndrabbas inte, säger ni. Vem betalar? Är det\r\nskattereformens dynamiska effekter som gör det?\r\nDe har tidigare resulterat i ett jättelikt\r\nbudgetunderskott och minskade inkomster. Är det\r\nkanske återigen de dynamiska effekterna som\r\nspökar?</pre><pre>Centern kom under en överhettningsperiod\r\növerens med socialdemokratin om tvångssparande.\r\nNu har Per-Ola Eriksson med sin nöjdförklaring i\r\ndet här läget hamnat hos Anne Wibble och\r\nsparivrarna. Den gången sade Centerpartiet att när\r\ndet är överhettning skall vi spara. Men den\r\nekonomiska verkligheten just nu präglas ju inte av\r\növerhettning. Varför denna spariver även i detta\r\nläge, Per-Ola Eriksson?</pre><pre>Det bidrag som Per-Ola Eriksson lämnade till 80-\r\ntalets historia handlade om flyttlasspolitik. Men i\r\növrigt då? Ni är ju nu med på samma tåg som\r\nModeraterna -- ni vill gynna dem som inte kunde ta\r\nvara på devalveringsvinsterna. Jag anklagar\r\nSocialdemokraterna för att de trodde att det kapital\r\nsom man skulle få skulle satsas i investeringar -- det\r\nvar en illusion att tro det. Men nu tror Per-Ola\r\nEriksson samma sak.</pre><pre>Lär ni ingenting av historien? Om man refererar till\r\nhistorien bör man ju också dra några konsekvenser\r\nav den. Ni gör ju precis samma misstag fast ni går\r\nen annan väg.</pre><pre>Anf. 17  PER-OLA ERIKSSON (c) replik:</pre><pre>Herr talman! Till skillnad från Lars-Ove Hagberg\r\ntror jag på tillväxt i ekonomin. Lars-Ove Hagberg\r\nbrukar ha en annan syn på tillväxten och\r\nnäringslivet, och det är förståeligt med tanke på\r\nhans ideologiska hemvist.</pre><pre>Genom att förändra skatterna och ta bort skatter\r\nsom är hämmande för tillväxt, nyproduktion,\r\nskapande och nydaning, skapar vi nu möjligheter\r\nsom innebär att Sverige går in i en ny era av\r\nframgångsrik politik genom att småföretagen får\r\nsvängrum i stället för svångrem och genom att vi\r\ninför stimulanser så att småföretagen kan\r\nexpandera. Jag tror att det är viktigt att också Lars-\r\nOve Hagberg tar till sig de erfarenheter från andra\r\nländer som visar att det är den politiken som är\r\nframgångsrik -- inte ökade skatter och avgifter, osv.\r\nDet är genom ökad tillväxt som vi får resurser över,\r\noch det är också på det sättet som vi kan\r\nåstadkomma sänkt skattetryck.</pre><pre>Till sist vill jag till Lars-Ove Hagberg säga att även\r\nom han nu slutar i riksdagen hoppas jag att han hör\r\nav sig i den politiska debatten. Han behöver ju inte\r\nbli den tysta rösten bara för att han åker hem till\r\nDalarna. Jag är övertygad om att vi kommer att få\r\nhöra av Lars-Ove Hagberg. Jag ställer gärna upp\r\noch lyssnar. Det har alltid varit intressant och\r\nspännande.</pre><pre>Anf. 18  LARS TOBISSON (m):</pre><pre>Herr talman! Förra våren utarbetade och utväxlade\r\nvår nuvarande finansminister Anne Wibble och jag\r\nutkast till vad som kom att heta Ny start för Sverige.\r\nDetta program, som spelade en central roll i\r\nvaldebatten och sedan var en viktig utgångspunkt\r\nför utformningen av regeringsförklaringen, bestod\r\nav en analys- och en förslagsdel. Det har sitt\r\nintresse att så här ungefär ett år senare undersöka\r\nhur vår verklighetsbeskrivning har stått sig och i\r\nvilken utsträckning föreslagna åtgärder har\r\ngenomförts.</pre><pre>Det grundläggande temat i analysdelen var att den\r\ntredje vägens politik inte avhjälpt utan tvärtom\r\nförvärrat de strukturproblem i svensk ekonomi som\r\nhärrör från ett rekordhårt skattetryck, stor offentlig\r\nutgiftsandel och långtgående regleringar. Dessa\r\nförhållanden höjer den relativa kostnadsnivån samt\r\nförsvagar konkurrenskraft och sysselsättning. Det\r\nkonstaterades att arbetslösheten redan då stigit\r\nkraftigt och att den utvecklingen skulle komma att\r\nfortsätta som en följd av redan gjorda missgrepp\r\noch försummelser. Jag kan bara med stort\r\nbeklagande konstatera att den prognosen visat sig\r\nriktig.</pre><pre>Det första avsnittet i förslagsdelen avsåg\r\nEuropapolitiken. Här ligger nu EES-avtalet på\r\nriksdagens bord. Ett omfattande kontaktarbete,\r\ndär även ledamöter av denna riksdag deltagit, tyder\r\npå -- och har kanske i någon mån bidragit till -- att\r\ndetta avtal kommer att godkännas av alla parter, så\r\natt EFTA-staterna vinner inträde på EG:s inre,\r\ngränslösa marknad nästa år.</pre><pre>Även frågan om Sveriges medlemskap i EG har\r\nförts framåt. Ett positivt utlåtande från EG-\r\nkommissionen väntas inom kort. Trots resultatet av\r\nfolkomröstningen i Danmark borde därmed\r\nförhandlingsarbetet kunna komma i gång i sådan\r\ntid att den redan i Ny start för Sverige uppställda\r\ntidsplanen skall kunna hålla.</pre><pre>Många åtgärder har hunnit vidtas för att stärka\r\nmarknadsekonomin genom att sprida ägandet och\r\nstimulera sparandet. Avvecklingen av\r\nlöntagarfonderna, som avancerade ytterligare ett\r\nsteg genom riksdagsbeslutet i förra veckan, får här\r\nbåde symbolisk och praktisk betydelse. Trots\r\nolyckskorpars kraxande har det också visat sig att\r\nerbjudandet av andelar i det första\r\nprivatiseringsprojektet, SSAB, har lett till\r\növerteckning.</pre><pre>Omläggningen av skattepolitiken spelar\r\nnaturligtvis en nyckelroll. Redan i Ny start för\r\nSverige klargjordes att när skattetrycket sänks,\r\nmåste början göras med de skatter som är mest\r\nskadliga för utveckling och tillväxt. Beskattningen\r\nav lättflyktigt kapital har därför reducerats; jag\r\nbehöver inte gå in på detaljer -- Arne Kjörnsberg\r\ngjorde mig tjänsten att dra hela meritlistan. Han\r\nförsummade dock att framhålla att genom de beslut\r\nsom vi skall fatta senare i dag sänks den allmänna\r\nmomsen, så att Sverige inte längre blir värst i\r\nEuropa. Jag vill också understryka betydelsen av\r\natt det kommunala skattestoppet förlängs, vilket är\r\nen väsentlig förutsättning för den omläggning av\r\nstatsbidragsgivningen till kommunerna som nu\r\nförestår.</pre><pre>Det klargjordes vidare i programtexten att de\r\nbesparingar på den offentliga utgiftssidan som\r\nkrävdes måste få karaktären av det slags\r\nförändringar i bidragssystem som exempelvis redan\r\npåbörjats inom sjukförsäkringen och där nya steg\r\nsom införande av två karensdagar förbereds. Den\r\nförra regeringens huvudlösa beslut att i ett läge med\r\nrekordhöga realräntor införa ett system med\r\nräntelån för bostadsfinansiering har genom\r\ngårdagens riksdagsbeslut omvandlats till en\r\nsuccessiv avveckling av snedvridande subventioner,\r\nvilket skall göra det möjligt för medborgarna att\r\nfritt avväga sina boendeutgifter mot andra\r\nlevnadskostnader. Kopplad härtill är den\r\navreglering som också präglar andra delar av\r\nreformarbetet, t.ex. det aktuella\r\nkommunalekonomiska beslutet.</pre><pre>I Ny start för Sverige betonades på ett sätt som då\r\nvar ovanligt i ett ekonomiskt program\r\ninfrastrukturens betydelse. Som exempel på\r\nförändringar inom detta område vill jag bara peka\r\npå det förhållandet att det nu förekommer reguljär,\r\nt.o.m. utrikes flygtrafik från Bromma och att\r\nutbildningsministern i dagarna redovisar sina\r\nplaner för frigörelsen av universitet och högskolor.</pre><pre>Många av de förändringar som vi Moderater\r\nföreslog före valet har således genomförts, och\r\nandra har i vart fall påbörjats. Men -- som det\r\npåpekades redan i programtexten -- med den\r\nomfattande omställning och anpassning av Sveriges\r\nekonomi som krävs kommer det att ta tid innan\r\nnågon mera markerad uppgång sker. Under\r\ninnevarande liksom nästa år blir tillväxten ringa,\r\nom alls någon.</pre><pre>Vid en internationell jämförelse hamnar vårt land\r\nändå inte på en lika hopplös jumboplats som under\r\nde sista åren av socialdemokratisk maktutövning.\r\nDen ansedda tidskriften Economist rangordnar\r\nvarje månad 13 OECD-länder utifrån förutsedd\r\nutveckling av bruttonationalprodukt,\r\nkonsumentprisindex samt bytesbalanssaldo. Sedan\r\nnågra månader tillbaka har Sverige börjat klättra\r\nupp från den trettonde plats -- sistaplats -- där vi i\r\nflera år varit parkerade, till nu elfte plats för 1992\r\noch nionde plats i bedömningen för 1993.</pre><pre>I det kompakta mörker som Ingvar Carlsson och\r\nAllan Larsson drev Sverige in i kan nu onekligen\r\nvissa ljusglimtar skönjas. För första gången på\r\nmånga år förbättras produktiviteten i en takt som\r\npåminner om tidigare tillväxtperioder. Inflationen\r\nligger under genomsnittsnivån inom EG, och även\r\nom den låga ekonomiska aktiviteten är en väsentlig\r\nförklaring, finns det genom\r\nskattesänkningspolitiken och avregleringen\r\nförutsättningar att varaktigt hålla nere\r\nkostnadsutvecklingen. Den efterfrågeökning som\r\nalldeles tydligt kan iakttas i USA och som efter den\r\nkonservativa valsegern nu kommer i gång i\r\nStorbritannien bör ytterligare förbättra överskottet\r\ni utrikeshandeln, och jag skulle inte bli förvånad om\r\nvi snart kan registrera t.o.m. ett överskott i Sveriges\r\nbytesbalans.</pre><pre>Herr talman! I detta sammanhang vill jag peka på\r\nett ekonomiskt mått, som vi inte så ofta\r\nuppmärksammar i Sverige, nämligen vad som\r\nkallas ''basic balance'' basbalansen, om man så vill.\r\nDenna innefattar utöver bytesbalansen de\r\nlångsiktiga kapitalflöden som uppstår då företag\r\noch privatpersoner direktinvesterar samt köper\r\naktier och fastigheter i annat land. Före\r\nregeringsskiftet varnade jag för -- och det var också\r\nen oro som kom till uttryck i Ny start för Sverige --\r\natt misstron mot den då förda politiken höll på att\r\nleda till katastrof. Underskottet i bytesbalansen\r\ntillsammans med utflödet av placeringskapital\r\nsummerade till årliga underskott avsevärt över 100\r\nmiljarder kronor, och utomlands förekom det\r\nknappast något intresse alls för investeringar i\r\nSverige. Den uppkomna bristen fick täckas med\r\nkortfristig upplåning av utländsk valuta, vilket drev\r\nupp ränteläget och ytterligare ökade det negativa\r\nräntenettot i bytesbalansen.</pre><pre>Läget i dessa avseenden är nu helt förändrat.\r\nBytessaldot utvecklas, som jag tidigare nämnt, mot\r\nbalans. Utflyttningen av placeringskapital har\r\navtagit, samtidigt som intresset för Sverige har\r\nvaknat till liv hos utländska investerare.\r\nBasbalansen befinner sig därmed i stort sett i -- ja,\r\njust det -- balans. Härtill kommer att finansieringen\r\nav den tidigare utlandsskulden i hög grad har\r\nförskjutits från dyr kortfristig upplåning till\r\nbilligare långa lån, bl.a. i form av kronobligationer.\r\nDet växande intresset utomlands för att placera i\r\nsvenska räntebärande tillgångar vittnar om ett ökat\r\nförtroende för vår ekonomiska politik och kan ses\r\nsom ett förebud om att en nedgång i räntenivån är\r\npå väg, åtminstone jämfört med omvärlden.</pre><pre>Den positiva utvecklingen av bytes- och\r\nbasbalanserna är naturligtvis en stor fördel vid\r\nhanteringen av det växande budgetunderskottet.\r\nNär förslaget till den budget som ännu några veckor\r\när i kraft lades fram av den socialdemokratiska\r\nregeringen i januari 1991, förutsågs den sluta på i\r\nstort sett noll. Nu beräknas underskottet bli ca 70\r\nmiljarder, varav åtminstone hälften kan bedömas\r\nbero på den ekonomiska avmattningen men\r\ndärmed resten får antas vara av strukturell\r\nkaraktär.</pre><pre></pre><pre>På båda sidor om blockgränsen måste vi nog\r\nerkänna att vi inte riktigt genomskådade hur ihålig\r\nden budgetbalans var som skenbart rådde mot\r\nslutet av 80-talet. Även då förelåg ett strukturellt\r\nbudgetunderskott, som dock doldes av sådana\r\nutslag av överhettning som ökade momsintäkter\r\nfrån en överkonsumtion byggd på upplåning\r\nutomlands.</pre><pre>Meningarna om den utveckling som statsfinanserna\r\nnu undergår är delade. Det finns de som hävdar att\r\ndet med dagens fria kapitalmarknader inte kan\r\nföreligga några problem att finansiera även\r\nbetydande underskott. Om sedan -- som nu är\r\nfallet -- statens upplåning kan ske ur ett inhemskt\r\nsparande, så mycket bättre. Andra varnar däremot\r\nför, om inte statsbankrutt, så dock växande misstro\r\nutomlands med åtföljande tendenser till\r\nränteuppdrivning och kapitalutflöde.</pre><pre>Det är i och för sig inte fel att beskriva vad som nu\r\nhänder som att underskottet i statens finanser\r\nvisserligen växer, men att detta mer än väl\r\nbalanseras av ett växande finansiellt sparande inom\r\nandra sektorer av ekonomin. Som torde vara\r\nbekant efter många debatter här i kammaren hyser\r\ninte jag någon principiell motvilja mot att offentligt\r\nsparande ersätts av enskilt. På kort sikt -- med\r\ndagens låga ekonomiska aktivitet och obetydliga\r\nkostnadstryck -- bedömer jag inte\r\nbudgetunderskottet som något allvarligt problem.\r\nAtt nu strama åt den ekonomiska politiken för att\r\nminska underskottet skulle bara leda till ytterligare\r\nökad arbetslöshet.</pre><pre>Men problemet är för den skull på intet sätt\r\nförsumbart. Vid den ekonomiska uppgång vi\r\nsträvar efter får företagen väntas minska sitt\r\nsparande till förmån för investeringar. Deras\r\nimport av investerings- och insatsvaror kan\r\ntillfälligt få underskottet i bytesbalansen att\r\nåtervända. Dessutom är det givetvis på sikt\r\nolyckligt om en växande andel av statens utgifter\r\nutgörs av räntebetalningar. Därför är det så viktigt\r\natt verkligen leva upp till uttalandet i\r\nkompletteringspropositionen, att underskott i de\r\noffentliga finanserna över en konjunkturcykel inte\r\när acceptabla. Ännu ett starkt skäl för att med kraft\r\nangripa det negativa budgetsaldot är att vi i detta\r\navseende är på väg bort från det konvergenskrav\r\nsom vi måste uppfylla för att kunna delta i det\r\nkommande Europasamarbetet. Med hänsyn till\r\ndetta samarbete kan inte underskottet reduceras\r\nmed hjälp av skattehöjningar, utan det krävs\r\nutgiftsminskningar som är så stora att de dessutom\r\nger utrymme för de skattesänkningar som skall få i\r\ngång -- och hålla i gång -- tillväxten.</pre><pre>Fru talman! Jag har i detta anförande inte gjort mig\r\nskyldig till det som vi moderater ibland anklagas\r\nför, att tala mer om socialdemokratisk än om vår\r\negen politik. Orsaken är att det stora\r\nopppositionspartiets alternativ inte är mycket att\r\nkommentera. Det är helt enkelt inte trovärdigt att\r\nen återgång till 80-talets politik -- att höjda skatter,\r\nökade offentliga utgifter och regleringar -- skulle\r\nråda bot på de problem som de en gång framkallat.\r\nAlldeles osannolikt är det att kraftiga\r\nskattehöjningar skulle kunna dra i gång tillväxten\r\noch minska arbetslösheten. Och helt omöjligt är det\r\nräknestycke socialdemokraterna försöker sig på,\r\nnär de hävdar att deras budgetalternativ leder till\r\nett betydligt bättre saldo än vad\r\nkompletteringspropositionen uppvisar.</pre><pre>Jag återvänder därför till regeringens ekonomiska\r\npolitik. Programmet ''Ny start för Sverige'' satte\r\ntydliga spår i regeringsförklaringen i oktober.\r\nDenna har visserligen en räckvidd av minst tre år,\r\nmen som framgått av vad jag här har sagt är mycket\r\nredan avklarat. Vi har också kunnat avläsa de\r\nförändringar i den internationella ekonomiska\r\nmiljön som hela tiden inträffar. Därför bör nu\r\nregeringspartierna enligt min mening inrikta sig på\r\natt till hösten redovisa vad jag skulle vilja kalla ett\r\nstrukturprogram. Bakgrunden är de snabba\r\nomställningar i närings- och arbetslivet som den\r\nmoderna tiden kräver. Bara framväxten av\r\nlågkostnadsproduktion i våra från kommunismen\r\nbefriade grannländer kommer att framtvinga en\r\nkrympning av traditionell svensk verkstadsindustri,\r\nkanske särskilt i underleverantörsledet. Vi måste\r\ndå verkligen göra allvar av talet om att satsa på\r\nkunskapsintensiv produktion. Det förutsätter\r\nförstärkning av vår infrastruktur i form av t.ex.\r\nkommunikationer samt högre utbildning och\r\nforskning. Men det förutsätter också ett\r\nomtänkande beträffande våra socialförsäkringar, så\r\natt de blir mera individualiserade, d.v.s. innehåller\r\nmera av förmögenhetsuppbyggnad och självrisker.\r\nI detta sammanhang kan både en pensionsreform\r\noch ett införande av karensdagar passas in.</pre><pre>Jag hoppas, fru talman, att vi får återkomma till\r\ndessa frågor redan tidigt i höst. I avvaktan därpå\r\nhar jag inget annat yrkande än dem som tidigare\r\nframställts av finansutskottets ordförande.</pre><pre>Anf. 19  ARNE KJÖRNSBERG (S) replik:</pre><pre>Fru talman! Herr Tobisson började sitt anförande\r\nmed att tala om hur det var när den nuvarande\r\nfinansministern och han skrev programmet ''Ny\r\nstart för Sverige''. Han sade att arbetslösheten då\r\nhade stigit kraftigt. Ja, den var 2,1 % när ni skrev\r\nförslaget ''Ny start för Sverige''. Nu är den 4,6 %.\r\nSkulle inte herr Tobisson, i stället för att lägga ut\r\ntexten på det här sättet, tala om vad ni tänker göra\r\nför att få ned arbetslösheten till samma nivå som\r\nden hade när ni övertog regeringsansvaret? Jag vet\r\ninte vad det betyder för marknaden, men att det\r\nbetyder oerhört mycket för alla de människor som\r\när arbetslösa att åtgärder vidtas, det vet jag.</pre><pre>I mitt inledningsanförande sade jag att det väl är\r\nbra med självförtroende. Men när man blir\r\nsjälvgod, på gränsen till arrogant, då är det farligt.\r\nHerr Tobissons inlägg var en utomordentlig\r\nbeskrivning av vad jag menade. Han sade att det\r\nstora oppositionspartiets förslag inte är mycket att\r\nkommentera. Nähej. Jag hade alltså rätt. Jag\r\nfrågade varför åtminstone inte ni som brukar vara i\r\nfinansutskottet kunde resonera med oss. Varför\r\nkunde ni inte samtala med oss om våra åtgärder? Vi\r\nvar beredda att kompromissa för att nå resultat på\r\narbetsmarknadsområdet. Herr Tobisson har bara\r\nen mening i sitt anförande: Det stora\r\noppositionspartiets förslag är inte värt att\r\nkommentera. Det talar för sig självt.</pre><pre>Herr Tobisson hade ett tips. Han tippade att\r\nnedgången i räntenivån är på väg. Bra. Jag hoppas\r\natt herr Tobisson får rätt. Då kan snart räntan vara\r\nnere på den nivå som den var på när ni övertog\r\nregeringsansvaret.</pre><pre>Får jag bara till sist säga att det förvånar mig att inte\r\nfinansutskottets ordförande har begärt replik på\r\ndet inlägg som herr Tobisson höll. Av detta\r\nanförande framgick det att det i varje fall för herr\r\nTobisson står fullständigt klart att det är\r\nModeraterna och bara Moderaterna som styr. Får\r\njag vara slaven på triumfvagnen ett ögonblick: Jag\r\ntror att herr Jenevall och Ian Wachtmeister finns i\r\nbakgrunden och styr de också.</pre><pre>Anf. 20  LARS TOBISSON (m) replik:</pre><pre>Fru talman! Arne Kjörnsberg ondgör sig över att\r\ndet inte har förts mer omfattande diskussioner i\r\nsyfte att nå samförstånd mellan\r\nvänsteroppositionen och regeringssidan i utskottet.\r\nJag kan bara konstatera att det med den skillnad i\r\ngrundsyn som råder inte är lätt att finna basen för\r\nett samförstånd. Har man som Socialdemokraterna\r\nuppfattningen att vi skall återgå till 80-talets politik\r\nmed kraftiga skattehöjningar, med påslag på de\r\noffentliga utgifterna och inte nej till regleringar\r\nutan återinförande av regleringar, då finns det\r\ntyvärr inte mycket underlag för en\r\növerenskommelse.</pre><pre>Vad arbetslösheten beträffar sade jag i mitt\r\nanförande att vi redan när vi för ett år sedan skrev\r\n''Ny start för Sverige'' kunde konstatera att den\r\nsedan något år tillbaka var på snabbt uppåtgående\r\noch att den med den politik som då fördes skulle\r\nstiga ytterligare en hel del.</pre><pre>Nu är arbetslösheten dessutom någonting som så\r\natt säga ligger sent i den ekonomiska utvecklingen.\r\nÄven om man rättat till både det ena och det andra,\r\ndröjer det innan det ger utslag i\r\narbetslöshetsutvecklingen. Därför förutsåg vi att vi\r\nskulle få arbetslöshetstal på den nivå som nu\r\nföreligger. Det beror på missgrepp och\r\nförsummelser av den förra regeringen.</pre><pre>När det gäller räntan kan jag åter påminna om vad\r\njag sade: Jämfört med omvärlden kommer den att\r\nkunna reduceras, dvs. den räntemarginal som\r\nkvardröjande devalveringsoro och annat skapar.\r\nOm nu Arne Kjörnsberg betvivlar detta, hur kan ni\r\nsocialdemokrater vidhålla räntelånesystemet när vi\r\ntydligen har en realränta på 7--8 % beständigt\r\nenligt socialdemokratisk uppfattning?</pre><pre>Slutligen: Vem är det som styr här? Det är\r\nintressant att se tillbaka. Efter valresultatet sades\r\ndet att det aldrig kommer att gå att få ihop fyra\r\npartier, dessutom i en minoritetsregering. Det gick.\r\nSå skrev regeringen en regeringsförklaring. Då\r\nsade man: Det kan hända att de kan skriva ihop sig\r\nmen det kommer de aldrig att kunna genomföra.\r\nNär det gäller det praktiska kommer de att skilja\r\nsig.</pre><pre>Det har varit spekulationer under det år som gått\r\nom splittring i regeringen. De har nu tystnat, därför\r\natt sammanhållningen i regeringen är god.\r\nRegeringen har en väldigt bra sammanhållning\r\nkring den politik som skall genomföras. Vi har goda\r\nförhoppningar om att i denna kammare även\r\nfortsättningsvis kunna vinna majoriteter för\r\nförslagen på samma sätt som har skett under det här\r\nåret.</pre><pre>Anf. 21  ARNE KJÖRNSBERG (s) replik:</pre><pre>Fru talman! Herr Tobisson säger att skillnaden i\r\ngrundsynen är så stor, att det inte är någon idé att\r\nresonera. I den första delen instämmer jag, den\r\nandra delen instämmer jag inte i. Jag tycker faktiskt\r\natt man borde kunna resonera ändå. Så säger herr\r\nTobisson att vi bara vill ha kraftiga skattehöjningar.\r\nMen, herr Tobisson, det är ni som har ordnat till\r\nkraftiga skattehöjningar för vanligt folk. Ni sänker\r\nju skatterna bara för förmöget folk. Det är vad ni\r\ngör. Det är detta som Per-Ola Eriksson, Stefan\r\nAttefall och alla de andra ställer upp på.</pre><pre>På nytt upprepar Lars Tobisson att arbetslösheten\r\nvar på snabbt uppåtgående när ni skrev ert program\r\n''Ny start för Sverige''. Den var 2,1 %. Nu är den\r\n4,6 %, herr Tobisson. Det är ni som har ansvaret\r\nnu. Tala om vad ni skall göra för att få ned\r\narbetslösheten till samma nivå som den var på när\r\nni övertog regeringsansvaret, om det är er\r\nambition. Man börjar tvivla på det. Nu säger ni att\r\ner ambition är att se till att det blir lägre\r\narbetslöshet än i omvärlden. Ni har alltså övergivit\r\nvår utgångspunkt, arbete åt alla.</pre><pre>Om sammanhållningen i regeringen är bra har jag\r\nnaturligtvis ingen som helst aning om. Jag tror herr\r\nTobisson på hans ord, men jag noterar att det är en\r\nminoritetsregering. Detta gör att herrarna Jenevall\r\noch Ian Wachtmeister får inflytande. Min korta och\r\nenkla fråga till finansutskottets ordförande var --\r\nhan var ju så optimistisk om att man skulle klara\r\nalla regeringsförslag i framtiden: Vad har ni lovat\r\nIan Wachtmeister och Bo G. Jenevall för att ni skall\r\nkunna vara så säkra på att det här kommer att rulla\r\npå? Jag fick inget svar av Per-Ola Eriksson. Jag\r\nkanske kan få det av en av konstruktörerna bakom\r\nförslaget ''Ny start för Sverige''.</pre><pre>Anf. 22  LARS TOBISSON (m) replik:</pre><pre>Fru talman! Det är lätt att svara. Det finns inget\r\nsvar, för det finns inga sådana löften.</pre><pre>Låt mig återgå till skattepolitiken. Arne\r\nKjörnsberg säger att vi sänkt skatterna bara för de\r\nrika men höjt för vanliga inkomsttagare. Jag\r\nantydde redan i mitt anförande -- det är tydligt att\r\ndet var befogat -- att Arne Kjörnsberg glömt att vi\r\nhar sänkt momsen. Först sänktes den på livsmedel\r\noch vissa tjänster, sedan har en allmän sänkning av\r\nmomsen genomförts. Det tror jag att alla uppfattar\r\nsom bra, i synnerhet de som har svårt att få\r\nhushållskassan att räcka till.</pre><pre>Varför genomför vi övriga skattehöjningar som\r\nmöjligen inte slår lika brett som momsen?\r\nNaturligtvis därför att vi vill restaurera Sveriges\r\nekonomi och se till att lösa de problem som Arne\r\nKjörnbsberg och hans socialdemokratiska\r\nkamrater skapade mot slutet av 80-talet, nämligen\r\nden växande arbetslösheten. Det gör vi genom att\r\nse till att Sverige åter blir konkurrenskraftigt, kan\r\nbedriva produktion som ger möjligheter att få de\r\narbetstillfällen som var på väg att i strömhopp flytta\r\nut ur landet. Detta är svaret på vad vi vill göra åt\r\narbetslösheten. Vi är medvetna om att det arbetet\r\ntar tid. Därför skall vi naturligtvis under tiden\r\narbeta för att begränsa arbetslöshetens verkningar,\r\nsärskilt med inriktning på att förhindra en uppgång\r\nav antalet långtidsarbetslösa.</pre><pre>Arne Kjörnsberg återkommer till detta att\r\nregeringen må ha god sammanhållning och veta vad\r\nden vill, men att den bara är en minoritetsregering.\r\nVad beträffar förmågan att verka här i riksdagen\r\ntycker jag att ett betyg avges när vi nu\r\nsammanställer budgeten för nästa år. Det kan\r\nkonstateras att avvikelserna kan summeras netto\r\ntill endast 26 miljoner. Det kan förefalla vara en hel\r\ndel pengar, men när underskottet i budgeten är 100\r\nmiljarder är det i sammanhanget inte så värst\r\nmycket.</pre><pre>Det kan också konstateras att det budgetsaldo som\r\nfinansutskottet nu har räknat fram t.o.m. är bättre\r\nför nästa år än det som presenterades i\r\nbudgetpropositionen. Jag tycker alltså att förmågan\r\natt få förslagen igenom i riksdagen under det\r\ngångna året har visat sig god. Jag har inga\r\nförväntningar om att den skulle behöva förändras i\r\nfortsättningen.</pre><pre>Talmannen anmälde att Arne Kjörnsberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 23  CARL B. HAMILTON (fp):</pre><pre>Fru talman! Socialdemokraterna hävdar att det\r\ngrundläggande problemet i svensk ekonomi skulle\r\nvara att regeringen driver en alltför åtstramande\r\npolitik. Detta är fel. Problemet är det motsatta,\r\ndvs. att regering och riksdag driver en alltför\r\nexpansiv finanspolitik, som medfört en åtstramning\r\ngenom höga realräntor.</pre><pre>Den finanspolitik som i dag föreslås av er\r\nsocialdemokrater skulle, om den förverkligades,\r\nleda till ännu högre räntor. Enbart förväntningar\r\nom politikens förverkligande skulle medföra att\r\nomvärldens sparare krävde högre ersättning, dvs.\r\nhögre ränta, för att ställa sina besparingar till\r\nförfogande för användning i Sverige.</pre><pre>Jag skall i mitt inlägg uppehålla mig vid den\r\nsocialdemokratiska politikens räntehöjande\r\neffekter.</pre><pre>I sin motion Fi40 återkommer Socialdemokraterna\r\ngång efter annan till att regeringens politik är alltför\r\nåtstramande. De skriver: ''Problemet är att\r\nregeringens politik skapar en hemmagjord\r\nnedåtgående spiral, som medför att nedgången blir\r\navsevärt större än vad som föranleds av\r\nkonjunkturutvecklingen.'' Man kritiserar\r\nregeringen för att den ''stramar åt efterfrågan'' och\r\ndriver ''åtstramningspolitik''. Man säger att ''med\r\nregeringens politik kommer ekonomin under de\r\nnärmaste två åren att utvecklas mycket svagt'' och\r\natt ''detta är en politik som vi socialdemokrater inte\r\nkan acceptera''.</pre><pre>Den enda rimliga tolkningen av dessa uttalanden är\r\natt Socialdemokraterna vill spä på efterfrågan\r\nväsentligt mer än regeringen. Om man inte kan\r\nacceptera regeringens budgetunderskott på 100\r\nmiljarder kronor, vad är då acceptabelt, 110\r\nmiljarder, 120 miljarder eller vad? Man skriver\r\nt.ex.: ''Vi avvisar åtstramningsförslag som minskar\r\nhushållens köpkraft.'' Vidare säger man: ''Det finns\r\nenligt vår bedömning inte skäl att strama åt\r\nekonomin på det sätt som regeringen gör.'' I stället\r\nmenar man att ''en viss ökning av den offentliga\r\nkonsumtionen är mer rimlig och att därtill bör i\r\nnuvarande läge investeringsnivån höjas kraftigt''.</pre><pre>Det som inte gör det trovärdigt att underskottet\r\nskulle stanna vid denna av Socialdemokraterna i sin\r\nmotion framräknade siffra är bl.a. att man\r\nsamtidigt i skriften ''Vart är Sverige på väg?'' lovar\r\natt de expansiva åtgärderna sänker arbetslösheten\r\ntill 3,5 %.</pre><pre>De flesta bedömare tycks vara överens om att den\r\nöppna arbetslösheten når upp till drygt 5 % nästa\r\når. Till detta skall läggas 3--4 % i\r\narbetsmarknadspolitiska åtgärder. Skall\r\nSocialdemokraternas 3,5 % tolkas så, att\r\narbetsmarknadspolitiken plus andra offentliga\r\nåtgärder skall sysselsätta inte bara dagens 3--4 %\r\nutan dessutom ytterligare 1,5 %, dvs. totalt i\r\narbetsmarknadspolitiksa åtgärder ca 5 % av\r\narbetskraften? Det är möjligt att detta går, men att\r\npåstå att detta skulle vara möjligt utan ökat\r\nbudgetunderskott är inte trovärdigt.</pre><pre>Den slutats som omvärlden säkerligen skulle dra av\r\nen socialdemokratisk målsättning att med expansiv\r\npolitik söka ta ned arbetslösheten till 3,5 % är att\r\nSocialdemokraterna skulle se sig tvingade att\r\ndevalvera, om de kom till makten i morgon, eller\r\natt de fick starta med upptagande av utlandslån i\r\nstor skala.</pre><pre>Det saknar alltså trovärdighet, när man som\r\nSocialdemokraterna hävdar att det är möjligt att\r\nsnabbt sänka arbetslösheten till 3,5 % utan att\r\ndevalvera, utan att ytterligare öka\r\nbudgetunderskottet, utan att frammana ytterligare\r\nhöjd ränta och utan att staten tar upp lån\r\nutomlands. Denna gottköpslösning på våra\r\nekonomiska problem existerar inte i sinnevärlden.</pre><pre>Socialdemokraterna skulle, som partivännen\r\nFrancois Mitterand fick göra i Frankrike 1981,\r\ninom loppet av några veckor eller månader tvingas\r\nkasta i papperskorgen alla ekonomisk-politiska\r\ntexter av den expansiva typ som man presenterat\r\nför riksdagen nu i maj. Världsekonomins\r\nsammanflätning genom valutamarknaderna gör att\r\nförutsättningarna för ekonomisk politik i ett litet\r\nland som Sverige i dag är helt annorlunda än på\r\nKeynes eller Gunnar Strängs tid.</pre><pre>Med den oblyga, ständiga examination som\r\nomvärdlden utsätter svensk ekonomisk politik för\r\nskulle därför Socialdemokraternas alternativ -- om\r\ndet kom till förverkligande -- innebära kraftigt\r\nhöjda räntor, eftersom politiken av tillräckligt\r\nmånga skulle uppfattas som en utstakad väg mot en\r\nny svensk devalvering, eller att\r\nSocialdemokraterna kommer att tvingas överge\r\nnormen att svenska staten inte skall låna\r\nutomlands. Jag menar alltså inte att\r\nSocialdemokraterna avser att devalvera, men att\r\nlogiken i deras politik leder fram till en devalvering.\r\nVare sig man lånar utomlands eller tvingas fram\r\nmot devalveringsförväntningar kommmer räntan\r\natt stiga.</pre><pre>Den trovärdighet som krävs för att hålla borta\r\ndevalveringsförväntningar måste intjänas. Det är\r\nprecis vad regeringen nu gör, och regeringens\r\npolitik är i detta avseende en fortsättning på den\r\nsocialdemokratiska regeringens politik under dess\r\nsista år vid makten. Endast genom demonstrerad,\r\nintjänad trovärdighet kan i 90-talets värld en svensk\r\nregering säkerställa en låg och stabil ränta. Det\r\ngäller för alla politiker i Sverige,\r\nSocialdemokraterna inkluderade.</pre><pre>För att vara trovärdiga i devalveringsfrågan räcker\r\ndet därför inte för er Socialdemokrater att ni här\r\noch där i motioner och anföranden bekänner er till\r\nen fortsatt fast växelkurs. Det krävs också att ni\r\nlever som ni lär i era förslag till riksdagen.</pre><pre>Om ni Socialdemokrater fortsätter som hittills,\r\nbygger ni successivt upp allt starkare förväntningar\r\ni de egna leden om en radikalt annorlunda,\r\nexpansivt inriktad politik med förväntningar om\r\nsnabbt fallande arbetslöshet. Sedan blir ni politiskt\r\nuppbundna av dessa förväntningar, vilket vore illa,\r\neftersom det ni förespeglar era egna är en\r\npolitikomläggning som är oförenlig med en fast\r\nväxelkurs, om ni inte tänker er att under lång tid\r\nförsvara växelkursen med hjälp av ett högt\r\nränteläge. Det kan ni naturligtvis göra, men då\r\nuppnår ni å andra sidan inte målet om en lägre\r\narbetslöshet. Kort sagt: Er ekonomiska politik\r\nhänger inte ihop.</pre><pre>Med ett strukturellt budgetunderskott på ca 50\r\nmiljarder kronor kan man strama åt genom\r\npolitiska beslut i riksdagen. Då har man möjlighet\r\natt välja de utgiftsposter och skatter som skall\r\nsänkas eller höjas, liksom de regeländringar som\r\nbör genomföras i t.ex. de offentliga\r\ntransfereringssystemen. En sådan åtstramning sker\r\ngenom det politiska systemet och genom en\r\ndemokratisk process av traditionellt slag.</pre><pre>Jag inbillar mig naurligtvis inte att regeringen och\r\nSocialdemokraterna skulle göra samma\r\nprioriteringar i denna demokratiska process. Men\r\nvi borde kunna vara överens om att\r\nåtstramningarna bör beslutas här i denna kammare,\r\nsnarare än att genomföra en åtstramning i form av\r\nhögre räntor, vilket skulle bli resultatet av er\r\npolitik, om den förverkligades i dag.</pre><pre>Min prognos är att realräntan med regeringens\r\npolitik fortsätter trendmässigt att sakta falla under\r\nkommande månader och år. Med\r\nsocialdemokratisk politik modell 1992 -- som skiljer\r\nsig från den politik som fördes under\r\nSocialdemokraternas sista regeringsår -- går räntan\r\nåt andra hållet, dvs. uppåt. Skillnaden mellan de\r\nbåda alternativen ökar alltså. Anta att\r\nSocialdemokraternas budgetalternativ måste\r\nförsvaras med så mycket som 2 % högre ränta\r\njämfört med regeringens politik under ett år. Vad\r\nskulle detta alternativ innebära?</pre><pre>Högre räntor medför en åtstramning av\r\ninvesteringarna. Med 2 % högre ränta krävs 2 %\r\nhögre avkastning på investeringsprojekten i\r\nSverige. Ett antal projekt skulle aldrig komma till\r\nstånd, och ett antal som påbörjats skulle läggas ned.</pre><pre>Dessutom skulle sannolikt ett Sverige, som tvingas\r\natt falla tillbaka på en högräntepolitik, av\r\ntillräckligt många uppfattas som ekonomiskt\r\ninstabilt, vilket i sig skulle fungera som en broms.\r\nLandets konkurrensutsatta näringsliv krymper till\r\ndess man i riksdagen kan samla sig till en\r\nåtstramning i budgetpolitiken liknande den som vi\r\nnu har. Om så inte sker, utan räntan fortsätter att\r\nligga högt, ja, då riskeras så småningom genom en\r\nsvag investeringsutveckling basen för löner,\r\nvälfärdssystem, pensioner osv. Det här är den\r\nlångsiktiga verkan.</pre><pre>På kort sikt är höga räntor fördelningspolitiskt\r\nproblematiska. Jag skall här visa några preliminära\r\nberäkningar.</pre><pre>Praktiskt taget varje hushåll skulle drabbas, utom\r\npensionärshushåll, som kompenseras genom\r\nbasbeloppshöjningar.</pre><pre>Hushållens ränteinkomster skulle visserligen öka\r\nmed ca 2 miljarder kronor per år, men hushållens\r\nränteutgifter skulle öka ännu mera -- som bekant\r\nhar t.ex. banker en räntemarginal. Stigande räntor\r\ntvingar ner priserna på villor och bostadsrätter. De\r\nsom har villor och bostadsrätter får följaktligen se\r\nsina tillgångar minska i värde.</pre><pre>Totalt kan högräntepolitikens åtstramning genom\r\nhögre boendekostnader för villaägare och\r\nhyresgäster uppskattas till 5--6 miljarder kronor per\r\når. Statens kompenserade utgifter för räntebidrag\r\ntill egna hem skulle öka med ca 600 milj.kr. per år.</pre><pre>För boende i hyresrätt kan hyreshöjningen efter\r\nräntebidragskompensation uppskattas till drygt 2\r\n%. De av räntehöjningen orsakade högre\r\nbostadskostnaderna medför i sin tur att staten får\r\nökade utgifter för bostadsbidrag. Sammantaget\r\nskulle statens utgifter för räntebidrag och\r\nbostadsstöd kunna öka med så mycket som 1,9\r\nmiljarder kronor per år.</pre><pre>Med 2 % räntehöjning skulle inflationen stiga med\r\nca 0,4 %, vilket i sin tur skulle höja basbeloppet och\r\nleda till ökade transfereringar över statsbudgeten.\r\nTotalt kan transfereringarna beräknas öka med\r\nknappt 1 miljard kronor per år, och\r\ninkomstskatterna minska med knappt 0,5 miljarder\r\nkronor per år.</pre><pre>Det blir också ökade statsskuldräntor med högre\r\nmarknadsräntor -- en stor utgiftsökning för\r\nskattebetalarna, ca 1,8 miljarder kronor per år.\r\nDetta med den antagna räntehöjningen om 2 % för\r\natt Socialdemokraterna skall kunna försvara sin\r\npolitik.</pre><pre>Sedan en tid betalar staten 65 miljarder kronor i\r\nstatsskuldräntor varje år. Om man utgår från\r\nkompletteringspropositionens långtidskalkyl,\r\nskulle denna siffra stiga till ca 100 miljarder kronor\r\n1996/97. Med en socialdemokratisk högräntepolitik\r\nskulle skulden stiga betydligt snabbare.</pre><pre>Hur slår då högre räntor mot arbetslösheten?</pre><pre>Med tanke på att Socialdemokraternas expansiva\r\npolitik är motiverad av omsorg om sysselsättningen\r\nhade man väntat sig en analys av den frågan. Vad\r\nhjälper det de arbetslösa om Socialdemokraterna\r\ngenom ökade arbetsmarknadspolitiska åtgärder ger\r\ndem sysselsättning, samtidigt som\r\nbudgetunderskottet ökas, vilket i sin tur leder till\r\nåtstramande räntehöjningar någon annanstans i\r\nekonomin?</pre><pre>Högre räntor stramar åt inte minst de små och\r\nmedelstora företagen. Dessa företag går i många\r\nfall redan i dag på knäna på grund av höga\r\nrealräntor. Om räntan skulle stiga ytterligare,\r\nskulle ett antal av dessa företag tvingas i konkurs,\r\ntvingas avskeda personal och på så sätt späda på\r\narbetslösheten.</pre><pre>En sektor som skulle drabba särskilt hårt av en\r\nhögräntepolitik är bygsektorn. I denna sektor finns\r\nca 55 000 av våra små och medelstora företag. Med\r\nhögre räntor skulle alltså byggarbetslösheten öka\r\nytterligare.</pre><pre>Den av den tidigare förda expansiva politiken\r\nunder 80-talet förorsakade fastighetskrisen skulle\r\nockså förvärras, om räntorna skulle gå upp\r\nytterligare. Även detta drabbar\r\nbyggsysselsättningen.</pre><pre>Fru talman! Det är i dag kännbart för svensk\r\nekonomi med de höga realräntorna. Prioriteringen\r\nmåste vara att få ned dem, inte att, som\r\nSocialdemokaterna gör, föreslå en politik som\r\nriskerar att driva realräntan ännu mer i höjden.</pre><pre>Låt mig avslutningsvis besvara Arne Kjörnsbergs\r\ntidigare fråga här om kvittningsrätten. Nej, den\r\ngamla kvittningsrätten är inte tänkt att återinföras.\r\nDet skall inte bli något nytt dribblande med\r\nimproduktiva skattearrangemang. Det handlar i\r\nstället om kvittningsmöjlighet mot aktiv\r\nföretagsamhet, alltså en högst produktiv\r\nverksamhet.</pre><pre>Arne Kjörnsberg talade om förmöget folk. Jag vill\r\ndå påminna om den valaffisch som visade en bild på\r\nen dalmatinerhusse, som satt i sin bil. Det var dessa\r\npersoner -- dalmatinerhussarna -- som fick välja\r\nförmögenhetsökning under andra hälften av 80-\r\ntalet. De köpte bl.a tavlor, sportbilar och\r\nkapplöpningshästar.</pre><pre>Vi satsar på produktivt arbete genom att bl.a. sänka\r\nskatten på arbetande kapital i småföretag. Tänker\r\nni höja den när ni kommer tillbaka?</pre><pre>Anf. 24  ARNE KJÖRNSBERG (s) replik:</pre><pre>Fru talman! På slutet kom det här med arbetande\r\nkapital fram. Ni, i regeringen, Carl B. Hamilton,\r\nhar sänkt skatten med miljard efter miljard, och\r\nsedan far ni land och rike runt och talar om\r\narbetande kapital i företag. Den skattesänkningen,\r\nCarl B. Hamilton, är 300 milj.kr.</pre><pre>Jag tackar för lektionen, eller föreläsningen i\r\nnationalekonomi, som det kanske var. Låt mig\r\nberätta en historia: För några år sedan blev min\r\nhustru kommunalråd i Borås. Efter hennes\r\nnominering träffade jag i en hiss en kollega som\r\nfrågade vilken sektor som hon skulle arbeta på. Jag\r\nsvarade att hon skulle arbeta på den tekniska. Är\r\nhon tekniker? löd hans kommentar. Nej, svarade\r\njag, hon är politiker. Slutsatsen får Carl B.\r\nHamilton dra själv. Jag tycker föreläsningen var\r\nintressant, men det var litet mycket med siffror så\r\nlåt mig komma med ett litet tips. Bakom\r\ntextilprydnaden här i kammaren finns det\r\nmöjligheter till visa OH-bilder.</pre><pre>Jag återkommer till Carl B. Hamiltons inledning.\r\nRegeringen driver en alltför expansiv politik. Har\r\nCarl B. Hamilton talat om det för finansministern?\r\nCarl B. Hamilton frågar vilket budgetunderskott\r\nsom vi accepterar. Handlar det om 110 miljarder\r\nkronor eller 120 miljarder kronor? Nej, Carl B.\r\nHamilton, vårt alternativ är starkare än ert. Det är\r\nmellan 8 och 9 miljarder kronor starkare än ert.</pre><pre>Låt mig föra ned diskussionen till vardagsnivå. Är\r\ndet något fel i de tankegångar som snickaren hade\r\nsom jag talade om i mitt inledningsanförande? Han\r\nsom tycker att det vore bättre om kommunen fick\r\nstimulansbidrag till att reparera skolor så att han får\r\narbete i stället för att behöva hämta pengar från A-\r\nkassan. Skulle ett sådant förfaringssätt driva upp\r\nräntorna? Eller för att tala om muraren hemma i\r\nBorås. Han tycker att det vore bra om man på den\r\nnya deponiplatsen -- det är detsamma som landets\r\nmodernaste avstjälpningsplats -- låter bygga en\r\npersonalbyggnad.</pre><pre>Om man kunde stimulera Borås kommun, som har\r\nden här typen av investeringsplaner, att flytta fram\r\nstarten två år så att t.ex. muraren får arbete, vore\r\ndet fel? Skulle det driva upp räntorna? Det gäller, i\r\nvarje fall för mig, Carl B. Hamilton, att flytta ned\r\nproblematiken till vardagsnivå, till den arbetslöse\r\nsnickaren och muraren.</pre><pre>Som avslutning på denna replik vill jag även tacka\r\nCarl B. Hamilton för omtanken om mina och mina\r\nkollegers möjligheter till att i vårt parti förklara vad\r\nsom kommer att krävas i framtiden. Det är kanske\r\nförmätet att tro att Allan Larsson och jag är bättre\r\npå att klara av den uppgiften i vårt parti än Carl B.\r\nHamilton i sitt.</pre><pre>Anf. 25  CARL B. HAMILTON (fp) replik:</pre><pre>Fru talman! Det är möjligt att det var en föreläsning\r\nsom jag gav, i så fall är det en form av yrkesskada.\r\nDet viktiga är emellertid att peka på de alternativ\r\nsom ligger i den socialdemokratiska politiken. Ni\r\ntalar enbart om, så att säga, den ena delen,\r\nnämligen de ökade utgifterna för att åstadkomma\r\nökad sysselsättning. Skattehöjningarna som det\r\nockså talas om kommer ju att ha en åtstramande\r\neffekt.</pre><pre>Det är möjligt att detta inte går att förklara direkt\r\nför dem på verkstadsgolvet. Det känner jag inte till.\r\nVad man enkelt kan säga är emellertid att\r\nkombinationen med höga räntor ger i dag i Sverige\r\nen mycket åtstramande effekt.</pre><pre>Så till budgetunderskottet. Min poäng är att det\r\nlåga budgetunderskott som ni redovisar inte är\r\ntrovärdigt. Det finns ingen som helst trovärdighet i\r\natt ni skall kunna åstadkomma era mål i vad gäller\r\narbetslösheten med ert framräknade\r\nbudgetunderskott.</pre><pre>Anf. 26  ARNE KJÖRNSBERG (s) replik:</pre><pre>Jag återvänder, fru talman, till Carl B. Hamiltons\r\ninledningsanförande i vilket han sade: Antag -- man\r\nsåg liksom två streck under -- att s-alternativet\r\nbehöver försvaras med 2 % högre ränta. Därefter\r\ntalade Carl B. Hamilton i tio minuter från\r\nutgångspunkten att hans antagande var riktigt, men\r\nhan ledde inte i bevis att hans antagande var riktigt.\r\nHan byggde emellertid upp sitt resonemang på det\r\nsättet.</pre><pre>Nu säger Carl B. Hamilton att\r\nSocialdemokraternas förslag om skattehöjningar\r\nkommer att ha en åtstramande effekt. Carl B.\r\nHamilton! Vilken skattehöjning tror Carl B.\r\nHamilton har störst åtstramande effekt: den av er\r\nföreslagna skattehöjningen genom ändrat\r\nschablonavdrag för vanliga löntagare, eller den av\r\noss föreslagna skattehöjningen genom höjd\r\nförmögenhetsskatt? -- för att ta ett exempel ur den\r\nlånga lista som jag läste upp i mitt\r\ninledningsanförande.</pre><pre>Vad för nationalekonomiskt fel ligger det i om den\r\narbetslöse muraren får arbete i stället för A-kassa?\r\nMuraren får arbete och känner sig bättre till mods.\r\nHans människovärde, som han själv uppfattar det,\r\nstiger och Borås kommun får personalbyggnaden\r\npå Solbacken byggd. Jag upprepar: Vad är det för\r\nnationalekonomiskt fel i det?</pre><pre>Anf. 27  CARL B. HAMILTON (fp) replik:</pre><pre>Fru talman! I nuvarande läge är det på följande\r\nsätt: Vi kan få åtstramning på två sätt. Det ena\r\nsättet är att i denna kammare fatta beslut om\r\nskatter, utgifter och regeländringar. Det andra\r\nsättet är att bara låta allt flyta, dvs. inte fatta några\r\nåtstramande beslut som står i paritet med den\r\ndåliga produktionsutveckling som har varit under\r\nde senaste tre åren i svensk ekonomi. Då skulle vi\r\nkunna överlåta det hela att styras av\r\nmarknadsräntorna, med den fördelning av\r\ninkomster och sysselsättning som detta skulle\r\nmedföra. Det är inte något bra angreppssätt. Jag\r\ntycker att det skall ske genom det politiska\r\nsystemet, nämligen genom beslut i denna\r\nkammare. På så sätt kan vi skydda oss från\r\nräntechocker och andra på grund av vårt\r\ninternationella beroende okontrollerbara effekter.</pre><pre>Tanken, vilken Arne Kjörnsberg för fram, med\r\nmuraren som tycker att det är bra om han får ett\r\narbete i stället för att gå arbetslös, är ju riktig. Det\r\när ju därför som regeringen har vidtagit alla dessa\r\nåtgärder med ökade arbetsmarknadspolitiska\r\nåtgärder. Ett antal miljarder kronor har som bekant\r\nsatts in för både sysselsättning och utbildning som\r\narbetsmarknadspolitiska åtgärder. I mitt\r\nanledningsanförande nämnde jag att det handlar\r\nom 3--4 % av arbetskraften som sysselsätts i denna\r\ntyp av åtgärd.</pre><pre>Talmannen anmälde att Arne Kjönsberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 28  LARS-OVE HAGBERG (v) replik:</pre><pre>Fru talman! Jag blev nyfiken när ja-generalen\r\ntalade om för Socialdemokraterna vad som skulle\r\nhända med deras politik. I det här korta\r\nperspektivet fanns det inga val. Carl B. Hamiltons\r\nbudskap var att räntorna ökar om vi gör någonting\r\nåt arbetslösheten, om vi över huvud taget gör\r\nnågonting i det här landet. I stället skall man\r\nmedelst politiskt ordning se till att räntorna inte\r\nökar. Vi politiker sitter alltså någonstans på\r\ngungbrädet.</pre><pre>Eftersom Carl B. Hamilton är ja-general och jag\r\nfunderar litet längre skulle jag vilja fråga om ett\r\ninträde i EU skulle lösa de här problemen. Vi är ju\r\nnågorlunda överens om att vi har ett\r\narbetslöshetsproblem. Vi har problem med att\r\nupprätthålla välfärden, eftersom vi skall ha\r\nkarensdagar, försämra alla våra system och\r\nförsämra för kommunerna.</pre><pre>Inte minst Carl B. Hamiltons statsråd har\r\nbekymmer såväl med barn- och handikappomsorg\r\noch biblioteksverksamhet som med\r\nhusläkarsystem. För att inte tala om de här\r\ninkomst- och förmögenhetsskillnaderna som\r\ntydligen är ett villkor för den borgerliga politiken.\r\nHur kommer dessa problem att lösas framöver i\r\nEuropeiska gemenskapen? Är vi fångna i den här\r\nmarknaden? Ingår det i Carl B. Hamiltons politiska\r\nvärld att man skall anpassa sig till den och vidta\r\nåtstramningar? Är detta Folkpartiet liberalernas\r\nstora vision framöver? Om det är så, måste det\r\nuttalas här.</pre><pre>Samtidigt som inkomst- och förmögenhetsklyftorna\r\nökar med den här förda politiken -- och har så gjort\r\nunder en längre tid -- krävs det, såvitt jag förstår,\r\nför att hålla tillbaka inflationstrycket, att man\r\nanvänder arbetslösheten som ett medel för att inte\r\nbomben skall brisera.</pre><pre>Har Carl B. Hamilton något annat medel\r\nframöver? Jag skulle vilja se visionen, eftersom\r\nman säger att vi är så fångna i denna marknads\r\npolitik av någon obestämbar, någon som inte är\r\nvald till denna riksdag eller vald till något. Vi är av\r\nnöden tvingade att anpassa oss till den, och\r\nframöver måste vi även anpassa oss till en stor\r\nunion. Vi kanske kan få en liten föreläsning även\r\nom detta problem.</pre><pre>Anf. 29  CARL B. HAMILTON (fp) replik:</pre><pre>Fru talman! Jag skulle först och främst vilja\r\nkonstatera att vare sig vi är med i Europeiska\r\nunionen eller inte är vi mycket beroende av vår\r\nomvärld. Om vi är med i Europeiska unionen\r\nkommer vår räntenivå att vara densamma som t.ex.\r\nden tyska, dvs. vår räntenivå kommer alltid att vara\r\nlägre än den är i dag. I dag är vår ränta ungefär\r\n1,8 % högre än den tyska.</pre><pre>Den finanspolitik som Sverige kan föra som\r\nmedlem av det monetära samarbetet bestämmer vi\r\nsjälva här i Sverige, alltså innehållet i vår budget.\r\nDet är inga problem att t.ex. föra en aktiv\r\narbetsmarknadspolitik. Det finns inga restriktioner\r\ni fråga om detta. Unionens regler syftar till att\r\nnågot land inte skall kunna lasta över de kostnader\r\nsom man har på andra om man driver en\r\nunderskottspolitik år efter år. Det är detta som\r\nreglerna syftar till, inte till att styra innehållet i de\r\nolika nationernas budgetar.</pre><pre>Anf. 30  LARS-OVE HAGBERG (v) replik:</pre><pre>Fru talman! Det blev inte mycket till svar om\r\nFolkpartiet liberalernas visioner framöver. Jag såg\r\ningen vision om att lösa de stora samhällsproblem\r\nsom vi har framför oss när det gäller arbetslösheten\r\noch välfärden i vid mening. Man kanske kan\r\nbibehålla den nivå som välfärden har i dag men\r\ntekniskt ändra i systemen. Man kanske kan minska\r\ninkomst-  och förmögenhetsskillnaderna. Det är vi\r\ninte överens om. Enligt Folkpartiet liberalerna\r\nkanske de skall öka. Men om man skulle göra det\r\nkanske detta inte går att lösa, eftersom Sverige\r\ntydligen blir ännu mer uppknutet till denna\r\nmarknad i Europeiska unionen.</pre><pre>Vad jag hela tiden saknar i dessa föreläsningar från\r\nde borgerliga ekonomerna är möjligheterna för\r\nSverige att utnyttja sin kunskap, inte bara när det\r\ngäller forskning och högskola, utan när det gäller\r\nden breda kunskap som finns i vårt land, som gör\r\natt man snabbt kan få i gång investeringar, t.ex. i\r\ndet företag som jag har jobbat i och kommer att\r\njobba i. För detta krävs inte kunskaper från\r\nhögskolan, utan den kunskapen måste uppnås i\r\nverkligheten, man måste ha inflytande någonstans.\r\nHela denna process är den rakt motsatta mot att\r\nunderordna sig marknaden. Men i Folkpartiet\r\nliberalernas värld existerar tydligen inte det faktum\r\natt människorna kan utgöra något alternativ och en\r\nresurs framöver. Människorna skall i stället hela\r\ntiden antingen stramas åt politiskt -- karensdagar,\r\nsämre pensioner, försämringar i kommunerna --\r\neller också blir det högre räntor. Detta måste väl i\r\nlängden vara ett besvärligt system att försvara, Carl\r\nB. Hamilton? Det är i så fall ingen särskilt god\r\nvision.</pre><pre>Anf. 31  CARL B. HAMILTON (fp) replik:</pre><pre>Fru talman! Visionen om Europeiska unionen är\r\nmotiverad av en strävan efter fred och stabilitet\r\nmellan de deltagande länderna. Det gäller inte\r\nminst visionen om ett monetärt samarbete och en\r\ngemensam valuta, ett evigt sätt att knyta ihop t.ex.\r\nTyskland med dess omgivning. Där ligger visionen\r\ni denna konstruktion, inte så mycket i de tekniska\r\nlösningarna för hur den nya centralbanken skall\r\nfungera och dess olika regler.</pre><pre>Jag kan hålla med om att man alldeles för litet\r\ndiskuterar vad Sverige har att erbjuda Europa.\r\nLars-Ove Hagberg antydde vad svenska företag\r\noch svenskt samhällsliv har för lösningar och\r\nerfarenheter som kan vara mycket nyttiga.</pre><pre>Lars-Ove Hagberg talade sedan om inflytandet för\r\nden lille mannen och de enskilda människorna. Vad\r\njag vill peka på i detta sammanhang, eftersom Lars-\r\nOve Hagberg själv tog upp den europeiska frågan,\r\när att om vi står utanför Europeiska unionen har vi\r\nett betydligt mindre inflytande när det gäller både\r\ndenna riksdag och våra representanter som har\r\nmöjlighet att arbeta på det europeiska planet, men\r\nockså i sista hand de enskilda människorna. De har\r\ni sista hand att välja mellan att ha representanter\r\nsom kan representera dem i olika europeiska\r\norgan, parlament och andra representativa organ,\r\neller att inte ha några representanter alls. Då är jag\r\növertygad om att det i slutändan är bättre, även ur\r\ndemokratisk synvinkel och bortsett från detta med\r\nfred och stabilitet, för Sverige och svenskarna att\r\nvara med än att stå utanför.</pre><pre>Talmannen anmälde att Lars-Ove Hagberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 32  STEFAN ATTEFALL (kds):</pre><pre>Fru talman! Innan jag påbörjar min lilla föreläsning\r\nskall även jag vända mig till Lars-Ove Hagberg och\r\ntacka för det samarbete som vi har haft. Lars-Ove\r\nHagberg har varit i riksdagen i 21 år och jag knappt\r\ni ett år. Jag har därför inte hunnit lära känna honom\r\nså mycket, men jag har ändå uppfattat honom som\r\nen rak, kunnig och duktig representant för just\r\nVänsterpartiet. Jag har också förstått att Lars-Ove\r\nHagberg under dessa år har hållit kontakt med sina\r\ngamla arbetskamrater på fabriken hemma. Detta\r\ntycker jag att vi skall ta som ett föredöme, att leva\r\ni nära kontakt med väljarna och de arbetskamrater\r\nsom man har haft. Tack, Lars-Ove Hagberg, för\r\ndessa år i riksdagen.</pre><pre>''Vi har nu kommit till en kritisk punkt i den\r\nekonomiska utvecklingen. Den närmaste tiden\r\nkommer att bli avgörande för möjligheten att få ned\r\ninflationen utan att gå den i andra länder vanliga\r\nvägen över hög arbetslöshet.''</pre><pre>Citatet kommer från 1990 års finansplan, skriven av\r\nden dåvarande socialdemokratiske finansministern\r\nKjell-Olof Feldt.</pre><pre>1991 började vi utläsa svaret på den oro som Feldt\r\nvisade i sin finansplan. Arbetslösheten började\r\nstiga dramatiskt. Företagen började rationalisera\r\noch effektivisera sin produktion, samtidigt som\r\nlågkonjunkturen kom och företagen insåg att\r\ndevalveringar inte skulle rädda dem ur den\r\nkostnadsanpassning som var nödvändig.\r\nSocialdemokratin förde oss till den tredje vägens\r\nände. Vi hamnade rakt i det arbetslöshetens stålbad\r\nsom Feldt i en annan finansplan varnade för.</pre><pre>När fyrklöverregeringen tillträdde var det därför en\r\ntuff utmaning som förelåg. Alla de grundläggande\r\nproblem som Sverige lidit av, men som dolts av\r\ndevalveringar, långvarig internationell\r\nhögkonjunktur och fallande oljepriser, tvingades\r\nman nu angripa mitt i en lågkonjunktur.</pre><pre>Regeringens strategi är att bibehålla en låg\r\ninflation, främja utvecklingskraften i det svenska\r\nnäringslivet och därigenom skapa förutsättningar\r\nför riktiga jobb. Innan vi nått dithän satsas mer\r\npengar än någonsin tidigare på\r\narbetsmarknadspolitik, utbildning och\r\ninfrastrukturupprustning för att både motverka den\r\nöppna arbetslösheten och lägga en bra grund för\r\nden konjunkturuppgång som vi nu ser skymten av.\r\nDen här gången är också uppgången något mer\r\ntydlig än den var i valrörelsen då vändpunkten med\r\nstort V basunerades ut.</pre><pre>Jag blev därför litet konfunderad över Arne\r\nKjörnsbergs påhopp som gav intryck av att\r\nregeringen inte gör något för att angripa\r\narbetslösheten. Jag skall gärna medge att jag nog är\r\nlika orolig som Arne Kjörnsberg över\r\narbetslösheten och inte minst\r\nlångtidsarbetslösheten, som också Lars Tobisson\r\npekade på. Men det satsas betydande resurser på\r\ndetta område. Problemet är att det tar tid innan\r\nåtgärder verkar.</pre><pre>Situationen var ungefär densamma efter 1982 års\r\nval då Socialdemokraterna tog över\r\nregeringsmakten och då vi hade en besvärlig\r\nkonjunktur och en besvärlig ekonomisk sits.\r\nArbetslösheten ökade ett bra tag innan den började\r\nminska. Då minskade den också till stor del tack\r\nvare en internationell konjunkturuppgång.</pre><pre>Ett av de stora problemen i den svenska ekonomin\r\när det snabbt växande underskottet i statsbudgeten.\r\nFör innevarande budgetår beräknas underskottet\r\nbli 71 miljarder kronor och för nästa budgetår drygt\r\n100 miljarder kronor. För att få perspektiv på dessa\r\nsiffror kan vi jämföra med USA:s\r\nbudgetunderskott som 1992 uppgår till 6,6 % av\r\nBNP, medan det svenska underskottet beräknas till\r\n6,9 % av BNP. Det stora svenska underskottet\r\nförklaras delvis av att konjunkturavmattningen i\r\nSverige varit djupare än i omvärlden, men\r\njämförelsen visar ändå hur allvarligt problemet är.</pre><pre>Enligt den långsiktiga konsekvenskalkylen i\r\nkompletteringspropositionen blir underskottet runt\r\n100 miljarder kronor under de närmaste fem åren\r\nom inget görs. Nu tvistar de lärde om hur allvarligt\r\ndetta problem egentligen är. En stor del av\r\nunderskottet är konjunkturbetingat, vilket innebär\r\natt det försvinner relativt snabbt vid en\r\nkonjunkturuppgång. Det allvarliga är därför det\r\ns.k. strukturella underskottet, som ingen kan säga\r\nexakt hur stort det är. En god gissning är dock att\r\ndet handlar om 30--40 miljarder kronor.</pre><pre>Som vi kristdemokrater ser saken finns det tre\r\nallvarliga problem med ett stigande\r\nbudgetunderskott.</pre><pre>För det första gäller det de effekter som det kan få\r\npå räntenivån och omvärldens tilltro till den\r\nsvenska ekonomin.</pre><pre>För det andra ockuperar budgetunderskottet\r\nungefär 70--90 miljarder kronor av statsbudgeten i\r\nform av räntor, medel som kunde användas på\r\nandra områden. Därmed betalar statskassan ut\r\nenorma pengar till långivare i Sverige utan\r\nfördelningspolitisk träffsäkerhet. I stället skulle en\r\nstor del av dessa pengar kunna användas till riktade\r\ninsatser för exempelvis pensionärer med liten eller\r\ningen ATP, till vård och omsorg, till handikappade\r\noch till biståndsinsatser för tredje världens\r\nsvältande människor.</pre><pre>För det tredje är ett stort budgetunderskott också\r\nett moraliskt problem, främst på grund av att vi i\r\ndag lånar för att upprätthålla en levnadsstandard\r\noch en konsumtion som våra barn får betala notan\r\nför. Däri ligger det moraliska problemet.</pre><pre>Det är mot den här bakgrunden som vi måste våga\r\nföra en diskussion om statens utgifter, våga fråga\r\noss om vi prioriterar rätt när bostadssubventioner\r\nfår kosta 56 miljarder kronor per år -- för att ta ett\r\nexempel från gårdagens debatt här i kammaren.\r\nVissa partier skriker nej, nej till allting. Problemet\r\när att den svenska ekonomin nu har krympt två år i\r\nrad, vilket inte har hänt sedan 30-talet, och\r\nskattetrycket i Sverige är så högt att det inte finns\r\nnågon möjlighet att klara budgetunderskottet med\r\nskattehöjningar.</pre><pre>Det är därför vi kristdemokrater ställer upp på\r\nbesparingar -- besparingar som är så utformade att\r\nde inte drabbar de långtidssjuka, de arbetslösa, de\r\nhandikappade, människorna i tredje världen och\r\narbetet för en bättre miljö. Det är därför vi\r\nkristdemokrater anser det vara nödvändigt med ett\r\nnytt bostadsfinansieringssystem. Och det är därför\r\nvi kristdemokrater deltar i en regering som vågar se\r\növer de snabbt växande transfereringssystemen.</pre><pre>I reala termer ökade transfereringarna till\r\nhushållen med 54 % mellan 1985 och 1990, exkl.\r\npensionsstöd och arbetsmarknadsstöd. Samtidigt\r\nökade BNP med bara 12,9 %. Alla inser att detta\r\ninte håller i längden. Socialdemokraterna säger\r\ndock bara nej, nej. Och alla intresseorganisationer\r\nsäger stopp, stopp. Men de som på sikt drabbas av\r\ndåliga statsfinanser, de gamla och de svaga\r\nexempelvis, har inga intresseorganisationer med\r\nutredningsresurser och kampanjpengar bakom sig.\r\nAtt våga genomföra förändringar i de snabbt\r\nväxande transfereringssystemen är därför en fråga\r\nom hederlighet gentemot kommande generationer.</pre><pre>En besparing som vi diskuterar är karensdagarna.\r\nJag måste faktiskt få kommentera Bo G. Jenevalls\r\ninlägg. Han säger att karensdagar är dåligt. Det har\r\nman kommit underfund om efter valrörelsen -- då\r\nvar ju tre karensdagar den högsta lyckan på jorden.\r\nNu är t.o.m. två karensdagar dåligt. I stället vill\r\nman ha ett helhetsgrepp som innebär att\r\nersättningen skall sänkas till 67 % under de första\r\n14 sjukdagarna.</pre><pre>Det här inte är ett förslag som regeringen avfärdar\r\ndärför att det kommer från fel håll. Problemet är att\r\nförslaget är dåligt, eftersom långtidssjuka drabbas.\r\nAtt ha två karensdagar kan nog jag, min pappa som\r\när vaktmästare och min syster som är förskollärare\r\nstå ut med. Men om man drabbas av sjukdom under\r\nen längre tid vill man vara säker på att man får ett\r\nfullgott skydd. Det är ett sådant förslag som\r\nregeringen jobbar med och som är ute på remiss\r\njust nu.</pre><pre>Fru talman! Syftet för oss kristdemokrater med den\r\nekonomiska politiken är inte att i första hand\r\nåstadkomma mer pengar i plånboken för den\r\nvanlige svensken, även om det i sig inte är något\r\nnegativt. Det primära, det som driver oss, är den\r\nfasta förvissningen att vi genom att komma till rätta\r\nmed grundläggande problem i den svenska\r\nekonomin kommer att kunna åstadkomma en\r\nbättre vård av och omsorg om våra gamla, större\r\nresurser till miljöarbetet, full sysselsättning, god\r\nutbildning och ett ökat bistånd till tredje världen\r\nsamt mer pengar för åtgärder som syftar till att\r\nskapa en trygg och harmonisk uppväxtmiljö för\r\nvåra barn. För att allt detta skall bli möjligt måste\r\nvi ha ordning på statsfinanserna och ge det\r\nkonkurrensutsatta näringslivet goda villkor när det\r\ngäller att konkurrera och att skapa jobb.</pre><pre>Socialdemokraterna har under senare tid börjat\r\ntala om regeringens ''ofinansierade\r\nskattesänkningar''. Beträffande Allan Larsson är\r\ndet tydligen ett stående inslag i alla sändningar i\r\nradio och TV där han är med. Arne Kjörnsberg\r\nverkar försöka sig på samma teknik här i dag.\r\nTydligen tror man från socialdemokratisk sida att\r\nett felaktigt påstående blir en sanning genom att det\r\nupprepas tillräckligt ofta.</pre><pre>Om vi tittar närmare på dessa saker ser vi att den\r\nstörsta skattesänkning som regeringen hittills har\r\ngenomfört är sänkningen av momsen på mat från 25\r\ntill 18 %. Denna skattesänkning initierades av\r\nSocialdemokraterna före valet och innebar helt\r\nenkelt ett slopande av en tillfälligt höjd moms. Är\r\ndet den åtgärden som är ofinansierad, Arne\r\nKjörnsberg?</pre><pre>När det gäller höjningen av brytpunkten i\r\ninkomstskatteskalan är det fråga om en\r\növerenskommelse mellan Socialdemokraterna och\r\nFolkpartiet. Var den skattesänkningen\r\nofinansierad? Kanske finns det fler saker\r\nbeträffande skattereformen som är ofinansierade.\r\nVar god och redogör för hur det förhåller sig!</pre><pre>Slopandet av omsättningsskatten på aktiehandeln\r\nhar Socialdemokraterna i efterhand ställt upp på,\r\ndvs. efter att själva ha halverat den ett halvår före\r\nvalet. Det kan väl inte vara den skatten som var\r\nofinansierad. Ni har ju själva i efterhand stött den.</pre><pre>Den sänkning av momsen som nu kommer att ske,\r\nnågot som gäller från den 1 januari 1993, är\r\nfinansierad genom det slopade schablonavdraget\r\noch den onödiga karusell som Bo G. Jenevall talade\r\nom men som innehåller både förstärkta\r\nförutsättningar för näringslivet och en god\r\nfördelningspolitik. Den fördelningspolitiken är\r\nneutral för de flesta hushåll. Men om man väger in\r\nde indirekta effekterna på exempelvis\r\nprisutvecklingen och om man tittar på den\r\ndisponibla inkomsten, finner man att alla\r\ninkomstgrupper tjänar på den omläggning som\r\nregeringen genomför. Det finns kalkyler från\r\nfinansdepartementets fördelningspolitiska enhet\r\nsom visar just på detta. Jag överlämnar gärna ett\r\nexemplar till Arne Kjörnsberg om han närmare vill\r\nstudera dessa kalkyler.</pre><pre>Nej, sanningen är den att regeringens\r\nskatteåtgärder både är finansierade och innebär\r\npositiva effekter för ekonomins utvecklingskraft. I\r\nmotsats till vad som gäller för Socialdemokraterna\r\när de dessutom finansierade på ett trovärdigt sätt --\r\nalltså inte med engångsbelopp eller med\r\nluftkalkyler.</pre><pre>Fru talman! I de ekonomiska debatterna talar vi\r\nmycket om ekonomisk tillväxt. Traditionellt har\r\nman försökt förklara den ekonomiska utvecklingen\r\nmed tillgången på arbetskraft och kapital samt den\r\ntekniska utvecklingen. Det har dock blivit allt mer\r\nuppenbart att dessa variabler lämnar stora delar av\r\nutvecklingen oförklarade. Inte minst skillnaden\r\nmellan olika länders utveckling fordrar andra\r\nförklaringar.</pre><pre>Den senaste tidens forskning har därför sökt nya\r\nförklaringar, och en förklaring som växt fram som\r\nhelt central gäller utformningen av samhällets\r\ninstitutioner. Med institutioner menas alla de regler\r\nsom formellt och informellt styr mänskligt\r\nhandlande. De formella reglerna är lagstiftningen.\r\nDe informella reglerna är den etik som präglar vårt\r\nbeteende. Dessa institutioner bildar den ram inom\r\nvilken individer, familjer, företag och myndigheter\r\nverkar. I det samhälle där ekonomin baseras på\r\nhederlighet, personligt ansvarstagande och\r\nhänsynstagande blir transaktionskostnaderna i\r\nekonomin låga, vilket är avgörande för en\r\nlångsiktigt god ekonomisk utveckling. Inte minst\r\n1991 års nobelpristagare, amerikanen Ronald\r\nCoase, har i sin forskning visat på detta. Jag tror\r\nhelt enkelt att den kristna etiken är en god grund\r\nför samhällsbyggandet som innebär låga\r\ntransaktionskostnader och därmed en god\r\nekonomisk tillväxt.</pre><pre>Fotbollshuliganerna har på ett pedagogiskt sätt\r\nvisat hur kostnaderna för att genomföra ett\r\narrangemang skjuter i höjden när det finns olika\r\nuppfattningar om hur vi bör uppträda gentemot\r\nvarandra -- polisbevakningen exempelvis beräknas\r\nnu kosta 100 miljoner kronor. Detsamma gäller de\r\nskattehuliganer som tvingar fram byråkrati,\r\nkontrollapparater och finanspoliser. Vidare\r\nhandlar det om försäljarhuliganer som gör att\r\nkonsumenterna måste gardera sig på ett tids- och\r\nkostnadskrävande sätt, miljöhuliganer som tvingar\r\nfram kontrollmyndigheter, skatter och avgifter,\r\nVD-huliganer som skapar osäkerhet hos anställda,\r\nägare och kreditgivare samt bankhuliganer som\r\nnekar produktiva småföretag krediter på grund av\r\nsina egna spekulationsförluster. Kanske handlar\r\ndet också om politikerhuliganer som ställer till det\r\ngenom olika beslut i riksdagen.</pre><pre>Ett växande problem är därför den allmänna\r\nförsvagning av det etiska medvetandet och av\r\nrättsuppfattningen som sker i vårt samhälle. Vi ser\r\ndet i finanskrascherna, i den ekonomiska\r\nbrottsligheten, i deklarationsfusket, i stölderna på\r\narbetsplatserna och i den ökande bristen på\r\nförtroende för varandra i affärslivet.</pre><pre>En sund marknadsekonomi förutsätter en\r\ngemensam etisk grund. På lång sikt är det kanske\r\nviktigare för den ekonomiska tillväxten hur den\r\netiska grunden i vårt samhälle och hur konsensus\r\nkring denna utvecklas än om löntagarfonderna\r\navvecklas, vilken bolagsskattesats vi har, hur hög\r\ninflationen är, hur snabbt privatiseringarna kan\r\ngenomföras osv. Dessa åtgärder är viktiga. Men det\r\nkanske inte enbart är de som avgör den ekonomiska\r\ntillväxten.</pre><pre>Fru talman! Vad jag vill ha sagt är att den\r\nekonomiska utvecklingen kanske lika mycket beror\r\npå det beslut som kammaren fattade för några\r\ndagar sedan om att skolan skall utgå från den\r\nkristna etiken och den västerländska humanismen\r\nsom på hur exakt finansutskottet formulerar sig i\r\ndet betänkande som vi debatterar här i dag -- ett\r\nbetänkande som jag tycker är så pass bra att jag\r\nyrkar bifall till hemställan i detta samt avslag på\r\nsamtliga reservationer.</pre><pre>Anf. 33  BO G. JENEVALL (nyd) replik:</pre><pre>Fru talman! Stefan Attefall är konsekvent. Han\r\nmåste i varje anförande säga någonting om Ny\r\ndemokrati. Det är trevligt, för då får vi anledning\r\natt bemöta honom.</pre><pre>Vi står givetvis fast vid vårt nya förslag när det\r\ngäller karensdagarna. Stefan Attefall yvdes över att\r\nvi har ändrat oss. Vi kommer att ändra oss många\r\ngånger, därför att vi följer med tiden och förändrar\r\noss med den. När vi får någonting bättre i händerna\r\nän det vi har haft tidigare, använder vi oss av det.</pre><pre>Jag vill för tydlighetens skull ännu en gång\r\nunderstryka att förslaget inte är vårt, men vi tycker\r\natt det är bra. Det är därför vi har tagit upp det.</pre><pre>Det vore roligt att någon gång höra ett förslag från\r\nStefan Attefall om någonting över huvud taget. Jag\r\nhar inte hört något som har tillfört debatten något\r\nbränsle. Välkommen i laget, så att vi får något att\r\ndiskutera!</pre><pre>Anf. 34  STEFAN ATTEFALL (kds) replik:</pre><pre>Fru talman! Det var trevligt att få kommentera\r\nnågot av det Bo G. Jenevall sade. Han har suttit tyst\r\nalltför länge, och jag ville att han skulle få chans att\r\nuttrycka sin uppfattning.</pre><pre>Kontentan är att sänkt ersättning under lång tid för\r\ndem som blir sjuka är ett sämre förslag än\r\nkarensdagar, som i första hand drabbar\r\nkorttidssjuka. Så enkelt är det. Ny demokrati får\r\nlätt chansen att åka omkring och i massmedia säga\r\nnej till tuffa och obekväma besparingsförslag från\r\nregeringen. Men få tar upp en diskussion om vad\r\nNy demokratis alternativ är. Jag tycker att Ny\r\ndemokratis förslag i detta fall är sämre.</pre><pre>Vi har ett förslag från kds om karensdagar. Det har\r\nvi stått för i valrörelsen. Vi föreslog som\r\nminimikrav en karensdag. Men den ekonomiska\r\nutvecklingen har gjort att vi har ställt upp på två\r\nkarensdagar.</pre><pre>Jag gjorde ett försök till en liten föreläsning om\r\netikens betydelse för marknadsekonomin. Det\r\nkanske kan vara tankar som Bo Jenevall kan\r\nfundera över på sin kammare. Sedan kan han\r\nkomma tillbaka i nästa debatt, så kan vi ta en\r\ndiskussion om det också.</pre><pre>Anf. 35  BO G. JENEVALL (nyd) replik:</pre><pre>Fru talman! Vi påstår aldrig att alla delar i de\r\nförslag vi kommer med är bra. Men vi för fram\r\nförslagen, och vi vill ha diskussion. Det är det\r\nförslag är till för. Man skall ta upp dem till debatt.\r\nMan skall ventilera dem, vrida och vända på dem,\r\noch med gemensamma krafter och tankar om\r\nkonsensus kommer man fram till någonting som är\r\nbra.</pre><pre>Jag vill dessutom understryka att det förslag som vi\r\nhar lagt fram ur besparingshänseende t.o.m. är\r\nbättre än regeringens. Det är beräknat till 6,1\r\nmiljarder.</pre><pre>Vi är mottagliga för positiva förändringar, så att vi\r\nkan komma fram till ett bra beslut. Jag vill än en\r\ngång ''pusha'' för konsensus.</pre><pre>Anf. 36  STEFAN ATTEFALL (kds) replik:</pre><pre>Fru talman! Jenevall tyckte att det är bra att Ny\r\ndemokratis förslag tas upp till debatt. Det var precis\r\nvad jag försökte göra. Jag hoppas att han därmed\r\när tacksam mot mig.</pre><pre>För övrigt upplever jag inte att Jenevall har\r\nkommenterat min kritik mot förslaget att sänka\r\nersättningsnivån under så lång tid som två veckor.\r\nDet skulle slå mot de långtidssjuka. Det verkar inte\r\nsom om Jenevall har funderat över det. Jag föreslår\r\nBo G. Jenevall en trevlig sommar, med funderingar\r\növer de aspekterna av hans eget förslag.</pre><pre>Anf. 37  ARNE KJÖRNSBERG (s) replik:</pre><pre>Fru talman! Stefan Attefall citerade tidigare\r\nfinansministern Kjell-Olof Feldt när denne varnade\r\nför arbetslöshetens stålbad. Jag uppfattade att\r\nAttefalls mening är att vi är där nu. Han sade också\r\natt vi socialdemokrater inte har gjort något.</pre><pre>Fru talman! Jag är ledsen att jag måste återupprepa\r\nmig. Jag måste säga ungefär samma saker till\r\nAttefall som jag sade till finansutskottets\r\nordförande. Har Attefall aldrig hört talas om\r\nstabiliseringsavtalet, som dåvarande\r\nfinansministern Allan Larsson lade ner så mycket\r\narbete på att backa upp? Det har lett till 27\r\nmånaders arbetsfred. Det har lett till att vi har de\r\nlägsta löneökningarna i Europa. Det har lett till att\r\nvi nu har en inflationstakt som är betydligt lägre än\r\ngenomsnittet i Europa. Har Attefall aldrig hört\r\ntalas om det?</pre><pre>Har Attefall aldrig hört talas om ecu-anslutningen?\r\nHar Attefall aldrig hört talas om\r\nenergiöverenskommelsen, som Per-Ola Eriksson\r\noch hans parti träffade med finansministerns parti\r\noch mitt parti? Har Attefall aldrig hört talas om\r\nskattereformen? Finansministern var en av\r\nmödrarna till den, tillsammans med dåvarande\r\nfinansministern Kjell-Olof Feldt -- jag antar att han\r\nvar fadern.</pre><pre>Jag är ledsen att behöva återupprepa det, men det\r\när en följd av att ni inte lyssnar.</pre><pre>Sedan säger Attefall att jag gör mig skyldig till\r\npåhopp på er vad gäller\r\narbetslöshetsbekämpningen. Jag tycker att det ni\r\ngör är bra. Jag säger bara att det inte räcker. Då\r\nsäger Attefall att problemet är att det tar tid.</pre><pre>Vi har dammsugit hela landet. Hemma i min\r\nkommun, Borås, finns det flera skolor som behöver\r\nrepareras och renoveras, för att bli bättre för\r\neleverna och för personalen. Ni har slopat det\r\nstimulansbidrag som vi hade för avsikt att ge till\r\nkommunerna under tio år, för att göra sådant. Ni\r\nsäger nej till stimulansbidrag till den kommun som\r\njag kommer ifrån, stimulansbidrag för att man skall\r\nkunna bygga personalbostäder på landets mest\r\nmoderna deponiplats. Nu fick jag sagt det också, en\r\ngång till. Ni säger nej till det. Det är detta vi\r\nkritiserar er för.</pre><pre>Till sist vill jag säga ett par ord om hur den\r\nallmänna momssänkningen finansieras. Alla tjänar\r\npå den, säger herr Attefall. Han var t.o.m. vänlig\r\nnog att erbjuda mig ett exemplar av PM:et\r\nFördelningseffekter av skatteförslag i\r\nkompletteringspropositionen 1992.</pre><pre>Jag har tre exemplar. Dessutom var det jag som\r\nupptäckte att varannan sida fattades, när vi först\r\nfick det i finansutskottet. Jag kan den rapporten.</pre><pre>Anf. 38  STEFAN ATTEFALL (kds) replik:</pre><pre>Fru talman! Arne Kjörnsberg upprepar allt det\r\ngoda som den förra regeringen har gjort. Jag säger\r\nockså att det gjordes mycket bra saker under slutet\r\nav er regeringsperiod -- ja, under hela perioden.\r\nMycket var mindre lyckat, men många saker var\r\nbra. Jag tror också att stabiliseringsavtalet hade en\r\npositiv effekt. Men jag tror att Kjörnsberg något\r\növerdriver effekten av det. Den begynnande\r\nlågkonjunkturen och den kostnadskris som man\r\nupplevde i det svenska näringslivet var nog så\r\nverksamma för att få ner löneökningarna.</pre><pre>Ecu-anslutningen var en eftergift efter många års\r\ntjat från opppositionen om att man skulle vidta den\r\nåtgärden. Energiöverenskommelsen har också vi\r\nstött.</pre><pre>Problemet är bara att de positiva tecken som fanns\r\nunder Allan Larssons första år som finansminister\r\nhar försvunnit. Det ser man när man nu börjar läsa\r\nde ekonomiska motionerna från\r\nSocialdemokraterna. Nu handlar det om nej till\r\nallting, stopp för alla förändringar. Ni vill inte göra\r\nnågonting åt att kostnaderna för de stora\r\ntransfereringssystemen skenar i väg. Det handlar\r\nmånga gånger om populism och skattehöjningar.\r\nMan dammsuger landet efter olika projekt som\r\nskall göras för att skapa jobb. Men det är bara inom\r\nden offentliga sektorn det skall byggas. Vi vet att vi\r\ni första hand måste förstärka det konkurrensutsatta\r\nnäringslivet för att klara välfärden på sikt. Ingen\r\nhar heller anvisat finansieringen av\r\ndriftskostnaderna under extraåren, när man skall\r\ntidigarelägga investeringar.</pre><pre>Kom ihåg en sak, Arne Kjörnsberg. Många av\r\ndessa projekt genomförs. Vi tidigarelägger\r\ninvesteringar i infrastruktur och har lämnat en del\r\nstimulanser till kommuneras upprustning av skolor,\r\nutbildning osv.</pre><pre>Jag skulle vilja att Arne Kjörnsberg använde sin\r\nsista replik till att förklara hur man kan fara fram\r\nmed det ohederliga påståendet att de\r\nskattesänkningar som regeringen genomför är\r\nofinansierade, när bl.a. er egen momssänkning från\r\nvalet 91 finns med i sammanställningen på netto 32\r\nmiljarder.</pre><pre>Anf. 39  ARNE KJÖRNSBERG (s) replik:</pre><pre>Fru talman! Sänkningen av den allmänna momsen\r\nmed tre procentenheter har ni finansierat. Det har\r\nni gjort genom att låta vanliga löntagare få\r\nskattehöjningar genom slopandet av\r\nschablonavdraget. Det har ni fixat, det erkänner\r\njag direkt. Vi har aldrig påstått att det inte var\r\nfinansierat. Men en lång rad av de sänkningar av\r\nskatter på kapitalområdet som ni gör har ni inte\r\nfinansierat.</pre><pre>Jag vill fråga en sak, för jag är litet nyfiken. Vilka\r\när politikens huliganer?</pre><pre>Herr Attefall säger att vi säger nej till allting. Det\r\när populism, skattehöjningar och hela köret. Vad\r\ngäller skattehöjningar säger vi att vi tycker att det\r\när fel, orationellt, orättvist och fel\r\nfördelningspolitik att sänka skatter för förmöget\r\nfolk och höja för vanliga löntagare. Vi står för det,\r\nherr Attefall.</pre><pre>Fru talman! Jag vet att min replikrätt bara gäller\r\nherr Attefall. Men med talmannens tysta\r\nmedgivande vill jag ändå önska mina\r\nmeddebattörer, personalen och alla övriga i\r\nkammaren en trevlig sommar.</pre><pre>Välkomna upp på barrikaderna mina damer och\r\nherrar, för att kämpa mot den stigande\r\narbetslösheten!</pre><pre>Anf. 40  STEFAN ATTEFALL (kds) replik:</pre><pre>Fru talman! Även jag vill önska en trevlig sommar.</pre><pre>Men innan jag släpper Arne Kjörnsberg ut på\r\nsommarlov, vill jag dock be honom ordentligt läsa\r\ndetta PM om de fördelningspolitiska effekterna.\r\nDet visar bl.a. att pensionärer är vinnare i den\r\nskatteomläggning som föreslås i\r\nkompletteringspropositionen. Det är en grupp\r\nmänniskor som behöver förstärkning i sin\r\nkassakista.</pre><pre>Jag noterar också -- kanske Allan Larsson kan\r\nhjälpa till att reda ut den frågan när vi kommer fram\r\ntill hans inlägg i debatten -- att man går ut och säger\r\natt skattesänkningarna är ofinansierade. Den stora\r\nskattesänkningen utgörs av momssänkningen.\r\nDärtill kommer det belopp som följer av\r\nskattereformen och sänkningen av\r\nomsättningsskatten på aktiehandeln, som brutto är\r\nganska stort men som netto är litet. Ni har ställt upp\r\npå detta. Resten utgör små belopp som är\r\nfinansierade. Men ni säger att det är fråga om\r\nofinansierade skattesänkningar. Jag tycker att ni\r\nskall försöka ge besked om hur ni får ihop detta,\r\nalternativt sluta med denna typ av argumentation.</pre><pre>Arne Kjörnsberg hade två repliker att utnyttja,\r\nmen han ville inte svara på den frågan. Men han har\r\nockså sommaren på sig att tänka, och kanske Allan\r\nLarsson kan bidra till att klara ut frågan under\r\ntiden.</pre><pre>Talmannen anmälde att Arne Kjörnsberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 41  Finansminister ANNE WIBBLE\r\n(fp):</pre><pre>Fru talman! Det har varit ett viktigt och\r\nhändelserikt år i Sveriges riksdag. Inte på mycket\r\nlänge har så många betydelsefulla beslut fattats i\r\ndenna kammare.</pre><pre>När regeringen tillträdde i höstas hade vi fått\r\nmandat av väljarna att förnya och förändra Sverige.\r\nVi skulle lägga om den ekonomiska politiken så att\r\ntillväxten kommer tillbaka, så att det blir fler jobb\r\noch så att välfärden stärks och förbättras. Den\r\nverklighet vi mötte var arbetslöshetsbomben. Från\r\n1989 och fram till valet hade över 120 000 jobb\r\nförsvunnit i industrin och ytterligare 50 000\r\npersoner hade varslats under våren och sommaren\r\n1991. Det var resultatet av den tredje vägens\r\npolitik. Ett snabbt stigande budgetunderskott och\r\nväxande problem inom bank- och finansvärlden\r\nhörde också till det som återfanns på\r\nfinansdepartementets i övrigt ganska tomma hyllor.</pre><pre>Vi lovade ett antal saker i valrörelsen och i\r\nregeringsförklaringen. Det har vi också genomfört.\r\nDet tycks förvåna framför allt den\r\nsocialdemokratiska oppositionen att regeringen\r\nhåller vallöften. Jag tycker att det är bra, och jag\r\ntror att det medverkar till att öka tilltron till\r\npolitiker. Det är viktigt för det politiska systemets\r\nframtid.</pre><pre>Vad lovade vi hushållen? Lägre moms på maten --\r\ndet är genomfört. Lägre moms på andra varor och\r\ntjänster -- den sänks nu från 25 % till 22 % nästa år.\r\nDet skall löna sig att arbeta och spara. Det\r\nskattebeslut, som jag hoppas att kammaren skall\r\nfatta om ett par timmar, ger just resultatet att det\r\nlönar sig bättre att arbeta, och det finns redan ett\r\nbeslut om lägre skatt på sparande. Det skall alltså\r\nlöna sig bättre för hushållen att spara. Vi lovade att\r\ndet skall löna sig att satsa på utbildning. Riksdagen\r\nhar på vårt förslag beslutat om en kraftig ökning av\r\nantalet utbildningsplatser, både inom\r\narbetsmarknadspolitiken, gymnasieskolan och\r\nhögskolan.</pre><pre>Vi lovade förbättringar även i kärva tider för det\r\nglömda Sverige. Familjer med handikappade barn\r\nhar redan fått en stor höjning av vårdbidraget -- och\r\nmer kommer. Flyktingpolitiken har blivit mer\r\nhuman, och biståndet till Östeuropa har ökat\r\nkraftigt.</pre><pre>Vi lovade att ge förnyelsen av den offentliga\r\nsektorn en rivstart. Hushållen skulle själva få välja\r\nviktiga sociala tjänster, utan den\r\nsocialdemokratiska förmyndarattityden. Vi\r\nbörjade med att ge alla dagis samma möjligheter,\r\noch har gått vidare med möjligheten för hushållen\r\natt välja skola för barnen och att välja sin egen\r\nhusläkare. I går fattades beslut om att avskaffa en\r\nmassa statliga pekpinnar och onödiga regleringar\r\nför kommunernas verksamhetsområde.</pre><pre>Vi lovade låga prisökningar. De är nu lägre än i\r\nnästan alla andra länder, bara 2 %, och blir lika låga\r\nnästa år. Det är ganska bra.</pre><pre>Vad lovade vi företagen? Småföretagen skulle bli\r\nav med straffskatten på maskiner, byggnader och\r\nvarulager -- den är borta. Generationsskiften skulle\r\nunderlättas, så att småföretagen skulle kunna leva\r\nkvar och slippa säljas till stora företag -- så har\r\nskett, bl.a. genom sänkt arvsskatt. De kollektiva\r\nlöntagarfonderna skulle avskaffas -- de är nu borta.\r\nDe sociala avgifterna för företagen skulle sänkas --\r\nså har skett genom att den allmänna löneskatten\r\nhar tagits bort och de sociala avgifterna sänkts för\r\nföretagen i Norrland. Vi lovade lägre energiskatter\r\nför industrin -- så blir det. Det är viktigt inte minst\r\nför basindustrin i Norrland och längs kusten.</pre><pre>Det allra viktigaste vi lovade gällde jobben. Där\r\nsyns ännu ingen förbättring -- tvärtom dras vi\r\nfortfarande med sviterna av Socialdemokraternas\r\narbetslöshetsbomb. Men grunden har börjat byggas\r\nför att investeringar och jobb skall hamna i Sverige\r\noch inte flytta utomlands. Jag skall återkomma till\r\ndet.</pre><pre>Vi lovade också att satsa hårdare än någon annan\r\nregering på arbetslinjen inom\r\narbetsmarknadspolitiken. AMS har fått stora\r\nresurser, och antalet platser på gymnasier och\r\nhögskolor har ökat. Vi bygger vägar och järnvägar\r\nför att knyta Sverige närmare kontinenten. Just nu\r\npågår 19 stora projekt. Ytterligare 23 stora projekt\r\nligger i startgroparna.</pre><pre>Vi har infört ett helt nytt system med praktikplatser\r\nför ungdomar. Det har Socialdemokraterna gått\r\nemot! Det är helt obegripligt, annat än möjligen\r\nsom bevis för att det fortfarande är LO som styr och\r\ninte det politiska partiet. Vad är det för fel på att ge\r\narbetslösa ungdomar chansen att skaffa sig\r\nyrkeserfarenhet? Jag tycker att det är utmärkt.</pre><pre>Vi lovade sätta stopp för de skenande\r\nutgiftsökningarna i socialförsäkringssystemen. Det\r\nkräver en hel del svåra och tuffa beslut, men det är\r\nnödvändigt för att sanera statens budget och de\r\noffentliga finanserna. Vi kan inte få någon tillväxt\r\noch fart på investeringar och jobb i Sverige om vi\r\nskall ha offentliga utgifter som motsvarar två\r\ntredjedelar av hela produktionen.</pre><pre>Sammantaget har riksdagen sedan i höstas fattat\r\nbeslut om minskade offentliga utgifter på nästan 20\r\nmiljarder kronor, räknat på helår. Lika viktigt som\r\nminskningarna i kronor och ören är att de olika\r\nutgiftssystemen görs om så att det lönar sig bättre\r\natt arbeta och spara än att försöka få ett statligt eller\r\nkommunalt bidrag.</pre><pre>Det är utomordentligt glädjande att riksdagen har\r\ntagit sitt ansvar och fattat dessa tuffa men\r\nnödvändiga beslut. Det visar att även en\r\nminoritetsregering kan skapa parlamentariska\r\nmajoriteter för svåra beslut. Riksdagen har förvisso\r\nändrat i några förslag, men sammantaget är det\r\nmycket mindre än vad den socialdemokratiska\r\nminoritetsregeringen råkade ut för. Det handlar,\r\nsom flera har nämnt tidigare, om blygsamma 26\r\nmilj.kr. i påslag för nästa budgetår.</pre><pre>Detta är beslut som riksdagen har fattat vilket --\r\nframför allt långsiktigt -- kommer att få en\r\navgörande betydelse för Sveriges möjligheter att\r\nfånga de chanser till ökat välstånd som 1990-talet\r\nerbjuder.</pre><pre>Sveriges välstånd är beroende av öppenhet mot\r\nomvärlden. Sedan industrialismens genombrott har\r\nexporten varit motorn i vår tillväxt. Integrationen i\r\nVästeuropa, medlemskapet i EG och övergången\r\ntill marknadsekonomi i de forna\r\nkommunistländerna i Öst- och Centraleuropa\r\nskapar stora nya möjligheter för Sverige.</pre><pre>Förutsättningarna för ökad export, god tillväxt, låg\r\ninflation, lönsamma företag och därmed nya stabila\r\njobb är goda. Men denna positiva utveckling\r\nkommer inte automatiskt. För att den skall bli\r\nverklighet ställs även framöver hårda krav på den\r\nekonomiska politiken. Svensk industri måste vara\r\nväl rustad att möta den nya efterfrågan som följer i\r\nintegrationens och den politiska frigörelsens spår.\r\nEn exportledd tillväxt är det enda som är långsiktigt\r\nhållbart.</pre><pre>Fru talman! Alla kommande beslut är alltså inte\r\nsvåra, i varje fall inte för borgerliga väljare och\r\nriksdagsledamöter. Beslut om\r\nframtidsinvesteringar i utbildning, forskning och\r\ninfrastruktur som stärker tillväxtkraften hör säkert\r\ntill de enklare, och likaså beslut om strategiska\r\nskattesänkningar för mindre och medelstora\r\nföretag. Avregleringar, försäljning av statliga\r\nföretag, skärpt konkurrens är också lätt att försvara\r\noch förklara. Där syns resultaten ganska\r\nomedelbart i form av ökad valfrihet för enskilda\r\nmänniskor och färre monopol för företagen.</pre><pre>Den främsta uppgiften för den ekonomiska\r\npolitiken är att hålla nere prisökningarna och ge\r\nförutsättning för lägre ränta. Det kräver ett antal\r\nting, framför allt ordning och reda i de offentliga\r\nfinanserna. Det kommer att krävas fler tuffa och\r\nsvåra beslut här i riksdagens kammare. Det krävs\r\nuthållighet för att bygga vidare på den grund som\r\nhar lagts genom de beslut som har fattats detta\r\nriksdagsår. Det krävs uthållighet för den långsiktiga\r\nutgiftsstrategin och den successiva minskningen av\r\nde offentliga utgifterna med 30 miljarder kronor\r\nframöver.</pre><pre>Budgetunderskottet uppvägs i dag mer än väl av en\r\nökning av det privata sparandet, men om det\r\nfortsätter att öka kommer det successivt att bli vårt\r\nstörsta problem. Bara räntebetalningarna kommer\r\ndå att ta allt större del av utgifterna i anspråk. Både\r\ni sig själv och genom indirekta effekter som pressar\r\nupp räntan tvingar det oss att ta fram\r\nåtstramningsåtgärder. Därför måste utvecklingen i\r\nde offentliga finanserna vändas så att underskottet\r\nbörjar minska. Det är lika viktigt att detta sker\r\ngenom förändringar på utgiftssidan.</pre><pre>Vi vet vad som händer om den uthållighet som jag\r\nbegär av riksdagen skulle svikta. Då fortsätter\r\nunderskottet att öka, priserna börjar stiga och\r\nräntan börjar stiga. Då blir det inga nya jobb. Det\r\nblir en orättvis och dold fördelningspolitik där\r\ninflation, höga räntor och hög arbetslöshet\r\nomfördelar från den som har litet till den som redan\r\nhar mycket. Det är i praktiken vad\r\nSocialdemokraterna i dag förordar. Jag tycker att\r\ndet är fel. Det är dessutom omoraliskt, eftersom\r\nbördan av stigande underskott skyfflas över på våra\r\nbarn och barnbarn.</pre><pre>Fru talman! Den socialdemokratiska politiken lider\r\nav ytterligare ett antal brister. Den förstör\r\nutvecklingskraften i ekonomin. Ingen kan ju på\r\nallvar tro att lösningen på Sveriges ekonomiska\r\nproblem ligger i ökade skatter, ökade offentliga\r\nutgifter hos stat och kommun, ökade subventioner\r\ntill byggande och mer aktie- och fastighetsköp av\r\nkollektiva fonder. Ändå är det vad\r\nSocialdemokraterna föreslår. Skatterna skall enligt\r\ndem höjas med 14 miljarder kronor för framför allt\r\nsmåföretagare och andra delar av näringslivet. Det\r\när en repris av en politik som redan visat sig inte\r\nfungera.</pre><pre>Jag tycker att två effekter är särskilt allvarliga. En\r\nsådan politik som Socialdemokraterna förordar\r\nskadar produktion och investeringar i Sverige. Då\r\nförsvinner jobben till utlandet, och kvar i Sverige\r\nblir mer arbetslöshet. Nu finns en begynnande\r\ntilltro till Sverige som företagarland. Balansen i\r\ninvesteringar är till Sveriges fördel. Det är viktigt\r\natt det fortsätter. Det skulle den\r\nsocialdemokratiska politiken förstöra.</pre><pre>Den andra effekt av det socialdemokratiska\r\nförslaget som jag tycker är särskilt allvarlig gäller\r\nvälfärdspolitiken. Den kräver nämligen en stark\r\nekonomisk bas. Det är bara en ekonomi som växer\r\nsom ger de skatteinkomster som välfärdspolitiken\r\när beroende av.</pre><pre>Jag gillar välfärdspolitik. Jag gillar dagis, hemtjänst\r\noch sjukvård. Jag gillar den trygghet och rättvisa\r\nsom välfärdspolitiken ger oss. Basen för\r\nvälfärdspolitiken är den ekonomiska tillväxten.\r\nHoten mot den sociala tryggheten kommer inte alls\r\nfrån EG eller någan annanstans. De kommer från\r\nen försvagad ekonomisk utveckling i Sverige och\r\nutebliven tillväxt. Det är därför jag gillar\r\nekonomisk tillväxt. Det är det enda som kan\r\nförbättra och stärka den sociala tryggheten för\r\nmedborgarna i Sverige.</pre><pre>Omvandlingen av svensk ekonomi från\r\nstagnationsekonomi modell s till tillväxtekonomi,\r\noch från höginflationsekonomi modell s till\r\nlåginflationsekonomi, är ganska mödosam. Det tar\r\ntid att rätta till den tredje vägens felsteg och\r\nförsummelser. Det finns inga genvägar. Det skulle\r\nju vara jätteskönt om det fanns genvägar, men man\r\nmåste ändå se sanningen i vitögat. Det finns inga\r\ngenvägar. Det positiva är att vi börjar se tecken på\r\natt regeringens politik ger resultat i form av ett\r\nantal viktiga trendbrott. Jag vill peka på några\r\nsådana.</pre><pre>Inflationen har pressats ner. Den är nu lägre än i\r\nvåra viktigaste konkurrentländer, och den\r\nförväntas förbli låg, vilket är minst lika viktigt.\r\nProduktiviteten ökar mycket kraftigt i det svenska\r\nnäringslivet och lönekostnadsökningarna är låga.\r\nDet betyder att Sverige börjar bli ett\r\nkonkurrenskraftigt land igen. I själva verket är det\r\nså att företagens konkurrenssituation nu förbättras\r\nmed totalt nästan 9 % i år och nästa år. Det är första\r\ngången på mycket länge som Sverige åstadkommer\r\nen anpassning av kostnadsläget utan att rubba\r\nväxelkursen.</pre><pre>Vi får nu rapporter om att våra exportföretag\r\nbörjar ta hem order från utlandet. Exporten till EG\r\nhar redan ökat, visserligen inte med så många\r\nprocent, men ändå med ca 2 % jämfört med för ett\r\når sedan.</pre><pre>Tilltron till Sverige som företagarnation börjar\r\nåtervända, som jag nämnde. Strömmen av\r\ninvesteringar, som förut gick ensidigt ut från\r\nSverige, går nu alltmer in till oss. Det kommer att\r\nge jobb. Det är det enda som kommer att ge jobb.</pre><pre>Allt detta är bra. Det visar att politiken är riktig och\r\natt den fungerar. Men jag måste understryka: för\r\natt sundhetstecknen i ekonomin skall bli bestående\r\nkrävs det uthållighet i den ekonomiska politiken.</pre><pre>Jag tänker hålla fast vid de långsiktiga målen för\r\nden ekonomiska politiken, dvs. låg inflation, ökad\r\ntillväxt, lönsamma företag och nya jobb. För\r\nSocialdemokraterna existerar bara det korta\r\nperspektivet. Men det finns som sagt inga genvägar.\r\nDet finns inga snabba klipp i den ekonomiska\r\npolitiken.</pre><pre>Det var i själva verket 1980-talets\r\nsocialdemokratiska politik som gav de snabba\r\nklippen, men de kom i finansvärlden och på\r\nfastighetsmarknaden. Det var det hårda kapitalets\r\ndecennium. Spekulation i stigande fastighetsvärden\r\noch hög inflation lönade sig bra mycket bättre än\r\nföretagande, arbete och utbildning.</pre><pre>Nu är det hårda kapitalets tid förbi. På 1990-talet\r\nskall vi satsa på det mjuka kapitalet -- människor,\r\nkreativitet, utbildning och företagande. Det är att\r\nsläppa fram och stimulera den skaparkraft som\r\nfinns hos alla enskilda människor. Det är det enda\r\nsätt på vilket man skapar en uthållig ekonomisk\r\ntillväxt och en växande social trygghet för\r\nmedborgarna.</pre><pre>Fru talman! Det är mycket glädjande att\r\nfinansutskottets majoritet föreslår bifall till\r\nregeringens politik.</pre><pre>Anf. 42  LARS-OVE HAGBERG (v) replik:</pre><pre>Fru talman! Jag är fortfarande nyfiken efter det att\r\nalla från utskottet, och nu också finansministern,\r\nhar talat om att arbetslösheten inte får vara ett\r\nmedel i den ekonomiska politiken. Vi har ju\r\ndiskuterat det litet grand här, men jag får\r\negentligen fortfarande inte något svar. Det fick jag\r\ninte i går heller när det gällde kommunerna.</pre><pre>Resursanvändningen i de sektorer som är skyddade\r\nfrån utländsk konkurrens skall hållas tillbaka till\r\nförmån för den konkurrensutsatta delen av\r\nekonomin. Regeringen och alla andra säger att\r\nantalet jobb i den konkurrensutsatta delen kommer\r\natt minska. Varför skall man då förhindra tillväxten\r\ni dessa sektorer och skapa arbetslöshet? Det\r\nföreligger knappast någon konkurrens om\r\narbetskraften. Man säger att arbetslösheten inte är\r\nnågot medel, men blir inte det konsekvensen av den\r\nförda politiken?</pre><pre>Om regeringen skulle vara ärlig, skulle den då inte\r\nsäga rent ut att man i och för sig gillar full\r\nsysselsättning, men först måste vi ha en rejäl\r\narbetslöshet? Människor känner ju, att problemen\r\nkommer och att regeringen inte vill göra något åt\r\ndem.</pre><pre>I morgon kommer jag att röra mig bland människor\r\nvilkas lön som ligger i inkomstlägen som bara är\r\nhälften av vad vi här har. I min omgivning i morgon\r\ntjänar människor på sin höjd 148 000 kr. om de\r\narbetar bra. Efter skatt får man kvar 99 900 kr., och\r\nefter att ha betalt hyra, mat och kostnader för bil\r\nkanske man har en tusenlapp kvar till semester och\r\nalla andra omkostnader. Finansministern har ju vid\r\nett flertal tillfällen uttalat sig för att man skall spara\r\noch ha en årslön på banken. Jag får säkert frågan\r\nhur man skall kunna få sin årslön på bank. Man\r\nkommer att säga att den här gamle\r\nriksdagsledamoten nog kan få sin årslön på bank --\r\nhan har väl lagt undan en del. Men man kommer\r\nsäkert att fråga mig: Hur skall det här kunna ske för\r\noss?</pre><pre>För att vara riktigt säker på att ge rätt svar vill jag\r\nfråga finansministern hur de skall göra, med en\r\nårslön på 148 000 kr. Efter att ha betalat sina\r\nutgifter har de kanske en tusenlapp kvar till\r\nsemester, kläder osv. Det är verkligheten för\r\nvanliga arbetare. Det vore intressant att se om jag\r\nkan övertyga dem genom att använda\r\nfinansministerns svar på den här punkten.</pre><pre>Anf. 43  Finansminister ANNE WIBBLE\r\n(fp):</pre><pre>Fru talman! Lars-Ove Hagberg och jag har\r\npraktiskt taget aldrig samma uppfattning om den\r\nekonomiska politiken. Det är kanske inte så\r\negendomligt att Folkpartiet liberalerna och\r\nVänsterpartiet har, krasst uttryckt, ganska olika\r\nsynsätt när det gäller marknader, privat\r\nföretagande och sådant.</pre><pre>Jag kan bara konstatera att ett framträdande inslag\r\ni de konkreta förslag som Vänsterpartiet har lagt\r\nfram på det ekonomiska området -- mer så hos\r\nVänsterpartiet än hos Socialdemokraterna -- är ett\r\nbetydande antal skattehöjningar, som skulle få som\r\ndirekt effekt att driva ut investeringar från Sverige.\r\nKvar skulle bli mer av arbetslöshet. Jag tycker att\r\ndet är jättedåligt. Jag kan bara konstatera att Lars-\r\nOve Hagberg måste göra någon annan sorts analys.</pre><pre>Just nu har vi lyckats vända denna ström. Svenska\r\nföretag investerar nu utomlands ungefär 27\r\nmiljarder kronor, och in till Sverige kommer\r\ninvesteringar för 29 miljarder kronor. Jag tror att\r\ndet senast var 1969 som vi hade en sådan positiv\r\nbalans i direktinvesteringarna. Den är faktiskt\r\nmycket bra, men den skulle förstöras helt med\r\nLars-Ove Hagbergs politik.</pre><pre>Jag är glad för att få frågan om sparandet. Jag tar\r\nnämligen varje tillfälle i akt att tala om hur oerhört\r\ncentralt det är för enskilda människor att ha en liten\r\nsparad slant på banken, i aktier, i sitt eget hus eller\r\npå något annat sätt -- men banksparande är det\r\nvanligaste.</pre><pre>Självfallet kan inte alla omedelbart få ihop en\r\nårslön eller någon annan stor summa, men om man\r\naldrig börjar, får man aldrig ihop ens ett mindre\r\nsparbelopp. Det är faktiskt en oerhörd trygghet för\r\nenskilda människor att ha tillgång till en egen\r\nsparad slant och att vara litet mindre beroende av\r\nbeslut i denna kammare, beslut hos arbetsgivare\r\neller beslut hos offentliga myndigheter eller på\r\nannat sätt. Jag tycker -- säkert i motsats till Lars-\r\nOve Hagberg -- att det skänker en betydande ökad\r\nsjälvkänsla och självständighet, som jag tror är\r\npositiv för enskilda individer och som medverkar\r\ntill att göra människor mera stolta över sin egen\r\nförmåga och sin egen kapacitet. Det tycker jag är\r\nbra.</pre><pre>Anf. 44  LARS-OVE HAGBERG (v) replik:</pre><pre>Fru talman! Frågan om arbetslösheten får jag\r\negentligen inget svar på. Vad gäller sparandet kan\r\njag konstatera att de som ligger i sådana här\r\ninkomstlägen får ta mycket lång tid på sig. När de\r\nser att andra har större möjligheter att få ihop en\r\nårslön, frågar de sig naturligtvis varför det skall\r\nvara så orättvist. Mot bakgrund av denna orättvisa\r\nkommer kompensationskraven, och så har vi\r\ninflationsspiralen i gång igen.</pre><pre>Jag tycker att det är utmanande att säga att man\r\nskall ha minst en årslön på banken samtidigt som\r\nmånga i vårt samhälle aldrig kan drömma om att\r\nspara ihop en årslön. Egentligen är denna sneda\r\nfördelning grunden till den inflationsspiral som vi\r\nhar.</pre><pre>Beträffande analysen om jobben vill jag säga att det\r\när betydligt överdrivet att gynna kapitalisterna, och\r\ndet är det ni gör. Ni gynnar egentligen inte i någon\r\nstörre grad produktionen med sänkta\r\narbetsgivaravgifter, utan det är kapitalisterna som\r\nni gynnar och satsar på när det gäller att sätta fart\r\npå produktionen. Jag vill gynna mer av kunskap\r\noch inflytande i verksamheten och få fart på\r\ninvesteringarna för att få till stånd en bra\r\nverksamhet i praktiken.</pre><pre>Så bara en fråga om vad karensdagarna skall\r\nåstadkomma. Är de tillväxtbefrämjade? Jag menar\r\natt de är samma andas barn. Ökar man\r\narbetstillfredsställelsen genom införande av\r\nkarensdagar?</pre><pre>Är inte budskapet, fru finansminister, egentligen\r\ndet rakt motsatta, mot tillväxt? Hur skall de\r\nmedarbetare som man har i företagen känna någon\r\nstörre glädje av att hotas av karensdagar?</pre><pre>Det går an att snuva sig fram som riksdagsledamot\r\neller som byråkrat, men jag vet att om den som är\r\nsnuvig där jag kommer att hamna, måste stanna\r\nhemma. Den personen har ingen möjlighet att\r\narbeta, för det orkar han inte. Det är sådana\r\nmänniskor som kommer att drabbas av detta. Det\r\ngäller i högsta grad en åtgärd som inte befrämjar\r\ntillväxt i samhället.</pre><pre>Fru talman! Detta är min sista replik. Jag vill tacka\r\nför alla vänliga ord i dag och för alla vänliga små\r\nbrev som har kommit. Jag begärde inte replik efter\r\nTobissons anförande tidigare, och jag fick då en\r\nliten lapp. Efter det att jag senare hade läst den\r\ntänkte jag att det kanske var bra att jag inte begärde\r\nnågon replik.</pre><pre>Anf. 45  Finansminister ANNE WIBBLE\r\n(fp):</pre><pre>Fru talman! Låt mig till Lars-Ove Hagberg säga att\r\njag mycket väl förstår att många upplever det som\r\norealistiskt att kunna få ihop en hel årslön i sparade\r\nslantar. Det är ett resultat av många decenniers\r\nsocialdemokratiskt förord för kollektivt sparande.\r\nIndividerna skulle inte ha några egna tillgångar,\r\nutan det skulle skötas av stat och kommun.</pre><pre>Att ändra på detta kommer självfallet att ta mycket\r\nlång tid. Vad jag tycker är angeläget och vad jag\r\ngläder mig åt att få göra är att propagera för att\r\nbörja även i liten skala. Då får man den ökade\r\nindividuella trygghet som en liten sparad slant\r\nskänker.</pre><pre>Jag förstår också att Lars-Ove Hagberg och jag har\r\nolika åsikter om företagare. Det är alldeles riktigt\r\natt många av de förslag som regeringen har lagt\r\nfram och som riksdagen har beslutat om gäller just\r\nbättre möjligheter för företagare, alltså personerna\r\nsom driver företag. Det är de enskilda personerna,\r\ninte bolag i någon konstig juridisk konstruktion,\r\nsom producerar investeringar och ger jobb, utan de\r\nenskilda företagarna. Det är de som måste ha\r\nvettiga villkor för att öka produktion och\r\ninvesteringar i Sverige. Det är också det som nu\r\nbörjar synas så smått -- det syns inte några stora\r\nljuspunkter ännu.</pre><pre>Slutligen några ord om sjukförsäkringen och\r\nkarensdagarna. Det finns två effekter av dessa.\r\nBåde Folkpartiet liberalerna och andra borgerliga\r\npartier lovade i valrörelsen att vi skulle få bukt med\r\nde skenande utgifterna i socialförsäkringssystemen.\r\nDe förstör möjligheterna att föra en bra\r\nfinanspolitik, som i slutänden ökar enskilda\r\nmänniskors välfärd.</pre><pre>Det finns alltså två positiva effekter av det förslag\r\nom karensdagar som nu är ute på remiss. Den ena\r\nhandlar om betydande minskningar i kronor och\r\nören av de offentliga utgifterna. Den andra handlar\r\nom de regelförändringar som medverkar till detta.</pre><pre>Enligt regeln om självrisk får var och en av oss\r\nbetala en litet ökad självrisk. Jag tycker själv att det\r\när en oerhört mycket mera tilltalande lösning, som\r\njag dessutom tror är fullt acceptabel för många\r\nmänniskor, än att sänka ersättningen för den som\r\nt.ex. råkar bryta benet och måste vara borta från\r\njobbet kanske i många veckor.</pre><pre>Det här förslaget berörande\r\nsjukförsäkringssystemet är ett viktigt inslag i en\r\npolitik som sammantaget är nödvändig för att få\r\nbukt med de problem som 80-talets hårda\r\nkapitalbetoning med fastighetsvärdeökningar och\r\nsnabb inflation skapade.</pre><pre>Anf. 46  BO G. JENEVALL (nyd) replik:</pre><pre>Fru talman! Jag ställde tidigare i mitt anförande\r\nnågra frågor till finansministern. Jag skulle vilja ha\r\nen reaktion på åtminstone en fråga, nämligen den\r\nom finansministerns syn på det långsiktiga\r\nbudgetunderskottet mot bakgrund av den s.k. LK-\r\nkalkylen.</pre><pre>Anf. 47  Finansminister ANNE WIBBLE\r\n(fp):</pre><pre>Fru talman! Jag kommer ihåg att Bo G. Jenevall\r\nfrågade just om detta, eller rättare sagt\r\nkonstaterade -- vilket jag tycker är riktigt -- att de\r\nlångsiktiga konsekvenskalkyler som är beskrivna i\r\nkompletteringspropositionen kräver fortsatt arbete\r\nmed att minska statens och kommunernas utgifter.\r\nDet är en alldeles korrekt iakttagelse, och det är\r\nockså den iakttagelse som inte oväntat rgeringen\r\nhar gjort och som fyller ett stort antal sidor i\r\nkompletteringspropositionen -- hur vi skall\r\nbemästra detta problem. Om vi inte bemästrar\r\nproblemet så kommer det, befarar jag, att växa oss\r\növer huvudet. Därför är ett oerhört viktigt inslag i\r\npolitikens totalbild att vända utvecklingen av de\r\noffentliga finanserna, så att underskotten börjar\r\nminska.</pre><pre>Till den ändan har regeringen föreslagit att\r\nriksdagen ställer sig bakom en långsiktig\r\nutgiftsstrategi, vilket finansutskottets majoritet nu\r\nföreslår att man skall göra. Den går ut på att\r\nsuccessivt reducera de offentliga utgifterna under\r\nde närmaste åren med drygt 30 miljarder kronor.</pre><pre>Det kan synas vara ganska svåra och tuffa beslut\r\nsom väntar i denna kammare, och jag skall inte\r\nsticka under stol med att det kommer att vara det.\r\nMen jag har både förhoppning om och tilltro till att\r\nkammaren kommer att klara detta, för det är det\r\nenda sätt på vilket man kan lösa det för oss alla\r\ngemensamma problemet, nämligen jobben. Jobben\r\noch den sociala tryggheten kräver att vi kan fatta de\r\nsvåra besluten. Det kommer också att ge belöning i\r\nform av flera jobb och bättre social trygghet.</pre><pre>Anf. 48  BO G. JENEVALL (nyd) replik:</pre><pre>Fru talman! Detta understryker ytterligare att man\r\nbehöver gå ännu hårdare fram än vad regeringen\r\nhar indikerat. Och jag vill än en gång sända ut\r\nsignalen att vi är beredda att ta ännu hårdare tag,\r\nför vi måste komma till rätta med\r\nbudgetunderskottet.</pre><pre>Jag vill också påminna om att vi kunde vara litet\r\nmer pragmatiska när det gäller att få en del\r\narbetslösa ut i arbetslivet. Vi vill gärna fortsätta den\r\ndiskussionen.</pre><pre>Anf. 49  Finansminister ANNE WIBBLE\r\n(fp):</pre><pre>Fru talman! Jag har självfallet ingenting emot att\r\ndiskutera förslag, från vilket parti de än kommer.\r\nOm man ser tillbaka på den majoritet som finns för\r\nett stort antal beslut, så framgår det också att\r\nregeringspartierna ibland har fått stöd t.o.m. från\r\nsocialdemokrater, vid något enstaka tillfälle från\r\nVänsterpartiet och vid ett antal tillfällen från Ny\r\ndemokrati.</pre><pre>Problemet med innehållet i Bo Jenevalls uttalanden\r\nnyligen är ju att i de motioner som är framlagda är\r\nförslagen om minskade utgifter, om jag skall\r\nuttrycka mig försiktigt, inte möjliga att genomföra\r\ndärför att det är liksom lösliga hugskott. Så lätt kan\r\nman inte ta på de behov av utgiftsminskningar\r\nsom -- vilket Bo Jenevall tydligen håller med om --\r\nfinns.</pre><pre>Jag ser fram mot att få litet mer genomarbetade\r\nsynpunkter -- och möjligen också att man faktiskt\r\näven från Ny demokratis sida skall vara beredd att\r\nhålla fast vid saker och ting som man vid något\r\ntillfälle påstår.</pre><pre>Förste vice talmannen anmälde att Bo G. Jenevall\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 50  ALLAN LARSSON (s):</pre><pre>Herr talman! Nu har sex borgerliga talare försökt\r\nförklara och försvara ''den enda vägens'' politik.\r\nMen ju fler talare, ju fler anföranden och ju fler\r\nrepliker vi har hört, desto tydligare blir det att de\r\nmånga rivstarterna, nystarterna och omstarterna\r\nutefter ''den enda vägen'' har lett in regeringen i en\r\nåtervändsgränd. Jag hoppas att sommaren ska ge er\r\ntid och kraft att tänka om, tänka nytt och tänka\r\nframåt.</pre><pre>Parlamentariskt befinner ni er i en återvändsgränd.</pre><pre>Hur känns det, Anne Wibble och andra\r\nfolkpartister, att sitta i Ian Wachtmeisters\r\nriksdagssoffa? Det är inte lika lätt att resa sig ur den\r\nsoffan som det var för Bengt Westerberg att resa sig\r\nur TV-soffan på valnatten! Ni måste bestämma er\r\nför om ni skall fortsätta att bedriva högerpolitik och\r\nvara beroende av Ny demokrati eller om ni skall\r\nspränga blockpolitikens bojor och försöka\r\nåstadkomma breda samlande lösningar.</pre><pre>Sverige mår inte väl av blockpolitik. Det är dags att\r\nni börjar tänka om, tänka nytt och tänka framåt!</pre><pre>Den ekonomiska politik som den borgerliga\r\nmajoriteten drivit igenom här i riksdagen har lovat\r\ntillväxt och nya jobb.</pre><pre>Men i verkligheten leder er politik till motsatsen.\r\nRegeringen har tvingats att räkna ner tillväxten och\r\nräkna upp arbetslösheten. Det blir mindre resurser\r\noch fler arbetslösa. Nästa år, efter två år av\r\nrivstarter, ligger Sverige sist i tillväxtligan. T.o.m.\r\nFinland med alla sina problem räknar med en\r\ntillväxt som är tre gånger så snabb som Sveriges. Ni\r\nhar tvingats räkna upp arbetslösheten med över 50\r\n000 personer som en direkt följd av era åtgärder.</pre><pre>Ni säger att ni skär ner på all inhemsk aktivitet för\r\natt exportindustrin skall växa. Vi är överens om att\r\nexportindustrin ska få utrymme att växa, finansiellt\r\noch realt. Vi skall ha en exportledd tillväxt. Men\r\nkom ihåg att praktiskt taget vartenda exportföretag\r\ni det här landet är beroende av att det finns\r\navsättningsmöjligheter på hemmamarknaden. Tro\r\ninte att ni stärker exportindustrin genom att strypa\r\ndessa företags hemmamarknad.</pre><pre>Sverige är nu det enda land som har en regering\r\nsom försöker sänka aktiviteten i en redan svag\r\nkonjunktur. Ni är nu beredda att satsa 30 miljarder\r\nkronor på kontantstöd vid arbetslöshet. Men ni\r\nvägrar att gå med på aktiva åtgärder som kan sänka\r\narbetslösheten. Hur hög måste arbetslösheten bli\r\nför att er ekonomiska politik skall börja fungera?</pre><pre>Ni säger att ni satsar på arbetslinjen. Men\r\nsanningen är ju att ni överger arbetslinjen, att vi\r\nriskerar att hamna i den europeiska utvecklingen,\r\nsom Calmfors och andra ekonomer varnar för --\r\nvilken olycka det är om man låter arbetslösheten gå\r\nupp på det sättet.</pre><pre>Ni gör gällande att vi inte har råd att arbeta. Det är\r\nverkligen hög tid för den borgerliga majoriteten att\r\ntänka om, tänka nytt och tänka framåt.</pre><pre>Vi har redovisat ett alternativ till regeringens\r\narbetslöshetspolitik. Vi har visat hur man med\r\ninvesteringar, utbildning och arbete kan hävda\r\narbetslinjen. Vi vill ge ungdomar riktiga arbeten\r\noch en lön att leva på.</pre><pre>Vi säger: Sverige har råd att arbeta, men vi har inte\r\nråd med arbetslöshet.</pre><pre>Herr talman! Sverige är ett av de få länder som\r\nuppfyller EG:s stränga stabiliseringsvillkor. Men\r\nmed den politik som den borgerliga regeringen nu\r\nbedriver är Sverige på väg mot en statsfinansiell\r\nkris, och Sverige kommer inte längre att uppfylla\r\ndessa villkor.</pre><pre>Regeringen för nu i rask takt Sverige ut i ''Tobissons\r\nträsk''. Det är moderaternas store strateg och\r\ntänkare som har lurat in er andra på denna väg.</pre><pre>''Först sänker vi skatterna, sedan får vi se var vi\r\nskall spara'', sade Lars Tobisson förra våren. Och i\r\nvalrörelsen lovade ni både reformer och\r\nskattesänkningar. Det är denna lättsinniga hållning\r\nsom förklarar det som nu händer. Finansminister\r\nAnne Wibble har inte orkat stå emot de moderata\r\nkravmaskinerna, när de bit för bit malt ner\r\nstatsfinanserna genom stora ofinansierade\r\nskattesänkningar och höjda försvarsutgifter.</pre><pre>Ni har gjort just det som Bengt Westerberg en gång\r\ni sina klarsynta stunder varnade för. Ni har lierat er\r\nmed särintressen och slagit stora svarta hål i\r\nfinansieringen av skattereformen.</pre><pre>Ni lånar till skattesänkningar till de välbeställda,\r\noch ni låter löntagarna betala. De får betala två\r\ngånger. Först ränta på lånen, och sedan skall lånen\r\nså småningom betalas tillbaka.</pre><pre>Det vi nu kan se framför oss påminner med\r\nförfärande tydlighet om vad ni gjorde under de\r\nborgerliga åren i slutet av 70-talet. Anne Wibble är\r\npå väg att bli 90-talets Ingemar Mundebo.</pre><pre>Det behövs besparingar, men det behövs framför\r\nallt arbete och tillväxt för att klara upp den\r\nstatsfinansiella situation som vi nu kan se framför\r\noss. Vi har redovisat vårt alternativ, som ger\r\ninvesteringar, bättre tillväxt och bättre offentliga\r\nfinanser.</pre><pre>Min fråga till finansministern blir därför: Skall ni\r\nfortsätta på Tobissons linje, eller skall ni frigöra er\r\noch lägga om kursen?</pre><pre>Hur länge skall Folkpartiet och Centern fortsätta\r\natt expediera Moderaternas politik och bli\r\nansvariga för ''Tobissons träsk''? Det är hög tid att\r\nni tänker om, tänker nytt och tänker framåt!</pre><pre>Runt om i världen befinner sig många banker i\r\ndåligt skick. Det gäller Norge och Finland, och det\r\ngäller Storbritannien och Canada. Det gäller USA,\r\noch nu också Japan. Finanskrisen är internationell.\r\nDet visar på allvaret i det som nu sker.</pre><pre>De stora förlusterna ger anledning till en ordentlig\r\nsjälvprövning i bankvärlden. Men det krävs också\r\npolitiska ingripanden för att trygga banksystemet.\r\nSå har fallet varit i Norge. Så har det varit i Finland,\r\noch så är det också i Sverige.</pre><pre>De förslag som regeringen har lagt fram när det\r\ngällt Nordbanken och när det gäller Sparbankerna\r\nhar vi socialdemokrater i allt väsentligt stött. Vi\r\ntycker att åtgärderna har varit riktiga, och vi tycker\r\nockså att hanteringen och kontakterna med\r\noppositionen har varit korrekt. Vi anser också att\r\ndet är viktigt att vi här i riksdagen kan hantera\r\nbankernas problem på ett sådant sätt att\r\nomvärldens tilltro till vårt finansiella system kan\r\nhävdas.</pre><pre>Vad kommer då härnäst? Det är lätt att se att\r\nproblemen inte är över. Vi har handlingsberedskap.\r\nMen har regeringen det?</pre><pre>Med den bild som nu avtecknar sig framöver i\r\nbankvärlden är det orimligt att regeringen vidtar en\r\nrad åtgärder som ytterligare underminerar\r\nfastighetsmarknad och finansmarknad.</pre><pre>Ni har nu bestämt er för att realisera statliga\r\nfastigheter för 20 miljarder kronor. Detta måste\r\nvara den sämsta tänkbara åtgärden vid den sämsta\r\ntänkbara tidpunkten. Hur kan ni hålla på med\r\nsådant? Ni har bestämt er för att dra in 10 miljarder\r\nkronor per år av riskkapital till statsbudgeten\r\ngenom att sälja ut statliga företag, när det kapitalet\r\nverkligen skulle behövas i näringslivet och\r\nbankerna. Förstår ni vad ni håller på med? Läser ni\r\ninte kritiken i affärstidskrifterna? Ni har också\r\nbestämt er för att höja boendekostnaderna för\r\nvillor och bostadsrätter. Därmed sänker ni värdet\r\npå dessa tillgångar och förstärker krisen på\r\nfastighetsmarknaden.</pre><pre>Så här kan ni inte hålla på!</pre><pre>Vi har lagt fram ett samlat program med åtgärder\r\nför att motverka finanskrisens negativa effekter.\r\nDär finns goda uppslag för konstruktiva\r\ndiskussioner och insatser. Det är hög tid att ni på\r\nden borgerliga sidan börjar tänka om, tänka nytt\r\noch tänka framåt!</pre><pre>Herr talman! Jag vill ta upp ytterligare en viktig\r\nframtidsfråga, nämligen lönebildningen.</pre><pre>I söndags konstaterade Dagens Nyheter att\r\nstabiliseringsavtalet är en succé. Det är ett\r\nvälförtjänt erkännande till Rehnberggruppen och\r\ntill alla förhandlare på båda sidor. Under 27\r\nmånader med allmän arbetsfred kan vi genomföra\r\nen snabb nedväxling från inflationslöner till\r\nreallöner.</pre><pre>''Avtalet har bidragit till att inflationen är nere på 2\r\nprocent och att företagens konkurrenskraft har\r\nförstärkts markant. Det kan hamna i\r\nhistorieböckerna'', skriver DN.</pre><pre>Detta avtal, som vi då och då har diskuterat de\r\nsenaste åren här i riksdagen, har verkligen inte\r\nbemötts särskilt positivt från moderater och\r\nfolkpartister. Det var ett väldigt gnölande om detta\r\nnär vi arbetade med avtalet. Då dömde ni ut det.\r\nNu ser vi de gynnsamma effekterna av det.</pre><pre>I höst börjar parterna på arbetsmarknaden sina\r\nförberedelser inför de avtal som skall komma efter\r\nstabiliseringsavtalet. Med de låga\r\ninflationsförväntningar som nu råder borde det\r\nvara möjligt att få till stånd en konstruktiv\r\nfortsättning.</pre><pre>Men då måste regeringen avstå från att kasta grus i\r\nmaskineriet. Ni delar ut guldkantade förmåner till\r\ndem som har det allra bäst, och ni trär tagelskjortan\r\npå vanligt folk. Den sortens fördelningpolitik är\r\ndestruktiv. Den tvingar fram en rad\r\nkompensationskrav, vilka kan bli en krutdurk i den\r\nkommande avtalsrörselsen.</pre><pre>Det är hög tid att regeringen lägger om kursen. Tro\r\ninte att ni kan styra Sverige genom konfrontation\r\nmed löntagarna!</pre><pre>Skall vi kunna bevara det som vi nu uppnår med\r\nstabiliseringsavtalet, måste regeringen ta sig ut ur\r\nåtervändsgränden, tänka om, tänka nytt och tänka\r\nframåt.</pre><pre>Vi socialdemokrater hävdar att den ekonomiska\r\npolitiken måste vara både rationell och rättvis.</pre><pre>Vi hävdar att det går att pressa ned arbetslösheten\r\noch att det är nödvändigt att göra det om vi skall\r\nundvika social utslagning och en bestående\r\nförsvagning av de offentliga finanserna, med höga\r\nräntor som följd. Sverige har råd att arbeta, men vi\r\nhar inte råd med arbetslöshet.</pre><pre>Vi hävdar att det går att skapa tillväxt och nya\r\nresurser genom att ta till vara ledig kapacitet i\r\nnäringslivet genom en målmedveten satsning på\r\ninvesteringar och på utbildning som stärker vår\r\nekonomi.</pre><pre>Vi hävdar att det går att skapa ekonomiska\r\nframsteg utan att skapa nya klyftor och orättvisor.\r\nDet är tvärtom så, att en rättvis fördelning är en\r\nförutsättning för att de ekonomiska framstegen\r\nskall bli bestående.</pre><pre>Herr talman! Låt mig få avsluta med några\r\nsammanfattande frågor som vi har ställt i debatten\r\nhär under förmiddagen, och som vi gärna vi ha\r\nfinansministerns svar på.</pre><pre>Den första frågan är: När kommer Sverige med er\r\npolitik att på nytt kunna uppfylla de europeiska\r\nstabiliseringskraven?</pre><pre>Den andra frågan är: När kommer Sverige med er\r\npolitik att komma ner till den räntenivå och de\r\nräntemarginaler som gällde vid regeringsskiftet i\r\nhöstas?</pre><pre>Den tredje frågan är: När kommer arbetslösheten\r\nner på den nivå som rådde när ni tog över\r\nregeringsmakten i höstas?</pre><pre>Anf. 51  LARS TOBISSON (m) replik:</pre><pre>Herr talman! Jag har redan fört sakdebatt om\r\nekonomisk politik med Arne Kjörnsberg,\r\nsocialdemokraternas talesman i finansutskottet.\r\nAtt jag nu har begärt ordet för replik på Allan\r\nLarsson beror på att denne tillskriver mig en större\r\nbetydelse än vad rollerna som moderat gruppledare\r\noch enkel ledamot av finansutskottet motiverar.</pre><pre>Allan Larsson talar föraktfullt om ''Tobissons\r\nträsk''. Jag undrar om han riktigt har hängt med i\r\nde senaste rönen inom miljöpolitiken. Efter vad jag\r\nförstår är våra våtmarker något som man numera är\r\nangelägen att slå vakt om och bevara.</pre><pre>Utöver en förkärlek för misslyckade metaforer har\r\nAllan Larsson en benägenhet att marknadsföra\r\nmissvisande myter. En sådan är att jag skulle ha\r\nförordat linjen att först sänka skatterna och sedan\r\nspara. Som jag många gånger har förklarat var\r\ninnebörden av mitt utalande, att det i ett gränslöst\r\nEuropa blir nödvändigt att sänka skattetrycket.\r\nDenna nödvändighet blir bestämmande för\r\nbehovet att spara. Men självfallet skall detta göras\r\nparallellt, alldeles som regeringen och dess\r\nunderlag här i kammaren nu gör.</pre><pre>Allan Larsson går vilse med sina myter och\r\nmetaforer på ett sätt som gör det befogat att tala om\r\n''Larssons labyrint''. Där har han alla\r\nförutsättningar att känna sig hemma. Som Allan\r\nLarsson säkert vet kännetecknas en labyrint av att\r\ndet finns gott om vändpunkter runt varje hörn.</pre><pre>Anf. 52  ALLAN LARSSON (s) replik:</pre><pre>Herr talman! Lars Tobisson försöker nu när han\r\nkan skåda vidden av vad hans råd leder till, friskriva\r\nsig från ansvaret för det som sker. Men Lars\r\nTobisson är ingen obetydlig figur. I sitt anförande\r\nskroderar han själv över hur han och Anne Wibble\r\nförra våren hade utväxlat de formuleringar som\r\nledde fram till dokumentet Ny start för Sverige. Det\r\nvar han själv som satt på en presskonferens och var\r\nlycklig över upptäckten att man först kunde sänka\r\nskatterna och sedan någon gång i framtiden\r\ngenomföra besparingar. Det är det vi nu ser.\r\nVåtmarker, herr talman, skall man ha i naturen och\r\ninte i den ekonomiska politiken.</pre><pre>Anf. 53  LARS TOBISSON (m) replik:</pre><pre>Herr talman! Jag skall förklara regeringens\r\nekonomiska politik på ett sätt som Allan Larsson\r\nmed sin svaghet för bildspråk bör kunna förstå. I\r\nstället för Tobissons träsk skall jag berätta om\r\nTobissons trappa.</pre><pre>Jag bor i ett äldre hus utanför Stockholm. Redan\r\nnär familjen flyttade in där för över 20 år sedan\r\nvisade yttertrappan tecken på begynnande förfall.\r\nLänge lappade vi och lagade. Det blev omläggning\r\nav en sten här, litet silikon där och ommurning här\r\noch var.</pre><pre>Men till slut gick det inte längre. Trappan rasade\r\ninnifrån, hela trappsteg lossnade och det var\r\nallmänt farligt att gå där. Trappräcket gav bara en\r\nskenbar trygghet. Lutade man sig för kraftigt mot\r\ndet gav det vika, eftersom fästena satt löst.</pre><pre>Det blev nödvändigt med en fullständig renovering.\r\nTrappan fick förses med ny grund och sedan gjutas\r\nom steg för steg. Det tog tid, och det krävde\r\nuppoffringar. Om Allan Larsson kommit på besök\r\nmitt under byggtiden, kan jag tänka mig att han\r\nskulle ha uppfatta det som ett träsk. Trappstegen\r\nvar borta liksom alla tillfälliga lagningar, och det\r\nvar svårt att ta sig fram.</pre><pre>Men allteftersom arbetet fortskred kunde vi börja\r\nta trappan i bruk. En ledstång sattes upp, till hjälp\r\nför dem som har behov av stöd. Tätningar gjordes\r\nmellan trappstegen för att kommande bistra tider\r\ninte skulle spränga sönder trappan inifrån.</pre><pre>Nu står Tobissons trappa där, hel och säker. Det har\r\nvarit värt all möda och alla uppoffringar. Det kan ju\r\nAllan Larsson tänka på, medan vi på regeringssidan\r\narbetar vidare för att reparera och stärka Sveriges\r\nekonomiska struktur. När han har funderat färdigt,\r\nhoppas jag att han väljer att stiga mot höjderna i\r\nTobissons trappa i stället för att irra runt i Larssons\r\nlabyrint.</pre><pre>Anf. 54  ALLAN LARSSON (s) replik:</pre><pre>Herr talman! Lars Tobisson är mannen som har\r\nförklarat att om man bara sänker skatterna löser\r\nman alla problem. Man får då tillväxt, bättre\r\nstatsfinanser, och det blir bättre på allt sätt. Nu har\r\nvi sett effekterna av den politiken. Nu kan vi se att\r\ntillväxten blir sämre, arbetslösheten blir större och\r\nbudgetunderskottet växer. Varför går då inte Lars\r\nTobisson in och säger att vi måste sänka skatterna\r\nännu mer? Ni har slagit back och säger att man inte\r\nkan fortsätta på den vägen. Är inte detta det bästa\r\nbeviset på att vad ni gör och vad som har gjorts är\r\njust det som Lars Tobisson beskrev? Man\r\nunderminerar trappan, bygget och huset.</pre><pre>När ni tillträdde var situationen att Sverige\r\nuppfyllde de högt ställda europeiska\r\nstabiliseringskraven. Mina frågor kvarstår: När\r\nkommer, med er politik, Sverige på nytt att göra\r\ndetta? När kommer vi på nytt ned på den\r\narbetslöshetsnivå som gällde när ni tog över? När\r\nkommer räntorna ner på den nivå som gällde när ni\r\ntog över?</pre><pre>Anf. 55  CARL B. HAMILTON (fp) replik:</pre><pre>Herr talman! Jag begärde replik eftersom jag\r\nreagerade på Allan Larssons debatteknik. Han\r\nciterade i kammaren i dag, liksom han har gjort så\r\nmånga gånger förr, Lars Calmfors som stöd för sina\r\nteser. Jag har känt Lars Calmfors i 20 år som en\r\nmycket eftertänksam och kunnig analytisk person.\r\nJag menar att Allan Larsson missbrukar Lars\r\nCalmfors och hans vetenskapliga dagspolitiska\r\ninlägg.</pre><pre>Lars Calmfors säger att man skall stimulera\r\nsysselsättningen i Sverige på olika sätt, men han tar\r\navstånd från det sätt som Allan Larsson har\r\nrekommenerat. Han talar om att det återstår att\r\nsänka de lagstadgade arbetsgivaravgifterna som\r\nkan finansieras genom en kombination av sänkt\r\nkompensationsgrad i socialförsäkringarna och\r\ngenom att man låter arbetstagarna ta över en del av\r\nsocialförsäkringsavgiften. Det är ett exempel. Ett\r\nannat exempel som han ger är att det naturliga vore\r\natt arbetsmarknadens parter själva genomförde en\r\nkostnadsanpassning. Han pekar också på\r\nmöjligheten att man skulle avstå från att sänka\r\nmomsen.</pre><pre>Allan Larsson tar bara den ena delen av Lars\r\nCalmfors analytiska arbete, och sedan ger han\r\nintrycket av att Lars Calmfors skulle stå bakom\r\nhans egen framställning. Det är helt fel. Det är\r\nvilseledande, och det är orättvist mot Lars\r\nCalmfors.</pre><pre>Anf. 56  ALLAN LARSSON (s) replik:</pre><pre>Herr talman! Jag tackar Carl B. Hamilton för\r\ndenna lektion i på vilket sätt man får föra debatt i\r\nSveriges riksdag. Jag hoppas att ni tänker på samma\r\nsätt när ni citerar andra personer som ni gärna vill\r\nreferera till i den offentliga debatten. Jag behöver\r\ninte nämna några namn.</pre><pre>Låt mig bara säga att vi uppenbarligen har samma\r\nkritik mot regeringens sätt att låta arbetslösheten\r\nrusa i väg. Vi har olika meningar om vilka medel\r\nman skall använda för att lösa problemet. Jag\r\ntycker att det är fullt rimligt att det i den offentliga\r\ndebatten finns olika meningar om hur man skall\r\ngöra.</pre><pre>Jag är mycket bestämd beträffande att det inte är\r\ngenom den här typen av skattesänkningar och\r\nandra åtgärder som man skall åtstadkomma den\r\nkostnadsanpassning som är nödvändig för en stark\r\nkonkurrenskraft. Det skall ske just på det sätt som\r\nvi nu är på väg att göra mycket framgångsrikt,\r\nnämligen att åstadkomma en allmän\r\nkostnadsanpassning genom stabiliseringsavtalet\r\noch en förbättrad produktivitet. Anne Wibble har\r\nbekräftat att detta också ger resultat. Vi ser det i de\r\nsiffror som har redovisats från finansutskottet. Vi\r\nkommer att ha en tillväxt för exportindustrin. Jag\r\nhar just fått SCB:s senaste information, som visar\r\natt orderingången nu är uppåtgående i\r\nexportindustrin. Det är den vägen vi skall klara\r\nkostnadssituationen, och inte genom att ytterligare\r\nförsvaga de offentliga finanserna. Det leder bara till\r\nhögre räntor.</pre><pre>Mina frågor kvarstår: När kommer vi ner på den\r\nräntenivå som gällde när ni tog över? När kommer\r\nvi ner på den arbetslöshetsnivå som gällde? När\r\nkommer vi tillbaka så att vi kan uppfylla de\r\neuropeiska stabiliseringsvillkoren?</pre><pre>Anf. 57  PER-OLA ERIKSSON (c) replik:</pre><pre>Herr talman! Allan Larsson säger att vi expedierar\r\nModeraternas politik. Jag vill erinra om att i valet\r\ngick Moderaterna och Folkpartiet fram med\r\nprogrammet Ny start för Sverige. Centern gick\r\nfram med programmet Grön start för Sverige.\r\nÄven kds hade sitt eget program. Gemensamt blev\r\ndetta en regeringspolitik som nu har vunnit\r\nbetydande framgångar under det här riksmötet.</pre><pre>Bland de första förslag som lades på riksdagens\r\nbord var centerförslaget att sänka momsen på\r\nlivsmedel. Moderaterna expedierade det\r\ncenterförslaget.</pre><pre>I dagens debatt framstår Allan Larsson som den\r\nensamme mannen. Hans minne är dessutom\r\nmycket kort. I valrörelsen talade han om\r\nvändpunkter som skulle komma. De skulle komma\r\ni ekonomin efter en mängd signaler som Larsson\r\nlikt en stins skickade i väg. Han stod på perrongen.\r\nHösten 1990 var det EG-ansökan som gällde. Det\r\nskulle ge fart åt den svenska ekonomin. Våren 1991\r\nhandlade det om ecu-anknytning av kronan. Inte\r\nens den signalen ledde fram till resultat.</pre><pre>I valet stod Allan Larsson som den ensamme\r\nstinsen på perrongen. Han vinkade av Sverige och\r\nsvensk ekonomi, men på fel bana. Det insåg\r\nväljarna och avsatte Allan Larsson som den som\r\nhade ansvaret för ekonomin, för det blev fel väg.\r\nMyten om Allan Larsson som räddare för svensk\r\nekonomi var bara en myt.</pre><pre>När jag hörde Allan Larsson nu och ett antal\r\ntidigare gånger i ekonomisk-politiska debatter så\r\ntänkte jag på den bok Anna-Greta Leijon skrev.\r\nJag förstår henne bättre nu.</pre><pre>Anf. 58  ALLAN LARSSON (s) replik:</pre><pre>Herr talman! Det är intressant att lyssna när herr\r\nordföranden i finansutskottet skall förklara och\r\nförsvara hur han expedierar moderat politik. På en\r\npunkt har han uppenbarligen haft framgång. Han\r\nlyckades övertyga Lars Tobisson och Anne Wibble\r\nnär det gällde momssänkningen. Men vad mer? I\r\növrigt är det Per-Ola Eriksson och hela Centern\r\nsom har fått följa med i den kraftiga högervridning\r\nsom har skett. Det syns också i opinionssiffrorna\r\nhur högern kramar musten ur mittenpartierna. Det\r\nskall bli intressant att följa fortsättningen.</pre><pre>Låt oss ta detta med ekonomin. Jag förstår inte hur\r\nPer-Ola Eriksson som ordförande i finansutskottet\r\nkan vara lycklig över att inte konjunkturuppgången\r\nhar fått bättre fart. Han borde vara den förste att\r\nbeklaga att regeringens politik inte har lett till\r\nsnabbare resultat.</pre><pre>Kanske borde han läsa om inledningen på sitt\r\nanförande. Där gavs det i varje fall ett erkännande\r\nav att det nu börjar röra på sig för exportindustrin.\r\nSom jag sade: SCB:s material visar att\r\nexportindustrin sedan årsskiftet har en påtaglig\r\nförbättring i orderingången. Det bör leda till att vi\r\nproduktionsmässigt får ett bättre utfall.</pre><pre>Men det stora som har hänt är att ni med er politik,\r\nmed höga räntor och med era åtstramningar har\r\ndrabbat hela hemmamarknadssektorn. Det är där\r\nvi har bromsen på den uppgång som annars skulle\r\nha kommit i gång. Det är där vi missar de resurser\r\nsom vi borde skapa. Det är där vi får\r\narbetslösheten.</pre><pre>Hur kan Per-Ola Eriksson vara glad och stolt och\r\npeka finger och säga: Så bra att det inte blev någon\r\nuppgång!</pre><pre>Vi måste tvärtom alla vara intresserade av att\r\nsvensk ekonomi kommer i gång. Ni bör tänka om så\r\natt ni inte bromsar och tar bort den kraft som måste\r\nfinnas. Kom ihåg att för svenska exportföretag är\r\nhemmamarknaden den viktigaste delen. De måste\r\nkunna få avsättning här för att få den finansiella\r\nstyrkan att lyckas på exportmarknaderna. Ni\r\nunderminerar dem i det avseendet.</pre><pre>Anf. 59  PER-OLA ERIKSSON (c) replik:</pre><pre>Herr talman! Jag vill påminna Allan Larsson om en\r\nsak.</pre><pre>Sänkt moms på livsmedel, turism och\r\npersontransporter; lägre skatter för småföretag;\r\nlägre arbetsgivaravgifter; bättre riskkapitaltillförsel\r\ntill småföretagen; kraftigt förstärkta\r\nregionalpolitiska anslag; kraftiga ökningar då det\r\ngäller investering i infrastruktur, vägar och\r\njärnvägar; kraftiga satsningar på\r\narbetsmarknadspolitiska åtgärder -- allt detta är\r\nåtgärder hämtade från Centerns program och som\r\nockså regeringen i sin helhet ställt upp på. Jag\r\nkunde fortsätta uppräkningen.</pre><pre>Jag tycker litet synd om Allan Larsson för att han\r\nmåste skriva om historien. Allan Larsson har\r\nmånga gånger gett sken av hur framgångsrik den\r\npolitik var som Allan Larsson administrerade på\r\ndet ekonomisk-politiska området. Men den ledde\r\nSverige in i betydande ekonomiska problem.</pre><pre>Den signalverksamhet som Allan Larsson försökte\r\nsig på lik en stins under hela valrörelsen, den gav\r\ninget svängrum för svensk ekonomi.</pre><pre>Nu får vi rätta till de problem som Allan Larsson\r\nmed sin ekonomiska politik satte Sverige i. Det är\r\nett mödosamt arbete, men vi har tagit på oss det\r\nansvaret. Jag är övertygad om att väljarna kommer\r\natt ge oss utdelning 1994.</pre><pre>Anf. 60  ALLAN LARSSON (s) replik:</pre><pre>Herr talman! Per-Ola Erikssons sätt att beskriva\r\nvad som skett sänker trovärdigheten hos Per-Ola\r\nEriksson som ordförande i finansutskottet. Jag tror\r\ninte det finns någon annan än Per-Ola Eriksson som\r\nkan hålla ett sådant inlägg som detta.</pre><pre>Läs litet av vad som skrivs! Läs vad som har sagts\r\nom den serie av ekonomisk-politiska åtgärder som\r\nvi vidtog under den tid som jag var med och hade\r\nansvaret. Se på effekterna, på det ni nu gärna vill ta\r\näran av. Det ligger i kostnadsanpassning. Det ligger\r\ni den nedtagning som vi gjorde av räntor via ecu-\r\nanknytningen. Det var ingen signalpolitik. Det var\r\nreella åtgärder som gav ordentliga effekter.\r\nKostnader, priser, räntor -- allt utvecklades rätt.</pre><pre>Sedan sjabblade ni i höstas och skapade intrycket\r\nhos omvärlden att Sverige och den svenska\r\nregeringen höll på att lägga om valutapolitiken. Vi\r\nfick en osäkerhet som fortfarande sitter i och som\r\ngör att svenska företag får betala för höga räntor\r\noch att svenska hushåll får alltför tung börda. Så är\r\ndet!</pre><pre>Jag skall ge ett erkännande till Per-Ola Eriksson\r\noch det gäller stabiliseringsavtalet. Där stod Olof\r\nJohansson och Centern upp. Utan den insatsen\r\nhade vi haft svårt att klara hem det, men det gjorde\r\nvi. Då var det Wibble och Tobisson som stod här i\r\nkammaren och hackade på oss. Men det var en\r\ninsats som var avgörande för svensk ekonomi,\r\nockså för att vi skulle kunna göra den omläggning\r\noch knytning till det europeiska valutasystemet som\r\nskedde.</pre><pre>Jag har ingen anledning att på något sätt skämmas\r\nför de åtgärder vi vidtog. Jag är tvärtom väldigt\r\nstolt över det vi gjorde. Jag ser resultaten, och det\r\nkommer Per-Ola Eriksson kanske att kunna medge\r\ni sin kammare. Men jag förstår att det tar emot att\r\nvisa den generositet man rimligen borde ha som\r\nordförande i ett av riksdagens viktigaste utskott.</pre><pre>Anf. 61  Finansminister ANNE WIBBLE\r\n(fp):</pre><pre>Herr talman! Jag förstår att socialdemokraterna\r\nanser sig behöva två företrädare i den här\r\nekonomiska debatten. De företräder, såvitt jag\r\nförstått i dag, två och möjligen ännu fler\r\nståndpunkter som är sinsemellan oförenliga. Då är\r\ndet i och för sig enklare om dessa åsikter förs fram\r\nfrån olika personer.</pre><pre>Tyvärr är det inte heller på det viset alldeles klart.\r\nBåda dessa motstridiga åsikter har förts fram i dag\r\nav först Arne Kjörnsberg och därefter Allan\r\nLarsson. Regeringen har, i dessa båda herrars\r\ntappning, anklagats först för hårdhänt åtstramning,\r\nsedan i nästa mening, eller möjligen med ett\r\nkommatecken emellan, för en lättsinnig politik\r\nmed ofinansierade skattesänkningar. Detta\r\nillustrerar tycker jag, att socialdemokraterna själva\r\ntror så litet på sin egen retorik att de inte kan\r\nbestämma sig för vilket ben de skall stå på. Det vore\r\nen fördel om de kunde bestämma sig innan vi har\r\nen diskussion. Det skulle bli enklare för dem själva\r\npå det viset.</pre><pre>Jag har läst socialdemokratiska motioner och jag\r\nhar läst de reservationer socialdemokraterna har\r\navlämnat till betänkandet. Där framgår, om man\r\nskall göra en någorlunda kortfattad summering att\r\nsocialdemokraterna påstår sig kunna ordna 100 000\r\nnya jobb, ökad social service, mera välfärd och\r\nsamtidigt minskat budgetunderskott. Ingenting har\r\nen kostnad. Allt detta goda kan man få raskt och\r\nkäckt alldeles gratis. Det är en intressant\r\nuppfattning som även dagens finansminister skulle\r\nvara beredd att diskutera. Om det vore så skulle det\r\nvara jättebra.</pre><pre>Jag tycker att det är litet synd att ni inte kom på\r\ndetta tidigare. Jag har därför en liten misstanke att\r\ninte ens ni själva upplever det som korrekt och\r\ntrovärdigt.</pre><pre>Rimligen hade ni själva kommit på denna snillrika\r\npolitik för ett år sedan, om de förändringar i de\r\noffentliga utgiftssystemen, den reformering av\r\nsjukförsäkringsreglerna och lägre ersättningar, alla\r\nde besparingar i diverse offentliga utgifter som ni\r\nbrottades med, var alldeles onödiga, som de påstås\r\nvara i den tappning ni nu kommer med.</pre><pre>Det är litet konstigt, tycker jag, att det som för den\r\nsocialdemokratiska regeringen för ett à ett och ett\r\nhalvt år sedan tedde sig så ohyggligt svårt i själva\r\nverket var jätteenkelt, som det ser ut nu. Det tycker\r\njag bevisar mycket tydligt att den\r\nsocialdemokratiska politiken inte är\r\nsammanhängande och inte trovärdig. Jag tycker att\r\ndet är beklagligt, därför att det förtar ju ändå inslag\r\ni den ekonomiska debatten. Jag tycker att det är\r\nroligt att debattera ekonomisk politik, men bara\r\nom det som tas upp har något samband med\r\nverkligheten.</pre><pre>Det är också litet synd att inte Allan Larsson lyssnat\r\npå de inlägg som har gjorts här i kammaren. Han\r\nställde några frågor till mig och uppmanade\r\nregeringen i största allmänhet att ändra politik. Det\r\nverkar litet konstigt, ungefär fem minuter efter det\r\natt jag klart och tydligt har deklarerat och efter att\r\nföreträdare för de fyra partierna har deklarerat att\r\nvi fortsätter med vår politik. Det är detta\r\nfinansutskottets majoritet har föreslagit, och det är\r\ndet kammaren skall besluta om.</pre><pre>Det verkar på något sätt som om man inte hade\r\nnågonting i sak att debattera, när man kommer med\r\nfullständigt meningslösa uppmaningar att vi skall\r\nändra på oss. Jag tycker nog att jag var\r\nutomordentligt tydlig i fråga om det som jag ser\r\nsom det viktigaste inslaget framöver, nämligen\r\nuthållighet. För att inte omintetgöra de positiva\r\ntecken som i dag finns på begynnande exportledd\r\ntillväxt krävs det uthållighet.</pre><pre>Allan Larsson talar nu ganska allmänt om en\r\ngenerell efterfrågestimulerande politik med ökad\r\ninhemsk efterfrågan. Jag kan bara hänvisa till det\r\nsom Carl Hamilton sade för någon timme sedan\r\neller en och en halv, att detta motverkar sitt eget\r\nsyfte därför att det leder till högre räntor. Det blir\r\ninga flera investeringar, det blir inga flera jobb, det\r\nblir inga flera resurser för social välfärd och god\r\nfördelningspolitik.</pre><pre>Låt mig ställa en fråga tillbaka till Allan Larsson\r\nangående de finansiella problemen, där jag tyckte\r\natt det ändå fanns en viss beredskap för diskussion\r\noch där vi har haft ett visst samarbete. Jag tycker\r\natt det är litet konstigt att den socialdemokratiska\r\npolitiken går ut på att låta AP-fonden köpa mera\r\nfastigheter och mera aktier. Är det verkligen Allan\r\nLarssons allvarliga mening att det som långsiktigt\r\nreparerar den spruckna bubblan efter\r\növerhettningen och det hårda kapitalets 80-tal är att\r\nstaten köper en massa fastigheter?</pre><pre>Dessutom tycker jag att ert förslag i fråga om\r\nfastighetsskatten på kommersiella lokaler är\r\nsynnerligen egenartat. Ni vill ju ta bort den skatten\r\nför dem som har misslyckats särskilt mycket, dvs.\r\nde som inte kan hyra ut sina lokaler alls. Det är\r\nverkligen att belöna dem som har spekulerat fel.\r\nDet tycks mig vara oerhört egenartat.</pre><pre>I rapporten som jag läste över helgen fanns det en\r\nliten mening där det talades om flera tänkbara\r\nskattesänkningar som skulle kunna komma att\r\nföreslås av Socialdemokraterna för att lösa\r\nproblemen. Det stod inte mer än så, och det skulle\r\nvara intressant om Allan Larsson kunde nämna\r\nnågot exempel på sådana skattesänkningar.</pre><pre>På en punkt vill jag ge Allan Larsson rätt. Jag tror\r\natt avtalsrörelsen framöver blir oerhört viktig. Jag\r\ntror däremot att de flesta människor, löntagare och\r\nandra, har oerhört mycket bättre insikt om\r\nproblemens natur och lösningar än vad Allan\r\nLarssons misstro ger intryck av. Jag tror att de flesta\r\nmänniskor förstår att stabila jobb får man i företag\r\nsom går bra. Om företagen går dåligt, måste de\r\nminska produktionen och avskeda folk.</pre><pre>Med de förutsättningar som nu finns både i form av\r\nlåg inflation och låga inflationsförväntningar, ett\r\nnytt skattesystem och ett antal övriga förändringar,\r\nsom jag inte behöver upprepa, menar jag nog att\r\nförutsättningarna för en fortsatt låg\r\nlönekostnadsutveckling är goda.</pre><pre>På ytterligare en punkt har Allan Larsson ganska\r\nkloka synpunkter. Det handlar om den politik som\r\nni förde sista året i regeringsställning. Det var\r\njättebra det som genomfördes med skattereformen,\r\nsjukförsäkringen, energiöverenskommelsen, ecu-\r\nanknytningen och ansökan om medlemskap i EG.\r\nProblemet är bara att ni har lämnat denna politik\r\nnu. Nu föreslår ni det som ni körde med på 70- och\r\n80-talet, före detta omtänkande.</pre><pre>Det fungerade inte då och kommer inte att fungera\r\nnu. Jag tycker nog att dagens socialdemokratiska\r\nopposition har betydande mängder att lära av\r\ngårdagens socialdemokratiska regering.</pre><pre>Slutligen vill jag svara på de tre frågor som ställdes\r\nangående konvergenskrav, räntor och arbetslöshet.\r\nSvaret är mycket enkelt: Vi kommer att uppnå\r\nresultat bra mycket snabbare med regeringens\r\npolitik än med Socialdemokraternas.</pre><pre>Anf. 62  ALLAN LARSSON (s) replik:</pre><pre>Herr talman! Jag förstår att det smärtar Anne\r\nWibble och de samlade borgerliga partierna att vi\r\nsocialdemokrater företräds av två ledamöter, när\r\nregeringen med dess fem stödpartier i riksdagen\r\nbara får ha sex talare och finansministerns eget\r\nparti bara två talare inkl. finansministern.</pre><pre>Vilken orättvisa mot regeringen att vi två stycken\r\nfår en halvtimmes anförandetid mot att ni har en\r\noch en halv timme! Jag är skakad över att vi har\r\ntagit för oss på det sättet. Vi får väl se om\r\ntalmanskonferensen gör någonting åt det, så att ni\r\nkan få fram er politik på ett bättre sätt vid nästa\r\ntillfälle.</pre><pre>Är det åtstramning eller ej? Det är en intressant\r\ndiskussion, för om man läser finansministerns egen\r\nfinansplan får man veta att det är både åstramning\r\noch inte åtstramning. Vi har inte blivit klokare på\r\ndet när vi har läst det i finansutskottet. Men vi ser\r\neffekterna: arbetslösheten blir större, tillväxten blir\r\nmindre. Jag vet inte vad man skall kalla det.</pre><pre>Vi socialdemokrater har lagt fram ett program för\r\natt åstadkomma utbildning och arbete, så att vi kan\r\npressa arbetslösheten från den höga nivå som den\r\när på väg upp till ner mot 3 %. Det handlar om\r\n100 000 människor som skall ha arbete och\r\nutbildning, inte passivt kontantstöd.</pre><pre>Varför har ni inte kommit på detta tidigare? undrar\r\nAnne Wibble. Jo, det är precis detta som är\r\narbetslinjen i svensk politik, som gör att vi är\r\ninternationellt uppmärksammade. När Anne\r\nWibble kommer till OECD får hon erfara att där\r\när man intresserad av att veta hur det går med den\r\nsvenska arbetslinjen. Det är precis detta som man\r\növerallt vill ta del av, och då skall ni inte\r\nunderminera den politiken.</pre><pre>Nu säger ni: Det skall vara uthållighet. Vi kan inte\r\nge avkall på vår ekonomiska politik. Vad ni säger\r\nmed detta är bara en sak: Arbetslösheten har blivit\r\nett medel i er ekonomiska politik. Ni har gett upp\r\nden formulering som fanns i\r\nregeringsdeklarationen om att arbetslösheten inte\r\nskall vara ett sådant medel. När ni säger att det inte\r\ngår att göra som Socialdemokraterna föreslår, då\r\nhar ni valt väg, då accepterar ni arbetslösheten som\r\nett medel.</pre><pre>När det gäller finansmarknaden skulle jag vilja\r\nställa frågan till finansministern: Är det klokt att\r\nrealisera statliga fastigheter för 20 miljarder på den\r\nmarknaden? Vilka effekter får det på banker och\r\nandra finansiella företag? Låt oss få ett besked på\r\nden punkten!</pre><pre>Vi har inte lämnat den politik som vi har fört i\r\nregeringsställning. Den är grunden för våra förslag.\r\nKom ihåg att den innebär att både inflationen och\r\narbetslösheten bekämpas. Vi satte i gång med att\r\nfrisläppa investeringsfonderna, fördubbla\r\nresurserna till arbetsmarknadspolitiken och dra i\r\ngång infrastrukturinvesteringarna.</pre><pre>Det är den linje vi fortsätter på, och vi kan se att det\r\nger resultat. Vi har uppnått resultat när det gäller\r\nprisbekämpningen, inflationen och stabiliseringen.\r\nVi kan också visa att vårt alternativ ger ett mycket\r\nbättre utfall när det gäller att bekämpa\r\narbetslösheten och en bättre tillväxt. Det är ett bra\r\nalternativ, och ni borde utnyttja sommaren till att\r\ntänka om, tänka nytt och tänka framåt.</pre><pre>Anf. 63  Finansminister ANNE WIBBLE\r\n(fp):</pre><pre>Herr talman! På en punkt kan jag omedelbart svara\r\nAllan Larsson. Nej, det är klart att det inte hade\r\nvarit ett dugg listigt eller klokt att på ett bräde sälja\r\nut fastigheter för 20 miljarder -- om det ens fanns\r\nnågon som hade föreslagit det, vilket det inte är.\r\nDet är konstruktion. Socialdemokraterna\r\nkonstruerar ett förslag och reagerar sedan mot det\r\noch säger att det inte är så smart.</pre><pre>Faktum är att regeringen tar betydande hänsyn till\r\nverkligheten och anpassar både försäljning av\r\nfastigheter och försäljning av statliga företag till de\r\nförutsättningar som gäller. Jag kan ju bara nämna\r\natt t.ex. tillgången på riskkapital har blivit\r\nväsentligt bättre, eftersom balansen när det gäller\r\naktiehandeln under det senaste året har gått med\r\nungefär 14 miljarder kronor i svensk favör. Det är\r\nen utveckling som därmed har förstärkt\r\nriskkapitalmarknaden i Sverige och förbättrat\r\nmöjligheterna för enskilda företag och som är\r\nytterligare ett litet tecken på att utlandet och\r\ndärmed utländska och svenska investerare börjar se\r\nmed mer öppna och positiva ögon på den\r\nekonomiska utvecklingen i Sverige och därmed\r\nkommer att bidra till att det skapas fler\r\narbetstillfällen här.</pre><pre>Allan Larsson talar om arbetsmarknadspolitiken,\r\nsom jag tycker är oerhört viktig. Jag har egentligen\r\nen enda fundering på detta område, en fundering\r\nsom verkligen gör mig djupt konfunderad. Hur kan\r\nSocialdemokraterna säga nej till de praktikplatser\r\nsom riksdagen nu har fattat beslut om? Ni använder\r\nju en betydande energi och massor med\r\ndebattutrymme i tidningar, i kammaren och i\r\nutskottsdiskussioner till att argumentera emot detta\r\nförslag, som kommer att ge uppemot 40 000 unga\r\nflickor och pojkar möjlighet till yrkespraktik och\r\ndärmed en starkare ställning på arbetsmarknaden.\r\nJag tycker att det är ett jättebra förslag, och det är\r\nen fullständig gåta hur Socialdemokraterna kan\r\nsäga nej till detta förslag. En möjlig anledning till\r\natt de säger nej är förstås att förslaget råkar ogillas\r\nav LO. Det visar sig då att det, i varje fall på den\r\nhär punkten, inte är herr Larsson och hans vänner\r\nutan LO som fattar besluten.</pre><pre>Man kan naturligtvis dra många slutsatser av den\r\ndiskussion som har förts i dag. Jag skulle, herr\r\ntalman, vilja dra några slutsatser.</pre><pre>I valet mellan en ansvarsfull ekonomisk politik,\r\nsom långsiktigt tryggar både jobb och välfärd, och\r\nen socialdemokratisk politik, som låtsas lindra\r\nåtminstone för stunden men leder till högre\r\narbetslöshet under resten av 90-talet, väljer jag --\r\noch det kommer jag att fortsätta att göra --\r\nansvaret, långsiktigheten och jobben.</pre><pre>I valet mellan en politik för tillväxt och bättre\r\nvälfärd och en socialdemokratisk politik, som\r\nskapar stagnation och ytterligare prisökningar,\r\nväljer jag tillväxt och välfärd.</pre><pre>I valet mellan en politik som bygger på kunskap hos\r\nenskilda människor och seriös analys och en\r\nsocialdemokratisk politik, som bygger på lättköpt\r\noch ytlig demagogi, väljer jag icke oväntat\r\nkunskapen och analysen.</pre><pre>I valet mellan en politik för förnyelse och\r\nförändring med syfte att ge våra barn en bättre\r\nframtid och en socialdemokratisk politik, som\r\nupprepar gamla misstag, kör 80-talet i repris och\r\nskyfflar över problemen på framtida generationer,\r\nväljer jag framtid och förnyelse.</pre><pre>Jag beklagar att Socialdemokraterna inte gör de\r\nvalen.</pre><pre>Anf. 64  ALLAN LARSSON (s) replik:</pre><pre>Herr talman! Det är intressant att höra hur\r\nfinansministern nu försöker täcka över det\r\nställningstagande som låg i propositionen i höstas\r\noch som riksdagen ställde sig bakom, dvs. att man\r\nskulle realisera statliga fastigheter för 20 miljarder.\r\nBara förekomsten av detta ställningstagande ligger\r\nsom en kvarnsten på marknaden. Det bästa ni\r\nkunde göra är att dra tillbaka ert ställningstagande\r\noch därmed ge en signal om att ni inte har planer på\r\natt på det här sättet skapa ytterligare stora förluster\r\npå det här området.</pre><pre>Investeringsflödena mellan Sverige och omvärlden\r\nvände redan förra året. Det är lätt att se i\r\nstatistiken. Detta är alltså inte något som har\r\ninträffat nu, under det här året, utan vändningen\r\nskedde redan förra året.</pre><pre>Vi är minst lika angelägna som ni i regeringen om\r\natt ungdomar skall ha arbete. En stor och viktig\r\ninsats under 80-talet var att vi efter den borgerliga\r\nperioden bröt ner ungdomsarbetslösheten och såg\r\ntill att ungdomar fick jobb. Vi tycker att ungdomar\r\nskall ha riktiga arbeten med rättigheter och att de\r\nskall ha en lön att leva på. Ni avbryter nu den första\r\njuli alla arbetsmarknadsåtgärder, och det kommer\r\natt leda till stora problem. När kommer ni att ha\r\ndessa jobb i gång? Hur går det -- finns det en\r\nordinarie arbetsmarknad efter det att ni har satt in\r\ndet här programmet? Hur kan vanliga ungdomar få\r\nett vanligt jobb när ni skapar den här typen av\r\nformer?</pre><pre>Vi har invändningar mot detta därför att vi tror att\r\ndet har en rad negativa effekter, inte därför att vi\r\ninte skulle vilja att ungdomar har jobb. Vi har lagt\r\nfram förslag som är bättre, och vi hade också i\r\nutskottet en diskussion mellan våra partier, när ni\r\ntill slut inte gav chansen till en uppgörelse som\r\nkunde ha lett till att vi hade fått bättre program och\r\nbättre insatser för ungdomar än de som nu kommer\r\ntill stånd.</pre><pre>Jag förutser att vi kommer att få anledning att\r\nåterkomma till en diskussion om\r\nungdomsinsatserna, och jag tror att ni också på den\r\npunkten får lov att börja tänka om, tänka nytt och\r\ntänka framåt.</pre><pre>Anf. 65  Finansminister ANNE WIBBLE\r\n(fp):</pre><pre>Herr talman! Jag skall inte ta kammarens tid i\r\nanspråk. Jag vill bara säga det som jag tidigare\r\nglömde, trots att jag har skrivit det på en stor lapp,\r\nnämligen att jag vill tillönska Allan Larsson och\r\növriga ledamöter i kammaren en glad sommar.</pre><pre>Anf. 66  LARS HEDFORS (s):</pre><pre>Herr talman! Årets kompletteringsproposition\r\ninnehåller, som har framgått av den tidigare\r\ndebatten, också ett antal förslag på skatteområdet,\r\nett skattepaket om man så vill. Men paketet är\r\nfaktiskt inte någon vacker skapelse. För att uppnå\r\nett mycket bestämt och i och för sig ganska\r\nvällovligt syfte, nämligen att sänka\r\nenergibeskattningen för industrin, tvingas man\r\ngenomföra en hel kedjereaktion av\r\nskattejusteringar.</pre><pre>Det är dock inte skattejusteringarna i sig som är det\r\nviktiga för regeringen. Det handlar i stället om att\r\nsy ihop en kompromiss som till nöds kan accepteras\r\nav alla partierna i regeringen -- man skulle kunna\r\nkalla det ett offer på fyrpartiregerandets altare.</pre><pre>Vi vet att Centerpartiet inte tycker om de\r\nföreslagna sänkningarna av energiskatterna för\r\nindustrin. Det framgick med all önskvärd tydlighet\r\nav Olof Johanssons kommentar till den s.k.\r\nHjalmarssonska utredningen, som nu i allt\r\nväsentligt accepteras av regeringen. Olof\r\nJohansson gick ju faktiskt t.o.m. så långt att han\r\nsade sig vilja avgå om utredningsförslaget blev\r\nverklighet. Det är ett hot som han inte har\r\nverkställt, i varje fall inte ännu.</pre><pre>Olof Johanssons dåliga miljösamvete tystades med\r\natt 500 milj.kr. skulle avsättas för satsningar på\r\nbl.a. biobränslen. Det är för övrigt pengar som\r\nregeringen ännu inte har tagit fram. Det vore\r\nintressant att veta -- finansministern kan möjligen\r\nsvara på det -- när dessa pengar kommer att anslås\r\noch hur de då skall finansieras. Inte skall de väl öka\r\ndet redan redordhöga budgetunderskottet med\r\nytterligare en halv miljard kronor?</pre><pre>Nästa steg i kedjereaktionen var att finansiera\r\nskattesänkningen för industrin med höjda\r\nenergiskatter för hushållen. Men då uppstod frågan\r\nhur hushållen skulle kompenseras för denna\r\nskattehöjning på ca 4 miljarder kronor, och så växte\r\nförslaget om en kraftig momssänkning fram. Inom\r\nparentes kan jag säga att det hör till saken, att bara\r\nnågra veckor innan kompletteringspropositionen\r\nlades fram hade framträdande medlemmar i\r\nregeringen hävdat, att det minsann inte fanns något\r\nutrymme för momssänkningar. Någon sträckte sig\r\nså långt som att antyda att det skulle kunna bli en\r\nsänkning med 0,7 %.</pre><pre>Att sänka momsen med 3 % visade sig dock vara\r\nen dyr historia; närmare bestämt skulle det kosta 11\r\nmiljarder kronor. Därmed infann sig också den\r\neviga och lika efterhängsna frågan: Varmed skola vi\r\nbetala? Och så slog man som nästa led i\r\nkedjereaktionen till mot det s.k. schablonavdraget\r\nfrån intäkt av tjänst. Det avdraget föreslås nu\r\navskaffas -- trots att Centerpartiet förmodligen\r\nhade invändningar, eftersom förslaget kommer att\r\nfördyra arbetspendlingen, trots att Folkpartiet\r\nförhoppningsvis hade invändningar mot att\r\nytterligare urholka skattereformen och krångla till\r\nskattesystemet, och trots att det strider mot\r\nModeraternas mycket starkt uttalade vilja att sänka\r\nskatten på arbete.</pre><pre>Av bara farten passade man på att avskaffa\r\nfastighetsskatten på s.k. lokalhyreshus också. Och\r\nändå hade Bengt Westerberg bara någon månad\r\ntidigare avfärdat alla tankar på att sänka eller\r\navskaffa fastighetsskatten. Han kunde tvärtom\r\ntänka sig att höja den.</pre><pre>Vad blir då resultatet av detta\r\nskattesammelsurium? Ja, det blir sannerligen ett\r\nhögt pris som den borgerliga regeringen måste\r\nbetala för att stärka industrins konkurrenskraft\r\ngenom energiskattesänkningar.</pre><pre>För det första kommer statsfinanserna att\r\nförsämras med i runda svängar 7 miljarder kronor --\r\nen fullständigt huvudlös åtgärd, med tanke på att\r\nbudgetunderskottet nu brakar i höjden med\r\nrekordfart.</pre><pre>För det andra kommer skattesystemet att bli\r\nkrångligare genom att energiskatterna\r\ndifferentieras och genom att schablonavdraget\r\navskaffas. I det senare fallet kan det faktiskt gå så\r\nilla, att den förenklade självdeklarationen\r\näventyras.</pre><pre>För det tredje kommer miljön att bli sämre,\r\neftersom industrins benägenhet att minska sina\r\nmiljöstörande utsläpp kraftigt kommer att minska.</pre><pre>För det fjärde kommer det att bli negativa\r\nfördelningspolitiska effekter. Detta har Arne\r\nKjörnsberg i sitt anförande tidigare visat.</pre><pre>Herr talman! Skatteutskottet har haft tillfälle att\r\ngranska och yttra sig över denna egendomliga\r\nskapelse -- jag skulle nästan frestas att säga\r\nmissfoster -- till proposition. Det har vi gjort med\r\nstor grundlighet, trots att tiden har varit knapp. På\r\nsocialdemokratiskt initiativ har vi under en hel dag\r\ngenomfört en offentlig utskottsutfrågning av\r\nnärmast berörda institutioner och organisationer.\r\nVi har mottagit ett stort antal s.k. uppvaktningar.\r\nVi har haft tillfälle att fråga ut såväl oberoende\r\nexperter som experter från finans-  och\r\nutrikesdepartementen. Jag vågar nog påstå att vi\r\nhar fått en ganska god bild av skatteförslagen.</pre><pre>Det är förvisso inte någon vacker bild. Vi har\r\nkunnat konstatera att kompletteringspropositionen\r\npå skatteområdet lider av ett stort antal fel och\r\nbrister. Det erkänner också -- visserligen under stor\r\nvånda -- den borgerliga majoriteten i utskottet.\r\nMan tvingas erkänna att den miljövänliga\r\nnaturgasen missgynnas av förslaget. Man tvingas\r\nerkänna att förslaget blir fullständigt förödande för\r\nkraftvärmeverken, att växthusnäringen\r\nmissgynnas, att de företag som använder\r\nmetallurgiskt kol kan få kostnadsökningar på\r\ntiotals miljoner kronor, att det föreslagna systemet\r\nför återbetalning eller kompensation av energiskatt\r\noch koldioxidskatt inte går att använda. Och man\r\ntvingas erkänna att avskaffandet av\r\nschablonavdraget äventyrar den förenklade\r\nsjälvdeklarationen.</pre><pre>Den borgerliga majoriteten underkänner alltså på\r\npunkt efter punkt sin egen regerings i all hast\r\nhoprafsade förslag.</pre><pre>Under extremt stor tidspress tvingas man därför i\r\nelfte timmen genomföra omfattande och\r\nkostsamma förändringar på alla dessa punkter. Jag\r\nskulle därför vilja vända mig till författaren av\r\nskatteavsnittet, Bo Lundgren, som nu finns i\r\nkammaren, och fråga om han verkligen är nöjd med\r\nsin produkt. Tycker han inte att det är en smula\r\ngenant att bli tillrättavisad på så många viktiga\r\npunkter av sitt eget utskott?</pre><pre>Tyvärr måste jag också konstatera att detta hafs och\r\nslarv inte är en engångsföreteelse. Det är faktiskt\r\nsnarare regel än undantag att skatteutskottet måste\r\ngå in och korrigera skattepropositioner. I inte\r\nmindre än tre fall har vi dessutom tvingats korrigera\r\ni efterhand med hjälp av s.k. utskottsinitiativ. Det\r\när faktiskt på sin plats med en kommentar från\r\nregeringen på den punkten.</pre><pre>Herr talman! Vi socialdemokrater tycker också att\r\nindustrins konkurrenskraft måste förbättras genom\r\nsänkta energiskatter. Vi tycker emellertid att det är\r\nfel att smeta ut skattesänkningarna på all industri.\r\nSådana sänkningar skall enligt vårt förmenande\r\nendast komma sådan industri till del som har höga\r\nenergikostnader och därmed också höga\r\nenergiskatter. Denna energiintensiva industri\r\nbehöver verkligen skattesänkningar för att klara sig\r\ni den internationella konkurrensen. Den mindre\r\nenergiintensiva industrin behöver inte sådana\r\nskattesänkningar.</pre><pre>Vi föreslår därför från socialdemokratiskt håll att\r\ndagens dispenser för den tunga industrin ersätts\r\nmed ett generellt skattetak för industrins\r\nenergiskatter. Normal energiskatt och\r\nkoldioxidskatt skall tas ut av industrin, med den\r\nbegränsningen att inget företag betalar mer\r\nenergiskatt än 0,6 % av försäljningsvärdet.\r\nSkattetaket görs generellt för all\r\ntillverkningsindustri och för växthusnäringen och\r\nskall tillämpas rutinmässigt som en del av den\r\nnormala företagsbeskattningen. Därigenom\r\nkommer förslaget inte i konflikt med några av våra\r\ninternationella åtaganden.</pre><pre>Samtidigt är nivån på skattetaket sådan, att det\r\nbara kommer att beröra några hundra av de mest\r\nenergitunga industrierna. Det stora flertalet företag\r\nfår betala normala energiskatter och behåller det\r\nekonomiska intresset att utnyttja miljövänliga\r\nbränslen. Vi behöver t.ex. inte -- till skillnad från\r\nregeringens förslag -- slå ut naturgasen och återgå\r\ntill försurande kol- och oljeeldning i Skåne och\r\nHalland.</pre><pre>För det fåtal företag som bryter igenom skattetaket\r\nföreslår vi ett krav på andra insatser, bl.a.\r\nobligatorisk energirevision, för att stimulera till\r\nytterligare effektiviseringar även i denna tunga\r\nindustri.</pre><pre>Vi socialdemokrater avvisar också av\r\nstatsfinansiella skäl förslaget om sänkning av\r\nmomsen. Vi avvisar slopandet av\r\nschablonavdraget, och vi säger nej till avskaffandet\r\nav fastighetsskatten på lokaler.</pre><pre>Fördelarna med vårt förslag är många:</pre><pre>För det första: Vi slår vakt om ett enkelt och\r\nenhetligt skattesystem -- till skillnad från\r\nregeringen.</pre><pre>För det andra: Vårt förslag blir billigt. Det kostar\r\nstatskassan ca 1,3 miljarder kronor, vilket skall\r\njämföras med regeringsförslaget på ca 3,4 miljarder\r\nkronor.</pre><pre>För det tredje: Miljön gynnas av vårt förslag. Vi\r\nslår vakt om naturgasens och biobränslenas relativa\r\nfördelar och ser till att det fortfarande finns ett\r\nincitament för industrin att hålla sig till rena\r\nbränslen.</pre><pre>För det fjärde: Med vårt förslag behövs det inte --\r\ntill skillnad från regeringens -- några\r\nimprovisationer i elfte timmen.</pre><pre>För det femte och sista: Vårt förslag blir från\r\nfördelningssynpunkt gynnsammare för folk med\r\nlägre inkomster.</pre><pre>Jag vill därför, herr talman, avslutningsvis\r\ninstämma med de socialdemokrater som tidigare\r\nhar yrkat bifall till ett antal reservationer i\r\nbetänkandet.</pre><pre>(forts. 7 §)</pre><pre>Anf. 67  FÖRSTE VICE TALMANNEN:</pre><pre>Jag ber att få meddela att kammarens sammanträde\r\ni dag pågår utan avbrott för middagspaus.</pre><pre>Ajournering</pre><pre>Kammaren beslöt kl. 13.21 på förslag av förste vice\r\ntalmannen att ajournera förhandlingarna till kl.\r\n13.30, då partiledardebatten skulle börja.</pre><pre>Återupptagna förhandlingar</pre><pre>Förhandlingarna återupptogs kl. 13.30.</pre><pre>6 §  Partiledardebatt</pre><pre>Anf. 68  INGVAR CARLSSON (s):</pre><pre>Herr talman! För ett år sedan var en majoritet av\r\nsvenska folket för ett svenskt EG-medlemskap. Nu\r\nblir allt fler tveksamma eller negativa.</pre><pre>Vad är det som har hänt, sedan jag som\r\nstatsminister lämnade in vår ansökan om\r\nmedlemskap i juni förra året?</pre><pre>Den stora politiska händelsen i vårt land är att vi\r\nhar fått en borgerlig, starkt moderatdominerad\r\nregering. Och denna regering har konsekvent\r\nanvänt och missbrukat kravet på EG-anpassing för\r\natt legitimera sin egen högerpolitik.</pre><pre>Varje invändning mot den ekonomiska politiken,\r\nmot orättvisa skattesänkningar, mot dogmatiska\r\nprivatiseringar och mot nedskärningar av\r\nvälfärden, avfärdas från moderat håll med ''EG\r\nkräver det''.</pre><pre>Regeringen har försökt att sätta EG-stämpel på sin\r\negen nyliberala politik. Fortsätter statsminister\r\nCarl Bildt på den här vägen -- som han dessutom\r\nkallar den enda Europavägen -- finns det inte en\r\nchans att samla en majoritet av svenska folket\r\nbakom ett svenskt EG-medlemskap. Tänker Carl\r\nBildt fortsätta att vara nej-sidans största politiska\r\ntillgång?</pre><pre>Både i Danmark och i Sverige kräver\r\nborgerligheten att de socialdemokratiska\r\npartiledarna nu måste leverera sina väljare till ja-\r\nsidan. Men vi lever faktiskt inte på någon statlig\r\nkolchos. Och det handlar inte om att leverera\r\ntomater.</pre><pre>Det här handlar verkligen om marknaden, om den\r\npolitiska och demokratiska marknaden. Vi står\r\ninför en folkomröstning där varje medborgare har\r\nsin röst. Dessa självständiga medborgare måste bli\r\növertygade. De kan inte kommenderas till en viss\r\nståndpunkt, lyckligtvis inte.</pre><pre>Vad är det då som behövs, för att människor skall\r\nbli övertygade om att Sverige skall gå med i EG?</pre><pre>Det behövs en strategi för rätten till arbete, social\r\nrättvisa, jämställdhet och en bra miljö. Det behövs\r\nmotkrafter till den nationalism som nu tycks gå som\r\nen underström genom Europa. Därför måste vi\r\nännu starkare betona att EG är ett fredsprojekt och\r\natt ett närmare samarbete mellan länderna i\r\nEuropa är en förutsättning för en fredlig och trygg\r\nutveckling.</pre><pre>Det är av dessa skäl som jag har engagerat mig för\r\nett svenskt medlemskap, och det är utifrån detta\r\nsom jag kommer att försöka övertyga andra om att\r\ninta samma ståndpunkt. Men det kommer att ske\r\ngenom förnuftigt samtal -- inte med kommandoord.</pre><pre>Herr talman! Nu har det gått åtta månader sedan\r\nden borgerliga regeringen tillträdde. Det är nu\r\nmöjligt att börja bedöma de praktiska resultaten.</pre><pre>Den ''enda'' vägens politik -- den som skulle sätta\r\nfart på tillväxten och få ned arbetslösheten -- har\r\nlett till att regeringen, i sina egna prognoser, tvingas\r\nkonstatera att Sverige nästa år kommer att ligga sist\r\ni tillväxt bland industriländerna. Arbetslösheten\r\nstiger upp till 5 %. Budgetunderskottet rusar i väg\r\nupp över 100 miljarder kronor. Välfärden börjar\r\nrämna i kommun efter kommun.</pre><pre>Det är sant att vi befinner oss i en djup\r\nlågkonjunktur. Det skapar stora ekonomiska\r\nsvårigheter och skulle ställa varje regering inför en\r\nrad svåra och viktiga avgöranden.</pre><pre>Det allvarliga är att den ''enda'' vägens politik är en\r\nåtervändsgränd, och att regeringen därför nu\r\nsaknar både strategi och politik för att lösa\r\nproblemen. I stället för att lösa de problem vi nu\r\nhar, ödslar regeringen kraft på att skapa nya\r\nproblem.</pre><pre>Jag skulle vilja ge några mycket konkreta exempel\r\npå detta. Ni tänker sälja ut 35 statliga företag och\r\nrycker därmed undan det riskkapital som de små\r\noch medelstora företagen skulle behöva.</pre><pre>Ni lägger beslag på löntagarnas och pensionärernas\r\npengar genom att dela ut löntagarfondspengarna\r\ntill aktieägare, när de i stället behövs för att stärka\r\npensionerna.</pre><pre>Ni diskuterar att införa ett vårdnadsbidrag, som\r\nskulle försvåra för kvinnor att förvärvsarbeta. Ni\r\ntalar om att skapa Europas bästa skola, men rustar\r\ni praktiken ned utbildningen. Ni försämrar den\r\nkommunala servicen, inte främst av ekonomiska,\r\nutan av ideologiska skäl.</pre><pre>7,5 miljarder kronor skall dras in från kommuner\r\noch landsting varje år framöver. Det drabbar vård,\r\nomsorg, skola, bibliotek, dvs. mycket\r\npersonalintensiva områden.</pre><pre>När ni nu tvingar ut allt fler människor i\r\narbetslöshet, då ökar utgifterna för\r\narbetslöshetspolitiken. När de arbetslösa sedan blir\r\nutförsäkrade, stiger kommunernas sociala utgifter.\r\nResultatet blir i slutänden ingen besparing på 7,5\r\nmiljarder kronor, utan en skrämmande försämring\r\nav välfärd och livskvalitet.</pre><pre>Så här på vårriksdagens sista dag är det rimligt att\r\njämföra regeringens uppnådda resultat med de\r\nlöften som de fyra regeringspartierna gav i\r\nvalrörelsen. Jag vill koncentrera mig på fyra viktiga\r\nområden: löftena om högre sysselsättning och\r\ntillväxt, lägre hyror, bättre vård och omsorg samt\r\natt regeringen inte skulle göra sig beroende av Ny\r\ndemokrati.</pre><pre>Carl Bildt, den ''enda'' vägens politik består av två\r\ndelar: stora skattesänkningar för förmögna och rika\r\nsamt privatiseringar av statliga företag.</pre><pre>Men de generösa skattesänkningarna på\r\nförmögenheter, aktier, gåvor och arv har ju inte\r\ngivit några positiva resultat. Till detta har nu\r\nkommit att Carl Bildt säger att det inte går att sänka\r\nskatten så mycket som han tidigare hade lovat.</pre><pre>Den andra delen, att sälja ut statliga företag, är\r\nhittills ett fiasko. Det mest påtagliga resultatet av\r\ndet som har skett är, till omvärldens förvåning, att\r\nregeringen orsakat ett jättegräl med Volvo.</pre><pre>Den ''enda'' vägen leder alltså inte till tillväxt och\r\nlägre arbetslöshet. Den leder rakt ner i Tobissons\r\nträsk. För det var ju Lars Tobisson som\r\nformulerade den ekonmisk-politiska strategi som\r\nregeringen sedan följt: ''Först ska vi sänka\r\nskatterna, sen ska vi se var vi ska kunna spara.''</pre><pre>Det regeringen i realiteten gör är att låna till\r\nskattesänkningar. Den strategin pekar nu fram\r\nemot en mycket allvarlig statsfinansiell kris. Hur\r\nskall ni, Carl Bildt, ta er upp ur träsket och få fast\r\nmark under fötterna? Är ni på rätt väg, när\r\narbetslösheten ökar som den gör?</pre><pre>Till Görel Thurdin i Centern: Ni lovade i\r\nvalrörelsen att det skulle bli billigare att bo. I ett\r\npressmeddelande några dagar före valdagen skrev\r\nOlof Johansson: ''Centern har en strategi för lägre\r\nboendekostnader.''</pre><pre>Vad svarar ni de ungdomar som röstade på er därför\r\natt ni lovade lägre hyror men som nu tvingas flytta\r\npå grund av era chockhöjningar?</pre><pre>Till Alf Svensson: Ni i Kds talade i valrörelsen\r\nvackert om ett mjukare och varmare samhälle. Vad\r\nsäger Alf Svensson till de gamla som känner sig\r\ngrundlurade på grund av indragningarna från\r\nkommunerna och landstingen och genom förslaget\r\natt slopa delpensionen?</pre><pre>Till Bengt Westerberg: Hur känns det att sitta i en\r\nregering som gör upp med Ny demokrati om den\r\nekonomiska politiken?</pre><pre>Herr talman! Den stora skillnaden mellan den\r\nborgerliga och den socialdemokratiska ekonomiska\r\npolitiken är att de borgerliga menar att vi lever över\r\nvåra tillgångar, medan vi socialdemokrater anser\r\natt vi arbetar under vår kapacitet.</pre><pre>Vi hävdar att det går att pressa ned arbetslösheten\r\nmot 3 %, i stället för att låta den stiga upp mot 5 %\r\noch däröver. Vi är helt övertygade om att det är\r\nnödvändigt att göra det, om vi skall undvika social\r\nutslagning och stigande budgetunderskott, med\r\nhöga räntor som följd.</pre><pre>Det går att skapa tillväxt genom att satsa på\r\ninvesteringar och utbildning. Och framför allt: det\r\när möjligt att skapa ekonomiska framsteg -- utan att\r\nskapa nya klyftor och orättvisor.</pre><pre>Vi har en rad konkreta förslag i våra ekonomisk-\r\npolitiska motioner, som visar hur det går att vända\r\nutvecklingen. Vi föreslår en ny näringspolitik, som\r\nökar tillgången på riskkapital för näringslivet och\r\nsom motverkar de skadliga effekterna av\r\nfinanskrisen.</pre><pre>Vi vill genomföra ett omfattande\r\ninvesteringsprogram över hela landet i vägar,\r\njärnvägar, broar och annan infrastruktur. Vi menar\r\natt det är nu som vi måste satsa på upprustning och\r\nombyggnad av skolor, bostäder, äldrebostäder\r\nm.m. Vi vill bygga ut gymnasieskolan, öka antalet\r\nplatser i högskolan, förstärka vuxenutbildningen\r\noch kompetensutvecklingen inom\r\ntillverkningsindustrin.</pre><pre>Vi vill återställa skattereformen för att få en\r\nansvarsfull finansiering av de offentliga utgifterna\r\noch ett skattesystem där medborgarna betalar skatt\r\nefter bärkraft. Carl Bildt har talat om skattechock.\r\nEr fördelningspolitik innebär en chockbehandling\r\nav medborgarna. Ni vill höja skatten på arbete och\r\nsänka skatten på kapital, underlätta\r\nskatteplanering och skattefusk.</pre><pre>Vi säger nej till de dramatiska indragningarna från\r\nkommuner och landsting. De kommer att få\r\norimliga konsekvenser för kvaliteten inom\r\nbarnomsorgen, skolan, sjukvården och\r\näldreomsorgen.</pre><pre>Det den borgerliga regeringen nu genomför är ett\r\nsystemskifte, grundat på nyliberala idéer. Dessa\r\nidéer har redan prövats i USA. Där har klyftan\r\nmellan fattiga och rika vidgats. Över 30 miljoner\r\namerikaner saknar sjukförsäkring, vart femte barn\r\nlever i fattigdom, valdeltagandet sjunker.\r\nMänniskor känner att politiken inte längre är till för\r\ndem. Det är en oerhört allvarlig varningssignal.\r\nOch det är ju faktiskt dessa idéer, tio år försenade,\r\nsom regeringen Bildt nu försöker praktisera i vårt\r\nland.</pre><pre>Vi socialdemokrater kommer på alla plan -- i\r\nkommuner, landsting och riksdag -- att motsätta oss\r\ndetta systemskifte. Och vi är inte ensamma.\r\nHyresgäster, pensionärer, författare, föräldrar som\r\nhar barn på dagis och i skolan, reagerar.</pre><pre>De gör det därför att de tycker att den svenska\r\nvälfärdsmodellen är bra. De ställer krav på\r\npolitiken, krav som aldrig kommer att uppfyllas av\r\nen högerregering, stödd på Ny demokrati.</pre><pre>Däremot borde Folkpartiet, Centern och Kds\r\nkunna lämna bidrag till en annan och bättre\r\nutveckling, men inte i det sällskap de nu befinner\r\nsig i.</pre><pre>Vi socialdemokrater kommer inte bara att ta den\r\nideologiska striden. Vi sätter nu i gång ett viktigt\r\nprogramarbete för att mer konkret utforma\r\npolitiken, när det gäller ekonomi, arbete, välfärd,\r\ndemokrati och jämställdhet samt miljö för resten av\r\n90-talet och med sikte ett bra tag framåt i tiden.</pre><pre>Vårt välfärdsbygge behöver byggas om på en del\r\nhåll. Det finns sådant som inte är bra och som\r\nbehöver göras bättre, men det allra mesta handlar\r\ninte om att riva ned och försämra, utan om positiva\r\nåtgärder. Också där skiljer vi oss från de borgerliga\r\npartierna.</pre><pre>Vi vill också i framtiden låta solidaritet, samverkan\r\noch gemenskap vara vägledande när vi bygger\r\nsamhället. Och vi vill försöka åstadkomma detta i\r\nsamarbete med andra, både innanför och utanför\r\nriksdagen.</pre><pre>Sverige har råd att arbeta!</pre><pre>Vi har råd att låta alla barn gå i en bra skola!</pre><pre>Och vi har råd att ta väl hand om sjuka och gamla.</pre><pre>Efter ett riksdagsår med en borgerlig regering står\r\ndet klart: Sverige behöver en ny politik för\r\nekonomisk utveckling, full sysselsättning och\r\ngemensam välfärd!</pre><pre>(Applåder)</pre><pre>Anf. 69  Socialminister BENGT\r\nWESTERBERG (fp):</pre><pre>Herr talman! Det fanns mycket att kommentera i\r\nIngvar Carlssons anförande, men tiden medger\r\nbara att jag tar upp en sak, nämligen den\r\nekonomiska politiken.</pre><pre>Jag har tagit Ingvar Carlsson, Allan Larsson och\r\nandra socialdemokrater på orden när de har sagt att\r\nvi borde studera deras förslag och se om det inte\r\nfinns någonting där som regeringen skulle kunna ta\r\nfasta på. Jag har i detalj studerat\r\nSocialdemokraternas viktigaste motioner. Jag har\r\nockså bett tjänstemän i regeringskansliet att utan\r\npolitiska sidoblickar studera dessa förslag och\r\nbedöma vilka effekter de skulle få.</pre><pre>Resultatet av denna granskning är nedslående. Jag\r\nhinner inte gå igenom alla punkter av naturliga\r\nskäl. Låt mig bara peka på det investeringsprogram\r\nsom Socialdemokraterna gör en så stor sak av, 40\r\nmiljarder kronor för att tidigarelägga investeringar\r\noch öka sysselsättningen. Erfarenheterna pekar\r\nalldeles entydigt på att det inte går att sätta ett\r\nsådant program i sjön snabbt, utan de stora\r\neffekterna kommer längre fram i tiden och kommer\r\nkonjunkturmässigt helt fel.</pre><pre>Socialdemokraterna uppger, för att ta ytterligare\r\nett exempel, en budgetförstärkning på 8 miljarder.\r\nEn närmare granskning av de skatteförslag som\r\nSocialdemokraterna framför visar att man har\r\nräknat fel på 10 miljarder. I verkligheten blir det\r\nt.o.m. fel på tecknet, dvs. en expansion i stället för\r\nen indragning av pengar som det handlar om.</pre><pre>Det finns kort sagt ingenting att ta fasta på i\r\nSocialdemokraternas alternativ, utan den bild som\r\nframträder är i stället bilden av ett parti som bara\r\nsäger nej, nej, hemskt mycket nej.</pre><pre>Socialdemokraterna medverkade i slutet av sin\r\nregeringsperiod till en rad viktiga beslut. Allt var\r\ninte populärt, det fick ni erfara som parti, men det\r\nmesta var nödvändigt. Alla de besluten var sådana\r\nbeslut som vi har drivit fram här i kammaren. Vi har\r\nockså medverkat i praktiken till att fatta dessa\r\nbeslut. I dag skryter Socialdemokraterna med dessa\r\nbeslut, som man länge sade nej till. Det skall ni\r\ngöra, ni har all anledning att vara stolta för att ni till\r\nslut tog er i kragen. Men det kom för sent. Det är\r\nen av förklaringarna till att vi nu har stora problem\r\ni svensk ekonomi.</pre><pre>Liksom 1976 försöker ni nu lansera idén om att vi\r\nkom till dukat bord. Men bordet var inte dukat. Vi\r\nsåg de tydliga tecknen på nedgång och talade om\r\ndem i valrörelsen, även om Ingvar Carlsson då\r\nbeskyllde oss för svartmålning.</pre><pre>Så småningom erkände ni att bordet inte var dukat\r\n1976. Så småningom kommer ni att erkänna att\r\nbordet inte var dukat 1991 heller. Så småningom\r\ninsåg ni att de förändringar av skattepolitiken,\r\nvalutapolitiken, sjukförsäkringen och mycket\r\nannat som ni sade nej till tidigare var nödvändiga.\r\nSå småningom kommer ni att inse att de åtgärder\r\nsom ni nu säger nej till är lika nödvändiga.</pre><pre>Jag kan bara beklaga att den friskhet som ändå\r\nfanns över socialdemokratin under det sista\r\nregeringsåret i dag är bortblåst. Ni har ingenting att\r\nkomma med. Er politik är en politik för opposition,\r\nmen inte för regeringen.</pre><pre>Anf. 70  INGVAR CARLSSON (s) replik:</pre><pre>Herr talman! Jag kan i alla fall notera att Bengt\r\nWesterberg ansåg att vi hade fattat en rad stora\r\nviktiga beslut i regeringsställning, men att vi inte\r\nfungerar lika bra i opposition. Det bästa vore väl att\r\nvi kom tillbaka i regeringsställning och fick ta\r\nansvar för landet, eftersom vi då skulle kunna\r\nfortsätta att driva vår regeringspolitik.</pre><pre>Vi har lagt fram investeringsförslag och förslag när\r\ndet gäller utbildning och regionalpolitik. Vi är\r\növertygade om att dessa förslag skulle ge landet en\r\nmycket bättre utveckling, både för landet som\r\nhelhet och för de enskilda invånarna. Dessutom har\r\nvi genom Rehnbergavtalet, som ni i de borgerliga\r\npartierna inte trodde på, lagt grunden för en låg\r\nkostnadsutveckling och en förstärkt\r\nkonkurrenskraft.</pre><pre>Sedan påstår ni att vi bara säger nej. Det beror ju\r\npå ur vems synvinkel man ser det hela. På grund av\r\nregeringens skattepolitik får ca 5 miljoner\r\nlöntagare höjd inkomstskatt, vilket de skulle slippa\r\nmed en socialdemokratisk regering. De tycker\r\nsäkert att regeringens politik är obehagligare än\r\nSocialdemokraternas. De som däremot har det gott\r\nställt och som har stora förmögenheter, stora\r\naktieinnehav och höga inkomster skulle faktiskt\r\ndrabbas av vår politik. Våra förslag innebär att\r\ndessa människor skulle få försämringar. Där är det\r\nni som säger nej.</pre><pre>Skillnaderna ligger i fördelningspolitiken, Bengt\r\nWesterberg. Ni folkpartister har hamnat i knäet på\r\nModeraterna. Där sitter ni i själva verket och gör\r\nupp politiken med Ny demokrati. Jag ställde en\r\nenda mycket kort fråga till Bengt Westerberg.</pre><pre>Bengt Westerberg gav i valrörelsen kategoriska\r\nbesked om att han inte skulle ha med Ny demokrati\r\natt göra, att det över huvud taget inte skulle bildas\r\nen regering som han skulle medverka i om den på\r\nnågot sätt var beroende av Ny demokrati. Nu är\r\nBengt Westerberg med i denna regering som vice\r\nstatsminister. Denna regering är inte beroende bara\r\ni största allmänhet av Ny demokrati, utan ni sitter\r\noch gör upp med Ny demokrati om den ekonomiska\r\npolitiken. I Dagens Nyheter av i dag kan man läsa\r\nom hur man just i socialutskottet -- det utskott som\r\nBengt Westerberg har mest att göra med -- har\r\nkunnat träffa lysande uppgörelser mellan Ny\r\ndemokrati och regeringspartierna. Är inte detta,\r\nBengt Westerberg, ändå värt en liten kommentar,\r\neftersom beskeden från Bengt Westerberg var så\r\nkategoriska om att han i regeringsställning under\r\ninga förhållanden skulle bli beroende av Ny\r\ndemokrati?</pre><pre>Anf. 71  Socialminister BENGT\r\nWESTERBERG (fp):</pre><pre>Herr talman! Jag skall gärna svara på Ingvar\r\nCarlssons fråga. Någon uppgörelse mellan\r\nregeringen och Ny demokrati finns inte när det\r\ngäller den ekonomiska politiken. Regeringen har\r\nlagt fram sina förslag för riksdagen. Voteringen har\r\nännu inte ägt rum, men allt tyder på att vi kommer\r\natt få igenom det allra mesta. I några fall har det\r\ntyvärr inte blivit så, vilket jag djupt beklagar, t.ex.\r\ni fråga om delpensionen. I och för sig tycker jag att\r\ndelpensionen är en utomordentlig förmån, och jag\r\ngläds å alla de människors vägnar, som nu får\r\nbehålla den, men från ekonomisk synpunkt hade\r\ndet naturligtvis varit vettigare om vi hade sluppit\r\nden uppgörelse som Ingvar Carlsson träffade med\r\nIan Wachtmeister på den punkten.</pre><pre>Ingvar Carlsson sade att de borgerliga partierna\r\nhade bekämpat Rehnbergavtalet. Jag hörde Allan\r\nLarsson tidigare i kammaren säga att Centerpartiet\r\nhade stött Rehnbergavtalet. Jag kan tala om för\r\nAllan Larsson och Ingvar Carlsson att också vi\r\nfolkpartister hejade på Rehnbergavtalet. Vi är\r\nnaturligtvis också mycket tacksamma för detta\r\navtal och för att det har bidragit till låga\r\nlöneökningar, även om huvudförklaringen inte är\r\nRehnbergavtalet utan den svaga konjunktur som\r\nhar drabbat svensk ekonomi. Utan denna\r\nkonjunkturförsvagning är det mycket osannolikt att\r\nRehnbergavtalet hade gett samma resultat. Oavsett\r\norsakerna har vi alla anledning att glädja oss över\r\natt kostnadsökningarna har varit låga och att\r\ninflationstakten i Sverige har drivits ned på en\r\nmycket låg nivå.</pre><pre>Herr talman! Nu står vi emellertid inför den svåra\r\nutmaningen, nämligen att försöka behålla en låg\r\ninflation när konjunkturen vänder. För detta har\r\ninte Socialdemokraterna någon politik. Om man\r\nser tillbaka på vad ni faktiskt åstadkom under 80-\r\ntalet, kan man konstatera att en av de saker som ni\r\nverkligen misslyckades med var just att stabilisera\r\npriserna när konjunkturerna blev goda. I bl.a.\r\nproduktivitetsdelegationen -- salig i åminnelse och\r\nsom under en viss tid leddes av Allan Larsson --\r\npåvisade man att detta är en av\r\nhuvudförklaringarna till att det har gått dåligt för\r\nsvensk ekonomi.</pre><pre>Socialdemokraterna har ingen politik i dag för att\r\nklara att hålla nere inflationen när konjunkturen\r\nvänder. De besparingar som vi har föreslagit\r\nkommer i huvudsak att sättas in vid den\r\ntidpunkten -- det gäller t.ex. karensdagarna -- för\r\natt kyla ner ekonomin. Min konkreta fråga til\r\nIngvar Carlsson blir: Hur tänker ni kyla ner\r\nekonomin, när det blir nödvändigt för att den låga\r\ninflationstakten skall kunna behållas då\r\nkonjunkturen vänder? Ni föreslår ju nu\r\ninvesteringsprogram som kommer att ge en\r\nexpansiv effekt i helt fel konjunkturfas. Ni har en\r\nytterligt kortsiktig politik, som är ämnad -- som jag\r\nsade -- för opposition men inte för regerande.</pre><pre>När man studerar Socialdemokraternas motioner,\r\nfinner man att det är alldeles uppenbart att de inte\r\ntänker sig att deras politik skall kunna föras. Den\r\nskiljer sig nämligen enormt mycket från den politik\r\nsom de förde i regeringsställning. Ni fattade en del\r\nvettiga beslut -- det vill jag gärna understryka. Vi\r\nfolkpartister medverkade till dessa beslut och vi\r\ndrev på i dessa frågor. Men i dag möter vi en helt\r\nannan socialdemokrati, oförmögen att tänka\r\nframåt. Det beklagar jag djupt.</pre><pre>Anf. 72  INGVAR CARLSSON (s) replik:</pre><pre>Herr talman! Det är ganska fantastiskt att höra\r\nBengt Westerberg inför riksdagens ledamöter påstå\r\natt det inte har förts förhandlingar med Ny\r\ndemokrati och träffats en uppgörelse om den\r\nekonomiska politiken, en uppgörelse grundad på\r\natt regeringspartierna gick med på detta med\r\ninvesteringsbolag. Kammarens ledamöter är mina\r\nsanningsvittnen, så jag tänker inte fortsätta att\r\nargumentera. Jag tycker bara att det är pinsamt för\r\nBengt Westerberg.</pre><pre>Sedan påstod Bengt Westerberg att\r\nSocialdemokraterna träffade en uppgörelse med\r\nNy demokrati om löntagarfonderna. Bengt\r\nWesterberg vet mycket väl att Ny demokrati\r\nröstade igenom detta förslag utan att det hade\r\nförekommit någon som helst kontakt med oss. Det\r\när sanningen på dessa två punkter.</pre><pre>När det gäller Rehnbergavtalet var inställningen\r\nvarierande mellan moderater, folkpartister och\r\ncenterpartister. Utan Allan Larssons insatser hade\r\ndet inte blivit något Rehnbergavtal, och då hade det\r\ninte funnits den grund för inflationsbekämpningen\r\nsom nu finns.</pre><pre>Jag har många gånger upplevt att det har sagts att\r\nsocialdemokratin inte skulle ha någon ekonomisk\r\npolitik och att det skulle sluta med ruin om vi hade\r\nfått fortsätta att styra landet. Vi har tagit ansvar för\r\ndet här landet, Bengt Westerberg, under ett stort\r\nantal år. Till den här riksdagen har vi avgett\r\nkonkreta ekonomisk-politiska motioner, där vi\r\nredovisar hur vi vill att man skall gå fram. Vi har\r\nlagt fram förslag som inte har varit\r\ninflationsdrivande. Det har vi varit utomordentligt\r\nförsiktiga med. Övriga partier kände inte samma\r\nansvar under slutet av 80-talet som vi gjorde för att\r\nstrama åt ekonomin. Folkpartiet och Centern\r\nkände samma ansvar någon enstaka gång, men det\r\nvar vi som slog larm om överhettning och försökte\r\nfå majoritet för åtstramning. Det var synd att vi inte\r\nfick denna majoritet litet tidigare, för då, Bengt\r\nWesterberg, hade tiotusentals färre gått arbetslösa\r\ni dag.</pre><pre>Ni vill inte ha uppgörelser över blockgränserna.\r\nDet är synd, eftersom ni då skulle kunna\r\nåstadkomma en bättre politik.</pre><pre>Det är tyvärr inte unikt att det finns en skillnad\r\nmellan det som Folkpartiledaren säger offentligt\r\noch det han sedan gör i regeringen. Det handlar då\r\ninte bara om Ny demokrati. På område efter\r\nområde gör Bengt Westerberg ganska kloka och\r\nbra uttalanden om välfärd, omvårdnad och om\r\nskattepolitiken. Men problemet är ju att Bengt\r\nWesterberg sedan som vice statsminister är med\r\noch röstar igenom en politik som går på tvärs mot\r\ndet som Bengt Westerberg själv säger. Det är därför\r\nsom Bengt Westerberg får vara med och ta ansvaret\r\nför att det nu går riktigt illa när det gäller välfärd i\r\nSverige, för att författarna protesterar och för att\r\nde arbetslösa blir allt fler.</pre><pre>Anf. 73  Statsrådet GÖREL THURDIN (c):</pre><pre>Herr talman! Att lyssna på Ingvar Carlsson är som\r\natt höra en vålnad från det förgångna som inte har\r\nkraften att inse hur överspelad hans politik\r\negentligen är.</pre><pre>Jag undrar vart socialdemokratin egentligen är på\r\nväg. Det som en gång var socialdemokratins styrka\r\nvar ju viljan att förändra, viljan att verkligen se\r\nproblemen och välja konstruktiva lösningar. Av\r\ndetta kan jag inte märka någonting i dag.</pre><pre>Jag skulle kunna sammanfatta Ingvar Carlssons\r\nresonemang här i dag genom att likna honom vid\r\nLudvig XIV som sade: Efter mig syndafloden.</pre><pre>Ingvar Carlsson glömmer arvet efter den\r\nsocialdemokratiska regeringen, det arv som är en\r\nekonomisk kris -- mer än 70 miljarder kronor i\r\nunderskott i statsbudgeten. Trots detta vill han låna\r\nsig ur krisen. Han föreslår ofinansierade satsningar,\r\nlovar att alla skall få behålla det som de har utan att\r\ndet kostar någonting. Finansieringen skall väl ske\r\nmed hjälp av sedelpressen.</pre><pre>En sådan politik är ett hån mot väljarna. Det går\r\ninte att likt en struts sticka huvudet i sanden och\r\nsamtidigt skrika och tro att problemen är lösta, när\r\nman tittar upp och snappar efter luft och upptäcker\r\natt det inte hänt någonting.</pre><pre>Det är också ett hån mot tredje världens länder.\r\nNyss hemkommen från Brasilien har jag tagit del av\r\nBrasiliens problem. Brasilien har också\r\nutlandsskulder, stora budgetunderskott, hög\r\ninflation, hög arbetslöshet, höga räntor, oerhörda\r\nproblem. Av sådana länder kräver vi att de skall ta\r\nsitt ansvar och se till att de minskar sina\r\nbudgetunderskott och sina utlandsskulder. Men vi\r\nsvenskar, som har en levnadsstandard som är bland\r\nde högsta i världen, skall inte ta vårt ansvar utan\r\nfortsätta att låna som om ingenting hade hänt. Vi\r\nskall fortsätta konsumera på det sätt som skedde\r\nunder 80-talet under den socialdemokratiska\r\nregeringens tid.</pre><pre>Om det är den sortens debatter som vi skall ha\r\nfortsättningsvis, tycker jag att det är en aning\r\nskrämmande. Jag måste fråga Ingvar Carlsson om\r\nhan anser att det är moraliskt riktigt att ha den\r\ninställningen beträffande dessa problem.</pre><pre>\r\nNär det gäller satsningar på kommunikationer, som\r\nni skryter så mycket över, låter det som om det bara\r\nvore att sätta i gång och investera. Ni förberedde ju\r\ninte ett enda dugg på det här området. Hur skall\r\nman då kunna sätta i gång direkt? Allting var ogjort\r\nnär vi tog över, och det är klart att det tar tid med\r\nsaker och ting.</pre><pre>Jag vill avsluta med att säga att det är samarbete\r\noch inte konfrontation som skapar lösningar på de\r\nproblem som vi har både miljömässigt och\r\nekonomiskt.</pre><pre>Anf. 74  INGVAR CARLSSON (s) replik:</pre><pre>Herr talman! Jag vet inte riktigt hur jag skall\r\ndebattera med Görel Thurdin. Hon avslutade med\r\natt säga: Allt var ogjort när vi tog över. Sverige var\r\nalltså ett land där allt var ogjort. Men då kommer\r\nman litet för långt bort från en rimlig\r\ndebattsituation. Jag skulle inte vilja använda\r\nuttrycket ''efter mig syndafloden'', vare sig det nu\r\nvar Ludvig XV eller Ludvig XIV som yttrade detta.\r\nJag betecknar inte de borgerliga partierna som\r\nsyndafloden. Inte heller skulle jag använda\r\nuttrycket ''vålnad från det förgångna''.</pre><pre>Jag har här en annons med Görel Thurdin i\r\nverkligheten. Det gäller valrörelsen för mindre än\r\nett år sedan. I det sammanhanget sade Görel\r\nThurdin: Centern har ett färdigt paket för att också\r\nsänka momsen rejält på byggande,\r\nfastighetstjänster, sophämtning, vatten och avlopp.\r\nDen momssänkningen skulle minska hyrorna för en\r\nnormalstor trerummare med ca 2 000 kr. om året.</pre><pre>Jag ställde frågan i min inledning: Hur stämmer,\r\nGörel Thurdin, det som ni sade i valrörelsen med\r\nde chockhöjningar som ni nu föreslår för\r\nhyresgästerna? Gick ni under 80-talet verkligen ut\r\noch sade att vi konsumerade för mycket? Var det\r\ninte i stället så, att Centerpartiet angrep\r\nsocialdemokratin från vänster? Olof Johansson\r\nsade i riksdagen förra året: Det är inte de som har\r\nfått betala under 80-talet som skall bära ytterligare\r\nbördor, utan de som har vunnit på klippekonomin.</pre><pre>Men vem får betala nu: karensdagarna,\r\ndelpensionen, sexdubblingen av avgifterna till\r\narbetslöshetskassan, 7,5 miljarder kronor från\r\nkommuner och landsting? Ni lägger ju bördorna på\r\njust de grupper som ni i Centerpartiet lovade skulle\r\nfå det bättre under 90-talet.</pre><pre>Det är dessa saker som jag har försökt att ta upp\r\ni min inledning. Jag tror inte att många människor\r\nkänner igen Centerpartiet.</pre><pre>Så till ert eget favoritområde, miljöpolitiken. Görel\r\nThurdin kommer från miljökonferensen i Brasilien.\r\nDet var ju där som ni skulle vara garanten för en\r\nbättre miljöpolitik. Men enligt Dagens Nyheter har\r\nni endast använt de socialdemokratiska förslagen. I\r\növrigt har ni vikt er på de viktiga punkterna: när det\r\ngäller energiskatten för Bo Lundgren, beträffande\r\nden gröna läroplanen för Beatrice Ask och rörande\r\nförslaget om ökad återvinning av förpackningar för\r\nUlf Dinkelspiel. Det blev inte någon miljöpolitik\r\ntrots att Centerpartiet var med -- undra på att\r\nväljarna flyktar.</pre><pre>Anf. 75  Statsrådet GÖREL THURDIN (c):</pre><pre>Herr talman! När man ser på statistiken över hyror,\r\nfinner man att hyrorna visst höjdes med 60 % under\r\nSocialdemokraternas sista år. I år höjs de med 6 %.\r\nSå jag vet inte vem man skall vara mest upprörd\r\növer.</pre><pre>Beträffande Centerpartiets krav på att det skall\r\nvara vettiga hyror vill jag för det första säga att den\r\nallmänna momssänkningen på 3 % innebär att\r\nhushållen kompenseras för de nödvändiga\r\nutgiftsnedskärningar som vi gör på\r\nbostadsområdet. Detta innebär faktiskt också att\r\nbyggmomsen minskar. För det andra är det absolut\r\nviktigaste när det gäller boendet och\r\nboendekostnaderna räntenivåerna och en\r\nekonomisk politik som gör att man inte står inför\r\nplötsliga räntechockhöjningar. Sådant är\r\nförödande för de boende.</pre><pre>En socialdemokratisk ekonomisk politik med högre\r\nräntor och högre inflation kommer att drabba de\r\nboende, om ni får igenom det som ni tycker är\r\nlösningen på problemen. Förslaget om ett nytt\r\nbostadsfinansieringssystem är i långa stycken\r\ndetsamma som det vi presenterade tidigare.</pre><pre>Jag förvånar mig också över att man ser så oerhört\r\nenkelt på sin egen delaktighet när det gäller den\r\nekonomiska situation som landet befinner sig i. Det\r\när ungefär som om de 70 miljarder kronor som ni\r\nåstadkom genom 1991 års beslut inte har någon som\r\nhelst betydelse för hur saker och ting drabbar det\r\nsvenska folket.</pre><pre>Beträffande miljöpolitik kan jag tala om att\r\nregeringen har ändrat vissa saker, t.ex.\r\nsatsningarna på det som Världsbanken ägnar sig åt.\r\nVärldsbanken har helt plötsligt upptäckt att man\r\nbör inrikta sig på de fattiga i världen. Det gjorde\r\ninte Socialdemokraterna när det gällde fattigdom i\r\nstora slumområden i städerna. Här har vi gjort\r\nnågonting som Socialdemokraterna inte alls var\r\ninne på. Dessutom tror jag att det här kommer att\r\nha oerhört stor betydelse för miljösituationen i hela\r\nvärlden, om vi nu skall diskutera miljöfrågor ur\r\ndetta perspektiv.</pre><pre>Den här regeringen fick sitt uppdrag när landet\r\nbefann sig i en mycket svår situation. Vi har gått\r\nmed i regeringen för att ta ansvar och medverka till\r\natt föra Sverige ur en allvarlig ekonomisk kris. Det\r\när bråttom med lösningarna, och det har varit ett\r\nhögt arbetstempo. Jag vill understryka att\r\nsamarbetet inom regeringen fungerar väl, trots att\r\nden består av fyra partier med delvis olika åsikter.\r\nMycket har faktiskt hänt under den här tiden. Det\r\när klart att man inte kan se konkreta resultat på en\r\ngång. Vad vi håller på med är grundförstärkningar,\r\ninte nedrivning.</pre><pre>Anf. 76  INGVAR CARLSSON (s) replik:</pre><pre>Herr talman! Jag gratulerar den som blir klok på\r\nvad Centern har gjort på miljöpolitikens område.\r\nJag nämnde tre områden där man inte har gjort\r\nnågot. Om Görel Thurdin har hämtat inspiration i\r\nBrasilien gratulerar jag henne. Jag väntar med\r\nspänning på vad det kan ge för avkastning i Sverige.</pre><pre>Jag blev ännu mer förvirrad över byggpolitiken. Jag\r\ntror ändå att jag kan detta område något. Ni i\r\nCentern utlovade före valet att effekterna av\r\nbyggmomsen skulle bort. Men vi hade redan\r\ntidigare kompenserat detta. Nu tog ni bort\r\nkompensationen, vilket kommer att innebära\r\nmycket kraftiga höjningar i nyproduktionen.\r\nSamtidigt tar ni bort räntesubventionerna steg för\r\nsteg. Det kommer också att slå igenom på hyrorna.</pre><pre>Både Centern och Moderaterna utlovade före valet\r\natt det skulle bli sänkta hyror. Då sade vi att det\r\nskulle bli chockhöjningar av hyrorna. Då\r\nanklagades Ulf Lönnqvist för att vara lögnare och\r\nAllan Larsson och jag för att sitta på ljugarbänken.</pre><pre>Nu sitter Centern i denna regering och chockhöjer\r\nhyrorna för människorna ute i landet. Många har\r\ninte råd att bo kvar. Men i valrörelsen lovade ni att\r\nsänka hyrorna. Jag tycker att det är oanständigt och\r\notillständigt. Det är dessutom illa när ni varken före\r\neller efter valet tycks begripa bostadspolitiken, och\r\nGörel Thurdin var nu ett levande bevis på detta.\r\nMen detta kommer att drabba de boende --\r\nhyresgäster, villaägare och bostadsrättsinnehavare.\r\nOm ni inte tror mig kan ni lyssna på\r\nrepresentanterna för dessa grupper.\r\nHyresgäströrelsen kommer snart att ha kongress,\r\noch jag förmodar att regeringen kommer att ha\r\nnågon representant där. Nej, jag hörde just att\r\nregeringen inte skall närvara, och det kan jag också\r\nförstå.</pre><pre>Det räcker emellertid inte med detta. Görel\r\nThurdin, ni i Centern lovade en vecka före valet att\r\ndet skulle bli bättre vård och omsorg, och ökade\r\nresurser till vård och omsorg. Ni sade att\r\nmiljardbelopp skulle behövas till en bättre vård och\r\nomsorg, inte minst för våra äldre. Vart har dessa\r\npengar tagit vägen, de miljardbelopp som ni\r\nutlovade? Ni drar ju in dem från kommuner och\r\nlandsting. Om ni åtminstone sade att det\r\nekonomiska läget är annorlunda och att ni därför\r\nmåste göra detta och att ni erkände att ni vilseledde\r\nväljarna. Då är det en sak. Men ni låtsas ju, Görel\r\nThurdin, som om ni inte hade sagt detta. Jag har\r\nden annons framför mig i vilken Görel Thurdin\r\nsjälv utlovar hyressänkningar med tusenlappar för\r\nde boende.</pre><pre>Jag tycker att ni efter ett års regerande skall stå till\r\nsvars för detta. Ni lovade ut stora fördelar till\r\nväljarna, och det har blivit det rakt motsatta både\r\nnär det gäller vård och omsorg och när det gäller\r\nhyres-  och bostadskostnaderna.</pre><pre>Anf. 77  Statsrådet ALF SVENSSON (kds):</pre><pre>Herr talman! Ingvar Carlsson sade i sitt anförande\r\natt Kds under valrörelsen talade vackert om ett\r\nmjukare och varmare samhälle. Jag vill naturligtvis\r\nframföra ett tack för denna eloge.</pre><pre>Ingvar Carlsson och jag vet precis lika bra som alla\r\nandra att om ekonomin i Sverige, eller i något annat\r\nland, havererar och befinner sig i obalans, är det de\r\ngamla, de svaga och de sjuka som drabbas. Vi\r\nbehöver inte debattera detta. Vi är övertygade om\r\natt om ingenting hade gjorts åt den ekonomi som\r\nsocialdemokratin lämnade efter sig hade, i varje fall\r\ni ett litet längre perspektiv, just vårdsektorn\r\ndrabbats än värre.</pre><pre>Sedan talade Ingvar Carlsson om svensk ekonomi\r\nsom ett träsk. Rent botaniskt eller geologiskt bildas\r\ninte ett träsk på ett år. Det som vi håller på med är\r\natt dika ur detta träsk. Ni måste förstå att denna\r\nutdikning tar litet tid, och jag tror att t.o.m.\r\nsvenska folket innerst inne har förståelse för att den\r\nkommer att ta litet tid. Men om vi lämnar detta\r\nträsk och vandrar ut i den politiska geografin,\r\nmöter vi gång på gång talet om att vi står och\r\nstampar i Carlssons klister. Jag måste säga att det\r\nskall man berömma. Det är utomordentligt\r\neffektivt, det finns utspretat i alla sektorer, och det\r\ntar litet tid att göra sig kvitt det.</pre><pre>Beträffande träsk vilja säga följande. Ingvar\r\nCarlsson yttrade något mycket bra om EG. Jag vill\r\nupprepa det. Han sade att EG är ett fredsprojekt\r\noch att ett närmare samarbete mellan länderna i\r\nEuropa är en förutsättning för en fredlig och trygg\r\nutveckling.</pre><pre>Jag tycker att detta var mycket bra sagt. Men är det\r\nmånne god reklam nu då Sverige söker\r\nmedlemskap och då Sverige skall examineras\r\nekonomiskt att presentera vårt rike som ett träsk?\r\nOm det nu skulle vara så att Carl Bildt skrämmer\r\nsvenskarna för Europa, vilket jag inte tror, torde\r\nrisken vara uppenbar att Ingvar Carlsson skrämmer\r\neuropéerna för Sverige. Eller räknar Ingvar\r\nCarlsson med att politiker på kontinenten inte skall\r\nfästa avseende vid vad hans säger och att ordvalet\r\nkommer till enbart för att förgifta debatten här?</pre><pre>(Applåder)</pre><pre>Anf. 78  INGVAR CARLSSON (s) replik:</pre><pre>Herr talman! Träsket fanns där, och träsket varnade\r\nvi för. Men inte trodde vi att ni skulle köra rakt ned\r\ni det. Det var detta som var problemet.</pre><pre>Lars Tobisson lade upp denna strategi för ett år\r\nsedan. Då sade han: Först skall vi sänka skatterna\r\noch ge stora skattesänkningar till de rika. Sedan\r\nskall vi klara utgifterna.</pre><pre>Det är detta som var det grundläggande problemet,\r\noch det var detta klister som ni fastnade i, Alf\r\nSvensson, när ni förde regeringsförhandlingar. Ni\r\nville till varje pris komma med i en regering under\r\nCarl Bildt. Jag tror faktiskt att det hade varit bättre\r\nom ni hade fastnat i Carlssons klister. Då hade ni\r\nfortfarande befunnit er på torra land. Det hade\r\nvarit bra för Kds.</pre><pre>Sanningen är den att när vi hade regeringsansvaret\r\nuppfyllde Sverige alla EG:s krav. Då hade Sverige\r\nkunnat vara ett fullvärdigt medlemsland. Det är\r\nSverige inte nu sedan vi fick en borgerlig regering.\r\nVi har ett underskott på 100 miljarder kronor i\r\nbudgeten. Det är inget dåligt träsk, Alf Svensson.</pre><pre>Vi har en ökande arbetslöshet. Genom ett politiskt\r\nbeslut drar ni in 7,5 miljarder kronor från\r\nkommuner och landsting. Jerzy Einhorn skriver att\r\nstaten drar in 7,5 miljarder kronor i årligt\r\nresursutrymme. Men staten, Alf Svensson, är just\r\nnu faktiskt den borgerliga regeringen med Kds som\r\nen regeringsmedlem. Det är ni som bestämmer att\r\nkommuner och landsting skall ha dessa 7,5\r\nmiljarder kronor mindre. Det är därför som vi inte\r\nkan ta hand om våra gamla och sjuka på det sätt\r\nsom Jerzy Einhorn mycket engagerat talar för. Det\r\nkommer ni inte ifrån genom att ständigt skylla på\r\nSocialdemokraterna.</pre><pre>Vi socialdemokrater har under 53 av de 60 senaste\r\nåren styrt det här landet -- det är riktigt. Vi tar\r\nansvar för den tiden. Men är det inte något märkligt\r\ni att så fort vi får en borgerlig regering har man en\r\nsådan otur? Då tvingas man ta över efter\r\nSocialdemokraterna, och då är det så eländigt runt\r\nom utomlands, och då har man sådana problem här\r\nhemma. Mellan 1976 och 1982 var det bara otur.</pre><pre>Sedan kom vi, och bruttonationalprodukten ökade\r\nmed 2 % i genomsnitt-- mot bara 1 % under de\r\nborgerliga åren.</pre><pre>Så vann ni valet 1991, och nu är det helt plötsligt\r\nbara elände och otur. Det är väl lika bra att vi får\r\nfortsätta att regera, så att det blir litet tur i Sverige\r\nigen. Då blir det också en bättre atmosfär.</pre><pre>Jag tror faktiskt, Alf Svensson -- vi har ju en sak\r\ngemensamt, nämligen att vi har en bostad ihop -- att\r\nvi kan föra en debatt som är ganska hård utan att\r\nman för den skull behöver kalla det för att förgifta\r\natmosfären.</pre><pre>Jag tycker emellertid att det är viktigt att klara ut\r\nvad som sades före valet och vad som är fakta nu.\r\nDet är inte att förgifta atmosfären. Det är att rensa\r\nluften, Alf Svensson, och det är nödvändigt ibland\r\ni politiken.</pre><pre>(Applåder)</pre><pre>Anf. 79  ALF SVENSSON (kds):</pre><pre>Herr talman! Några missförstånd måste klaras ut.\r\nJag vet inte, Ingvar Carlsson, om vi har en bostad\r\nihop. Men vi har använt samma bostad, och jag är\r\nglad över det. Det är i alla fall något positivt med\r\nregeringsskiftet för mitt vidkommande.</pre><pre>Sedan vill jag säga att jag inte är säker på om det\r\nvar fråga om Ludvig XIV eller om Ludvig XV. Jag\r\ntror t.o.m. att det kan vara fråga om Ludvig XVI.\r\nJag är inte helt säker.</pre><pre>Ingvar Carlsson talar om den socialdemokratiska\r\nperioden som något mycket lysande. Men vi har väl\r\nändå anledning att erinra oss att det under 80-talet\r\ntalades väldigt mycket om klipp och\r\nspekulationshysteri. Det var väl inte så väldigt\r\nmycket av solidaritet och omtanke. Men nu talar\r\nIngvar Carlsson om dessa saker som om de vore det\r\nförhärskande under 80-talet.</pre><pre>Jag kan tillstå att jag kanske var litet aningslös. Jag\r\ntrodde nämligen att Allan Larsson hade rätt när\r\nhan, i samband med att han presenterade sin\r\nbudget 1991, sade att den skulle gå jämnt ut -- man\r\nvill ju tro på folk -- men så blev det inte.</pre><pre>Efter det idoga upprepandet om vändpunkten\r\ntrodde vi naturligtvis att en sådan skulle infinna sig.</pre><pre>Sedan, herr talman, vill jag gärna ta upp en sats i\r\nIngvar Carlssons tal som ingen tidigare har berört:\r\nNi diskuterar införandet av ett vårdnadsbidrag som\r\nskulle försvåra för kvinnor att förvärvsarbeta.</pre><pre>För mig är det fullständigt obegripligt att Ingvar\r\nCarlsson är fast i förmynderitänkandet. Om Ingvar\r\nCarlsson inte får bedriva en politik som innebär att\r\ndet är statsmakten eller någon annan myndighet\r\nsom bestämmer över föräldrarna och ser till att\r\nekonomin används så, att man får folk att\r\nförvärvsarbeta även om viljan inte finns, är det fel --\r\ndå är det oacceptabelt. Släpp de här gamla\r\nförmyndartankarna, Ingvar Carlsson! På den\r\npunkten kan vi väl i alla fall vara överens.</pre><pre>Betro den moderna svenska kvinnan med att själv\r\nvälja den vård- och omsorgsform som hon och som\r\npappan, ja, som föräldrarna tillsammans, är\r\növertygade om är bäst för just deras barn! Varken\r\nIngvar Carlsson eller jag -- i varje fall inte jag --\r\nbesitter en sådan förmåga att det går att säga vilken\r\nvård- och omsorgsform som är bäst för alla barn\r\nSverige över. Lämna den gamla planekonomiska\r\ntanken när det gäller barnomsorgen.</pre><pre>(Applåder)</pre><pre>Anf. 80  INGVAR CARLSSON (s) replik:</pre><pre>Herr talman! Alf Svensson har alltså hittat något\r\npositivt med regeringsskiftet. Jag ber att få\r\ngratulera honom till att han kunde få överta min\r\nlägenhet. Jag instämmer gärna i att det nog är det\r\nmest positiva som hände i och med regeringsskiftet.</pre><pre>Ja, det fanns inslag av klippekonomi som jag tyckte\r\nvar en mycket negativ bieffekt av 80-talets\r\nekonomi. Men det skall jämföras med att vi\r\nåstadkom en kraftig ökning av\r\nindustriinvesteringarna, en förbättring beträffande\r\nkonsumtionen och en bra sysselsättning. Tyvärr var\r\nklippekonomin baksidan. De stora fördelarna\r\növervägde emellertid.</pre><pre>Jag reagerar faktiskt mot vad jag kallar för en sorts\r\ndubbelmoral i kds. Ni gick ju ut och talade vackert\r\nom det här med vård, omsorg och sjukvård. Men\r\nnu, med politiska beslut, drar ni ner på de\r\nområdena. En sådan dubbelmoral tycker jag att det\r\när rimligt att peka på.</pre><pre>Det är inte bara det att ni drar ner på de här\r\nområdena genom att attackera kommuner och\r\nlandsting, utan det är också så, att ni flyttar över\r\nbördorna från höginkomsttagarna till\r\nlåginkomsttagarna. Ni ställer upp på Moderaternas\r\nekonomi. Det som står i Bibeln -- bären varandras\r\nbördor -- har Alf Svensson uppenbarligen tolkat om\r\nså, att bördorna skall lastas av dem som har det bra\r\noch läggas över på dem som är mest utsatta.</pre><pre>Så vårdnadsbidraget. Jag skulle kunna uttrycka mig\r\npå två sätt. Det ena är: Om jag inte kan förklara,\r\nfråga då Bengt Westerberg. Bengt Westerberg har\r\nfaktiskt uttryckt minst lika bra som jag vad som är\r\nrisken med ett vårdnadsbidrag. Enligt en rapport\r\nfinns det en beräkning inom finansdepartementet\r\nsom visar att de stora förlorarna i fråga om\r\nvårdnadsbidraget är de heltidsarbetande\r\nkvinnorna. Även om Alf Svensson inte tror på mig\r\nhoppas jag att relationerna i regeringen är sådana --\r\nni skryter ju om att ni har så bra relationer -- att ni\r\nlitar på resp. departement.</pre><pre>Hos finansdepartementet finns det beräkningar\r\nsom visar just på det jag säger, nämligen att de\r\nheltidsarbetande kvinnorna blir de stora förlorarna\r\nom man inför ett vårdnadsbidrag.</pre><pre>Därför vidhåller jag min och Socialdemokraternas\r\nuppfattning: Vi i Sverige har en utomordentligt bra\r\nfamiljepolitik med barnbidrag, med utbyggd\r\nföräldraförsäkring och med barnomsorg. Låt oss\r\ninte riva ner och förstöra denna, som många säger,\r\nvärldens bästa familjepolitik genom att av\r\ndogmatiska skäl införa vårdnadsbidrag som leder\r\ntill en kvinnofälla, Alf Svensson!</pre><pre>Anf. 81  LARS WERNER (v) replik:</pre><pre>Herr talman! Den socialdemokratiska regeringen\r\nlämnade på sin tid in den medlemsansökan till EG\r\nsom i dag diskuteras. Det skedde efter det att en\r\nkort mening skrivits i en ekonomisk proposition.</pre><pre>Nu har EG svällt över alla breddar och utvecklats\r\ntill den europeiska unionen efter Maastrichtmötet.\r\nNär den nuvarande statsministern reser ut i Europa\r\noch möter statschefer meddelar Carl Bildt att\r\nsvensk neutralitetspolitik har ändrats. Om man\r\nstiger på tåget till Maastricht får man åka ända\r\nfram, säger Bildt. Därmed menar han egentligen\r\natt det föreligger ett försvars- och säkerhetspolitiskt\r\nsamarbete -- som enligt min mening kullkastar den\r\ntidigare svenska säkerhetspolitiken,\r\nneutralitetspolitiken och alliansfriheten.</pre><pre>Neutraliteten skall inte vara något problem, säger\r\nCarl Bildt till vännen François, till vännen Helmut\r\noch till vännen Jacques. Carl Bildt är ju familjär\r\näven ute i Europa.</pre><pre>Neutraliteten blir inget problem, säger alltså Carl\r\nBildt. Vad jag egentligen vill fråga den\r\nregeringschef som lämnade in medlemsansökan till\r\nEG för ett år sedan är: Innebär detta, Ingvar\r\nCarlsson, att neutraliteten har samma innebörd i\r\ndag för det socialdemokratiska partiet som det som\r\nCarl Bildt förespråkar när han åker runt i Europa?\r\nGör Ingvar Carlsson samma tolkning av\r\nneutralitetsbegreppet som den dåvarande\r\nregeringen gjorde när man lämnade in EG-\r\nansökan? Står ni för samma sak? Jag tycker att det\r\nhär är rätt väsentligt om vi nu skall föra en hygglig\r\ndebatt om EG och om den europeiska unionen.</pre><pre>Anf. 82  INGVAR CARLSSON (s) replik:</pre><pre>Fru talman! Jag står för den uppfattning som\r\nutrikesutskottet nyligen har skrivit i sitt betänkande\r\noch som riksdagen har ställt sig bakom, nämligen\r\natt vi skall vara militärt alliansfria, syftande till\r\nneutralitet i händelse av krig i vårt närområde. Det\r\när en precisering i förhållande till förra våren, som\r\njag tycker är fullt rimlig med hänsyn till den\r\nutveckling vi har upplevt. Jag tycker att det är ett\r\nbra uttalande. Det innebär alldeles klart att vi icke\r\nskall delta i några militära allianser.</pre><pre>Mot den bakgrunden tycker jag att det är olyckligt\r\natt statsministern uttalar sig vid resor utomlands på\r\nett sätt som kan innebära oklarhet. Det har vi\r\nframfört från socialdemokratins sida. Det vill jag\r\ndock inte ta upp mera nu, eftersom vi har en debatt\r\nsenare med Carl Bildt. Jag tycker att han skall få\r\ndelta. Det blir nog roligare för både Lars Werner\r\noch mig.</pre><pre>Anf. 83  LARS WERNER (v) replik:</pre><pre>Fru talman! Detta är litet halvintressant. Ingvar\r\nCarlsson har uppenbarligen ungefär samma\r\nuppfattning som jag, när jag säger att detta inte\r\nstämmer med den uppfattning som den dåvarande\r\nregeringen hade. Jag håller också med om att vi\r\nskall föra denna debatt med statsministern senare.</pre><pre>Jag vill ta upp en annan fråga. Ingvar Carlsson\r\nanklagar den nuvarande regeringen för att skända\r\nkommunerna -- regeringen skinnar kommunerna,\r\nskulle man kunna säga. Kommunernas möjlighet\r\natt ge invånarna service minskar med den\r\nnuvarande politiken. Många borgerligt styrda\r\nkommuner har accepterat regeringens indragningar\r\nutan protester. På andra håll finns det t.o.m. bland\r\nborgerliga kommunpolitiker ett missnöje med att\r\nregeringen försämrar för kommunerna.</pre><pre>Men jag måste erinra Ingvar Carsson om att detta\r\ninte är någon uppfinning av Carl Bildt och den\r\nnuvarande borgerliga regeringen. Det var\r\negentligen ni som i regeringsställning inledde\r\nindragningarna från kommunerna. Min fråga är:\r\nHar ni ändrat uppfattning? Tror ni fortfarande på\r\nett kommunalt skattestopp, i en tid då det finns\r\nstora begränsningar i den kommunala utvecklingen\r\noch stora, eftersatta behov? Skall jag tolka Ingvar\r\nCarlssons anförande här som ett omtänkande?</pre><pre>Anf. 84  INGVAR CARLSSON (s) replik:</pre><pre>Fru talman! Vi är emot ett lagstadgat kommunalt\r\nskattestopp. Vi har utförligt redovisat motiven för\r\ndetta i vår ekonomisk-politiska motion.</pre><pre>Vi föreslog mot slutet av vår regeringsperiod att\r\nkommunerna under de goda åren skulle få betala in\r\nett belopp som de skulle disponera senare, när det\r\nblev sämre tider. Det är något helt annat, Lars\r\nWerner, än att, i ett utomordenligt ansträngt läge\r\nför kommunerna inte bara tillfälligt omfördela\r\nmellan olika räkenskapsår och inte bara detta år\r\nutan allt framgent, dra in 7,5 miljarder.</pre><pre>Det kommer att slå mycket hårt mot omsorg --\r\nbarnomsorg, äldreomsorg, sjukvård, skola,\r\nbibliotek. Det kommer inte att leda till att man\r\nsparar så mycket som man säger. Tvärtom blir\r\nnettobesparingen förmodligen mycket ringa. Men\r\nden slår mycket hårt mot välfärden och\r\nlivskvaliteten. Därför är och kommer vi att vara\r\nbestämt emot den sortens indragningar.</pre><pre>Anf. 85  IAN WACHTMEISTER (nyd):</pre><pre>Fru talman! Först en komplimang till er vackra\r\nklänning och ert förträffliga färgval.</pre><pre>För att knappt finnas till har vi rätt mycket att säga\r\ntill om, tycks det. Det har sagts mycket om oss\r\nredan, och man kan fråga sig vadan min ovanliga\r\nmen kanske klädsamma tystnad kommer ifrån.\r\nDen kommer ifrån något som heter\r\ndebattordningen. Jag fick inte ta replik på Ingvar\r\nCarlsson, och Carl Bildt ville inte göra det. Jag vill\r\ninte tala om vad jag ville.</pre><pre>Det är synd att debatten om debattordningen inte\r\nsändes i TV. Det var en absurd teater med Lars\r\nTobisson som Anders de Wahl, inte direkt TV-\r\nmässig, men i alla fall.</pre><pre>Alla tycks nu ha bekymmer med Ny demokrati, alla\r\npartier vill säga. Vi har det inte själva, och folk\r\nverkar inte heller ha några problem med Ny\r\ndemokrati. Det var faktiskt folk som valde in oss\r\nhär, och inte ni.</pre><pre>Vårt politiska liv framlevs som ni märker bland\r\nskuggor. Vi tycks nämligen inte göra upp med\r\nnågon person. Det är intressant. Jag har börjat\r\ntänka på det. Det är möjligt att regeringen inte\r\nfinns, och inte heller socialdemokratin. Det hela är\r\nbara en dröm. Vad vet jag.</pre><pre>Vi har i alla fall lyckats få in några ord i politiken,\r\noch vi är glada för det. ''Verkligheten'' var förut ett\r\nmycket ovanligt ord. ''Träsk'' har vi också fått in --\r\ndet har redan använts många gånger. ''Ölbackar''\r\nanvänds numera även av fru Wibble.</pre><pre>När riksdagsåret inleddes välkomnades Ny\r\ndemokrati med insinuationer och förolämpningar\r\nav Ingvar Carlsson och Bengt Westerberg.\r\nSamband med nynazismen i Tyskland osv.\r\nantyddes.</pre><pre>Nu har riksdagsåret gått. Vi har inte ändrat på oss,\r\nså herrarna borde kliva fram här och upprepa sina\r\noförskämdheter. Det vore bra, tror jag, för ett\r\nstigande antal väljare och sympatisörer, som får\r\nklart för sig vilka ni tycker att de är.</pre><pre>Vi hade våra tvivel om hur riksdagsarbetet\r\nfungerar, och det har vi fortfarande. Vi har litet\r\nsvårt att förstå hur man först låser sig för en\r\nuppfattning och sedan debatterar det efteråt, när\r\nalltihop är klart.</pre><pre>Sedan undrar vi vilka utanför riksdagen, det kan\r\ninte gärna vara TV-tittare, som är skräckslagna för\r\nbilder. Bilder visas inte här. Detta är år 1992. Johan\r\nBrohult, Ny demokrati, visade en bild, och då bröt\r\nhela miljoninvesteringen samman. Därför hänger\r\nnu bara en bonad på väggen. Det är alltså ständigt\r\nsamma bild. En bild säger dock mer än tusen ord,\r\nsägs det. Det vore kanske rätt upplyftande att se de\r\nbilderna. Det kanske någon redan har kommit på.</pre><pre>Vem kan tro att ett system skapar respekt, som\r\navslår alla motioner, alla förslag, och som sedan får\r\nförslagsställarna att rösta emot sina egna förslag?\r\nLeve demokratin, fru talman!</pre><pre>Hur kan man få respekt för politiken om det enda\r\nviktiga är vem som föreslår någonting, och inte vad\r\nsom föreslås? Jag garanterar att jag i mitt långa liv\r\naldrig har sett prestigetänkande i den mängd och\r\nden tappning som jag har sett i det politiska livet.</pre><pre>Ny demokrati har, som ni förstår, många\r\nskepnader. Småföretagarpartiet Ny demokrati\r\nfinns. Vi vet att företagen är Sveriges ryggrad. Det\r\när där vårt välstånd skapas. Det skapas inte här\r\ninne. Där jobbas det hårt, ofta med hela\r\nprivatekonomin som insats. Men det behövs\r\npengar, riskkapital.</pre><pre>Nyligen lyckades vi övertyga den borgerliga\r\nregeringens skuggor att det var ovanligt vettigt att\r\ngöra ett privat, börsnoterat investeringsbolag, som\r\nkan injicera riskkapital i små och medelstora\r\nföretag och vara med om att förvandla svenska idéer\r\noch uppfinningar till världsprodukter, dvs. göra\r\nnågonting för framtiden. Vi kommer att hänga med\r\ntills de varorna har levererats. För oss består livet\r\nnämligen inte av en skrivning från ett utskott.</pre><pre>Vi måste också se till att skötsamma, ''vita'' företag\r\ninte dödas av svartjobbare. Jag undrar hur många i\r\nriksdagen som vet hur det går till där utanför\r\negentligen, om man vet hur svårt det är för ett litet\r\nföretag att få låna pengar och hur många företag\r\nsom går i konkurs i onödan, tack vare att lagen är\r\nsådan att banker och staten skall ha sitt innan den i\r\noch för sig skötsamme företagaren och\r\nleverantören får sin första krona, när en kund går i\r\nkonkurs. Det uppstår en dominoeffekt. Brickorna\r\nbara ramlar, i onödan.</pre><pre>Så går vi över till arbetarpartiet Ny demokrati. Vi\r\ntycker att det skall löna sig att arbeta, och vi tycker\r\natt man aldrig skall tjäna mer än just när man\r\narbetar. Skatten på arbete skall sänkas, och svenska\r\narbetare skall ha ett alldeles eget personligt\r\nmedbestämmande. De stora kollektivens och\r\nelefanternas tid -- facken i det här fallet -- är,\r\nhoppas vi, förbi. Folk som kan arbeta kan faktiskt\r\ntänka alldeles själva.</pre><pre>Jobben finns i små företag som växer, i nya företag\r\nsom skapas, i stora företag som stannar i Sverige\r\noch i utländska företag som kommer hit. När den\r\nsocialistiska regeringen och marknaden,\r\ngudbevars, tvingade svenska industrin utomlands,\r\nskapade den svenska industrin 100 000 jobb -- fast\r\ndet var utomlands.</pre><pre>Priset på arbetslösheten är misär och lidande och\r\ndessutom ur statlig svensk synpunkt ungefär\r\n200 000 kr. per år och person. 500 000 arbetslösa\r\nbetyder årligen en kostnad på 100 miljarder kronor.</pre><pre>Europapartiet Ny demokrati säger kanske inte\r\nriktigt detsamma som vad vi har hört här. Vi säger\r\natt EG och Europa finns. Man samarbetar redan.\r\nTåget går, och vi måste koppla på. Men det skall\r\ninte vara som en gnällande boskapsvagn, där man\r\nhela tiden drar i nödbromsen och kräver en massa\r\nsaker. I stället skall vi jobba oss fram till lokföraren\r\noch styra tåget in i framtiden. Alla som vill något,\r\nalla som tror på framtiden och tror på Sverige, vill\r\ngivetvis vidare. Men det finns de som kräver och\r\ngnäller. De vill att vi skall stå kvar och kratta löv i\r\nnationalparken när tåget försvinner in i fjärran.\r\nVad tror ni att deras barnbarn säger? ''Var ni\r\ntokiga, eller var ni bara trötta på 90-talet?''</pre><pre>EG är inte en fråga om kvinnofällor, snus och\r\nbrännvin. EG är en fråga om framtiden, och den\r\nhanteras bäst av folk som tror på framtiden.</pre><pre>Invandrarpartiet Ny demokrati får säkert fler röster\r\nfrån invandrare än Folkpartiet, och det är därför att\r\nvår politik är realistisk. Flyktingströmmmen i dag\r\när farligt stor, större än 1989 då vi vet att vi slog\r\nhuvudet i taket.</pre><pre>Håller vi på att importera krig? Har vi redan med\r\nöppna ögon importerat religiösa motsättningar som\r\nbäddar för framtida problem? Har vi även en\r\nflyktingpolitik som våra barn skall betala?</pre><pre>Vi menar att dessa frågor är aktuella, även om de\r\när besvärliga. De måste upp på bordet. Folk är illa\r\ninformerade. Myndigheterna är ganska kraftlösa\r\noch arbetar ungefär som på sjukhusen. Man tror att\r\nköer löser alla problem.</pre><pre>Varför måste t.ex. hemspråksundervisningen\r\nvärnas? Är det för att vi skall få fler analfabeter på\r\nsvenska? Vi i Ny demokrati har inte träffat på\r\nnågon invandrare som stöder\r\nhemspråksundervisningen. Men däremot gör\r\nhemspråkslärarfacket det. Priset betalas som\r\nvanligt av folk ute i landet. Notan är 1,3 miljarder\r\nkronor. Det är ofattbart, för att inte säga sanslöst.\r\nMåste Sverige ta emot fler flyktingar än något annat\r\nindustriland? Förklara i så fall varför för det\r\nsvenska folket. Vi vill framför allt plocka upp dessa\r\nfrågor på bordet och få en konkret diskussion kring\r\ninvandrarpolitiken. Den är inte bra.</pre><pre>Alf Svensson är mycket trevlig och rolig, och jag\r\ntycker om honom, även om jag inte delar bostad\r\nmed honom.</pre><pre>Vidare har vi biståndspartiet Ny demokrati. Vi\r\nanser att man skall ge bistånd till folk, inte till\r\nregimer. Insatser skall göras där de får störst effekt.\r\nMan skall aldrig glömma bort sina grannar i\r\nbiståndspolitiken.</pre><pre>Ny demokrati föreslår också -- observera det, vi är\r\nju inte så mycket för utredningar -- att en utredning\r\nskall tillsättas om vad svenskt bistånd har betytt för\r\nAfrika. Om det har betytt mycket, visa då det.\r\n''Sveriges roll i Afrika'' intresserade läsare är Pierre\r\nSchori m.fl.</pre><pre>De misslyckade projekten, och den\r\nhäpnadsväckande korruptionen, måste också upp\r\npå bordet tillsammans med det direkta stöd som vi\r\nvetande, eller ovetande, lämnat till militära\r\ngerillarörelser. De har alltså fört krig med svenska\r\nfolkets pengar.</pre><pre>Mottagarländerna köper vapen för åtta gånger vår\r\nu-hjälp, allt medan levnadsstandarden i samma\r\nmottagarländer sjunker. Jag påstår att de 230\r\nmiljarder kronor som hittills skickats i väg från\r\nSverige, har skickats i väg för att tillfredsställa\r\nledande, en gång socialistiska, politikers önskemål.\r\nDetta har genomförts med hjälp av en olycklig\r\nblandning av inkompetens och dåligt samvete.</pre><pre>I dag har vi en situation, i budgetunderskottens\r\ntidevarv, där barnen, den yngsta generationen,\r\nskall betala u-hjälpen. Det är fråga om ett\r\nunderskott. Vi lånar, och de skall betala. Samtidigt\r\nvägrar vi att ge pengar till den äldre generationens\r\nfattigpensionärer. Tala om kedjebrev! U-hjälpens\r\nomfattning och inriktning måste helt enkelt\r\nifrågasättas. Den är ingen helig ko.</pre><pre>Så har vi konsumentpartiet Ny demokrati. Vi anser\r\natt det finns inget bättre än att vara kund. Därför\r\nmåste det finnas konkurrens överallt. Bort med\r\nkarteller och monopol, var de än finns i hela\r\nsamhället. Konkurrens i vården skall ge bättre\r\nkvalitet, mer personlig service och lägre kostnader.\r\nDet är precis därför som marknadsekonomin en\r\ngång för alla slagit ut den socialistiska\r\nplanekonomin. Skall vi behöva käbbla om det igen?\r\nDet är bara att åka över och kika på Ryssland.</pre><pre>Tänk om folk blev behandlade som folk i stället för\r\npersonnummer. Tänk när det blir normalt att säga:\r\n''God morgon, fru Svensson. Tack för att ni har valt\r\nvårt sjukhus.'' Tänk! Det måste vara\r\njärnrumpornas mardröm.</pre><pre>En annan viktig aspekt på konkurrensen är, att om\r\nden fanns med i hela livsmedelssektorn,\r\ntillverkningen och distributionen, skulle\r\nkostnaderna kunna sänkas med 8 000--10 000 kr om\r\nåret för en barnfamilj. Det motsvarar 30 000--\r\n40 000 kr. brutto i löneförhöjning, med\r\narbetsgivaravgifter och allt. Vilka möjligheter det\r\nfinns, om man bara slutar att bita sig fast i\r\nbordskanten!</pre><pre>Pensionärspartiet Ny demokrati säger att\r\nkedjebrevsekonomin inte höll. Folk lurades av\r\nATP:n. ATP-systemet måste läggas om. Men vi\r\nsäger också att ingen skall behöva leva under\r\nexistensminimum. Det är en skandal att det finns\r\nfattigpensionärer. De fick en utredning i present.</pre><pre>Jag har ett förslag om en bättre present: halva\r\npartistödet som går till Sveriges politiska partier,\r\n500 milj.kr. per år. Skulle det inte kännas skönt för\r\nalla politiker att ge? Att giva är, som bekant,\r\nsaligare än att taga.</pre><pre>Pensionärer skall givetvis inte bestraffas om de har\r\nvarit kloka nog att spara under sin verksamma tid.\r\nInte heller skall deras arbetsinsatser straffas.\r\nPensionärer är en tillgång. Det gäller allting. Man\r\nskall se till att det finns möjligheter och tillgångar.\r\nI barnomsorgen finns många intressanta varianter.\r\nBarn tycker om gamla, och gamla förstår sig på\r\nbarn. Mina barnbarn tycker väsentligt bättre om\r\nmig än vad Bengt Westerberg tycker om mig. Det\r\nhela har med ålder och visdom att göra.</pre><pre>Ungdomspartiet Ny demokrati ser möjligheterna\r\noch vill göra något för framtiden. Vi vet att\r\nungdomsarbetslöshet är bland det värsta som finns.\r\nDärför måste den till varje pris undvikas. Vi har\r\narbetat hårt för det, och det känner kammarens\r\nledamöter till.</pre><pre>Vi vet också att ungdomar måste lära sig något och\r\natt skolan måste bli bättre. Det skall ställas högre\r\nkrav på lärarna, eleverna och föräldrarna -- och den\r\nljusnande framtid är vår.</pre><pre>Alla tjänar på kvalitet och kvalitetskrav på högre\r\nutbildning. Tänk på att vi nu försörjer våra\r\nungdomar. Snart är det tvärtom, och då är det bäst\r\nom de kan något.</pre><pre>Slutligen vill jag säga något om populistpartiet Ny\r\ndemokrati. Populisterna i Ny demokrati kommer\r\natt fortsätta att försöka uttrycka sig så att folk\r\nförstår. Vi är väl medvetna om att detta är\r\nbesvärande inom politiken och högst opassande.\r\nPolitik skall uttryckas på ett sätt som endast\r\npolitiker förstår -- och knappt det.</pre><pre>Vi kommer också att fortsätta att vara populister i\r\nbemärkelsen att vi tar upp frågor som folk ställer sig\r\noch problem som folk vill att riksdag och regering\r\nskall lösa.</pre><pre>Vidare har vi ölbackarna. Allting kan beskrivas och\r\nförklaras med ölbackar. Livet är faktiskt att stapla\r\nölbackar -- om man har fantasi och vågar tro på\r\nbilder.</pre><pre>(Applåder)</pre><pre>Anf. 86  INGVAR CARLSSON (s) replik:</pre><pre>Fru talman! Görel Thurdin och Ian Wachtmeister\r\när svåra att debattera med, men på helt olika sätt.\r\nJag föredrar Görel Thurdin i det fallet.</pre><pre>Om man går in i ett alldeles särskilt yttrande av Ian\r\nWachtmeister ser man ihåligheten, t.ex. när Ian\r\nWachtmeister nu säger att han inte har träffat några\r\ninvandrare som vill ha hemspråksundervisning.\r\nMen hemspråksundervisningen är frivillig. Om det\r\ninte fanns några invandrare som ville ha\r\nhemspråksundervisning, skulle den inte kosta ett\r\nöre. Då skulle Ian Wachtmeister omedelbart bli\r\nbönhörd. Men han vänder sig inte till invandrare,\r\nutan han vänder sig till fördomar hos andra som\r\ninte förstår värdet av hemspråksundervisningen.\r\nFinns det något positivare när man kommer över till\r\nFörenta staterna än att träffa våra utvandrare där,\r\nsom fortfarande behärskar det svenska språket.\r\nDetta är tyvärr inte något enstaka exempel.</pre><pre>Vi i Ny demokrati kommer från verkligheten, säger\r\nIan Wachtmeister. Ja, greve Wachtmeister kommer\r\nfrån sin verklighet och har sin uppväxt, sin\r\nbakgrund och sina erfarenheter. Jag kommer från\r\nmin verklighet, med min uppväxt, med mina\r\nerfarenheter och min bakgrund. Jag vet vad det vill\r\nsäga att leva under knapphet, vad en klassindelad\r\nskola betyder om man lever på fel sida och vad\r\nsocial och ekonomisk otrygghet innebär. Det var\r\nbl.a. detta som gjorde att jag blev socialdemokrat.\r\nJag förstår att Ian Wachtmeister valde en helt\r\nannan väg.</pre><pre>Ny demokrati vill ju verkligen riva ner mycket av\r\ndet vi har byggt upp. De säger att de vill ta bort 200\r\nmiljarder kronor från statsutgifterna. Då ryker\r\nmycket av äldreomsorgen, barnomsorgen, skola\r\noch bistånd. Det kan inte döljas med aldrig så\r\nsmaskiga argument, aldrig så många ölbackar eller\r\naldrig så tarvliga påhopp på den svenska\r\ndemokratin.</pre><pre>Det kan heller inte längre döljas att Ny demokrati\r\när regeringen Bildts bästa stöd. Men därmed har ju\r\nockså Ny demokrati ett ansvar för mycket av det\r\nIan Wachtmeister angrep här och som han raljerade\r\növer, t.ex. arbetslösheten, den dåliga tillväxten,\r\norättvisorna och otryggheten. I realiteten är han en\r\ndel av detta regeringsunderlag. Ny demokrati är\r\ntrots alla anspråksfulla uttalanden om att man står\r\növer, eller rättare sagt vid sidan av, partipolitiken\r\nett parti som helhjärtat och med större engagemang\r\nän något annat parti ägnat sig åt taktikspelet. I\r\nsjälva verket har vi aldrig upplevt maken till parti i\r\nSveriges riksdag i det avseendet. Jag har varit här\r\nganska många år, så jag tror att jag är ett\r\nsanningsvittne på den punkten.</pre><pre>(Applåder)</pre><pre>Anf. 87  IAN WACHTMEISTER (nyd)\r\nreplik:</pre><pre>Fru talman! Jag debatterar gärna med Ingvar\r\nCarlsson. Det var detta som Lars Tobisson ville\r\nundvika av något grumligt skäl.</pre><pre>De invandrare som inte vill ha\r\nhemspråksundervisningen behöver inte heller ha\r\ndet. Jag vill bara tala om för Ingvar Carlsson att vi\r\nnu talar om statlig och kommunal\r\nhemspråksundervisning. Studiecirklar och egna\r\ninitiativ skall givetvis backas upp på allt sätt. Vi är\r\ninte emot det på något sätt. Men\r\nhemspråksundervisningen är grotesk. Det finns\r\ninget liknande i andra länder. Vi kanske skulle lära\r\noss någonting av det.</pre><pre>Man kan fråga sig om 2 200 danskar och 1 300\r\nnorrmän behöver hemspråk. Det fick de 1990.\r\nTänk om vi kom till Norge och sade: ''Jag skall be\r\natt få hemspråk i svenska.'' ''Da må du fare hjem\r\nigjen'', skulle de säga då. Detta är löjligt alltihop.\r\nDet är sådant vi vill påtala. Ni som biter er fast och\r\nskall försvara alla dumheter ni hittat på förut, rusar\r\nju bara in i en återvändsgränd, vare sig ni tar er dit\r\npå den ena vägen, den andra vägen, den tredje\r\nvägen eller den enda vägen.</pre><pre>Sedan har vi återigen konstaterat att jag är greve,\r\nvilket är mycket trevligt. Under valrörelsen var jag\r\nen galen greve. Nu är jag bara greve. Det\r\nintressanta är att året är 1992, och mina privilegier\r\nutsträcker sig till att bli avrättad med svärd. Jag vet\r\natt Ingvar Carlsson gärna skulle bistå med det.</pre><pre>Vad är det då i min bakgrund, utöver detta, som\r\nskiljer mig från Ingvar Carlsson. Det är att jag har\r\njobbat ute i näringslivet. Jag har även varit\r\ngrovarbetare. Det du, Carlsson! Jag har varit\r\ningenjör, säljare, exportchef, marknadschef och\r\nverkställande direktör för stora bolag. Jag har\r\nstartat egna företag, jag har i dag 100 anställda, och\r\njag har sålt, exporterat och sprungit omkring i alla\r\nmöjliga olika länder. Jag blev politiker för ett år\r\nsedan. Detta skall vi då jämföra med den politiska\r\nklassens broilers som växer upp i SSU. Det är det\r\nsystemet vi attackerar. Jag förstår att det känns,\r\neftersom ni inte kan göra något åt det. Det är för\r\nsent.</pre><pre>Mitt förslag är att man skulle få sitta maximalt sex\r\når i riksdagen. Då skulle det hela tiden komma in\r\nnytt folk här. Då skulle det bli kul, tror jag. Det\r\nskulle tvinga in folk från verkligheten.</pre><pre>Sedan kom de 200 miljarderna fram igen. Den\r\nförfärliga siffran som TV, radio och tidningar är\r\nupphetsade över. Här kom gänget som inte kunde\r\nräkna. 200 miljarder var förfärligt. Det var 200\r\nmiljarder på sex år. Det handlade om att få ner\r\nskattetrycket från 57 % av BNP som det var då, till\r\n47 % i dag. I dag är det för övrigt 52 %. I Europa\r\nhar de 40 %. Är de inte riktigt kloka där ute då,\r\nenligt Ingvar Carlssons uppfattning?</pre><pre>Sedan är jag Bildts stöd. Jag avvaktar i vanlig\r\nspänning, eftersom vi brukar ha en debatt om vem\r\njag är, var jag är, hur jag mår osv. Han brukar\r\nförklara det. Vi tar väl det sedan.</pre><pre>Vi står litet grand vid sidan av det hela av ett enda\r\nskäl, nämligen att vi är nya här. Det behövs många\r\nnya här.</pre><pre>(Applåder)</pre><pre>Anf. 88  LARS WERNER (v):</pre><pre>Fru talman! Jag skall inte kommentera klädseln.\r\nJag har synpunkter på den också.</pre><pre>Jag vill börja med det jag egentligen inte tänkte ta\r\nupp, nämligen Ian Wachtmeisters anförande. Jag\r\ntycker att det är litet pinsamt när han går upp och\r\nhycklar här i kammaren. När Ian Wachtmeister\r\ntalar om solidaritet med gamla och pensionärer,\r\nkan man inte komma ifrån att vi har litet olika\r\nbakgrund när vi bedömer det. Han har vuxit upp i\r\nen ganska skyddad tillvaro på en herrgård i\r\nSörmland. Det har inte jag, men jag är sonson till\r\ntorpare och statare från hans trakter.</pre><pre>Jag har inga personliga upplevelser annat än vad far\r\noch farbröder har berättat. De fick uppenbarligen\r\nen annan syn på solidaritet och gemenskap än vad\r\nIan Wachtmeister har fått av sina upplevelser. Han\r\nhar aldrig, när han talar om pensionärer och gamla,\r\nvarit i närheten av den verklighet som de fick\r\nuppleva. Därför menar jag att det är ett slags\r\nhyckleri när en välmående människa som Ian\r\nWachtmeister -- fast han har lyckats dölja det --\r\nfödd med silversked i handen, försöker tänka sig in\r\ni sina förfäders sätt att uppträda mot dessa torpare\r\noch statare och sedan går upp i Sveriges riksdag och\r\ntalar sig varm för efterkommande till dem.</pre><pre>Det var inte ölbackar som de ville ha i\r\nstatarfamiljerna på den tiden, Ian Wachtmeister.\r\nDet var en kanna mjölk, och Ian Wachtmeisters\r\nförfäder såg till att den var djävligt dyr.</pre><pre>Fru talman! I Sarajevo lever människorna i\r\nskyddsrum. Många är utan färskt vatten,\r\nnödvändig medicin och mat, medan s.k. friskaror --\r\nen tveksam användning av ordet fri -- av serbisk\r\nmilis beskjuter staden dag och natt.</pre><pre>FN har skärpt sanktionerna mot Serbien. Det är\r\nbra, och det är nödvändigt att FN intensifierar\r\nfredsansträngningarna genom att sända fler\r\nfredsstyrkor till Sarajevo.</pre><pre>När en hel värld sörjer vad som händer i det tidigare\r\nJugoslavien, är det inte bara beklagligt, utan\r\nbeklämmande att det finns politiker i Sverige som\r\ngör våldets offer och krigets flyktingar till en\r\nekonomisk fråga och kallar dem ekonomiska\r\nflyktingar. Det gäller Wachtmeister, eller Karlsson,\r\nom han är här i dag.</pre><pre>Fru talman! Resultatet av folkomröstningen i\r\nDanmark om den europeiska unionen har\r\nnaturligtvis skakat oss alla i olika avseenden. Ja-\r\noch nej-sidor i hela Europa är omskakade, politiker\r\ni olika länder häpnar, partier i syd och nord\r\nförvånas, folk får sig en tankeställare, EG-\r\ninstitutioner kan inte längre hantera vare sig den\r\nuppkomna situationen eller ens ange lösningar.</pre><pre>Alla är omskakade, rådlösa och husvilla, och man\r\ntalar om en kris för den ekonomiska unionen och\r\nde länder som vill ansluta sig till den. Det är bara\r\nvår svenske tennsoldat, statsminister Carl Bildt,\r\nsom inte betraktar resultatet som ett bekymmer för\r\nSverige -- det är bara ett bekymmer för Danmark.\r\nDet har jag läst i tidningarna och hört på TV.</pre><pre>Med folkomröstningsresultatet i Danmark kommer\r\nEG:s institutioner att sättas på prov. Det blir en test\r\npå EG:s respekt för de mindre länderna i\r\nGemenskapen. EG:s grundlag, Romtraktaten,\r\nsäger entydigt och klart att alla länder måste\r\ngodkänna den eventuella europeiska unionen. Nu\r\nhar Danmark i en folkomröstning underkänt den.\r\nDärför kan den inte utan vidare genomdrivas.</pre><pre>Ändå talar en del politiker om att strunta i\r\nDanmark och köra loppet vidare. Carl Bildt\r\ntillhörde dem som på valnatten om inte\r\nrekommenderade det, så ändå utgick från det som\r\nen realitet. Men här prövas alltså respekten för de\r\nsmå nationerna i Europa.</pre><pre>Nu genomlider EG en konstitutionell kris, som den\r\ninte hade och inte har någon beredskap för. Bl.a. i\r\nden meningen är folkomröstningsresultatet i\r\nDanmark nyttigt. Ja-anhängarna både här i landet\r\noch i övriga Europa har tidigare svävat i en slags\r\n''eurofori''. Parallellen till den svenska EG-\r\ndebatten är mycket tydlig.</pre><pre>Ja-anhängarna trodde att det var klappat och klart\r\nför ett ja, men det var det inte. Trots att Danmark\r\nvarit med i EG i 20 år accepterade inte en majoritet\r\nav danskarna den politiska fördjupning som ligger i\r\nMaastrichtavtalet. Jag tror också att de okritiska ja-\r\nanhängarna i Sverige har fått sig en tankeställare av\r\ndetta.</pre><pre>I danmark liksom i Sverige har\r\nunionsförespråkarna bestått av hela\r\netablissemanget, bestående av partier,\r\nindustrisammanslutningar, intresseorganisationer\r\noch tidningsmedia.</pre><pre>Jag sade på första maj i Stockholm: ''Den planerade\r\neuropeiska unionen är ett så bräckligt bygge att inte\r\nbyggmästarna själva är säkra på konstruktionens\r\nhållfasthet. Att hoppa på ett sånt bygge är i hög\r\ngrad riskfyllt. Därför gör Sverige klokt i att inte nu\r\nförsöka klänga oss upp på rangliga\r\nbyggnadsställningar och hoppas på det bästa.''</pre><pre>Jag visste inte då att jag hade så rätt som jag fick\r\nefter det danska valresultatet.</pre><pre>I Östeuropa föll för ett par år sedan de förut\r\nstenhårda och uttalat eviga systemen samman i en\r\ntakt som ingen hade anat. Det var mycket snabbt\r\ngjort. Deras stabilitet var inte större än att de i dag\r\nmest är minnen.</pre><pre>Vem kan lova att EG är stabilare? Det räcker\r\nuppenbarligen med en folkomröstning i ett land för\r\natt unionsprocessen skulle påverkas. Man trodde\r\npå hållfastheten och att ja-sidan enkelt skulle sopa\r\nhem segern. Nu ställdes allt på huvudet.</pre><pre>Det finns långtgående demokratiska hänsyn att ta\r\noch omfattande demokratiska krav att ställa innan\r\nunionen kan bli ett demokratiskt och folkligt\r\nalternativ till nationernas självbestämmande.</pre><pre>Nog sagt om EG i dag. När det gäller Sverige har\r\nregeringens rivstart, omstart och allt vad det\r\nkallades för åtta månader sedan givit ett\r\nomedelbart resultat. Rivstarten gav en\r\nbyggarbetslöshet utan like och en\r\nlångtidsarbetslöshet som växer. Andelen\r\nlångtidsarbetslösa är den högsta någonsin.</pre><pre>Den borgerliga regeringen bedriver en slags\r\nomvänd fördelningspolitik med överflyttning av\r\nrikedomar från dem som arbetar till kapital, från\r\npenningsvaga till penningstarka. Man sänker\r\nskatterna för dem som har det hyggligt.\r\nKapitalägarna blir rikare. Samtidigt sker också en\r\nannan överföring, där kvinnorna får betala.</pre><pre>Man bedriver en politik med nedskärningar av\r\nanslag till kultur, fritid och bibliotek, nedskärningar\r\nsom drabbar personal och barn på daghem. Man\r\nbedriver en politik som skapar arbetslöshet i den\r\noffentliga sektorn och därmed ställer en mängd\r\nkvinnor utan jobb, samtidigt som det finns stora\r\nvård- och omsorgsbehov. Det här drabbar dagens\r\nkvinnor och morgondagens jämställdhetsarbete.</pre><pre>Den borgerliga regeringen, och de borgerliga\r\nkommunerna på många håll i landet, genomför nu\r\nen politik som i första hand drabbar kvinnorna\r\ndirekt.</pre><pre>Man har också fört en politik som under de här åtta\r\nmånaderna har inneburit sänkt skatt för de\r\nförmögna på en rad områden.</pre><pre>Omsättningsskatten på aktier har avskaffats.</pre><pre>Förmögenhetsskatt på vissa aktier och kapital har\r\ntagits bort, till glädje för en del ministrar med stort\r\npersonligt aktieinnehav.</pre><pre>Förmögenhetsskatten har sänkts för alla\r\nförmögenheter och planeras bli helt avskaffad till\r\n1995.</pre><pre>Det har blivit sänkt skatt för gåvor, och ytterligare\r\nsänkning planeras.</pre><pre>Sänkt skatt för kapital och ytterligare sänkning på\r\nandra områden planeras också, liksom sänkt skatt\r\nför aktievinster.</pre><pre>Vi har tidigare talat om problemen för\r\nkommunerna, och dem skall vi återkomma till.</pre><pre>Vi har fått en politik där en av huvudpunkterna har\r\nvarit att avskaffa löntagarfonderna. När\r\nlöntagarfonderna privatiseras och statliga företag\r\nsäljs ut innebär det ju de facto att svenska folkets\r\ngemensamma egendom säljs ut till dem som har\r\npengar. Därmed ökar klyftorna.</pre><pre>Nu kan vän av ordning från regeringen säga att folk\r\nhar köpt förhandsoptioner till aktier i SSAB, men\r\ndå vill jag säga att de anställda uppenbarligen inte\r\nhar varit särskilt intresserade av detta.</pre><pre>Dagens pensionärer har byggt det här landet. Det\r\när ett land där det finns mycket att vara stolt över.\r\nAlla har rätt till vård och annan kommunal service,\r\noavsett om man är förmögen eller lever under små\r\nomständigheter -- sedan kan vi ha synpunkter på\r\nhur det ser ut på olika håll.</pre><pre>Men nu börjar vi ute i kommunerna se resultaten\r\nav den borgerliga rivningspolitiken. Kommunernas\r\npengar dras in till staten, vård och omsorg skärs ner,\r\noch skyldiga är de mycket unga nyliberala herrar --\r\nframför allt herrar -- som nu befolkar kanslihuset.</pre><pre>Ekot och Dagens Industri -- och dem skall man väl\r\ntro på, i vart fall ibland -- har i förra veckan\r\nrapporterat att de här människorna har haft så\r\nbråttom in i kanslihuset att de inte ens har haft tid\r\natt avsluta sin utbildning. Carl Bildt nickar, men\r\nhan är ju inte tjänsteman utan ansvarig.</pre><pre>De här snabbväxande politiska broilrarna har ju\r\nännu inte blivit flygfärdiga, och därmed saknar de\r\nnaturligtvis överblick över hela den politiska\r\nverkligheten. I den mån de nu blir grillade, och det\r\nblir de väl ibland av protester från människor ute i\r\nlandet, saknar de uppenbarligen förmågan att sätta\r\nsig in i andra människors levnadsförhållanden,\r\nungefär som Wachtmeister. Han är ju likadan, men\r\nhan har ändå avslutat sin utbildning. Han är\r\ningenjör, och det är jag också.</pre><pre>De här personerna förstår inte vad indragningarna\r\ni kommuner och landsting innebär för dem som inte\r\nlängre är unga och friska.</pre><pre>Fördelningspolitik handlar om mer än pengar,\r\nskatter, barnbidrag och bostadsbidrag. Jag hade\r\ntänkt säga mer om detta, men måste gå vidare.</pre><pre>Jag såg häromdagen en ledare i Svenska Dagbladet\r\nom riksdagscirkusen, och den var rätt intressant.\r\nMen jag tycker att regeringen uppträder ännu mera\r\nsom en cirkus.</pre><pre>Cirkusdirektören, outbildad eller inte -- han är inte\r\nhelt okunnig, det måste jag säga -- äskar största\r\nmöjliga tystnad, men sedan övertar han hela\r\nföreställningen. Resten av truppen får trängas i\r\nkulissen. Den vågar inte ta sig in i manegen för\r\ncirkusdirektören är en mästare i dressyr.</pre><pre>Ibland hotar Johansson att han skall visa upp sina\r\nfärdigheter som utbrytarkung, men tvingas till slut\r\nändå att sitta still i högerburen.</pre><pre>En i truppen, Svensson, har annonserats som\r\nluftakrobat, men flyger mestadels utanför tältet.</pre><pre>Cirkusprinsessan får nöja sig med att sköta kassan\r\nefter Allan. Alla på parkett får fribiljett, så\r\nförlusterna stiger mot taket.</pre><pre>Men huvudfrågan är att alla krattar i manegen åt\r\nIan inför kvällens clou. Vilka roller de två inhyrda\r\naktörerna spelar är det ingen tvekan om. De dansar\r\nin i mellanakten och gör sina volter och låter sig\r\nsedan dompteras av direktören -- ett nummer mer\r\noroande än roande.</pre><pre>Samtidigt försöker direktören sälja stallar,\r\ninventarier och djur. Realisationen sköts av pojken\r\nmed guldbyxorna. Han jonglerar med miljoner, och\r\nallt klubbas ut. Men cirkusen sägs ändå kunna rulla\r\nvidare på den enda vägen.</pre><pre>Åskådarna i tältet, och även talkvinnan, börjar\r\ntröttna. Föreställningen stämmer inte med\r\nreklamaffischen. Åskådarna blir färre och färre,\r\noch snart är bara sågspånen kvar.</pre><pre>Är detta är ensidigt elak bild, fru talman? Finns det\r\ninget gott att säga om cirkus Bildt? Bildt har en\r\nsvärfar vars plats jag har övertagit. Man bör vara\r\nvänlig, som han var, på riksdagens sista dag, och jag\r\nvill därför säga att ni inte har lyckats att försämra\r\nvädret i det här landet. Den artigheten har jag\r\növertagit från Gösta Bohman.</pre><pre>Med dessa ord önskar jag er en sommar efter\r\nförtjänst. Det har ni ju klarat av hittills.</pre><pre>(Applåder)</pre><pre>Anf. 89  IAN WACHTMEISTER (nyd)\r\nreplik:</pre><pre>Fru talman! Det är skönt att vara tillbaks i\r\nmanegen, efter det att den har krattats av Lars\r\nWerner. Tala inte om cirkus med oss! Vi har ett\r\nstort problem på den fronten, eftersom\r\nriksdagsman Karlsson i Skara för en evig strid med\r\nägaren av Cirkus Scott. Utgången är oviss, men\r\nstora belopp är inblandade. Lars Werner och jag är\r\nstöd för andra, och vårt gemensamma problem är\r\natt ingen av dem som vi stödjer vill säga öppet att\r\nman vill ha oss.</pre><pre>Även politiker och politruker har silversked i\r\nhanden, såsom jag påstods ha. Skillnaden är den att\r\nvisserligen en och annan kan vara född med\r\nsilversked i handen, men hela Östeuropa var fullt\r\nmed sådana som hade silverskedar, tagna från\r\nandra.</pre><pre>Jag skulle alltså inte kunna känna solidaritet med\r\nandra. Jo, det kan jag, djupt och personligt. Men\r\njag känner inte elefanternas solidaritet, den som\r\nsäger: Nu skall du vara solidarisk med oss. Om du\r\narbetar skall du vara solidarisk med LO, och om du\r\när hyresgäst någonstans skall du vara solidarisk\r\nmed hyresgästföreningen. Sådan solidaritet\r\nbetyder egentligen att man skall hålla tyst.</pre><pre>Även det korporativa Sverige måste bort, precis\r\nsom det feodala Sverige. Det är nu 1992. Är man\r\nlivstidspolitiker är det inte så lätt att hålla reda på\r\nåren, om det är 1882 eller 1992. Men det är 1992,\r\noch statarsystemet avskaffades 1945. Om man nu\r\nskulle försöka köra i gång det igen, föra en\r\ndiskussion om det, och återföra klasskampen, tror\r\njag du är ''rökt'', Werner!</pre><pre>Det som nu pågår är att Sarajevo systematiskt\r\nskjuts sönder -- det tog Lars Werner upp -- av\r\nkommunister. Det kan inte vara särskilt roligt för\r\nsvenska kommunister, även om man har tappat den\r\nena bokstaven efter den andra, och nu kanske\r\ntappar den sista, den enda bokstav som jag tycker\r\när bra i partiet, nämligen W, för Werner.</pre><pre>Det är dessa kommunister som nu ödelägger sitt\r\neget land. Det är de som har fördärvat miljön i hela\r\nEuropa, och detta är något alldeles fruktansvärt.\r\nObservera i detta sammanhang att vi faktiskt\r\nindirekt stöder de serber som utför dessa dåd\r\ngenom att ta emot deras bussar med vilseledda\r\nbetalande kosovoalbaner, som köpt biljett till\r\nSverige med 300 D-mark för en enkel resa till\r\nYstad. Det är i sanning en grym värld.</pre><pre>Lars Werner nämnde sänkt skatt. Det är bra,\r\neftersom det ger fler jobb. Kom ihåg det. Riktiga\r\nvälståndsskapande jobb är det viktigaste för oss,\r\nsom jag förut sade. Ner med\r\nungdomsarbetslösheten, och skapa riktiga jobb!\r\nOch det skall vara jobb i industrin och i\r\nnäringslivet. Alla kan inte lämpligen jobba på\r\nlänsstyrelsens miljörotel, som det var förra gången\r\nman ryckte till i det politiska livet år 1968.</pre><pre>(Applåder)</pre><pre>Anf. 90  LARS WERNER (v) replik:</pre><pre>Fru talman! Det är litet svårt att diskutera frågor\r\nmed Ian Wachtmeister. Jag har aldrig gjort det\r\ntidigare när det gäller bakgrund. Jag tycker att det\r\negentligen inte spelar någon roll varifrån man\r\nkommer, utan det handlar alltid om vart man är på\r\nväg. Men när man är så fräck och så hycklande som\r\nIan Wachtmeister här är, tycker jag att man skall\r\npåminna om att bakgrunden kunnat vara ganska\r\nlika. Jag hade kunnat varit dräng åt dig,\r\nWachtmeister!</pre><pre>Jag har besökt Ian Wachtmeister som direktör på\r\nOxelösunds järnverk, och där skulle Ian\r\nWachtmeister ha stannat, tycker jag. Det var rätt\r\nhyggligt där. Men det går inte att skoja bort\r\nbakgrund och tala lyriskt om gamla människor, när\r\nIan Wachtmeister inte vet och inte har en aning om\r\nhur hans underlydande, eller hans föräldrars\r\nunderlydande, hade det nere på herrgårdarna i\r\nSörmland. Jag beskyller inte Ian Wachtmeister för\r\ndet. Men han skall inte gå upp i debatten och låta\r\npåskina att han är någon slags nytänkare i dessa\r\nfrågor, för det är han inte.</pre><pre>Bakgrunden var egentligen att representanter för\r\nNy demokrati har utpekat dessa flyktingar från det\r\ngamla Jugoslavien som enbart ekonomiska\r\nflyktingar, och det tycker jag dömer er. Jag vill inte\r\nsäga mer. Sedan kan Ian Wachtmeister säga att han\r\ntycker att det är vackert med ett W, men det är av\r\nrent egensinne, eftersom han råkar ha ett namn\r\nsom börjar med samma bokstav som mitt. Men jag\r\när beredd att byta namn.</pre><pre>(Applåder)</pre><pre>Anf. 91  IAN WACHTMEISTER (nyd)\r\nreplik:</pre><pre>Fru talman! Jag tycker faktiskt att det är litet löjligt\r\natt tala om min bakgrund. Det handlar inte om det\r\ni den här debatten. Året är 1992, och de som valde\r\nin Ny demokrati i Sveriges riksdag var en blandning\r\nav precis den sorts folk som Lars Werner så gärna\r\nvill tala om och göra sig till tolk för. Det har\r\nstatistiken visat, och det verkar som om antalet\r\nökar. Jag tror att det beror på att de vet att vårt\r\nengagemang är äkta.</pre><pre>Anf. 92  LARS WERNER (v) replik:</pre><pre>Fru talman! Jag talar inte så ofta om bakgrunden.\r\nDet är många andra som gör det. Jag behöver inte\r\nbe om ursäkt för min bakgrund. Det är möjligt att\r\nandra skall göra det, men jag tror inte det. Men\r\nbakgrunden styr i mycket, Ian Wachtmeister. Det\r\när därför jag tar upp den här frågan. Den bakgrund\r\nsom Ian Wachtmeister har är helt annorlunda än\r\nmin. Det är det som i dag styr era värderingar.</pre><pre>Det är klart att Ian Wachtmeister kan gå upp i\r\ndebatten och säga till mig, att vårt parti har 2,9 %\r\nav väljaropinionen mot ert parti som har 12,5 %\r\ndärför att ni är roliga. Det säger mindre om er\r\nrolighet än om oss övrigas tråkighet.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 93  Statsminister CARL BILDT (m):</pre><pre>Fru talman! Låt oss efter denna uppvisning av\r\nCirkus Werner och Wachtmeister återvända till\r\nverkligheten.</pre><pre>Det gångna året har varit ett förändringens år för\r\nEuropa i dess helhet, och inte minst för Sverige och\r\nsvensk politik. Sasmmanbrottet för det socialistiska\r\nsystem som dominerat och styrt i halva Europa\r\nunder snart ett halvt sekel är nu totalt. Socialismen\r\noch kommunismen har förpassats till historiens\r\nskräpkammare.</pre><pre>Men den börda de lämnat efter sig är tung. Halva\r\nEuropa står med en förödd ekonomi, med en\r\nförstörd miljö och med ett delvis förgiftat\r\nsamhällsklimat. I det ekonomiska sammanbrottets\r\nspår ser vi nu hur de sociala problemen tornar upp\r\nsig och hur rikserna för nya motsättningar blir allt\r\nstörre.</pre><pre>Samtidigt som den röda fanan halades i Moskva,\r\nundertecknades i Maastricht ett avtal mellan tolv\r\neuropeiska stater om att bygga vidare på det så\r\nframgångsrika samarbetet inom EG. Mellan\r\nsammanbrottet i Moskva och överenskommelsen i\r\nMaastricht finns ett klart och tydligt samband: det\r\när bara genom ett utbyggt samarbete mellan de\r\nolika europeiska nationerna som vi kan klara av att\r\nmöta alla de utmaningar som följer i det\r\nsocialistiska sammanbrottets kölvatten.</pre><pre>Fru talman! För mig handlar det europeiska\r\nsamarbetet ytterst om freden och om friheten. Så\r\nvar det när detta samarbete först tog form efter\r\nvärldskrigens förödelser på den europeiska\r\nkontinenten, och så kommer det åter att bli när nu\r\npå 1990-talet frågan om den europeiska framtiden\r\nåter ställs på dagordningen.</pre><pre>Att säkra freden är i dag inte i första hand en militär\r\nfråga. Att säkra freden är i dag främst en fråga om\r\natt säkra den politiska demokratin, att säkra den\r\nfria marknadsekonomin och att säkra\r\nförutsättningarna för social och ekonomisk\r\nutveckling i Europa i dess helhet.</pre><pre>Det kan bara göras i samarbete. När det europeiska\r\nsamarbetet nu byggs ut, handlar det därför om att\r\nförsöka säkra freden och friheten i Europa för\r\nkommande generationer.</pre><pre>Det är lätt att inse vad som skulle hända, om vi i\r\nstället för att stärka det europeiska samarbetet nu\r\nskulle försvaga det. Utvecklingen skulle gå bakåt\r\nmot en tid där nationalstat stod mot nationalstat,\r\ndär gränser åter börjat resas mellan nationer och\r\nindivider. I ett sådant Europa skulle freden åter\r\nvara i fara.</pre><pre>Den danska folkomröstningen om Maastricht-\r\nfördraget har visat EG-samarbetets i grunden\r\ndemokratiska karaktär. Varje nytt steg på\r\nsamarbetets väg kräver godkännande från vart och\r\nett av de deltagande länderna.</pre><pre>Danmark kan förvisso inte hindra Portugal eller\r\nHolland att gå vidare om de så vill -- det vore en\r\norimlighet -- men ingen kan heller tvinga Danmark\r\natt gå med på någonting som Danmark i\r\ndemokratisk ordning inte accepterar.</pre><pre>För mig är det en självklarhet att avtalet i\r\nMaastricht innebär ett bättre europeiskt\r\nsamarbete. Det är ett framsteg att man nu kan fatta\r\nmajoritetsbeslut om miljöfrågor. Det är ett\r\nframsteg att vissa sociala frågor har kommit in i det\r\neuropeiska samarbetet. Det är ett framsteg, även\r\nom det utrikespolitiska och säkerhetspolitiska\r\nsamarbetet i allt väsentligt förblir av mellanstatlig\r\nkaraktär, att också detta samarbete stärks i ett\r\nEuropa där detta så tydligt behövs.</pre><pre>Jag är övertygad om att Europa går mot ett\r\nfördjupat samarbete. Det kommer gradvis att få\r\nformen av en federation av nationer där\r\ndecentralisering och närhet kommer att bli allt\r\nviktigare. Det blir en federation av självständiga\r\nnationer och självständiga regioner. Det blir ett\r\nmångfaldens och möjligheternas Europa.</pre><pre>Till detta samarbete kommer allt fler att vilja\r\nansluta sig. Redan i dag är kön som bekant lång.\r\nFör mig är det en självklarhet att vi måste sträva\r\nefter att Sverige skall tillhöra kärnan och motorn i\r\ndetta nya europeiska samarbete.</pre><pre>Hur Danmark kommer att hantera den fråga som\r\nuppstått efter folkomröstningen är det Danmarks\r\nsak att avgöra. Ett är dock klart: det finns en\r\nmycket bred opinion i Danmark för att man i detta\r\nnya läge skall försöka att vara med om så mycket\r\nav samarbetet som över huvud taget går. Det är en\r\nillusion, och en farlig sådan, att tro att Danmark\r\nsagt eller skulle vilja säga nej till EG.</pre><pre>Vår Europapolitik kommer vi att föra vidare. För\r\nSverige handlar det under de närmaste åren om att\r\nantingen bli en randstat till detta nya samarbete\r\neller att fullt ut som individer eller som nation få\r\nrösträtt och inflytande i detta nya Europa. Därmed\r\när det i grunden inte bara en fråga om Europas fred\r\noch frihet, utan också om vår eget folkstyre.</pre><pre>Vårt folkstyre har sin lokala, regionala och\r\nnationella dimension. Här har vi vår självklara\r\nrösträtt. Nu handlar det om att också ge vårt\r\nfolkstyre dess europeiska dimension. Att säga nej\r\ntill det vore att amputera vårt folkstyres\r\nmöjligheter att utöva inflytande också på vår egen\r\nframtid. Folkstyret får faktiskt inte göra halt vid\r\nnationsgränserna. Vi vill ha rösträtt i det nya\r\neuropeiska samarbete som nu byggs upp.</pre><pre>Fru talman! Det gångna året har varit ett\r\nförändringens år i svensk politik. Sällan har så\r\nmycket av så stor betydelse skett på så kort tid som\r\nunder detta år.</pre><pre>För ett år sedan var det inte många som trodde på\r\noss när vi talade om inriktningen på att bilda en\r\nfyrpartiregering. De som möjligen gjorde det\r\ntrodde knappast att det skulle gå att få någon\r\npolitik ur en sådan. De som möjligen trots allt\r\ntrodde att detta skulle vara möjligt, trodde nog\r\naldrig att vi skulle kunna få parlamentariskt stöd för\r\nden.</pre><pre>Men nu vet vi. Splittringsspekulanterna och\r\ndysterkvistarna har fått bita i gräset, och de har fått\r\ngöra det gång på gång. Vi bildade regering. Vi lade\r\nfram ett starkt program och det ena förslaget efter\r\ndet andra för riksdagen. På det stora hela taget har\r\nvi också fått riksdagens majoritet med oss på våra\r\nförslag.</pre><pre>Det innebär att vi har inlett den förändring och\r\nförnyelse av Sverige som det är vår politiska uppgift\r\natt genomföra.</pre><pre>Vi har tydligt satt kursen i Europapolitiken. Vi har\r\nvisat på den enda väg i den ekonomiska politiken\r\nsom är möjlig om vi skall få tillbaka tillväxten,\r\njobben och tryggheten i välfärden. Vi har påbörjat\r\nvalfrihetsrevolutionen i välfärdspolitiken. Det\r\ngäller barnomsorgen, där vårdnadsbidraget\r\nkommer. Det gäller sjukvården, med\r\nhusläkarförslaget, som också det kommer.</pre><pre>Vi har visat styrkan i en miljöpolitik som tror på\r\ninternationellt samarbete, tillväxt och teknik. Vi är\r\npådrivande i Rio, och vi har varit pådrivande i den\r\ninternationella debatten om säkerheten i de\r\nsovjetiska kärnkraftverken.</pre><pre>Till dessa fyra huvuduppgifter kan läggas så mycket\r\nmera.</pre><pre>Vi har avvecklat de eländiga löntagarfonderna. Vi\r\nstärker nu ägande, företagande och forskning.</pre><pre>Vi har inlett spridningen av ägandet till de statliga\r\nföretagen. Privatiseringen av SSAB ser ut att bli en\r\nstor succé.</pre><pre>Vi har efter år av hattande och dattande äntligen\r\nfått ett försvarsbeslut.</pre><pre>Vi har klart visat kursen när det gäller arbetet med\r\natt successivt se till att vi får Europas bästa skola.\r\nNu kommer föräldrar och elever att kunna ställa\r\nkvalitetskrav på skolan och välja den skola som de\r\ntycker är bäst.</pre><pre>Vi har gett glesbygden och inte minst Norrlands\r\ninland nya möjligheter med sänkta löneskatter och\r\nsänkt turistmoms.</pre><pre>Vi har börjat avskaffa den automatiska\r\nhalvtidsrabatten på de flesta fängelsestraff. Vi har\r\nskärpt attityden mot narkotikabrott och annan\r\nbrottslighet.</pre><pre>Vi har dragit i gång byggande av vägar och\r\njärnvägar för ca 12 miljarder kronor fram till början\r\nav nästa år. Det är en flerdubbling i förhållande till\r\nunder tidigare år.</pre><pre>Vi har med förslaget om ungdomspraktik för 40 000\r\ntjejer och killar som annars skulle riskera\r\narbetslöshet visat på nya grepp också i\r\narbetsmarknadspolitiken.</pre><pre></pre><pre>Det har inte varit några långbänkar eller rosornas\r\nkrig. Vi har visat att vi vill och att vi kan genomföra\r\nden politik som vi har gått till val på och den politik\r\nsom vi har bildat regering på.</pre><pre>Fru talman! Det gäller inte minst i den viktiga\r\nekonomiska politiken. Ny statistik ger nya besked\r\nom hur Sverige har halkat efter andra länder under\r\nde senaste decennierna. Under de senaste åren har\r\nvi halkat efter alltmer. Vi har gått från låg tillväxt\r\ntill ingen tillväxt alls och därefter till negativ\r\ntillväxt.</pre><pre>Utvecklingen var förvisso usel under 1989 och 1990.\r\nDen vändpunkt som vi såg under 1991 var en\r\nvändpunkt nedåt. 1991 blev ett av de allra sämsta\r\nåren för svensk ekonomi på mycket länge. Vi fick\r\nminskad produktion, kraftigt ökad arbetslöshet,\r\npåtaglig industriell utslagning och sjunkande\r\ninvesteringar.</pre><pre>Så här kan det bara inte fortsätta. Det säger sig\r\nsjälvt att den politik som gav oss dessa allvarliga\r\nproblem är den politik som har sämst\r\nförutsättningar för att ta oss ur den. Det är\r\nmisslyckandet för den tredje vägens ekonomiska\r\npolitik som vi nu ser konsekvenserna av. Det är den\r\nsom bär ansvaret framför allt för den tragiska\r\nsysselsättningskrisen.</pre><pre>Vi har avvisat de vägar som har prövats förr och\r\nsom vi vet leder fel och till misslyckande. Vi kan\r\ninte subventionera och socialisera näringslivet och\r\nföretagen ur krisen. Vi kan inte devalvera oss ur\r\nvåra problem, vilket man har försökt göra tidigare.\r\nVi kan inte heller bara blåsa på med offentliga\r\nutgifter och satsningar, eftersom detta leder till\r\nökade underskott med ökade räntor eller ökade\r\nskatter med nedpressad tillväxt, och sannolikt till\r\nbåde det ena och det andra.</pre><pre>Vi måste helt enkelt se till att Sverige åter blir ett\r\nland för företagande, nysatsningar och\r\ninvesteringar. Lyckas vi inte med detta, kommer vi\r\ni det längre perspektivet inte att lyckas med så\r\nmycket annat heller. De utredningar som har\r\npresenterats, långtidsutredningen, visar på mycket\r\ngoda tillväxtmöjligheter för Sverige, om man följer\r\nden enda vägen som vi har lagt fast. Redan nu ser\r\nvi hur de flyttlass som under de socialdemokratiska\r\nåren förde investeringar, kunnande och kapital ut\r\nur Sverige nu återvänder hem. Europa i all ära,\r\nmen det är i Sverige som de svenska\r\nframtidssatsningarna skall ske. Nu ser vi hur det\r\nhåller på att bli möjligt igen. Det är utomordentligt\r\ntillfredsställande.</pre><pre>De sänkta skatterna på företagande och sparande\r\nbetyder mycket för detta. Det är dessa sänkta\r\nskatter som kan ge oss nya jobb, bättre tillväxt och\r\ndärmed faktiskt på sikt också bättre inkomster till\r\nstaten. Den ekonomiska politiken kräver förvisso\r\nuthållighet och styrka. Den kräver att vi står emot\r\nlättsinnets olika sirénsånger.</pre><pre>Ingvar Carlsson har nyansrikt kallat regeringen för\r\nen ''nationell katastrof'' och finstämt sagt att det nu\r\nförbereds en ''slakt på daghem, skolor, fritidshem\r\noch åldringsvård.'' Han hävdar nu dessutom att\r\nSveriges ekonomi är att jämställa med ett träsk,\r\näven om jag förstår att Ian Wachtmeister säger att\r\ndet är han som har hittat på även denna finstämda\r\nformulering. Det är sanslösa och grovt\r\ndemagogiska beskyllningar som säger mer om det\r\nintellektuella tillståndet i socialdemokratin än om\r\ndet ekonomiska och sociala tillståndet i Sverige.</pre><pre>Det alternativ som Socialdemokraterna står för\r\nsaknar varje form av realism -- det är höjda skatter,\r\ndet är höjda skatter, det är höjda skatter och det är\r\nhöjda skatter. Det är fråga om 14 miljarder kronor\r\ni högre skatter nästa år. Det är en skattechock som\r\nskulle bromsa alla möjligheter att få tillbaka tillväxt\r\noch sysselsättning. Det förtroende för Sverige som\r\nett framtidsland för investeringar och satsningar\r\nsom nu så tydligt börjar återvända skulle\r\nbokstavligen försvinna sekundsnabbt med den typ\r\nav skattechock som socialdemokratin ordinerar.\r\nDen uppgång som avtecknar sig för\r\nexportindustrin -- vi har fått nya belägg för det i\r\ndag -- och för små- och nyföretagsamhet skulle\r\nockså äventyras. Med denna politik skulle vi riskera\r\natt hamna i en nedåtgående spiral av flyende\r\ninvesteringar och ökande arbetslöshet.</pre><pre>Fru talman! Det gångna året har varit ett\r\nförändringarnas år. Och de förändringarna pekar\r\nframåt. Vi har betydande ekonomiska svårigheter.\r\nVi visste det och vi sade att talet om vändpunkten\r\nvar felaktigt och falskt. Vi har aldrig lovat annat än\r\nen politik som ger resultat på sikt. Vi har aldrig\r\nlovat snabba lösningar, enkla klipp eller tillfälliga\r\nframgångar. Vi lovar varaktiga och bestående\r\nresultat. Vi har lovat att genomföra den politik som\r\nvi gick till val på -- den politik vi formade\r\nregeringsprogrammet på. Under detta år har vi\r\nvisat att vi kan det. Vi kan i dag säga att Sverige\r\näntligen är på rätt väg in i 90-talet med dess rika\r\nmöjligheter.</pre><pre>(Applåder)</pre><pre>Anf. 94  INGVAR CARLSSON (s) replik:</pre><pre>Fru talman! Det var ett tal med mycket skryt som\r\nCarl Bildt avlevererade här. Men det var inte\r\nmycket till vilja eller vision. Carl Bildt förbigick\r\nhelt att under hans regering har vi nu en rekordhög\r\narbetslöshet. Vi har fått ett mycket kraftigt\r\nunderskott i budgeten på 100 miljarder. Vi kommer\r\natt få chockhöjningar när det gäller hyrorna. Vi har\r\nminus i tillväxt. Med Carl Bildt som statsminister\r\nhar vi fått ett ökat EG-motstånd. Vi riskerar att bli\r\nen randstat i Europa. Människor känner stark oro\r\noch otrygghet. Det är den verklighet jag upplever\r\nnär jag åker runt i Sverige. Om detta sade Carl\r\nBildt inte ett ord. Vi har fått ordkaskader under\r\nriksdagens avslutning om hur bra allting är. Men,\r\nCarl Bildt, verkligheten kan inte pratas bort -- inte\r\nens av en så pass verbalt begåvad person som Carl\r\nBildt. Detta är människornas verklighet i dag.</pre><pre>Carl Bildt talade om investeringarna. Under den\r\nsocialdemokratiska regeringsperioden hade vi\r\nfaktiskt en rekordökning av\r\nindustriinvesteringarna. Under de borgerliga åren\r\n1976--1982 sjönk däremot industriinvesteringarna.\r\nUnder vår tid hade vi råd att investera både\r\nutomlands och här hemma. Under senare delen av\r\nvår regeringsperiod började de utländska\r\ninvesteringarna. De fortsätter nu, och det är bra.</pre><pre>Jag anser att det är katastrof för landet när vi\r\nnärmar oss ett underskott i statsbudgeten på 100\r\nmiljarder kronor. Jag anser att det är katastrof för\r\nde många, inte minst unga, människor som\r\nförnekats rätten att försörja sig själva. Apropå\r\narbetslösheten skulle jag vilja citera vad Carl Bildt\r\nsade för ett år sedan: ''Låt det vara ett klart besked\r\nfrån vår sida. Vi kan aldrig säga att vi är på rätt väg\r\nså länge arbetslösheten ökar.'' Kan vi få samma\r\nbesked från Carl Bildt i dag, när han som\r\nstatsminister har det yttersta ansvaret för att\r\narbetslösheten stiger dag för dag, månad för månad\r\noch säkerligen också under nästa år?</pre><pre>Jag tycker samtidigt nästan litet synd om Carl Bildt.\r\nStärkt av allt beröm från borgerliga ledarskribenter\r\ni början tog han sig själv på så stort allvar att han\r\nförklarade att han lyft politiken från det rutinartade\r\nförvaltandet till den skapande statskonstens nivå.\r\nDet rutinartade förvaltandet ansågs väl jag ägna\r\nmig åt, och han själv såg sig som den skapande\r\nstatskonstens mästare. Vad är det för statskonst vi\r\nhar fått uppleva? I stället för breda uppgörelser\r\növer blockgränserna, vilket krävs av en\r\nstatsminister som har förmåga att ta ansvar för våra\r\ninitiativ, har Carl Bildt under våren låtit Ian\r\nWachtmeister stå för konsterna. Därmed är Ian\r\nWachtmeister jämbördig med Bengt Westerberg,\r\nAlf Svensson och Olof Johansson. Regeringens\r\nsköra kompromisser måste ju nu, med den strategi\r\nCarl Bildt har valt, omförhandlas med Ian\r\nWachtmeister. Detta tycker jag är mycket olyckligt,\r\nmen så går det uppenbarligen till där uppe på den\r\nskapande statskonstens högsta nivå.</pre><pre>Så något om detta med skattechock. Repriser är\r\naldrig särskilt lyckade, Carl Bildt. Det här är ett\r\nförsök att göra en repris på det konservativa\r\npartiets valagitation mot Labour. De konservativa\r\ntalade om Labours skattechock, och nu tänker ni\r\ngöra likadant. Men det är ju ingen valrörelse än.\r\nJag tror att den första förutsättningen för att en\r\nsådan agitation skall lyckas är att man kör den\r\nunder mycket begränsad tid. Ja, jag har förmodat\r\natt det inte är valrörelse än -- men den kanske ligger\r\nnärmare i tiden än vad vi utanförstående riktigt\r\ninser?</pre><pre>Vad ni vill göra är att låna till skattesänkningar för\r\nde högre inkomsttagarna. Det innebär att ni\r\nbelastar framtidens skattebetalare, som då skall\r\nklara av det här för de rikas del. Ni kommer inte\r\nifrån betalningen. Den måste klaras i framtiden,\r\noch då lastar ni över den på löntagarna. Den skall\r\nbetalas med inkomstskatter på arbete, samtidigt\r\nsom ni sänker skatten på kapital.</pre><pre>Därmed är det inte längre en skattesänkningsfråga,\r\nutan en fördelningsfråga. Ni vill omfördela\r\nskattebördan. Ni vill lätta den för dem som har det\r\nrelativt bra och lägga över skattebördan på\r\nlöntagarna. Detta kommer vi bestämt att motsätta\r\noss. Jag beklagar att den delen av skattereformen\r\ninte lever kvar. Där hade vi åstadkommit en rimlig\r\nfördelning av skattebördan mellan arbete och\r\nkapital. Nu lättar ni bördan på kapitalet och flyttar\r\növer den på löntagarna.</pre><pre>Anf. 95  IAN WACHTMEISTER (nyd)\r\nreplik:</pre><pre>Fru talman! Jag är det parlamentariska stödet,\r\neftersom ingen annan varit det. Detta är enligt\r\nIngvar Carlsson en olycka, som han tydligen gärna\r\nvelat dela, eftersom även han har velat ha vårt\r\nparlamentariska stöd. Det är inte lätt att vara\r\npopulär i denna kammare. Detta är bara en fråga\r\nom matematik, som alla tycks vara så besvärade av.\r\nVerkligheten är vår största fiende, sade en känd\r\nsvensk politiker.</pre><pre>Regeringspartiet Ny demokrati skulle vi kunna tala\r\nom; det gjorde jag inte förut. Det är ett parti som\r\ninte sitter i regeringen, men faktiskt har hjälpt\r\nregeringen att få igenom ett par hundra beslut -- ett\r\npar tusen antagligen, om man räknar alla dessa\r\negendomliga att-satser som vi sysslar med här.</pre><pre>För detta har regeringen säkert framfört sitt\r\nvördsamma tack, även om vi på grund av bristande\r\nkunskaper i det politiska språket inte riktigt har\r\nkunnat uppfatta tacksägelserna. Men äntligen i dag\r\nstod det i Svenska Dagbladet att vi var\r\nopportunismens lättmatroser, och sedan att vi var\r\nansvarslösa.</pre><pre>Det tycker jag är ganska bra. Det rör sig åt rätt håll.\r\nDet stod inte ett ord om att vi var galna, tokiga,\r\nfarliga, löjliga och inte heller någonting om\r\nFrankensteins monster, som det gjorde för exakt ett\r\nkalenderår sedan. Man ser vad som håller på att\r\nske.</pre><pre>I åtskilliga frågor här i riksdagen har vi fått\r\nutskotten att svänga, dvs. att fatta vettigare beslut\r\nenligt vår uppfattning. I några frågor har vi gått\r\nemot regeringen. Då har vi kunna konstatera --\r\nvilket kan vara bra för nationalekonomer att känna\r\ntill, att en regeringskris kostar 350 miljoner kronor.\r\nDet är då det rycker till i Rosenbad.</pre><pre>Bortom det nu planerade budgetunderskottet på\r\nhundra miljarder kronor finns det alltså potential\r\nför 300 regeringskriser per år.</pre><pre>Jag förmodar att regeringen därför företar en\r\nstudieresa exempelvis till Danmark, där\r\nminoritetsregeringar bevisligen kan räkna.</pre><pre>Och ni, kära riksdagsledamöter, behöver inte se så\r\nledsna ut -- och inte så trötta heller som en del gör\r\nhär. Ni är för tillfället inte ett transportkompani. Ni\r\när, för en försvinnande kort tid kanske, Sveriges\r\nlagstiftande församling. Jag tycker man skulle ta\r\nden chansen litet oftare. Det vore väl intressant, fru\r\ntalman?</pre><pre>Nu vill jag fråga statsministern: Hur skall\r\nstatsministern minoritetsregera nästa år? När man\r\nhör anförandet i dag, osv. läser tidningar förstår\r\nman att ni har varit väldigt duktiga i år. I varje fall\r\nskrev signaturen Carl Bildt detta. Kommer ni att\r\nfortsätta att blunda och köra och hoppas att Ny\r\ndemokrati håller er kvar på den enda vägen, eller\r\nvad har ni tänkt? Fler än jag är kanske litet nyfikna\r\npå svaret.</pre><pre>Sen har vi EG. När sätter en saklig EG-information\r\ni gång? Regeringens saktfärdighet har faktiskt\r\nspelat den otroligt dåliga, för att inte säga larviga,\r\nEG-motståndsrörelsen i händerna. Det har gjort\r\natt dess cyniska isolationism -- som går till kamp\r\nmed snus, kvinnor och farlig alkohol på\r\nbutikshyllorna -- har fått stå oemotsagd i stället för\r\natt bemötas med rak och enkel information. Det\r\nmåste nu till; annars kommer folk att börja tro på\r\natt det kommer utlänningar marscherande på\r\nÖresundsbron, som vi knappt vågar bygga, för att\r\nta snuset, jobben och allemansrätten från oss.</pre><pre>Detta är löjligt, men det räcker inte med att vara\r\nstöddig och självsäker, herr statsminister. Vi måste\r\nförstå att halva befolkningen är mycket tveksam.\r\nJag undrar inte på det. Folk har inte fått någon\r\nvettig information.</pre><pre>Den socialdemokratiska regeringen hade gjort en\r\nbroschyr. Felet med den var att man använde sig av\r\nAnita Gradin som Mrs. Europa, har jag förstått.\r\nTänkte ni någonsin på att det hade varit en ganska\r\ntrevlig gest om ni hade behållit henne där och låtit\r\nhenne vara Mrs. Europa även med en borgerlig\r\nregering? Då hade nog många rent av kunnat tro att\r\nni blivit objektiva och generösa. Men i politiska\r\nsammanhang är det kanske att ta i?</pre><pre>Statsministern har försökt, och lyckats, att få in en\r\ndel hjärnor i politiken. Möjligen var det en\r\ninnovation -- min erfarenhet är inte så lång. Ändå\r\nvill jag ställa frågan hur det är med hjärtat.\r\nHjärnorna tycks fungera med någon sorts\r\nstackatomässig okänslighet. För att göra en\r\nparallell med den värld jag är van vid,\r\nföretagandets värld, så är det som ett företag som\r\ninte bryr sig om kunderna eller leverantörerna eller\r\nde anställda. Det går inte i längden.</pre><pre>Till sist något om skatter. Vi har sagt på vårt\r\npopulistiska sätt för att folk skulle förstå vad det\r\nhandlade om: privatisera staten, lägg ned\r\nlandstingen och rationalisera kommunerna. Det är\r\nnödvändigt och självklart.</pre><pre>Jag undrar nu: Vad händer med landstingen? Ni var\r\nockså inne på att lägga ned dem. Marknaden -- den\r\ndär med räntan ni vet -- skulle säkert reagera lugnt.\r\nRäntan sover aldrig, men den skulle nog inte hetsas\r\nupp av att Sverige lade ner landstingen. Ordet\r\nlandsting går nämiligen inte att översätta till\r\nengelska.</pre><pre>(Applåder)</pre><pre>Anf. 96  LARS WERNER (v) replik:</pre><pre>Fru talman! Vi snuddade vid en EG-debatt\r\ntidigare. Jag vill fortsätta litet på den linjen.</pre><pre>Statsministern har enligt tidningsuppgifter sagt att\r\nvi kommer att uppfylla Maastricht-\r\növerenskommelsen på alla dess punkter, även när\r\ndet gäller upprättandet av en europeisk\r\nförsvarsstyrka, enligt TT-referat.</pre><pre>Carl Bildt har uttryckt att Sverige kommer att följa\r\nMaastricht fullt ut. Kliver man på tåget, menar han,\r\nskall man följa med ända fram till slutstationen --\r\nuppenbarligen oavsett vart det går.</pre><pre>Sverige skall alltså kliva på ett tåg utan att veta att\r\ndet går eller hur långt det går. Det är ju intressant\r\natt Carl Bildt är klar över att om man skall åka tåg\r\nskall det gå någonstans. Men han vet inte vart han\r\nskall åka, och det är något nytt. Det är tur att inte\r\nCarl Bildt är stins här i landet.</pre><pre>Nu menar antagligen statsministern att svenska\r\nfolket inte kommer att kunna ta ställning till ett\r\nlängre gående samarbete utan vidare.</pre><pre>Vi folkomröstar om unionen, och därmed har också\r\nsvenska folket gjort klart att vi åker hela vägen --\r\neller finns det någon annan tolkning?</pre><pre>Menar statsministern att om det blir ett\r\nförsvarssamarbete om fyra eller fem år så är det\r\nredan nu klart att Sverige kliver på det\r\nförsvarssamarbetet om vi är unionsmedlemmar?</pre><pre>Vi skall alltså kliva på tåget utan att veta vart det\r\ngår. Detta är frågor som jag tycker att\r\nstatsministern måste reda ut. Det var naturligtvis\r\nlitet felaktigt att ställa dem till Ingvar Carlsson.\r\nMen för min del är det också intressant att höra vad\r\nden regering som lämnade in ansökan till EG/EU\r\nanser om Carl Bildts agerande de senaste\r\nmånaderna.</pre><pre>Några ord om den allmänna politiken. Det har gått\r\nåtta månader sedan Carl Bildt tillträdde. Man har\r\nhaft möjlighet att visa var man står. Tillväxt har\r\nvarit den enda körinstruktionen på den väg som\r\nman så tvärsäkert och litet högmodigt påstått är den\r\nenda vägen. Den vägen har varit guldkantad för en\r\ndel, men för de flesta har det varit mera lervälling.</pre><pre>Jag skall ta ett par exempel ut tidningen Etc. Jag vet\r\ninte om vi i riksdagen allihop läser den, men ibland\r\nläser vi den naturligtvis hos frisören. Där berättas\r\ndet om Marie Andersen, en ensamstående tjej med\r\ndottern Tina som bor i en Stockholmsförort som\r\nheter Västerhaninge. Hon har en trekvartstjänst\r\nsom kokerska. Med de beslut regeringen fattat och\r\nsom drabbar henne räknar tidningen med att hon\r\nförlorar 6 000 kronor.</pre><pre>I samma nummer berättar man om Per\r\nWesterberg -- inte om den andra Westerberg som\r\nsitter här, utan om Per. Han bor, ihop med sin fru\r\noch tre barn, i Bullersta herrgård i Nyköping.\r\nFörlåt, nu är jag inne på Nyköping och Sörmland\r\nigen. Han är näringsminister och tjänar rätt\r\nhyggligt. Han har varit sparsam och lyckats spara\r\nihop över 60 miljoner. Han har, till skillnad från\r\nMarie, vunnit på regeringens politik. Bara på ett av\r\nbesluten, nämligen sänkning av\r\nförmögenhetsskatten, har han tjänat närmare en\r\nmiljon. 1995 slopas förmögenhetsskatten helt. Då\r\nblir det mera klirr i kassan hos Per, ca 1,9 miljoner\r\nvarje år.</pre><pre>Nu vill jag fråga statsministern, som inte har samma\r\nekonomiska förutsättningar som Per, om han är\r\nhelt säker på att omfördelningen från Marie till\r\nregeringskollegan verkligen har gett en högre\r\ntillväxt här i landet. Om Carl Bildt inte är säker på\r\ndet är min sista fråga: Vad är egentligen syftet med\r\nden här politiken?</pre><pre>Anf. 97  Statsminister CARL BILDT (m):</pre><pre>Fru talman! Förutom den sedvanliga, höll jag på att\r\nsäga, slagväxlingen om det som Ingvar Carlsson har\r\nkallat ett träsk, dvs. den svenska ekonomin, har vi\r\nnu möjlighet att också få ett meningsutbyte om EG-\r\noch Europapolitiken. Det välkomnar jag, för det\r\ntror jag är viktigt och nödvändigt.</pre><pre>Låt mig säga till Lars Werner att vår bedömning av\r\nMaastrichtavtalet skall ju vara en bedömning\r\nutgående från om vi tycker att detta är bra eller\r\ndåligt. Tycker vi att det är bra att Europa\r\nsamarbetar mera, då skall vi vara stolta över att vi\r\nvill vara med. Tycker vi att det är dåligt att Europa\r\nsamarbetar mera, då skall vi självfallet inte sträva\r\nefter att komma med i detta samarbete.</pre><pre>Jag noterade under förmiddagens debatt hur Allan\r\nLarsson hade som ett av sina huvudangreppsmål\r\nmot Anne Wibble att vi inte tillräckligt tydligt\r\nuppfyller de s.k. konvergenskraven i den\r\nekonomiska och monetära unionen som lagts fast i\r\nMaastrichtavtalet. Jag delar i huvudsak Allan\r\nLarssons strävan i denna del, även om vi inte får\r\ngöra den ekonomiska politiken enbart till en slav\r\nunder EG:s konvergenskrav, som det ibland lät i\r\nden larssonska argumentationen.</pre><pre>Vi vill vara med i detta samarbete därför att vi är\r\növertygade om att det är bra för freden och bra för\r\nfriheten, och det innebär att vårt eget folkstyre får\r\nnya möjligheter i framtidens Europa.</pre><pre>Det skulle faktiskt intressera mig att veta vilket\r\nalternativ som Lars Werner och den övriga\r\nnejsägarkoalitionen egentligen står för när det\r\ngäller Europapolitiken. Accepterar Vänsterpartiet\r\ndet EES-avtal som nu ligger på riksdagens bord? I\r\nså fall innebär ju detta att man accepterar en\r\nmycket mycket vittgående ekonomisk integration\r\nmed EG-länderna men utan någon som helst\r\nmöjlighet till politiskt inflytande över villkoren för\r\ndenna.</pre><pre>Lars Werner är ju inte ovan vid att försvara\r\nsatellitstater, men vi skall inte frivilligt sätta oss i en\r\nsådan situation att vi är beroende av någonting som\r\nvi inte har inflytande över. Eller går Lars Werner\r\noch Vänsterpartiet och den övriga delen av\r\nnejsägarkoalitionen på samma linje som Nej till\r\nEG-rörelsen, som också vill ge upp hela EES-\r\navtalet, därmed de facto ge upp en stor del av vårt\r\nekonomiska samarbete med Västeuropa, därmed\r\nbygga nya barriärer och därmed sätta nationalstat\r\nmot nationalstat i Europa? Vill ni kasta Sverige\r\ntillbaka till en isolationism som de facto leder till\r\nmassarbetslöshet och de välfärdsproblem som den\r\nför med sig?</pre><pre>Jag tycker nog att Lars Werner och Vänstern, ni\r\nsom är så mycket mot det europeiska samarbetet\r\noch Sveriges deltagande i det europeiska samarbete\r\nsom faktiskt finns, nu har skyldighet att redovisa ett\r\nalternativ. Att säga nej är en sak. Tala om vad ni\r\nsäger ja till, och jag tror att ni kommer att stå där i\r\ner nakenhet.</pre><pre>Så kort om Europa och säkerhetspolitiken. Det är\r\nen självklarhet att förutsättningarna för svensk\r\nsäkerhetspolitik har förändrats när de bägge\r\nblocken de facto har försvunnit och vi står i en\r\nannan europeisk situation.</pre><pre>Ta den tragiska konflikten i Jugoslavien som ett\r\nexempel. Ian Wachtmeister hade faktiskt en poäng\r\nnär han påpekade att det vi ser i Sarajevo är att en\r\nav de sista kommunistiska regimerna i Europa låter\r\nsin brutalitet gå ut över oskyldiga människor. 1,3\r\nmiljoner människor har förlorat sina hem i denna\r\nkonflikt.</pre><pre>Skall vi stå neutrala i denna situation? Självfallet\r\ninte. Vi skall vara engagerade för freden och för\r\nmänniskorna. Vi skall vara engagerade i den\r\npolitiska konfliktlösningen, i de humanitära\r\ninsatserna, även de delar som är svensk\r\nflyktingpolitik. Vi skall t.o.m. vara engagerade när\r\ndet gäller att sända de svenska soldater som vill\r\ndelta i FN:s fredsbevarande operationer till\r\nJugoslavien för att försöka lindra lidandet.</pre><pre>Så här tror jag att det blir på 90-talet i fråga efter\r\nfråga. Det är inte isolering utan det är engagemang\r\nsom är huvudvägen när det gäller att ge vårt bidrag\r\ntill den europeiska freds- och säkerhetsordningen.\r\nDet innebär att gamla frågor måste ställas på nytt\r\noch att begreppen kanske måste hanteras på ett\r\nnågot annorlunda sätt än hittills.</pre><pre>Vilket är, Lars Werner, ert fredsalternativ i ett\r\nEuropa där vi för första gången har möjlighet att\r\nbygga en gemensam säkerhet inte på halva Europas\r\nförtryck utan faktiskt äntligen efter kommunismens\r\nfall på hela Europas frihet?</pre><pre>Så till det parlamentariska läget och den\r\nekonomiska politiken. Ingvar Carlsson verkar\r\nnärmast besvärad när jag talar om det som\r\nregeringen faktiskt har gjort, de förslag vi har lagt\r\nfram och de förslag som riksdagen har gett sitt stöd.\r\nJag säger det därför att bl.a. Ingvar Carlsson sade\r\natt ingenting av detta skulle vara möjligt. Det skulle\r\ninte kunna bildas någon regering, den skulle inte\r\nkunna enas om någon politik, den skulle aldrig få\r\nigenom någonting i riksdagen. Men det har faktiskt\r\nskett. Det har skett väldigt väldigt mycket och\r\nväldigt mycket som är bra. Ingvar Carlsson,\r\ndysterkvisten, har fått fel på dessa punkter.</pre><pre>Vad skall vi göra i framtiden? frågar också Ian\r\nWachtmeister. Vi skall fortsätta att föra vår politik.\r\nJag utgår ifrån att Socialdemokraterna kommer att\r\nfortsätta att föra sin, att Ny demokrati fortsätter att\r\nföra sin, att Lars Werner fortsätter att föra sin,\r\nvilken det nu till äventyrs kan vara. Och då, om ni\r\nhåller er till det, skall vi nog klara att föra vår\r\npolitik vidare.</pre><pre>När vi får ert stöd -- och det får vi, både Ingvar\r\nCarlssons och Ian Wachtmeisters, stundtals t.o.m.\r\nLars Werners -- är vi självfallet tacksamma för\r\ndetta. Men ni gör det ju inte därför att ni vill stödja\r\noss utan därför att ni anser att det vi gör är rätt och\r\nriktigt.</pre><pre>Vi för en ekonomisk politik för att återfå tillväxten.\r\nGrunden för de svenska problemen är att vi har\r\nhalkat efter, år efter år. Titta i Dagens Industri i\r\ndag! Där publiceras de nya OECD-siffrorna.\r\nUnder 1980-talet kom Sverige bland 24 länder på\r\nplats 22 när det gällde tillväxten. Därmed förlorar\r\nvi välfärdsmöjligheter. Därmed förlorar vi\r\nsysselsättning och därmed har vi hamnat i de\r\nekonomiska svårigheter som vi har.</pre><pre>Vi kan inte klara välfärden och jobben i framtiden,\r\nom vi inte får tillbaka tillväxten. Så är det. Och vi\r\nkan inte klara den i en situation när flyttlassen\r\nlämnar Sverige. För så var det, Ingvar Carlsson och\r\nAllan Larsson, under er regeringsperiod. Flyttlass\r\nefter flyttlass med företagande, med kunnande och\r\nmed investeringar lämnade Sverige. Nu kommer de\r\nflyttlassen tillbaka. Nu ser man återigen Sverige\r\nsom ett intressant land för satsningar.</pre><pre>Ni vill höja skatter på praktiskt taget allting. Det\r\nskulle vara intressant att veta om Ingvar Carlsson\r\nhar något enda exempel på ett område där han inte\r\nvill höja skatten. Han kommer säkert att vilja höja\r\nmomsen. Han vill höja kommunalskatten. Han vill\r\nhöja skatten på företagande. Han vill höja skatten\r\npå investeringar. Han vill höja skatten på praktiskt\r\ntaget allting.</pre><pre>Detta är ett da capo, säger Ingvar Carlsson, på den\r\nengelska valrörelsen. Ja, måhända i den meningen\r\natt nästan alla socialistiska och socialdemokratiska\r\npartier i Europa tror att man löser problem med att\r\nhöja skatter. Därför har det ju gått som det har gått\r\nmed den västeuropeiska socialdemokratin, den\r\nsvenska inkluderad.</pre><pre>Det går inte att tro att man löser alla problem\r\ngenom att höja och höja och höja skatter. Ni har\r\nskapat problem för Sverige genom den politiken.\r\nNu skall vi ta Sverige ur problemen, och då skall vi\r\ninte återvända till en felaktig politik.</pre><pre>Ni har kallat regeringen en nationell katastrof. Ni\r\nsäger att vi bedriver slakt på skolor, daghem och\r\nsjukhus. Vi får väl se hur det blir med den saken.\r\nNi kallar svensk ekonomi ett träsk. Men detta är ett\r\nläge där vi måste föra en långsiktig, uthållig och\r\nklar ekonomisk politik.</pre><pre>Den tredje vägens misslyckande förde Sverige in i\r\nde ekonomiska problemen. Nu skall vi ta Sverige ur\r\ndem. Ingvar Carlsson påstår ibland att jag har sagt\r\natt EG på ett eller annat sätt skulle leda till\r\narbetslöshet och ekonomiska svårigheter. Så är det\r\nju inte. Det är Socialdemokraterna och den tredje\r\nvägens politik som bär ansvaret. Det europeiska\r\nsamarbetet ger oss i själva verket möjligheter att\r\nklara tillväxt och välfärd.</pre><pre>Det var utan EG och med Socialdemokraterna som\r\nvi fick problemen. Det är med EG och utan\r\nSocialdemokraterna som vi har möjlighet att ta oss\r\nur dem.</pre><pre>(Applåder.)</pre><pre>Anf. 98  INGVAR CARLSSON (s) replik:</pre><pre>Fru talman! Carl Bildt frågar om jag kan ange ett\r\nområde där vi Socialdemokrater inte vill höja\r\nskatten. Ja, och det är det allra viktigaste området:\r\nvi vill inte höja skatten på arbete. Det är precis det\r\nsom ni gör genom att ta bort schablonavdraget. Det\r\när en jättehöjning av skatten på arbete, samtidigt\r\nsom ni vill sänka skatten på kapital. Det är en\r\nomfördelning som är orättvis och farlig och som ni\r\nhar fått kritik för också i en lång rad borgerliga\r\ntidningar.</pre><pre>Ingvar Carlsson har fått fel, säger Carl Bildt. Nej,\r\ntyvärr inte. På alla de områden som jag angav att\r\ndet fanns risker med en borgerlig politik -- när det\r\ngäller sysselsättning, tillväxt, fördelning och\r\notrygghet -- har jag tyvärr fått mer än rätt.</pre><pre>Vem drabbas av vår skattepolitik? Ja, en och annan\r\nmångmiljonär och kapitalägare, jag, vissa\r\nborgerliga statsråd med stora förmögenheter och\r\nhöga inkomster. Vem drabbas av den borgerliga\r\npolitiken? Det gör löntagare, pensionärer och\r\nbarnfamiljer. Där ligger i ett nötskal skillnaden i\r\nskattepolitiken, Carl Bildt. Och försök inte lura i\r\nsvenska folket att vi står för en skattechock, när vi\r\nvill återställa de jättelika skattesänkningar som ni\r\nhar genomfört för högre inkomsttagare. Vad skall\r\nman då kalla det ni gör för Sveriges löntagare?</pre><pre>Vi tycker att det är rimligt att de rika får vara med\r\noch betala sin andel. Ni har ett budgetunderskott\r\npå 100 miljarder. Vore jag finansminister skulle jag\r\nvara ganska glad om jag kunde få åtminstone 14\r\nmiljarder via att de rika får vara med och betala sin\r\nandel. Hur skall Carl Bildt klara av sina 100\r\nmiljarder? Tala om det, i stället för att skälla på\r\nSocialdemokraterna i tid och otid!</pre><pre>Sedan skulle jag vilja göra klart, att när vi under vår\r\ntid har sagt att vi uppfyller EG:s konvergenskrav\r\noch att det är viktigt, är det först och främst ett\r\nbevis för att svensk ekonomi är bra. Dessutom\r\nråkar det vara så att vi uppfyller kraven på att bli\r\nmedlemmar i EG. Det trodde jag möjligen att Carl\r\nBildt också tyckte var bra. Det var det Allan\r\nLarsson uttalade tidigare.</pre><pre>Bildt uttalar sig tyvärr ibland otydligt om svensk\r\nsäkerhetspolitik när han är utomlands, och nu\r\ngjorde han det också här i kammaren, när han\r\nåberopade att vi inte skulle vara neutrala i fallet\r\nJugoslavien. Vi har aldrig varit neutrala i sådana\r\nhänseenden. Vi har uttalat vår uppfattning om\r\nTjeckoslovakien, Ungern och det sovjetiska\r\nsystemet. Vi har uttalat vår uppfattning om USA:s\r\növergrepp på Nicaragua och Vietnam. Vi har\r\nuttalat oss om Sydafrika. När Carl Bildt på det här\r\nsättet, med sin kunskap om utrikespolitik, gör ett\r\nsådant inlägg här blir jag litet orolig för vad han\r\negentligen är ute efter i den här typen av frågor.</pre><pre>Ni säger att ni har kunnat enas om politiken efter\r\nvalet och att regeringen håller samman. Jag har läst\r\nmånga uttalanden av mannen som sitter bredvid\r\nCarl Bildt som inte riktigt stämmer med Carls\r\nBildts uppfattningar om bl.a. skatter och välfärd.\r\nDet är nog för att bevisa ihåligheten på den\r\npunkten.</pre><pre>Anf. 99  IAN WACHTMEISTER (nyd)\r\nreplik:</pre><pre>Fru talman! Politik är visserligen att svara på något\r\nsom ingen har frågat om och att inte svara på frågor.\r\nTänk er själva, om ni hade det så hemma, i gänget\r\neller på företaget. Det är frustrerande. Man vänjer\r\nsig kanske, men när jag har vant mig vid det lovar\r\njag att jag kommer att sluta med det.</pre><pre>Jag skulle vilja ställa några frågor. Finns det\r\ndynamiska effekter, eller finns sådana bara när det\r\nblir budgetunderskott på 100 miljarder som man\r\ninte har tänkt sig? Det måste ju vara en dynamisk\r\neffekt -- det kan inte gärna vara något annat.</pre><pre>Kommer Carl Bildt att bli förargad även nästa gång\r\nsom riksdagen beslutar någonting utan att ha fått\r\nregeringens godkännande i förväg? Eller kommer\r\nCarl Bildt bara att bli ytterst bekymrad?</pre><pre>Det har talats om träsket. Det träsk som vi har\r\nlanserat är det politiska träsket; det är det vi vill\r\ndränera. Dit hör organisationsstöd, landsting,\r\npartistöd, presstöd och alltihop. Det hör egentligen\r\ntill regeringens politik att göra någonting åt det. Jag\r\ntror inte att era väljare vill ha en drös av onödiga\r\npolitiker och byråkrater.</pre><pre>Carl Bildt säger ja till EG, och Ingvar Carlsson\r\nsäger ja till EG, men de säger ja av olika skäl. Det\r\när nu mycket viktigt att gå ut och tala om för\r\nsvenska folket att de säger ja av olika skäl, därför\r\natt det är intressant.</pre><pre>Det skulle vara lika intressant att veta om Lars\r\nWerner säger nej av ett annat skäl än Gudrun\r\nSchyman, eller om han säger nej och menar ja, eller\r\nhur det skall vara.</pre><pre>Det är det här politiska beteendet som gör folk\r\nytterst bekymrade, för att använda statsministerns\r\nord.</pre><pre>Europa är en möjlighet. Det är ungdomens\r\nEuropa. Det är den fredliga samlevnadens Europa.\r\nDet var därför man satte i gång med den europeiska\r\ngemenskapen, för att inte slå ihjäl varandra i krig.\r\nDet är en organisation för framtiden vi talar om. Vi\r\nsom har suttit här på parkett hela tiden måste nu\r\ngöra någonting, vi måste satsa, vi måste våga\r\nnågonting.</pre><pre>Jag är litet rädd för att det under lång tid här har\r\nutvecklats en parallell till homo sovjeticus,\r\nnämligen homo socialdemokraticus, dvs. en\r\nmänniskoras som gnäller och kräver. Det duger inte\r\nlängre. Vi måste arbeta, vi måste satsa, vi måste tro\r\npå oss själva och tro på framtiden.</pre><pre>Jag vill bara till sist säga, vilket jag hoppas att\r\nstatsministern håller med om: Vem är det som\r\nbetalar? Tror ni att det är Anne Wibble som\r\nbetalar, eller Carl Bildt? Det är det inte. Det är\r\nalltid vi själva som betalar. Det är alltid folk som via\r\nsina skatter betalar allting. Kräv ingenting extra,\r\ndärför att det kommer nämligen från era grannar,\r\narbetskamrater eller någon annan.</pre><pre>(Applåder)</pre><pre>Anf. 100  LARS WERNER (v) replik:</pre><pre>Fru talman! Ian Wachtmeister frågar hur vi har det\r\ni partiet. Det tänker vi inte tala om här i kammaren,\r\nutan det talar vi om i massmedia. Hur har ni det\r\nsjälva förresten?</pre><pre>Statsministern säger i fråga om EG att vi måste\r\nsamarbeta mera. Ja, det är bra -- vi måste\r\nsamarbeta med Europa. Men vad innebär ''mera''?\r\nCarl Bildt har ännu inte svarat på frågan vad det\r\nbetyder att man, om man stiger på vid en station,\r\nmåste följa med hela vägen. Innebär det i\r\nförlängningen ett försvarssamarbete? Det är en\r\nkonkret fråga.</pre><pre>Vilka slutsatser drar regeringen efter den danska\r\nfolkomröstningen? Wachtmeister säger -- jag vet\r\ninte om han är något sanningsvittne -- att Carl Bildt\r\när förargad. Men jag måste säga att Bildt aldrig är\r\nförargad. Han är förbannad jämt, och han är\r\nbekymrad jämt. Han har ett jämt och bra humör.\r\nKan Carl Bildt tala om vilka slutsatser han drar\r\nefter den danska folkomröstningen? I TV på natten\r\nvar det första gången som den nuvarande\r\nstatsministern var klädsamt bekymrad, inte för\r\nsvensk del, men för den lilla danska nationen. Hur\r\nser han på detta för Sveriges del och för den\r\nfortsatta integrationen i Europa?</pre><pre>Sedan frågar Carl Bildt mig: Vilka alternativ har ni?\r\nAccepterar ni EES-avtalet? Det kan jag inte svara\r\npå fullt ut i dag. Det finns mycket i EES-avtalet som\r\njag tycker är bra, men eftersom vi inte har fått följa\r\nmed hela vägen och inte har fått allt material, kan\r\njag inte svara fullt ut på den frågan. Vi skall svara i\r\ngod tid före omröstningen i december i år.</pre><pre>Jag tycker att Carl Bildt skall sluta med de här\r\ndumheterna att säga, att om det inte blir EG-  och\r\nEES-samarbete blir det massarbetslöshet. Det var\r\nprecis det som Uffe Elleman-Jensen gick ut och\r\nsade. Han beskyllde alla som var emot unionen för\r\natt vara kommunister, och det skulle nästan bli en\r\ntundra här i Norden -- hur den nu skulle se ut. Ta\r\nbort de argumenten, och låt oss diskutera EES och\r\nEG på ett sakligt sätt!</pre><pre>Vi skall gärna svara på frågor, om ni behandlar oss\r\nparlamentariskt korrekt, vilket ni inte gör. Ni i\r\nregeringspartierna utestänger oss ju från EES-\r\nutskottet. Tycker ni att det är rimligt? Jag vill ställa\r\nfrågan till alla er fyra representanter för regeringen\r\nsom sitter här: Tycker ni att det är en bra\r\nbehandlingsordning att ett parti utestängs i det som\r\nkallas för en ödesfråga för Sverige?</pre><pre>Svaret på den frågan är avgörande för hur vi skall\r\nha det i fortsättningen. Ni kan inte hoppa på oss och\r\nsamtidigt luta er mot Ny demokrati och vägra att\r\ndiskutera den frågan. Jag har inte plågat er med den\r\ni dag. Jag tycker att det är illa nog att Wachtmeister\r\nuppträder som han gör här i kammaren -- än det ena\r\noch än det andra är han; men han är faktiskt en del\r\nav ert regeringsunderlag. Men min fråga är: Är ni\r\nberedda att acceptera att vi får delta i EES-arbetet\r\npå samma villkor som ni andra?</pre><pre>Anf. 101  Statsminister CARL BILDT (m):</pre><pre>Fru talman! Jag ställde frågan till Ingvar Carlsson\r\nom han kunde nämna någonting som\r\nsocialdemokratin inte ville höja skatten på. Han\r\nsade att man inte ville höja skatten på arbete -- ett\r\nlätt sensationellt påpekande, eftersom det får\r\nkonsekvenser i den omröstning som skall företas\r\nsenare. Där finns socialdemokratiska reservationer\r\nsom faktiskt innebär höjd skatt på arbete.</pre><pre>Ni vill urholka inflationsskyddet i skatteskalan. Det\r\när utan något som helst tvivel höjd skatt på arbete.\r\nNi vill höja arbetsgivaravgiften. Det är utan något\r\nsom helst tvivel höjd skatt på arbete. Ni vill ta bort\r\nskattetaket för kommunerna. Det leder till höjda\r\nkommunalskatter, och det är det som är övningens\r\navsikt. Det är utan något som helst tvivel höjd skatt\r\npå arbete.</pre><pre>Därtill kommer de övriga skattehöjningarna. Ni vill\r\nhöja skatterna på företagandet; det är de s.k. rika.\r\nJag tycker att problemet vi har med framför allt de\r\nsmå och medelstora företagen runt om i Sverige är\r\natt de i själva verket inte är rika. De tvingas tyvärr\r\nvarsla sina anställda därför att de inte klarar av sin\r\nekonomi. Men ni skall höja skatten för dem.</pre><pre>Ni vill höja skatten på sparandet, och ni vill se till\r\natt vi får högre moms på allt. Det är intressant att\r\nkonstatera -- Ingvar Carlsson har nu ingen replik,\r\nmen han har möjlighet att återkomma senare. Det\r\nåterstår att få svar på frågan: Finns det något\r\nområde som socialdemokratin inte vill höja skatten\r\npå? Det verkar inte finnas något sådant reservat för\r\nden socialdemokratiska skattechocken.</pre><pre>Låt mig då bara säga detta: Man talar så ofta om\r\nfördelningspolitik och säger att vi sänker skatterna\r\nför de rika, som det så vackert heter. Det är\r\nföretagandet som vi vill skapa bättre villkor för.\r\nSkapar vi inte bättre villkor för företagandet får vi\r\ninte tillbaka jobben. Vi kan inte hoppas på en\r\nframtid där alla jobbar i den offentliga sektorn --\r\ndet måste betalas med skatter -- eller en framtid där\r\nalla jobbar inom AMS; det är inte där vi får de\r\ntrygga och riktiga jobben. Vi måste få styrka och\r\nstadga i näringslivet och företagen, och de\r\nskattesänkningar vi gör handlar om just detta. De\r\nskattesänkningar ni föreslår riktar sig mot\r\nmöjligheterna att få tillbaka tillväxten och\r\nsysselsättningen.</pre><pre>Det är ett faktum att Sverige halkat efter och halkat\r\nefter, och halkat efter alltmer när det gäller tillväxt\r\noch möjligheter till välfärd -- under 1970-talet\r\nförvisso, inkl. de borgerliga åren, Ingvar Carlsson;\r\ndet var inga lysande år för tillväxt de heller, men\r\nännu mycket tydligare under 1980-talet.</pre><pre>Ian Wachtmeister ställde frågor till mig. Jag skall\r\nförsöka besvara dem i den mån jag förstod dem.\r\nFinns det dynamiska effekter? frågade han.\r\nSjälvfallet. Det finns -- mer eller mindre -- alltid\r\ndynamiska effekter. De kan vara positiva, och de\r\nkan vara negativa. Höjer man skatter för\r\nföretagandet får man en negativ dynamisk effekt på\r\nföretagandet.</pre><pre>Vi avskaffade i höstas resterande delar av\r\naktieomsen; det blev en förfärlig veklagan för det.\r\nDet fick en dynamisk effekt: det fördubblade\r\nomsättningen. Det är klart att detta innebär bättre\r\nmöjligheter för Sverige. Det är bättre att denna\r\nhandel med svenska företags aktier sker i\r\nStockholm än att den sker i London, Frankfurt eller\r\nNew York. Det är en dynamisk effekt, och det är\r\nen bra dynamisk effekt, och sådana finns det säkert\r\nflera.</pre><pre>Kommer statsministern, frågade Ian Wachtmeister,\r\natt bli förargad om riksdagen fattar beslut utan hans\r\ntillstånd. Men riksdagen behöver som bekant inte\r\nnågra tillstånd. Ja, jag förbehåller mig rätten att\r\nkritisera vad jag uppfattar som felaktig politik. Det\r\när inget tvivel om att det som Ian Wachtmeister\r\ngjorde när han utan föregående varning lät sin\r\nriksdagsgrupp rösta på Birgitta Dahl inte var\r\nnågonting som det finns anledning att hylla.\r\nTvärtom. Det var billig opportunism från\r\nsocialdemokratins sida, och det var opportunism\r\nockså från Ian Wachtmeisters sida. Det har jag sagt,\r\noch det tänker jag fortsätta att säga.</pre><pre>Sedan kan jag bara notera att Ian Wachtmeister och\r\nIngvar Carlsson tydligen trots allt inte var alldeles\r\növerens om begreppet träsk. Ingvar Carlsson ansåg\r\natt svensk ekonomi var ett träsk. Ian Wachtmeister\r\nanser att svensk politik är ett träsk. Jag vill för\r\nordningens skulle säga att jag inte anser att vare sig\r\npolitik eller ekonomi i detta land -- trots alla de\r\nbekymmer vi kan ha -- någonsin förtjänar\r\nbeteckningen träsk. Det politiska språket kräver\r\nockså en viss varsamhet.</pre><pre>Så till Europapolitiken och Lars Werners\r\ndiskussion. Jag är inte till fullo insatt i hur turerna\r\nhar gått fram och tillbaka när det gäller tillsättandet\r\nav EES-utskottet, men utskotten sammansätts\r\nenligt riksdagsordningens regler, och det är\r\nväljarna som avgör hur och med vilken styrka\r\npartierna där representeras.</pre><pre>Det är talande att Lars Werner inte ens kan ge\r\nbesked i frågan, om Vänsterpartiet accepterar eller\r\ninte accepterar EES-avtalet. Det här är ju inte\r\ndirekt någon ny materia -- den har vi diskuterat\r\nfram och tillbaka under flera år. Det borde ha varit\r\nmöjligt för ett parti som är så engagerat i\r\nEuropapolitiken att säga ja eller nej till EES-\r\navtalet.</pre><pre>Det är inget oväsentligt ställningstagande. Ett ja till\r\nEES-avtalet är ett ja till en mycket långtgående\r\nekonomisk integration med Västeuropa men utan\r\npolitiskt inflytande, och det innebär ett\r\nrandstatsförhållande, en satellitisering för att ta till\r\nett språkbruk som kanske är mer bekant i det gamla\r\nVänsterpartiet.</pre><pre>Jag skall inte hota med massarbetslöshet, men\r\nsäger man nej till EES-avtalet skulle det leda till att\r\narbetslösheten blir mycket, mycket värre -- det är\r\nnog inget tvivel om det. Jag är alldeles övertygad\r\nom att investeringar skulle söka sig bort från\r\nSverige i en omfattning som skulle få det vi såg i\r\nslutet av 1980-talet att framstå som en rännil.</pre><pre>Det skulle bli floder av företagande och\r\ninvesteringar som sökte sig bort från Sverige om vi\r\nföljde den isolationismens politik på det\r\nekonomiska området som i så fall skulle bli\r\nVänsterpartiets. Jag säger ''i så fall'', eftersom det\r\nbesked som Lars Werner har givit i dag är att\r\nVänsterpartiet inte har någon Europapolitik. Man\r\nvet bara vad man är emot -- man har ännu inte\r\nbestämt sig för vad man är för.</pre><pre>Så till liknelsen med tåget. Vi vill vara med i det\r\neuropeiska samarbetet därför att vi är övertygade\r\nom -- vi som är det -- att samarbetet måste byggas\r\nvidare. Maastricht är ett bättre europeiskt\r\nsamarbete än det man kom överens om i Milano\r\nmed den europeiska enhetsakten 1985 eller i Rom\r\nmed Romfördraget 1957. Det utvecklas framåt, och\r\ndet blir ständigt bättre.</pre><pre>Jag tror inte att Maastricht är historiens sista ord.\r\nJag tror att samarbetet kommer att fortsätta att\r\nvidareutvecklas, och jag är övertygad om att\r\nSverige som medlem -- vi alla från våra resp.\r\npolitiska utgångspunkter, och de varierar --\r\nkommer att medverka till att driva detta europeiska\r\nsamarbete framåt.</pre><pre>Men det som den danska folkomröstningen visat är\r\nden i grunden demokratiska karaktären i detta\r\nsamarbete. Varje nytt steg på samarbetets väg -- när\r\nman bygger den nya grundlagen för den nya\r\neuropeiska federationen av nationer -- måste\r\nbeslutas i demokratisk ordning av varje europeiskt\r\nland. Ingen annan kan påtvinga Danmark\r\nnågonting mot Danmarks vilja. Danmark kan\r\nheller inte hindra Portugal och Holland, som jag\r\nnämnde som exempel, att gå vidare om de så vill.\r\nMen det är ett i grunden demokratiskt samarbete.\r\nDet är öppet för framtiden, och det grundas på den\r\ngemensamma strävan efter fred, säkerhet och\r\nfrihet.</pre><pre>Självfallet finns det en säkerhetsdimension i det\r\neuropeiska samarbetet. I den tid som vi har kommit\r\nin i när blockmotsättningens Europa upphört måste\r\nvi söka nya former för att säkra freden och\r\nsäkerheten i Europas alla delar. Det kan vara\r\nBosnien-Hercegovina och Sarajevo i dag, det kan\r\nvara Kosovo i morgon och det kan vara ytterligare\r\nnågonting i övermorgon. Men -- på den punkten\r\nhar Ingvar Carlsson utan tvivel rätt -- Sverige har\r\ninte stått vid sidan om förr. Sverige kan inte stå vid\r\nsidan om i framtiden.</pre><pre>Vi måste ha en Europapolitik som är annorlunda\r\nnär det gäller fredssäkringen för den typ av\r\nkonflikter som vi står inför i det nya Europa, som\r\ngrundas på engagemang i att lösa konflikter och i\r\natt säkra freden -- inte isolering från det europeiska\r\nsamarbete som växer fram. Det är glädjande att\r\nriksdagens partier i övrigt är eniga där. Det har\r\nkommit till uttryck i utrikesutskottets utlåtande;\r\ndet är talande att Vänsterpartiet fortfarande lever\r\nkvar i sin gamla isolationism.</pre><pre>(Applåder.)</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 102  Socialminister BENGT\r\nWESTERBERG (fp):</pre><pre>Fru talman! I en krönika i Dagens Nyheter\r\nhäromdagen pekade Maciej Zaremba på den\r\nbrokiga skara av personer och grupper som\r\nsannolikt kände gädje över resultatet av\r\nfolkomröstningen i Danmark om den europeiska\r\nunionen. Han nämnde Per Gahrton, Karl Erik\r\nLagerlöf, Sven Wollter, Le Pen, Slobodan\r\nMilosevic och Fremskridtspartiet i Danmark. Han\r\nkunde också ha lagt till exempelvis Margaret\r\nThatcher, det främlingsfientliga Sverigepartiet,\r\nGudrun Schyman och kanske också Lars Werner.</pre><pre>Zaremba frågade: ''Väl avgränsade stater med\r\nnationell ideologi eller etnisk tillhörighet som\r\nslumrande ideologi -- gagnar det i dag den\r\neuropeiska demokratin eller gagnar det Le Pen och\r\nhans bröder?'' Hans slutsats blev: ''Rasisternas och\r\nytterlighetspartiernas motstånd mot den\r\neuropeiska integrationen är kanske, när allt\r\nkommer omkring, det starkaste argumentet för\r\nden.''</pre><pre>Fru talman! Det är i varje fall ett starkt argument,\r\nbåde för den och för ett svenskt medlemskap i EG\r\noch EU.</pre><pre>Men aktuella opinionsundersökningar tyder nu på\r\natt nej-sidan har ett övertag i Sverige. Det innebär\r\natt vi som företräder ja-sidan arbetar från ett\r\nunderläge. Jag tror att vi har en hel del att lära av\r\nvad som hände i Danmark.</pre><pre>En lärdom är att det är angeläget att ja-sidan inte\r\när splittrad. Det må vara att vi har olika\r\nuppfattningar om vilken politik som vi vill bedriva i\r\nEG -- på samma sätt som vi har olika uppfattningar\r\nom vilken politik vi vill bedriva i Sverige. Men vi\r\nförenas av en önskan att Sverige skall vara med när\r\nde viktiga besluten fattas om Europas framtid och\r\nvår egen. Det är trots allt det viktiga i just den här\r\ndebatten.</pre><pre>Därför känner jag en stark oro för den fortsatta\r\ndebatten när jag hör Ingvar Carlsson säga -- det har\r\nhan gjort både tidigare och här i kammaren i dag --\r\nsådana saker som att nej-sidans främsta tillgång är\r\nCarl Bildt. Just så skall vi inte agera, om vi vill att\r\ndet skall bli ett ja i folkomröstningen om ett par år.</pre><pre>En annan lärdom är att vi inte skall tro att några\r\nargument från nej-sidan är så befängda att de inte\r\nbehöver bemötas, dvs. att de faller på sin egen\r\norimlighet. Även de mest orimliga påståenden\r\ntycks göra intryck på människor och måste tas upp\r\ntill en seriös granskning.</pre><pre>Men vi kan ju ändå börja med att diskutera de\r\nvanliga och mer utbredda invändningarna mot EG,\r\nt.ex. de som i dag framförs av kritiska\r\nsocialdemokrater. Jag läste en artikel av avgående\r\nSCB-chefen Sten Johansson -- som förutom att han\r\när generaldirektör är socialdemokratisk\r\nidédebattör -- i tidskriften Tiden, där han\r\nutvecklade några av den socialdemokratiska nej-\r\nsidans viktigaste argument. Det är också argument\r\nsom framförs från många andra håll.</pre><pre></pre><pre>Han har två huvudinvändningar mot att Sverige\r\nskall ta steget över till medlemskap. Han menar att\r\nom Sverige avstår från medlemskap blir det lättare\r\natt dels ta ut högre skatter, och därmed att\r\nfinansiera välfärdsstaten, dels ha full sysselsättning\r\nsom övergripande mål i den ekonomiska politiken.</pre><pre>Låt mig först slå fast det självklara, som jag tror att\r\nde flesta här är överens om, nämligen att det inom\r\nEG inte finns någon norm för skattetrycket,\r\nvälfärdspolitiken eller arbetslösheten.\r\nVariationerna mellan EG-länderna är mycket\r\nstora. När det t.ex. gäller arbetslösheten finns det i\r\ndag en variation på mellan 2 % och uppåt 20 % i de\r\nländer som har den högsta arbetslösheten.</pre><pre>Men, frågar sig många, finns det inte en risk för att\r\nett svenskt medlemskap ändå skulle tvinga oss att\r\nsänka skatterna, så att vi skulle få svårigheter att\r\nbetala för välfärdspolitiken? Mitt svar på den\r\nfrågan är ett mycket bestämt nej. Det ena skälet är\r\natt det är vi själva som bestämmer vilket skatteuttag\r\nvi vill ha. Det kan vara sant att det finns vissa\r\nskattesatser som kan behöva anpassas till den\r\ninternationalisering som sker i ekonomin. Men det\r\nsammantagna skatteuttaget bestämmer vi själva.\r\nDet andra är att det svenska skattetrycket, eller\r\nutgiftstrycket, som kanske är viktigare att titta på,\r\ninte är så unikt som en del hävdar i debatten. Om\r\nman jämför med andra europeiska länder, EG-\r\nländer t.ex., framgår det bl.a. i en tabell som finns\r\nmed i den senaste långtidsutredningen att flera\r\nländer har ett högre utgiftstryck än vi har i Sverige.\r\nDärför är det inte heller nödvändigt att av några\r\nslags konkurrenskraftsskäl sänka det samlade\r\nskatteuttaget.</pre><pre>I själva verket innebär ett utanförskap ett större hot\r\nmot våra möjlighter att ta ut skatter och finansiera\r\nvälfärdspolitiken än ett medlemskap gör. Om\r\nSverige skulle stanna utanför EG, kommer det\r\nsannolikt att krävas extraordinära åtgärder för att\r\növertyga företag om att de bör investera i Sverige,\r\nett land som står utanför EG eller EU. Jag tror inte\r\natt hänvisningar till EES-avtalet kommer att räcka\r\ni en sådan situation. Därför kan vi, för att i första\r\nhand klara jobben, känna oss tvingade att försöka\r\nlocka hit investeringar genom att t.ex. erbjuda\r\nlägre skatter. Då blir det naturligtvis svårare att\r\nfinansiera stora delar av välfärdspolitiken.</pre><pre>Min slutsats, herr talman, blir därför att just våra\r\nambitioner vad gäller välfärd och sysselsättnig är\r\nstarka argument för ett svenskt medlemskap.</pre><pre>EG är alltså inget hinder för en fortsatt\r\nvälfärdspolitik. Parallellt med förberedelserna för\r\nEG-medlemskap skall vi därför i Sverige utveckla\r\nvälfärdspolitiken.</pre><pre>Välfärden i Sverige är förvisso väl utbyggd. Vi har\r\nanledning att vara stolta över det som har\r\nåstadkommits -- stolta, men inte nöjda. Därtill är\r\nbristerna ännu alltför stora. Man kanske kan säga\r\natt de riktigt stora välfärdsprojektens tid är förbi.\r\nVi har socialförsäkringar och vi har andra\r\nvälfärdsarrangemang i Sverige som ger de flesta en\r\ngod grundtrygghet. Men förbättringar behövs ändå\r\nav flera olika slag.</pre><pre>Vid halvårsskiftet startar vi Folkhälsoinstitutet,\r\nvilket innebär en mycket angelägen\r\nambitionshöjning av det förebyggande\r\nhälsoarbetet. En bättre folkhälsa är en viktig väg\r\nför att uppnå besparingar i vården och för att på det\r\nsättet frigöra resurser som vi bl.a. kan använda för\r\nvåra äldre, som alltjämt har en standard som inte är\r\nacceptabel i Sverige.</pre><pre>Mycket återstår också när det gäller grupper som\r\ntillhör det vi liberaler brukar kalla för det glömda\r\nSverige. Särskilt för de människorna, för\r\nhandikappade, utsatta barn och andra, finns det\r\nanledning att formulera visioner om en bättre\r\nframtid.</pre><pre>På exempelvis handikappområdet har vi liberaler\r\nnu i vår glädjande nog kunnat få gehör för några\r\nviktiga reformer som rikdsdagsmajoriteten, med\r\nSocialdemokraterna i spetsen, tidigare har sagt nej\r\ntill. Det gäller det ekonomiska stödet till familjer\r\nsom har barn med handikapp och det gäller\r\npensionerna till föräldrar som har sett efter\r\nhandikappade barn. Vi har också genomfört det\r\nstörsta påslaget hittills av stödet till\r\nhandikapporganisationerna. Och i höst kommer\r\nden utlovade propositionen baserad på\r\nhandikapputredningens huvudbetänkande.</pre><pre>Mycket annat är också på gång. ÄDEL-reformen\r\nhåller på att genomföras. Psykiatriutredningen\r\nkommer snart med sitt slutbetänkande. Den\r\nbefriades för övrigt i sista stund från de nolldirektiv\r\nsom den fått av den socialdemokratiska regeringen.\r\nVi ökar stödet till kvinnojourerna, vi gör en särskild\r\nsatsning på barnperspektivet i socialtjänsten. Vi\r\nkommer att genomföra en husläkarreform och\r\nmycket annat. Listan kan göras mycket lång.</pre><pre>Låt mig, herr talman, understryka att\r\nvälfärdsstaten naturligtvis är bra för alla, men den\r\när faktiskt särskilt bra och särskilt viktig för\r\nkvinnorna. De sociala tjänsterna utnyttjas ofta av\r\nkvinnor, och två tredjedelar av dem som arbetar\r\ninom den sociala tjänstesektorn är kvinnor.</pre><pre>Av alla länder i hela den industrialiserade världen,\r\nförmodligen i hela världen, har den svenska\r\nvälfärdsstaten gjort det möjligt att förena den\r\nstörsta andelen personer i befolkningen över 65 år\r\nmed den högsta kvinnliga förvärvsfrekvensen. Det\r\när inte konstigt att våra unika erfarenheter på detta\r\nområde nu studeras med stort intresse i andra\r\nländer, som ser både andelen pensionärer och den\r\nkvinnliga förvärvsfrekvensen växa i snabb takt.</pre><pre>En förutsättning för denna utveckling har varit\r\nutbyggnaden av barnomsorgen. Visst finns det\r\nåtskilligt att göra för att bredda utbudet och öka\r\nvalfriheten inom barnomsorgen, men det är inte tal\r\nom annat än att svensk barnomsorg är\r\nutomordentligt bra. Den är bra för barnen och för\r\nföräldrarna, men den är också bra för\r\nsamhällsekonomin.</pre><pre>Länge har staten uppmuntrat utbyggnad av\r\nbarnomsorgen genom specialdestinerade\r\nstatsbidrag, men vid årsskiftet kommer de, enligt\r\ndet beslut riksdagen fattade i går, att försvinna.\r\nDetta innebär att det nu, enligt regeringens\r\nmening, är nödvändigt att skärpa socialtjänstlagen\r\ni de delar som berör barnomsorgen. Den som\r\nefterfrågar barnomsorg utanför hemmet måste ha\r\nrätt till sådan. Dessutom måste kommunerna ha\r\nskyldighet att släppa fram alternativ, så att\r\nvalfriheten för föräldrarna kan säkerställas.</pre><pre>Herr talman! Hur stämmer nu talet om\r\nförbättringar för det glömda Sverige, utbyggd\r\nbarnomsorg och mycket annat, med de förslag till\r\nnedskärningar av statsbidragen till kommunerna\r\nsom jag tror att kammaren beslutade om i går?\r\nInnebär inte mindre resurser också automatiskt att\r\ndet blir sämre service?</pre><pre>Nej, självklart inte. Det finns inget sådant enkelt\r\nsamband mellan resursinsats och resultat. Alla\r\nfotbollslag har som bekant elva spelare, men de är\r\nändå inte lika bra. Detsamma gäller faktiskt inom\r\nden kommunala servicen.</pre><pre>Minskningen av statsbidragen är enligt vår mening\r\nnödvändig för att få bättre ordning på\r\nsamhällsekonomin. Den är ekonomiskt motiverad\r\noch inte ideologiskt motiverad, som Ingvar\r\nCarlsson påstod. Syftet är självklart inte att det\r\nskall leda till någon nedrustning av den välfärd som\r\nkommunerna svarar för. I stället skall det leda til att\r\nvi hushållar bättre med resurserna, att\r\nkommunerna verkligen tar sig en ordentlig\r\nfunderare på vad som är god kvalitet. Det skall inte\r\nbli sämre service, utan bättre service i\r\nkommunerna. Det är vad förnyelsen i kommuneran\r\nsyftar till, att se till att vi alla får mer valuta för\r\nskattepengarna.</pre><pre>Jag påstår inte att det här är lätt, tvärtom. Jag tror\r\natt det är en mycket tuff uppgift som våra\r\nkommunpolitiker nu har framför sig. Men om\r\nviljan och modet finns, kommer de också att kunna\r\nklara den uppgiften.</pre><pre>Herr talman! Den borgerliga minoritetsregeringen\r\nhar nu regerat i åtta månader. Det har, jag måste\r\nsäga det, gått över förväntan, i alla fall bättre än\r\nmina egna förväntningar. Jag tillhör dem som före\r\nvalet varnade för den parlamentariska situation\r\nsom vi nu faktiskt har här i kammaren. Jag\r\nförutspådde bl.a. i en artikel i Dagens Nyheter i\r\naugusti förra året att Socialdemokraterna och\r\nNydemokraterna skulle bilda en nejsägarkoalition\r\noch därmed vara ett effektivt hinder för en effektivt\r\ndriven politik. Det har förekommit, som bekant.\r\nDelpensionen är det mest belysande exemplet.\r\nMen det har än så länge varit mindre vanligt än jag\r\nfruktade att det skulle bli.</pre><pre>Regeringen har, som Carl Bildt konstaterade förut,\r\nvarit parlamentariskt framgångsrik. Avvikelserna\r\nfrån vårt budgetförslag är mindre nu än\r\navvikelserna från det sista socialdemokratiska\r\nbudgetförslaget var. Det lades fram i januari 1991.</pre><pre>Ett skäl till att regeringen har klarat sig så pass bra\r\när förstås att den inte är den högerregering som\r\nSocialdemokraterna så gärna vill ge sken av. Den\r\nbild som de sprider, bl.a. i en rapport om\r\nregeringens åtta första månader, som presenterades\r\nför någon vecka sedan, liksom i dagens debatt, är\r\natt en hård högerpolitik genomförs med hjälp av\r\nOlof Johansson, Alf Svensson och mig. Vi liknas\r\nnärmast vid viljelösa nickedockor. Trots det hörde\r\njag Ingvar Carlsson säga i dag att i ett annat sällskap\r\nskulle vi ändå kunna bidra till en bättre utveckling\r\ni Sverige. Det var ju intressant.</pre><pre>Ingvar Carlsson vet av personlig erfarenhet bättre\r\nän så. Han har själv vitsordat att t.ex. han och jag\r\nhar haft åtskilliga förhandlingar där vi har givit och\r\ntagit och där han, och Socialdemokraterna, har fått\r\nacceptera att samverkan har ett pris.</pre><pre>Tro inte, Ingvar Carlsson, att jag och mina\r\npartivänner är mindre målmedvetna och sätter ett\r\nlägre pris på vår medverkan i regeringen än vad vi\r\ngjorde när vi tillsammans förhandlade om\r\nförsvaret, skatterna, ekonomin, äldreomsorgen\r\noch energin.</pre><pre>Vi liberaler är också mycket nöjda med vad vi\r\nuppnått under de gångna åtta månaderna. Låt mig\r\nbara ge ett talande exempel. Under den\r\nsocialdemokratiska regeringens sista månader\r\npublicerade vi en rapport som hette ''Solidaritet på\r\nundantag''. Den visade hur Socialdemokraterna på\r\nsju konkreta punkter hade svikit de handikappade\r\ni Sverige, de fattiga i u-länderna och flyktingarna.\r\nPå i stort sett alla de punkterna har vi i dag -- med\r\nen borgerlig regering! -- fått gehör för våra förslag.\r\nDet är en mycket kraftfull dementi av allt prat om\r\nhögerpolitik.</pre><pre>Visst har vi också fått gå med på ett och annat som\r\nvårt hjärta inte har klappat särskilt starkt för, t.ex.\r\nen viss höjning av försvarsanslagen. Men även vi\r\nmåste naturligtvis betala något för politisk\r\nsamverkan.</pre><pre>Jag tycker att det, herr talman, trots dåliga\r\nopinionssiffror och svag ekonomi, finns anledning\r\ntill optimism vad gäller såväl regeringens och\r\nFolkpartiets som Sveriges framtid.</pre><pre>Ekonomin är på väg att vända. Snart kommer\r\ntecknen att bli tydliga. Då kommer, herr talman,\r\nallt fler att förstå att uppoffringarna inte var\r\nförgäves.</pre><pre>(Applåder)</pre><pre>Anf. 103  IAN WACHTMEISTER (nyd)\r\nreplik:</pre><pre>Herr talman! Alla tycks vara överens om att de här\r\nåtta månaderna har gått över förväntan, även\r\nSocialdemokraterna, som tydligen hade väntat att\r\ndet skulle gå åt skogen. Den avvikelse från\r\nbudgetförslaget som Bengt Westerberg nämnde\r\ninte blev så stor åt det negativa hållet kunde ha\r\nblivit positiv, om ni hade lyssnat på våra\r\nbesparingsförslag. Det var de heliga korna som vi\r\nvar och vallade litet grand.</pre><pre>Nu skall jag ställa några frågor som folk ställer och\r\nsom politiker inte tycker om. Inser Bengt\r\nWesterberg att svensk invandringspolitik har stora\r\noch eviga effekter på Sveriges framtid när det gäller\r\nsammansättningen av det svenska folket? Tänker\r\nBengt Westerberg någonsin på att det är den\r\nkommande generationen som får skörda frukterna\r\nav dagens flyktingpolitik? Svenska politiker är\r\nväldigt bra på att låta barn och barnbarn betala --\r\nATP-systemet, lån till u-hjälp osv.</pre><pre>Vad säger Bengt Westerberg om jag hävdar att\r\nsvensk flyktingpolitik dels kan importera kriget till\r\nSverige, dels kan bygga upp sådana religiösa\r\nmotsättningar som vi själva kan se har förorsakat\r\ninbördeskrig och folkmord ute i världen? Tror\r\nBengt Westerberg att någon kommer att tacka för\r\nden godhet som präglar svensk politik i dag, om\r\nsvenskarna upptäcker att de plötsligt lever i ett helt\r\nannat land? Anser Bengt Westerberg att de\r\npolitiska ledarna borde föregå med gott exempel på\r\nså sätt att man ändrar politiken när man ser att den\r\nhar misslyckats? Tycker han möjligen att\r\nflyktingpolitiken i Sverige har varit lyckad? Många\r\nmänniskor väntar på klara besked.</pre><pre>Folk väntar också på ett besked på frågan som låter\r\nlikadant när man ställer den på olika håll, nämligen\r\nvad flyktingpolitiken kostar. Varför skall det vara så\r\nsvårt att få ett ärligt svar på det? Man väntar sig\r\nockså ett svar på flyktingmottagningen är\r\nvälorganiserad och effektiv i Sverige, att man vet\r\nvad man gör utöver gränserna. Man har hört rykten\r\noch vill veta om det är sant att det har förekommit\r\nkommersiell människosmuggling till Sverige.\r\nHänder det att folk som fått flyktingstatus några\r\nmånader senare åker på semester till just det land\r\nsom de så att säga flydde ifrån? Är det riktigt att en\r\nflykting skall få mer bidrag och naturförmåner än\r\nen enkel pensionär, som har betalat hela sitt liv för\r\nsina eventuella förmåner?</pre><pre>Frågorna ställs egentligen inte av mig. De ställs av\r\nfolk ute i verkligheten, och de måste besvaras.\r\nFakta måste presenteras.</pre><pre>Anf. 104  Socialminister BENGT\r\nWESTERBERG (fp):</pre><pre>Herr talman! Det finns alldeles självklara svar på\r\nalla de frågor som Ian Wachtmeister ställde här i\r\nkulsprutefart från talarstolen. Jag kan inte besvara\r\nalla i mitt inlägg, men låt mig ändå poängtera en\r\nväldigt viktig utgångspunkt. Invandring till Sverige\r\när ingenting nytt, utan vi är ett folk av invandrare.\r\nDet var inte så att Sven och Svea -- låt oss kalla de\r\nförsta svenskarna stå -- stod upp ur den svenska\r\nmyllan, utan de kom faktiskt också invandrande\r\nhit. Sedan har det kommit invandrare i\r\ngenerationer till Sverige. Om jag inte tar fel är Ian\r\nWachtmeister själv en ättling av invandrare i en\r\nnågorlunda historisk tid.</pre><pre>Det fortsätter att komma invandrare till Sverige.\r\nMen påståendet att vi inte längre skulle känna igen\r\noss inom en eller några generationer är nonsens.\r\nAlltid kommer det impulser utifrån, både i form av\r\nidéer och kulturella intryck och i form av människor\r\nsom kommer hit, liksom svenskar har slagit sig ner\r\ni andra länder. Men under efterkrigstiden har det\r\nvarit en nettoutvandring från Sverige. Fler\r\nmänniskor har lämnat Sverige än de som kommit\r\nhit. Talet om risken för att det svenska folket skulle\r\nförsvinna och vi skulle översvämmas av muslimer är\r\ninte sant. Det spreds en promemoria under\r\nvalrörelsen som Ian Wachtmeister själv hade skrivit\r\ndär man talade om detta.</pre><pre>En annan viktig utgångspunkt är naturligtvis att vi i\r\nSverige har ett antal värderingar som vi är\r\nnågorlunda överens om i Sverige. Jag är inte säker\r\npå att Ian Wachtmeister ställer upp på alla, men de\r\nflesta andra är överens om dessa värderingar. Dit\r\nhör t.ex. en syn på kvinnan och barnen som skiljer\r\nsig mycket från en del andra länder. Dit hör att vi\r\nhar religionsfrihet i Sverige. Dessa grundläggande\r\nvärderingar måste alla människor som bosätter sig\r\ni Sverige vara beredda att acceptera. Det har nog\r\nfunnits brister i informationen till dem som har\r\nkommit hit när det gäller den här typen av\r\nvärderingar, men där kan vi säkert bli bättre. Det\r\när alldeles självklart att alla måste vara beredda att\r\nställa upp på dessa som vill bosätta sig i Sverige och\r\nräknar med att få en framtid här.</pre><pre>Det grundläggande när det gäller flyktingarna är att\r\ndet inte är i Sverige som flyktingproblemen skapas.\r\nJag skulle önska att det inte fanns några flyktingar\r\ni världen. Vi försöker -- vi kan inte göra så mycket\r\nåt det -- ändå påverka utvecklingen i världen så att\r\nvi kan slippa att få flyktingar till Sverige. Men nu\r\nkommer en del flyktingar hit. Det beror på den oro\r\nsom råder på olika håll i världen. Just nu minskar\r\nflyktingströmmen från praktiskt taget alla länder,\r\nmen den ökar från Jugoslavien. Vi vet precis varför\r\nden ökar från det forna Jugoslavien. Det är oro där\r\nnere. Människor, fäder och mödrar som vill rädda\r\nsina barns och sitt eget liv söker sig någon\r\nannanstans. Några av dem kommer till Sverige.</pre><pre>Jag förstår inte var Ian Wachtmeister har hjärtat\r\nnär han säger att vi skall sätta stopp för dessa\r\nmänniskor och kasta tillbaka dem, med den oro\r\nsom finns där nere. Flyktingpolitik handlar ganska\r\nmycket om hjärta och solidaritet. Jag tycker att det\r\när angeläget att vi vågar visa det också i framtiden.</pre><pre>(Applåder)</pre><pre>Anf. 105  IAN WACHTMEISTER (nyd)\r\nreplik:</pre><pre>Herr talman! Bengt Westerberg säger att\r\ninvandringen inte är något nytt, utan vi har haft\r\ninvandrare jämt. Det är alldeles riktigt. Hela\r\nSverige har byggts upp av invandrare. Det fanns\r\ninga här från början som bekant. Men\r\nflyktinginvandring är någonting nytt. Tidigare har\r\nvi haft arbetskraftsinvandring, som bidrog till att\r\nbygga upp landet Sverige. Men\r\nflyktinginvandringen är någonting annat. Den är\r\nsvårare att kontrollera. Jag upprepar min fråga:\r\nVad kostar den?</pre><pre>De impulser utifrån som vi så väl behöver -- jag är\r\nsjälv internationell till min inställning, så det är inga\r\nproblem med det -- kommer i de här fallen utan\r\nkontroll.</pre><pre>Jag har inte skrivit någonting om att muslimer\r\nskulle översvämma Sverige, men jag börjar faktiskt\r\nbli rädd för vad som i dag kan ske i brist på en\r\nkonkret politik när det gäller dessa frågor.</pre><pre>Beträffande hjärtat och solidariteten skall vi också\r\ntänka på att vi i denna grymma värld måste ha detta\r\nhjärta och visa denna solidaritet för alla, varav även\r\ningår de i Sverige som har legitima krav på sin\r\nsäkerhet och sin framtid. De kommer alltid bort i\r\nden här debatten. Man pekar på dem och säger:\r\nUsch på er, ni är rasister om ni inte är folkpartister.</pre><pre>(Applåder)</pre><pre>Anf. 106  Socialminister BENGT\r\nWESTERBERG (fp):</pre><pre>Herr talman! Ian Wachtmeister frågade vad det\r\nkostar. Vad vill han egentligen ha svar på? Är det\r\nhur mycket vi betalar ut i konkreta pengar för att ta\r\nemot de människor som kommer hit under ett visst\r\nbudgetår? Det kan han läsa i budgetpropositionen.\r\nJag vill minnas att det handlar ungefär om 6\r\nmiljarder kronor. Men det är ju inte det intressanta,\r\nom man nu bara ser på det här med ekonomiska\r\nglasögon, utan det intressanta är ju vad det innebär\r\npå lång sikt. Vad har invandringen kostat Sverige i\r\nobjektiv mening? Då är svaret att invandringen inte\r\nför med sig någon kostnad, utan den är faktiskt en\r\nsamhällsekonomisk intäkt.</pre><pre>Invandrarna i Sverige jobbar och gör nytta. Många\r\nav de människor som Ian Wachtmeister säger att vi\r\nförsummar på bekostnad av invandrarna -- det är ju\r\ninte sant -- upptäcker varje dag att de har glädje av\r\nde invandrare som finns i Sverige. Det gäller t.ex.\r\nden gamla människa som ligger på sjukhem eller\r\nsjukhus, handikappade och många andra. Åk ut i\r\nvården och se hur det är! Den 21 februari, när\r\ninvandrarna skulle visa sin betydelse för det\r\nsvenska samhället, var jag ute på Råcksta sjukhus,\r\nsom ligger här utanför Stockholm. Då samlades alla\r\ninvandrarna under den timme då deras närvaro i\r\nSverige skulle manifesteras. Det visade sig att\r\nungefär en tredjedel av de anställda på Råcksta\r\nsjukhus var invandrare. Hur skulle det gå för de\r\ngamla, de dementa och för de människor som finns\r\ndär om dessa invandrare plötsligt försvann? Hur\r\nskulle det gå om man sade så som Ian Wachtmeister\r\nnu antydde, att vi inte skall ha den här typen av\r\npersoner här, utan här skall vi bara ha sådana\r\ninvandrare som kom hit för hundra år sedan och\r\nsom är uppsatta i adelskalendern? Det är bara de\r\nsom får vara här, men de andra skall vi kasta ut.</pre><pre>Jag förstår inte den politiken. Det är en hjärtlös\r\npolitik. Ytterst handlar det om att se individer, Ian\r\nWachtmeister. Det finns inga flockar, inga massor,\r\ninga båtlaster av invandrare. Det rör sig om\r\nindivider, precis som Ian Wachtmeister och jag. Det\r\ngäller att kunna se dem i ögonen och förklara för\r\ndem varför inte vi skulle vara beredda att erbjuda\r\ndem en bättre framtid, om de nu kommer hit som\r\nflyktingar. Jag tror faktiskt att t.o.m. den hjärtlöse\r\nIan Wachtmeister, om han såg en människa -- en\r\nindivid -- på flykt i ögonen, som var oroliga och\r\ntalande, skulle vara beredd att sträcka ut en\r\nhjälpande hand, även om ni inte kunde\r\nkommunicera på något gemensamt språk. Men Ian\r\nWachtmeister vägrar att se individerna. Han säger\r\natt vi skall behandla dem som massor och kollektiv,\r\natt vi skall skicka tillbaka flygplanen och båtarna\r\noch att vi inte skall titta dem i ögonen, för då blir\r\ndet så förbaskat mycket svårare -- ursäkta\r\nsvordomen, men den kändes naturlig.</pre><pre>Jag tror att vi behöver en flykting-  och\r\ninvandrarpolitik med hjärta i Sverige, men en\r\nsådan är Ian Wachtmeister definitivt inte förmögen\r\natt stå för.</pre><pre>(Applåder)</pre><pre>Andre vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 107  Statsrådet GÖREL THURDIN\r\n(c):</pre><pre>Herr talman! Miljöpolitiken är en ödesfråga för\r\nvärldens befolkning. Den är grundläggande för om\r\nvi skall lyckas skapa en hållbar utveckling, ett\r\nkretsloppssamhälle. Detta slogs fast i\r\nBrundtlandkommission och i det förarbete som har\r\ninlett Riokonferensen, som pågår under dessa\r\ndagar.</pre><pre>Riokonferensen kan aldrig betraktas som\r\nmisslyckad, eftersom den redan har bidragit till att\r\nen mängd nätverk har skapats i hela världen för ett\r\nsamarbete i miljöfrågor. Riokonferensen har\r\nbidragit till en ökad förståelse för olika\r\nmiljöproblem och till ett ökat kunskapsinhämtande\r\nför många människor.</pre><pre>Vi i Centern har valt att bedriva en långsiktig och\r\nmedveten miljöpolitik utifrån visionen om att man\r\nskall ha ett samhälle där människor ges möjlighet\r\natt leva miljövänligt. Det är inte alltid som vi har\r\nden möjligheten.</pre><pre>En av regeringens första åtgärder efter\r\nregeringsskiftet var att föra samman miljöfrågor\r\noch fysisk samhällsplanering. Denna planering,\r\nsom inte får förväxlas med planhushållning, är ett\r\nviktigt instrument för att undvika framtida\r\nmiljöskador och intressekonflikter. Eftersom det är\r\njag som är ansvarig för mark-  och planfrågor, kan\r\njag tydligt se resultatet av en misslyckad planering,\r\nbåde här och utomlands.</pre><pre>Det är inte många som tänker på att mer än 50 %\r\nav koldioxidutsläppen i världen är beroende av hur\r\nvi planerar vårt boende, eftersom det styr\r\ntransportbehovet i samhället.</pre><pre>Det finns oerhört mycket kopplat till dessa frågor,\r\nsom går att utveckla och som det är absolut\r\nnödvändigt att utveckla, om man skall kunna tackla\r\nvärldens miljöproblem. Jag behöver bara ta upp\r\navfallsproblematiken som exempel. Vi kan\r\nnaturligtvis inte kräva av människor att de skall\r\nkällsortera, om inte ett sådant system byggs in i vårt\r\nboende och runt omkring oss. Vi sviker\r\nmänniskorna när vi inte ser till det och när de tycker\r\natt de gör en insats, samtidigt som samhället inte\r\nkan tillgodogöra sig deras miljövänliga insats.</pre><pre>Vi anstränger oss för att man så tidigt som möjligt\r\nskall få in miljökonsekvensbeskrivningar i alla\r\nsammanhang. Ta Öresundsförbindelsen som\r\nexempel. Där kommer miljöprövningen först efter\r\nett fattat riksdagsbeslut. Det är klart att detta är en\r\nfelaktig tågordning. Vi måste se till att sådant inte\r\nupprepas, utan att miljöprövningar skall ske innan\r\nman fattar beslut.</pre><pre>Många har kritiserat energibeskattningen. Men för\r\nförsta gången på länge kan vi visa att även den mest\r\nenergislukande industrins energiförbrukning\r\nbeskattas fullt ut genom att taket för\r\nenergibeskattningen tas bort.</pre><pre>Jag kommer ihåg när jag var ny i riksdagen. Då\r\nringde jag upp ett energislukande företag efter det\r\natt det hade fattats beslut om energibeskattning och\r\nfrågade vad beslutet innebar för företaget. Det\r\nbetydde ingenting och förändrade inte situationen\r\nett dugg, blev svaret. Beslutet medförde således\r\ninte någon styrning av energianvändningen. Det\r\nfinns industrier och företag som nu kommer att få\r\nen ökad energibeskattning på grund av att taket har\r\ntagits bort och genom den koldioxidbeskattning\r\nsom vi har. Jag tycker att det är obegripligt att\r\nSocialdemokraterna motsätter sig en höjning av\r\nkoldioxidskatten, som regeringen har föreslagit.</pre><pre>Med det förslag till förändrad energibeskattning\r\nsom har lagts fram har vi också markerat att vi vill\r\nse en fortsatt satsning på biobränslen. Kommuner\r\nmed fjärrvärmeanläggningar får nu klartecken för\r\ndet ekonomiskt fördelaktiga att satsa på biobränsle\r\njämfört med att elda med olja och kol. Detta är\r\nockså viktiga signaler i miljösammanhang.</pre><pre>Alla system, transportsystem, energisystem och\r\navfallssystem, är styrande för om vi skall klara av\r\nmiljöfrågorna i framtiden.</pre><pre>Vi har också lagt oerhört stor vikt vid det\r\ninternationella arbetet när det gäller miljöfrågorna,\r\neftersom miljöproblemen ju är\r\ngränsöverskridande. Vi samarbetar nu med de\r\nbaltiska staterna, men vi har upptäckt att det inte är\r\nså lätt att bevilja lån och bidrag till länder, där så\r\nsjälvklara saker som fastighetsbildning, ägaransvar\r\noch kapitalmarknad inte tidigare har funnits. Vi\r\nmåste alltså börja från grunden för att dessa länder\r\nskall kunna få möjligheter att själva hantera olika\r\nsaker och investeringar och för att de skall kunna\r\nbygga med egna insatser. Det pågår väldigt mycket\r\narbete kring detta.</pre><pre>Det finns flera konkreta planer, t.ex. på att åtgärda\r\nde 100 värsta föroreningskällorna runt Östersjön.\r\nDet finns också mycket annat fruktbart arbete i\r\nÖstersjöområdet, som är och kommer att vara en\r\noerhört viktig region i Europa, där det finns många\r\ngemensamma förutsättningar som det gäller att ta\r\ntill vara och bygga på.</pre><pre>Jag tänker på det här med den fysiska planen över\r\nÖstersjöområdet under temat ''Östersjöområdet\r\n2010''. Vi har arbetat för litet med visioner, det\r\nhåller jag med Ingvar Carlsson om. Det kan\r\nemellertid inte har berott på den nuvarande\r\nregeringen, utan snarare på den förra regeringen.</pre><pre>Andra länder som i mycket högre utsträckning\r\narbetar med visioner har kommit fram till\r\nkonkreta, bra resultat. Därför kommer visionen\r\n''Östersjöområdet 2010'' att ha stor betydelse. Det\r\ngäller att samarbeta även när det gäller\r\nnaturresurser och lagstiftning på olika områden, så\r\natt inte vi här i Norden, länderna runt Östersjön,\r\nkonkurrerar ut varandra, utan blir en stark region\r\nsom riktar sina krafter utåt.</pre><pre>Vår egen världsdel i Europa har genomgått en\r\nfantastisk utveckling under de senaste åren.\r\nKommunismens sammanbrott skapar tillsammans\r\nmed demokratins framgångar grund för\r\navspänning, ökad frihet för människorna och\r\nekonomisk utveckling i ett omfattande europeiskt\r\nsamarbete. Det är egentligen en väldigt spännande\r\nperiod som vi befinner oss i.</pre><pre>Utvecklingen kommer självfallet inte automatiskt.\r\nVåldet och kriget i f.d. Jugoslaven är ett tragiskt\r\nexempel på detta. Därför måste vi utveckla ett nära\r\neuropeiskt samarbete mellan alla demokratiska\r\nländer. Nära samarbete är den största garanten för\r\nfred och avspänning.</pre><pre>EG spelar i dag en central roll i den europeiska\r\nutvecklingen. Samtidigt utvecklas och förändras\r\nEG. Maastrichtöverenskommelsen och\r\nambitionerna att forma en politisk och ekonomisk\r\nunion dominerar nu framtidsdebatten både inom\r\noch utom EG.</pre><pre>Resultatet av den danska folkomröstningen ger\r\ningen anledning till att ompröva den svenska\r\nmedlemsansökan. Den ger emellertid anledning till\r\nstor eftertanke inom vårt eget land, därför att det\r\ndanska resultatet speglar människors oro inför en\r\nväxande centralism i Bryssel, inför en utveckling\r\ndär de enskilda människorna glöms bort eller\r\nriskerar att förvandlas till enbart\r\nproduktionsfaktorer.</pre><pre>Precis som statsministern nämnde tidigare är frågan\r\nom demokrati viktig, och den måste vi ha i minnet\r\nnär vi diskuterar EG. Samarbetet inom EG måste\r\nfå ett mer mänskligt ansikte. Samarbetets betydelse\r\nför freden, välfärden och den mänskliga\r\ngemenskapen måste lyftas fram, och\r\nstormaktsdrömmarna om väpnade insatsstyrkor\r\noch gemensamma militära kommandon måste stå\r\ntillbaka.</pre><pre>Omröstningen i Danmark visar också på en mycket\r\nallvarlig förtroendeklyfta mellan väljare och valda.\r\nDet är ett demokratins problem och ett resultat av\r\nförsök att föra debatten över huvudet på\r\nmänniskorna. Jag hoppas att resultatet leder till att\r\nkommissionens makt i Bryssel minskar i\r\nförhållande till ett mer demokratiskt inflytande.\r\nInriktningen är ju att beslut skall fattas så nära\r\nmänniskorna som möjligt, och då måste också\r\nmänniskorna ges en känsla av att det är så.</pre><pre>Den svenska debatten om medlemskap bör nu föras\r\nutan de glättade slagorden. Vi måste ge alla\r\nmänniskor möjlighet och kunskap i syfte att föra en\r\nöppen diskussion om såväl för- som nackdelar vid\r\nett svenskt medlemskap, vilket förutsätter\r\nomfattande folkbildningsinsatser. Det har\r\nregeringen också stöttat med beslut om pengar till\r\nkunskapsutlärning och  -inhämtning när det gäller\r\nEG-frågan.</pre><pre>Människor skall kunna känna att de är välkomna\r\natt ställa kritiska frågor, beskriva sin oro och\r\nsamtidigt få ärliga och uppriktiga svar. Mycket av\r\ndet politikerförakt, som vi upplever finns i\r\nsamhället, bottnar i att människor inte upplever sig\r\nfå komma politiker nära alltid. De upplever inte att\r\nvi politiker har tid att lyssna till dem. Det är något\r\nsom vi ständigt måste bearbeta, annars kommer vi\r\nsjälva att motarbeta det fina med demokratin, i\r\nvilken det faktiskt behövs folkvalda människor för\r\natt demokratin skall fungera.</pre><pre>Det europeiska samarbetet har en stor betydelse\r\nför vår ekonomiska utveckling, och det kan man\r\ninte komma ifrån. Redan EES-avtalet öppnar för\r\nsvenska företag och svenskt näringsliv att delta på\r\nen europeisk hemmamarknad. Behandlingen av\r\nEES-avtalet blir en av höstens viktiga frågor i\r\nriksdagen. EES-avtalet har förhandlats fram i nära\r\nsamverkan med övriga EFTA-länder, och även i\r\nförhandlingarna om ett medlemskap bör en nära\r\nsamverkan ske med de EFTA-länder som nu söker\r\nmedlemskap. Tillsammans kan vi hävda intressen\r\noch krav som varje land enskilt kan ha svårigheter\r\natt få gehör för. Även det regionala samarbetet är\r\nalltså oerhört viktigt.</pre><pre>Den svenska lågkonjunkturen är allvarlig. Den var\r\nfrån början hemmagjord, och den var resultatet av\r\nen lättsinnig och inflationsdrivande ekonomisk\r\npolitik, som den socialdemokratiska regeringen bär\r\nansvaret för. Nu har den även förstärkts av en\r\nallmän internationell konjunkturavmattning, vilket\r\ninte kan lastas den nuvarande regeringen.</pre><pre>För den nya regeringen har det varit viktigt att\r\nsnabbt skapa förutsättningar för en bättre\r\nekonomisk utveckling, och vi har gjort vad vi har\r\nkunnat för att näringslivet skulle få möjligheter till\r\natt skapa nya arbetstillfällen. Det är emellertid inte\r\nenkelt, när grundstrukturen har blivit så ruckad\r\nsom den har blivit under 80-talet och under den\r\nsocialdemokratiska regeringen.</pre><pre>Priset vi får betala är högt, nämligen arbetslöshet.\r\nÄven om konjunkturen nu har vänt i vissa\r\nbranscher, återstår det under lång tid en hög och på\r\nvissa områden fortfarande växande arbetslöshet,\r\nvilket vi inte kan komma ifrån.</pre><pre>Från centerns sida har det varit viktigt att den nya\r\nregeringen bedriver en ambitiös politik för att hålla\r\nsysselsättningen uppe. Det inkluderar inte enbart\r\narbetsmarknadspolitiska insatser, utan även t.ex.\r\nskattesänkningar som innebär att kapital frigörs till\r\ninvesteringar i syfte att öka sysselsättningen. En\r\nalltför ensidig debatt får ej föras kring ekonomi och\r\nsysselsättning. Allting hänger nämligen ihop och\r\nkan ej hanteras var för sig. De bästa insatserna är\r\nde offensiva insatserna, de som syftar till att göra\r\nSverige kvalitetsmässigt bättre och mer\r\nkonkurrenskraftigt.</pre><pre>Det är då beklagligt att vi, när vi vill tidigarelägga\r\ninvesteringar av vägar och järnvägar, inte kan göra\r\ndet omedelbart därför att Socialdemokraterna inte\r\nhar förberett för några sådana investeringar. Jag\r\nförsökte säga det tidigare vid min replikomgång\r\nmed Ingvar Carlsson. Det återstår alltså ett stort\r\narbete för att få till stånd de insatser som man säger\r\nsig ha beslutat om.</pre><pre>Jag vill också understryka nödvändigheten av att\r\nvarje departement och varje myndighet utför vad\r\nsom ankommer dem när det gäller beslut om\r\ntidigareläggande av investeringar, och det gäller för\r\noss alla att arbeta snabbt. Det gäller även oss i\r\nmiljö- och naturresursdepartementet som har\r\nansvar för miljöprövningar. Miljöprövningar skall\r\ninte vara till för att förhindra utförandet av fattade\r\nbeslut, utan de skall vara till för att ta fram bra\r\nunderlag i syfte att fatta rätt beslut. Inget beslut blir\r\nbättre för att man skjuter på det, därför att man\r\neventuellt tycker att det är obekvämt.</pre><pre>Det har tidigare här i dag talats om kvinnorna. När\r\ndet blir en lågkonjunktur har kvinnor och\r\nungdomar det svårt. Inom vissa branscher har det\r\nemellertid inträffat att även männen är mer utsatta\r\nän tidigare när det gäller arbetslöshet.</pre><pre>Ungdomspraktiken har stor betydelse för att\r\nungdomar, även i lågkonjunktur, skall få en\r\nmeningsfull inskolning i arbetslivet, och det beslut\r\nsom regeringen har lagt fram förslag om, och som\r\nriksdagen har fattat beslut om, i den frågan är\r\nviktigt.</pre><pre>Åtskilliga saker skulle kunna återupprepas. När det\r\ngäller de olika system som vi har börjat förändra,\r\nhandlar det inte om att riva ned någonting eller att\r\nrasera välfärden. Det hus som Socialdemokratin\r\nsäger sig ha byggt var kanske stadigt för länge\r\nsedan. Under 80-talet blev det emellertid en mer\r\nglättad yta på huset, medan grunden vartefter\r\nsprack och huset höll på att ramla ned.</pre><pre>Genom att ändra på vissa system, förstärker vi den\r\nhär grunden, så att inte t.ex. bostadssektorn\r\norsakar ett budgetunderskott i enorma\r\ndimensioner. Enbart 1991 års bostadsbestånd\r\nkommer att kosta staten 70 miljarder kronor. Jag\r\ntror inte ens att socialdemokraterna tycker att det\r\när bra.</pre><pre>(Applåder)</pre><pre>Anf. 108  IAN WACHTMEISTER (nyd)\r\nreplik:</pre><pre>Herr talman! Görel Thurdin representerar\r\nregeringen och Centerpartiet och inte den yttersta\r\ngodheten, som jag förstod att Bengt Westerberg\r\nrepresenterade -- godheten att kunna vara generös\r\npå andras bekostnad. Men låt oss lämna\r\nflyktingpolitiken och i stället tala om\r\nmiljöpolitiken.</pre><pre>Vi hävdar att vi lever i en värld och inte i en\r\nankdamm och att miljöfrågorna är internationella,\r\nför att inte säga globala. Det gäller inte bara när det\r\när stora internationella miljökongresser eller när\r\ndet skall hållas festtal. Vi måste också satsa där vi\r\nfår mest för pengarna. Pengarna som vi satser, vare\r\nsig det är på flyktingar, u-hjälp, miljö eller något\r\nannat, kommer från folk i Sverige som betalar dem.\r\nDet är därför viktigt att detta görs effektivt.</pre><pre>Vi måste nu vidga vår miljöpolitik och vidta\r\nåtgärder i hela Östersjöområdet. Om vi gjorde det\r\noch alltså satsade där vi fick mest för pengarna,\r\nskulle det ge oss riktiga jobb i Sverige -- inte den\r\ngamla vanliga ökade sysselsättningen som man\r\nåstadkom när man anställde folk på länsstyrelserna\r\nförr i tiden utan riktiga arbeten i produktiv industri.\r\nDet skulle också ge bättre miljö i Baltikum, vilket\r\nde flesta här påstår sig vilja åstadkomma,\r\nåtminstone när de talar. Det skulle ge bättre vatten\r\ni Östersjön och ge renare luft i Sverige. Det kan inte\r\ndröja länge förrän alla i Sverige håller med om\r\ndetta, och då kanske t.o.m. riksdagen svänger, sist\r\nav alla förstås.</pre><pre>Vi måste ställa om även vår miljöpolitik. Låt oss ta\r\nexemplet med miljöavgifterna. Om -- och jag säger\r\nom, eftersom någon annars kan påstå att det inte\r\nblir så -- miljöavgifterna leder till att svenska\r\nföretag stängs eller flyttas utomlands och att\r\nprodukterna i stället importeras från länder utan\r\nmiljöavgifter, är då miljöavgifterna ändå bra bara\r\nför att vi skall vara duktiga och visa att vi minsann\r\nhar sådana? Jag tycker att det är orealistiskt.</pre><pre>Om man, Görel Thurdin, får hundra gånger större\r\nmiljöförbättringar genom miljöinvesteringar i\r\nBaltikum, bättre än här alltså, varför skall man då\r\ninte investera där? Varför skall vi då inte helt\r\nkoncentrera oss på det? Är Görel Thurdin, liksom\r\nåtminstone många experter, underkunnig om att\r\nden där sista procenten eller promillen som vi talar\r\nom i reningseffekt kostar lika mycket som de första\r\n75 procenten eller kanske ibland 90 procenten? Jag\r\nvore intresserad av att få höra om vi kan tänka oss\r\nnågot nytänkande från regeringen när det gäller\r\nmiljöarbetet.</pre><pre>Anf. 109  Statsrådet GÖREL THURDIN\r\n(c):</pre><pre>Herr talman! Jag vet inte vad det var för kritik som\r\nIan Wachtmeister ville avlämna, men jag upplevde\r\natt han sade ungefär vad jag sade tidigare och att\r\nhan slog in ganska öppna dörrar.</pre><pre>Det ena förskjuter inte det andra. Vi måste både ta\r\nansvar för den miljö som vi har här hemma i Sverige\r\noch hjälpa andra att skapa en bättre miljö. Redan i\r\ndag pågår ett enormt arbete för att hjälpa de\r\nbaltiska länderna men även de övriga länderna\r\nkring Östersjön. Ett exempel är att vi tittar på de\r\nhundra värsta föroreningskällorna runt Östersjön.\r\nOm vi får bort dem påverkar det både dessa länder\r\noch våra förutsättningar. Jag tycker därför att vi\r\ninte kan ställa det ena mot det andra, utan vi måste\r\nständigt försöka sträva efter att hamna i ett\r\nkretsloppssamhälle, där vi inte som i dag förbrukar\r\nnaturresurser utan återanvänder dem. Om vi\r\nfortsätter som i dag gör vi det ganska svårt för\r\nkommande generationer att klara av ett bra liv.</pre><pre>Jag läste i tidningen häromdagen om Sala och att\r\nmarken kring silvergruvan var oerhört besmittat av\r\nkadmium och bly, tror jag att det var. Där\r\nupptäckte man alltså helt plötsligt att stora åtgärder\r\nmåste vidtas för att det inte skall vara farligt för\r\nbarn att vistas ute på dessa markområden. Det är\r\nklart att vi måste åtgärda sådana saker även om vi\r\nbehöver hjälpa de baltiska länderna.</pre><pre>Det är också viktigt att peka på att man måste ge\r\nhjälp till självhjälp, dvs. att ge dem möjligheter att\r\nskaffa sig kunskaper och ge dem möjligheter att\r\norganisera sig på ett sådant sätt att de klarar av att\r\nhantera demokrati och beslut även på lokal nivå.\r\nDet tycker jag är viktigt att nämna här. Vi talar ofta\r\nsom om det var bara riksdag och regering som hade\r\nnågon betydelse här i Sverige och i andra länder.\r\nMen den lokala nivån, den kommunala nivån, har\r\nen oerhört stor betydelse för vad som över huvud\r\ntaget åstadkoms både på miljöområdet och på det\r\nsociala området. Jag tror att det är mycket viktigt\r\nför de Östersjöländer som inte är färdigutvecklade\r\ndemokratier, som har påbörjat en lång bana för att\r\nfå fram ett demokratiskt system, att få hjälp med\r\ndet, så att man även lokalt kan hantera dessa frågor.</pre><pre>Det som Ian Wachmeister sade styrker att han\r\ntycker att vi egentligen för en ganska bra\r\nmiljöpolitik. Den är dock inte tillräckligt bra, och\r\nden kommer att förbättras, eftersom ingen av oss\r\nän så länge lever i ett kretsloppssamhälle.</pre><pre>Anf. 110  IAN WACHTMEISTER (nyd)\r\nreplik:</pre><pre>Herr talman! Jag är inte säker på att jag är beredd\r\natt delta i samma kretslopp som Görel Thurdin.\r\nMen min fråga var om Görel Thurdin var beredd att\r\ntänka om en del. Ett visst tillfrisknande har i alla\r\nfall skett. Det är i alla slut med detta flum om att\r\nvi skall köra 90 km/tim på motorvägarna därför att\r\nvärldens miljö annars går åt skogen.</pre><pre>Man måste ställa det ena mot det andra, Görel\r\nThurdin. Det är detta som är problemet. Man\r\nmåste hushålla, man måste prioritera, och man\r\nmåste välja, därför att de pengar som man förfogar\r\növer äger man inte själv utan de tas från folk.\r\nDärför måste vi se var vi kan göra mest för miljön.\r\nDå går det inte att önsketänka och mena att vi skall\r\ngöra allting överallt, kosta vad det kosta vill. Sådant\r\nhåller inte längre. Vi måste prioritera. Då säger jag\r\nbara en enkel sak. Låt oss definiera vårt\r\nansvarsområde som något annat än Sverige. Låt oss\r\ndefiniera det som hela Östersjöområdet och iskallt\r\nprioritera där. Det betyder i praktiken att väldigt\r\nlitet faktiskt skulle göras här i Sverige och väldigt\r\nmycket där borta för deras skull, för vår skull, för\r\nhela området och för hela världen. Men det går inte\r\natt säga att vi skall göra allting här också. Vi skall\r\nvara så duktiga.</pre><pre>Anf. 111  Statsrådet GÖREL THURDIN\r\n(c):</pre><pre>Herr talman! Jag anser inte att man skall ställa\r\ndessa saker mot varandra. Resurser är inte heller\r\nalltid helt utbytbara.</pre><pre>Det var faktiskt inte så dumt att vara i Brasilien. Jag\r\nreste runt där och träffade på litet olika lokala\r\nmiljöer. Ibland är det rätt så bra för oss i i-världen\r\natt förstå att vi har en del att lära också av\r\nutvecklingsländerna. Där var det lokala\r\nbeslutsfattare som sade att man får sluta att kräva\r\npengar jämt när man skall göra något. I stället\r\nmåste man se efter vad man kan göra med de\r\nbefintliga resurser som man har. Man måste fråga\r\nsig vad man kan göra som kanske inte kostar utan\r\nsnarare ger en ekonomisk avkastning. På det sättet\r\njobbade man t.ex. i en stad som heter Curitiba, som\r\när mycket liten i Brasilien men lika stor som\r\nStockholm.</pre><pre>När vi diskuterar olika miljösatsningar, men även\r\nnär vi diskuterar omorganisation i samhället, gör vi\r\ndet felet att vi kräver pengar innan vi ens har visat\r\nvilka lösningar vi har. Jag tror att det rätta sättet är\r\natt ta fram konkreta lösningar.</pre><pre>Nu måste vi t.ex. hjälpa de baltiska länderna med\r\nfastighetsbildning, för att de över huvud taget skall\r\nklara av att privatisera och skapa en\r\nkapitalmarknad. Jag kan inte se det som något som\r\ngår emot vad vi gör här hemma.</pre><pre>När det gäller miljöavgifter o.d. är det klart att Ian\r\nWachtmeister, som har ägnat sig åt företagande,\r\nändå måste tycka att det är bra om de kostnader\r\nsom ett företag i realiteten åsamkar också syns i den\r\nekonomiska kalkylen. Det är tanken bakom\r\nmilljöavgifterna. Detta har ingenting att göra med\r\nmiljösatsningarna som sådana i Östersjöområdet\r\nför att hjälpa de länder som i dag är illa utsatta.</pre><pre>Det här med solidaritet är mycket bra.\r\nSolidariteten är nödvändig för att vi skall kunna\r\nkomma till rätta med bekymmer med ofred i\r\nvärlden, med svåra situationer för flyktingar samt\r\nmed bekymmer som har med miljöproblem att\r\ngöra -- för att inte tala om bekymren med alla\r\nfattiga i världen som över huvud taget inte har\r\nnågra möjligheter att försöka leva miljövänligt. För\r\ndessa människor gäller det att skaffa mat för\r\ndagen -- om det nu finns någon sådan.</pre><pre>Jag tycker faktiskt att vi måste bli mer konstruktiva\r\nnär vi diskuterar olika frågor. Vi måste se positivt\r\npå saker. Som politiker måste vi tala positivt om\r\nmöjligheterna att göra saker. Oftast är det fråga om\r\nlitanior som visar att det är fullständigt omöjligt.\r\nOch vad skall de människor tro som befinner sig i\r\nsvåra situationer? De tror ju att det är omöjligt.</pre><pre>Nej, jag tycker att vi fr.o.m. nu gott kan börja föra\r\nen positiv debatt i Sveriges riksdag, så att vi får\r\nmänniskorna att känna att det här med politik är\r\nnågonting mycket viktigt och att det är en viktig del\r\nav demokratin.</pre><pre>(Applåder)</pre><pre>Andre vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 112  Statsrådet ALF SVENSSON\r\n(kds):</pre><pre>Herr talman! Jag kan tänka mig att en del tycker att\r\ndet är väl att den här debatten snart är slut efter så\r\nmånga timmar.</pre><pre>Naturligtvis undrar jag vad de tycker som sitter och\r\nlyssnar på oss -- ja, nu lyssnar de väl inte längre, för\r\nsåvitt jag förstår har man från TV gått hem. I\r\nmorgon frågar man kanske varför jag är osynlig i\r\npolitiken -- vad vet jag?</pre><pre>Jag tror i alla fall att det finns en risk för att vi på\r\nnågot sätt fastnar i ett språkbruk som skulle kunna\r\nkallas för det kallaste kalla krigets språkbruk.</pre><pre>Jag måste säga att jag har väldigt svårt för att riktigt\r\nacceptera uttalanden om att välfärden slaktas, att\r\ndet är en katastrof, att det -- och detta är det\r\nsenaste -- är ett träsk. En del verkar tro att vi som\r\nrepresenterar olika partier är som hund och katt\r\nmot varandra. Så är det ju inte. Jag har hela tiden\r\nsagt ''vi'' för att ingen skall gå omkring och tänka att\r\njag tror mig vara särskilt bra när det gäller\r\nspråkbruket. Jag har inga svårigheter att tycka att\r\nIngvar Carlsson är en bra karl. Detsamma gäller\r\nPierre Schori. Även om han inte är här just nu vill\r\njag gärna ha det sagt.</pre><pre>Vi har olika syn på en del politiska frågor. I andra\r\nfrågor är vi ganska överens. Men har vi verkligen\r\nnågot att vinna på att använda det här gamla\r\nförlegade grovkalibriga ordartilleriet mot\r\nvarandra, samtidigt som vi talar oss varma för\r\nbetydelsen av en vidgad europeisk gemenskap?\r\nDär skall vi ju arbeta för att jämka samman ännu\r\nfler önskemål och ståndpunkter. Ligger inte både\r\nEuropas och Sveriges framtid i våra möjligheter till\r\nsamverkan i stället för i konfrontation?</pre><pre>När nu det vedervärdiga kommunistiska oket\r\nkastats av folkens ryggar och när de totalitära\r\nförtryckarregimernas dagar är till ända, borde\r\ndemokratierna här i väst blomstra som aldrig\r\ntillförne. Nu borde parlamentarism och\r\ndemokratiskt valda beslutande organ uppleva en\r\ngyllene renässans. Vi får ju faktiskt uppleva hur\r\nultranationalistiska och superpopulistiska rörelser\r\nbreder ut sig i Europa. Vi får detta, tyvärr och\r\nåterigen tyvärr, i stället för en ökande tilltro till och\r\nrespekt för demokratins praxis.</pre><pre>Jag vill inte alls ha sagt att människor har slutat tro\r\npå demokratin. Men jag vill påstå att alltför många\r\nmisstror det politiska etablissemanget och dess\r\ninstitutioner. Det finns naturligtvis många\r\nförklaringar till det. Vi borde kanske någon gång ta\r\nen djupare diskussion om varför det är så. Kanske\r\nspelar språkbruket en viss roll.</pre><pre>Låt mig så, herr talman, ta upp några av de här\r\naktuella politiska debattämnena. Ett av de problem\r\nsom vi har att tackla -- och därom har det resonerats\r\nhela dagen i dag, och naturligtvis inte bara i dag --\r\nhandlar om det strukturella budgetunderskottet i\r\nkombination med att vi för närvarande inte har\r\nnågon ekonomisk tillväxt. Det är ju den\r\nodiskutabla verklighet som vi måste ta oss an.</pre><pre>Det är klart att vi kan ge oss in i en träta om varför\r\nverkligheten ser ut som den gör. Och naturligtvis\r\nkan vi lära oss en del av vår analys av varför den\r\nblivit som den blivit. Men den är vad den är, och vi\r\nförändrar den inte med trollerier eller pajkastning.</pre><pre>Vi måste av flera skäl få ner det strukturella\r\nbudgetunderskottet. Ändå har vi under den senaste\r\ntiden fått uppleva en del räddningsaktioner för att\r\nbehålla det, och det tycker jag är dystert.</pre><pre>Och så debatten om karensdagarna. Man kommer\r\nnaturligtvis att fortsätta att resonera om dem. Det\r\när väl inte så, att någon går omkring och älskar\r\nkarensdagarna. Jag gör det i varje fall inte. Men vi\r\ni Kds har ställt upp på besparingar, som ju måste till\r\nför att vi på sikt skall komma till rätta med\r\nbudgetunderskottet. Vi har också ställt upp på de\r\nförändringar i skattesatser etc. som vi tror skapar\r\nförutsättningar för att svensk ekonomi kan komma\r\npå fötter igen, så att vi kan fortsätta en positiv\r\nfördelningspolitik.</pre><pre>När det påstods -- det kan jag, herr talman, inte låta\r\nbli att nämna -- för några dagar eller kanske för\r\nnågon vecka sedan att man enbart skulle spara 1,7\r\nmiljarder kronor på karensdagarna, hördes det från\r\nflera håll kommentarer om att det var en futtig\r\nbesparing. Det finns nog anledning att fråga sig hur\r\nförblindad man får vara vid handhavandet av rikets\r\naffärer. 1 700 milj.kr. presenteras som en bagatell.\r\nHur skall man någonsin få styrning på landets\r\nekonomi med så vårdslösa bedömningar? I själva\r\nverket kan vi räkna med att besparingseffekten blir\r\n5 à 6 miljarder kronor.</pre><pre>Man kan naturligtvis alltid hävda att det finns\r\nandra, klokare sätt att spara på. Men låt oss då få\r\ndem presenterade! Att kritisera alla förslag utan att\r\nkomma med alternativ är inte särskilt kreativt. Jag\r\nskulle vilja säga att det är otillständigt, ja, helt\r\nenkelt ett sätt att smita.</pre><pre>Det finns också en annan grupp, herr talman, som\r\nsmiter, men på ett helt annat sätt. Jag tänker på den\r\ngrova ekonomiska brottsligheten. Vi vet att många\r\nföretag nu går i konkurs på grund av de hårda\r\ntiderna. Tyvärr är det så. Men det finns ganska\r\nmånga konkurser som inte är helt ''rena''. Erfarna\r\nkonkursadvokater berättar att de funnit\r\noegentligheter i många konkurser. De lämnar in till\r\nåtal. Men ingenting tycks hända, och en tid senare\r\nträffar de på samma personer i en ny härva med\r\nkonkurser och oegentligheter.</pre><pre>Det är klart, som någon tidigare här sade, att de\r\närliga näringsidkare som följer lagen, betalar sin\r\nskatt osv. kommer i en sämre konkurrenssituation\r\nän de som lever i den svarta ekonomin. Gör vi\r\ningenting åt det här, kommer den svarta sektorn att\r\nöka och konkurrensen bli ännu mer snedvriden.</pre><pre>Herr talman! Vi får inte förlora det samhälle där ett\r\nhandslag är ett handslag som bekräftar en ärlig\r\növerenskommelse och där man inte försöker skaffa\r\nsig den typ av fördelar som vanligt folk uppfattar\r\nsom grovt orättfärdiga.</pre><pre>För att komma till rätta med den svarta ekonomin\r\nmåste det till både kortsiktiga och långsiktiga\r\nåtgärder. När det gäller de kortsiktiga åtgärderna\r\nvill jag framför allt se att domstolsväsendet får en\r\nnyupprättad auktoritet.</pre><pre>De långsiktiga åtgärderna gäller allt sådant som\r\nstärker vårt samhälles etiska profil. Vi måste hitta\r\nen ''minsta gemensam nämnare'' för det som alla\r\nmedborgare måste respektera. Vi kristdemokrater\r\nvill förstås att denna etiska profil skall hämta sin\r\ninspiration i den kristna etiken.</pre><pre>Herr talman! Det är med särskild glädje som vi\r\nkristdemokrater finner att också\r\nkristdemokraterna ute i Europa -- den partigrupp\r\nsom i Europaparlamentet kallas EPP, European\r\nPeoples Party, där för övrigt Kds är associerad\r\nmedlem -- söker finna en beprövad grund för det\r\nnya Europa. Så här säger EPP i sitt nuvarande\r\nhandlingsprogram:</pre><pre>''För oss kristdemokrater i EPP är Europa mer än\r\nett geografiskt begrepp. För oss betyder Europa en\r\npolitisk, andlig och kulturell värdegemenskap. Vi\r\nkänner ett starkt gemensamt ansvar gentemot\r\nmänniskovärdet och respekten för livet från\r\nbefruktningen till den naturliga döden. Vi kämpar\r\nför att den enskilde fritt skall kunna utveckla sin\r\npersonlighet under ansvar gentemot sin nästa. De\r\ngrundläggande värdena frihet, solidaritet och\r\nrättfärdighet -- måttstock på kristdemokratisk\r\npolitik -- är gemensamma tankar från Europas\r\nandliga utveckling.''</pre><pre>Kristdemokraterna i Europa talar om social och\r\nekologisk marknadsekonomi. Också miljöpolitiken\r\nhör hemma i det etiska tänkande jag talar om. Jag\r\nciterar än en gång ur EPP-programmet:</pre><pre>''Vårt engagemang i miljöskyddet överensstämmer\r\nmed vår kristna förståelse av människan och hennes\r\nansvar för skapelsen. Vi har en plikt gentemot\r\nkommande generationer att bevara vår omvärld\r\noch därmed trygga en livsvärdig framtid.''</pre><pre>Herr talman! Jag vill gärna erkänna att mycket i vår\r\nlag och i t.ex. skolans läroplaner och andra\r\ndokument redan i dag är speglingar av ett sådant\r\netiskt tänkande som vi eftersträvar. När vi\r\nkristdemokrater talar om en etisk hållning inom\r\nmarknadsekonomin, miljöpolitiken och andra\r\nområden är det bara en utvidgning av samma\r\ngrundsyn. Det gäller inte att vi vill skapa en sorts\r\nlivets hinderlöpning med alla möjliga knepiga\r\nhäckar och vattengravar. Det gäller en renässans\r\nför den gammaldags hederligheten och\r\nhjälpsamheten, viljan att ta tag i sin nästas\r\nproblem. Det gäller en etik som gör livet lättare att\r\nleva.</pre><pre>Därmed är jag osökt inne på familjepolitikens\r\nområde och allt som har med familj i vid mening att\r\ngöra. Socialister har börjat framföra en sorts\r\nomvänd individualism. I extrema, nyliberala\r\nkretsar brukar vi känna igen individualismen. Där\r\när det den enskilda, isolerade människan som sitter\r\npå sitt ödsliga plan av frihet och sköter sig själv, står\r\nför alla kostnader för sina barn, sin sjukvård och\r\nallt det som välfärdssamhället tidigare gjort. Men\r\nvänsterindividualismen säger i stället så här: Betala\r\nutan att knorra den skatt vi kräver, så skall vi\r\nyrkesmässigt sköta dina barn, dina föräldrar och till\r\nslut ta hand om dig själv. För de pengar du har kvar\r\nkan du leva ditt eget liv och glömma problemen\r\nmed andra människor. I det här perspektivet köper\r\nvi oss solidaritet med våra skatter. Det personliga\r\nansvaret blir begränsat till skattebetalningen.</pre><pre>Det har t.o.m. gått så långt att när vi gör mindre\r\nnedskärningar i den kommunala omsorgen eller i\r\nandra verksamheter, så försöker man få oss att tro\r\natt det också måste betyda att omtanken om\r\nmänniskan minskar. Så långt har det alltså gått, att\r\nvi tror att endast proffs kan ge omtanke och\r\nomsorg.</pre><pre>Herr talman! Vi måste finna ett samhälle där man\r\nkan förena gemensamma insatser med personligt\r\nansvar. Det är den kristdemokratiska ansatsen i\r\nsamhällsarbetet, att väga gemensamt ansvar mot\r\npersonligt.</pre><pre>Vi hoppas nu att detta personliga ansvar skall\r\nkunna förenas med personlig frihet också när det\r\ngäller barnomsorgen. Vår inställning är välkänd: vi\r\nvill att den reella ekonomiska friheten skall gälla all\r\nbarnomsorg, också den som sköts av föräldrarna i\r\ndet egna hemmet.</pre><pre>Familjen har också med samhällets etik att göra.\r\nDet är föräldrarna som har den största möjligheten\r\natt på ett vänligt, omtänksamt sätt förmedla de\r\nlivsregler som gör livet lättare att leva. Det är just\r\ndärför som en rejäl satsning på familjepolitiken är\r\nockså ekonomiskt lönsam. Det är ett bra sätt att\r\nminska rotlöshet, minska drogskador och\r\nbrottslighet.</pre><pre>Så har vi de oerhört viktiga vårdfrågorna. Kds har\r\nsvikit, sägs det ibland. Vi är glada över den\r\nkommission som arbetar, och vi tror att vi på sikt\r\nskall kunna se till att alla i vårt samhälle skall få den\r\nvård och omsorg som de behöver. Men det är klart\r\natt man först måste göra analysen.</pre><pre>När vi talar om den ekonomiska situationen vill jag\r\nnaturligtvis gärna föra in också biståndspolitiken i\r\nsynfältet. Det finns många etiska, solidariska och\r\nhumanitära motiv för att föra en aktiv\r\nbiståndspolitik gentemot världens fattiga länder.\r\nMen det står alltmera klart att det också finns\r\nekonomiska motiv för utvecklingsbiståndet. FN:s\r\nstora miljö- och utvecklingskonferens i Rio de\r\nJaneiro har mycket tydligt aktualiserat det växande\r\nmiljöhotet i världen.</pre><pre>Ett litet mått på klyftan mellan världens rika och\r\nfattiga får man när man noterar att ett barn i i-\r\nvärlden konsumerar 125 gånger så mycket som ett\r\nu-landsbarn. Och samtidigt som gapet mellan rika\r\noch fattiga växer, sker hela tiden en nettoöverföring\r\nav resurser från de fattiga länderna till de rika.</pre><pre>Herr talman! Vågar jag säga att jag helt nyligen\r\nvarit i Albanien? Om det är några journalister kvar,\r\nfår jag be att de utökar min meritlista i reseligan\r\nmed ytterligare tre dagar. Jag for över pingsten, och\r\ndet kunde väl möjligen, herr talman, räknas som en\r\nförmildrande omständighet för en vän av denna\r\nhelg.</pre><pre>I Albanien mötte vi resultatet av den rättrogna\r\nkommunismens sönderfall. Ett helt folk har kuvats,\r\nruinerats mentalt och ekonomiskt. Lögnen och\r\nmänniskoföraktet har härskat decennium efter\r\ndecennium. I dag vet knappast någon hur man skall\r\nkunna hjälpa denna arma befolkning till ett\r\nnågorlunda anständigt liv och leverne.</pre><pre>Jag kan omöjligt tycka något annat än att\r\nkommunismens och planekonomins hejdukar har\r\nkommit för lindrigt undan i efterdebatten. Det\r\nmåtte vara vår uppgift att se till att historien inte\r\nutelämnar kommunismens avskyvärda brott mot\r\nhela folk. Och de från väst -- vare sig de var\r\npolitiker eller kulturarbetare -- som for kors och\r\ntvärs på hyllningsmöten och befryndade sig med\r\ndessa vedervärdiga regimer, kan omöjligt bli\r\nbetraktade som annat än lögnens och falskspelets\r\nmedlöpare.</pre><pre>Vi har nu utökat biståndet från svensk sida till\r\nAlbanien. Det är en i sammanhanget liten summa,\r\n10 milj.kr. Men den är ett uttryck för vår uttryckliga\r\nvilja att se medmänniskorna som våra bröder och\r\nsystrar. Många skulle säkert se att vi hellre satsade\r\npengarna i Sverige. Men vi måste nog lära oss att se\r\nvåra svenska problem i rätt perspektiv. Vi träter om\r\nrättvisan i en lyxkryssares passageraravdelning. De\r\nträtorna måste vi klara av. Det är klart att vi måste\r\nha ett rättvist samhälle. Men vi måste också ha\r\nperspektivet ut över relingen. I de vilda och på\r\nmånga håll vredgade vågorna kämpar många, inte\r\nminst kvinnor och barn, för att inte gå under --\r\nmedmänniskor med samma rätt till trygghet och\r\ntrivsel som vi.</pre><pre>Anf. 113  IAN WACHTMEISTER (nyd)\r\nreplik:</pre><pre>Herr talman! Jag vill gärna instämma i mycket av\r\ndet som Alf Svensson här framförde. Jag skulle i\r\nalla fall vilja ta upp några frågor, även om debatten\r\nhar pågått under lång tid. Jag tycker även att Alf\r\nSvensson är värd det.</pre><pre>Om u-hjälpen inte är effektiv -- jag säger om -- om\r\nden hjälper regimer att hålla nere utvecklingen i\r\nsina länder, vilket vi har sett många exempel på, om\r\nSIDA och dess 68 års kvinnor och män kostar en\r\nmiljard i onödan -- om det vore så, skulle Alf\r\nSvensson då hålla med om att vi inte kan fortsätta\r\natt ta skattebetalarnas pengar till sådana ändamål?</pre><pre>Jag ställer en rak fråga om dessa saker. Jag talar\r\ninte om hur otrevligt det är att ha mask i magen i\r\nIndien eller om att alla givetvis vill hjälpa alla sjuka\r\nbarn.</pre><pre>Det finns en annan fråga som jag anser vara\r\nangelägen och inte alls särskilt kontroversiell,\r\nsåvida man inte har dåligt samvete. Det handlar om\r\natt man skall göra en opartisk utredning om vad\r\nSverige har gjort i Afrika under lång tid, långt\r\ninnan Alf Svensson blev biståndsminister.</pre><pre>Jag har en fråga om budgetunderskottet. Det finns\r\näven när vi talar om sådana här frågor.\r\nBudgetunderskottet är 100 miljarder. Föranleder\r\ndet någon som helst omprövning av\r\nmiljardrullningen ut från biståndsdepartementet,\r\neller skall vi fortsätta med att kommande\r\ngenerationer betalar detta? Det är ju vad det\r\ninnebär när man har ett stort budgetunderskott.</pre><pre>Vi brukar ju skrytsamt framhålla att vi ger 1 % av\r\nbruttonationalintäkten i bistånd, medan 0,7 % är\r\ndet som man har satt upp som mål i FN. Det lär\r\nbara finnas fyra länder som kommer upp till de\r\nnivåerna. Mängder av högutvecklade länder ligger\r\nkring 0,2--0,3 %. Frågan är hur dåligt det skall gå\r\nför Sverige innan vi vågar se över detta. Hur illa\r\nadministrerad skall u-hjälpen vara, och hur mycket\r\nkorruption skall vi upptäcka, innan vi börjar\r\nompröva en sådan sak?</pre><pre>Omigen, det handlar inte om att vara god och\r\nvänlig. Det handlar om att slösa bort andra\r\nmänniskors pengar. Det är ekonomisk politik även\r\ni dessa frågor.</pre><pre>När det gäller inriktningen av u-hjälpen behöver vi\r\nett nytänkande. Vi tänker ju allihop annorlunda i\r\ndag. Vi lever i en annan värld. Det är hemskheter\r\nalldeles inpå knutarna. Det har ni ju själva\r\nkonstaterat. I det läget gäller det att välja.</pre><pre>Tidigare valde man att hjälpa socialistiska\r\ndiktatorer i Afrika, Asien och södra Amerika. Vad\r\när då morgondagens prioritering? Jag tycker att\r\nfrågan är relevant. Det är många som ställer sig\r\ndessa frågor.</pre><pre>Anf. 114  Statsrådet ALF SVENSSON (kds)\r\nreplik:</pre><pre>Herr talman! När man lyssnar på Ian Wachtmeister\r\nskall man få sig till livs föreställningen att det går en\r\nstrid ström av resurser från i-länderna till u-\r\nländerna. Men det är ju fel. Generande nog går\r\nströmmen från u-länder till i-länder. Det är viktigt\r\natt veta.</pre><pre>När man talar om vilka barn och barnbarn som skall\r\nbetala, är det i själva verket så, att det är de som\r\nicke har någon möjlighet att betala, dvs. u-\r\nländernas barn och barnbarn, som skall betala den\r\nnettoström som går från u-länder till i-länder. Detta\r\när generande för i-länderna. Vi kommer aldrig att\r\nkunna fortsätta leva i den relationen. Det handlar\r\ninte bara om solidaritet, även om det i första hand\r\nborde göra det. Det handlar också om ren\r\nsjälvbevarelsedrift när det gäller miljöpolitik,\r\nbefolkningstillväxt, osv.</pre><pre>Det gäller för SIDA precis som för alla andra\r\nverksamheter, att om verksamheten inte är\r\neffektiv, skall den göras mer effektiv. Jag kan tänka\r\nmig att det även finns andra verksamheter i Svea\r\nrike som är ineffektiva. Men då får man hjälpas åt,\r\ni stället för att klanka och tala om hur dåligt allt är\r\noch tala om 1968 års män och kvinnor, osv. Då får\r\nman ju göra en insats för att göra saker bättre.</pre><pre>De resurser som avsätts i budgeten till de fattiga\r\nvärlden över behövs. Det är inga som behöver leva\r\ni tvivelsmål om att resurserna gör nytta. Läs Human\r\nDevelopment Report, som presenterades i\r\nStockholm för någon månad sedan.</pre><pre>Visst finns det en hel del korruption. Jag har tillsatt\r\nen hel del utredningar, bl.a. en utredning som för\r\nnärvarande arbetar med att se över korruptionen i\r\nMoçambique. Jag hoppas att vi skall kunna\r\nanvända resultatet från den utredningen när det\r\ngäller andra länder.</pre><pre>När vi talar om dessa länder får vi inte glömma att\r\ndet är ofantligt svårt att hjälpa länder som har en\r\nsådan liten intellektuell kapacitet och med så\r\nmycket oförmåga i sin administration.</pre><pre>Trots alla dessa bekymmer och svårigheter kan vi\r\nför den skull inte vända dem ryggen. För mig är det\r\notänkbart.</pre><pre>(Applåder)</pre><pre>Anf. 115  IAN WACHTMEISTER (nyd)\r\nreplik:</pre><pre>Herr talman! När det gäller i-länder och u-länder,\r\neller nord--syd-dialogen, anser även jag att det\r\nfinns mycket att göra. Om vi skall vara seriösa, skall\r\nvi köpa deras produkter. Det har jag framfört här\r\ntidigare.</pre><pre>Men den hjälp vi ger hjälper inte. Vad är u-hjälp för\r\nnågot? Titta på vad som har hänt länderna runt\r\nStilla Havet, den s.k. Pacific Brim med Thailand,\r\nTaiwan, Hong Kong och Korea. Där har varit en\r\nfantastisk utveckling. Men fick de länderna u-\r\nhjälp? Var SIDA där och hjälpte dem? Inte alls! De\r\ndrog själva i gång. Hur drog Sverige i gång en gång\r\ni tiden? Vad är det fråga om för u-hjälp när man\r\nförsöker införa personnummer i Zimbabwe? Vad är\r\ndet för u-hjälp att låta korruptionen pågå i Kaundas\r\nland Zambia? Kaundas efterträdare har ju berättat\r\nför Alf Svensson hur det var.</pre><pre>Visst förekommer det korruption. Det har varit\r\nfråga om enorm korruption. Det måste ha varit\r\nbekant inom SIDA. Det är helt upprörande. Och\r\nvems pengar var det fråga om, Alf Svensson? Det\r\nvar inte dina eller mina, utan svenska folkets.</pre><pre>Alf Svensson vill att vi skall komma med förslag.\r\nJag har ett bra förslag. Rationalisera SIDA -- byt\r\nsida.</pre><pre>Kom ihåg att det vi gjort i dessa länder är att hjälpa\r\ndem att bygga upp sin överhet. Alf Svensson talar\r\nalltid om barnen. Men det är inte med dem\r\nkontakterna har varit. Vi har hjälpt dessa länder att\r\nbygga upp överheten, och vi har hjälpt diktatorerna\r\natt stanna kvar vid makten. Svensk u-hjälp är en\r\nkatastrof.</pre><pre>Anf. 116  Statsrådet ALF SVENSSON (kds)\r\nreplik:</pre><pre>Herr talman! Svensk u-hjälp är inte alls en\r\nkatastrof. Det är märkligt att nydemokraterna skall\r\npåstå detta gång efter annan. Svensk u-hjälp och\r\nsvensk biståndspolitik har haft mycket gott rykte i\r\nen lång rad länder världen över. Jag har själv hört\r\nministrar och andra tala mycket väl om svensk\r\nbiståndspolitik, och man menar att den är ett\r\nföredöme.</pre><pre>Det finns korruption, och det kommer att finnas\r\nkorruption. Vi skall inte påta oss uppgiften att\r\nbefria världen från korruption. I så fall vore det\r\nklokt att börja i vårt eget land. Jag var inne på den\r\nfrågan tidigare i mitt anförande. Vi skall självfallet\r\ngöra vårt yttersta för att motarbeta korruption.</pre><pre>En utredning av biståndet pågår ständigt. Jag vill\r\ngivetvis inte vara med om, och jag är övertygad om\r\natt ingen annan i denna kammare vill vara med om,\r\natt ge bistånd som gör det möjligt för korrupta och\r\nauktoritära regimer att leva kvar. Därför har\r\nregeringen klart och entydigt uttalat att Sverige ger\r\nbistånd åt de länder som vill stå för\r\nmarknadsekonomi, mänskliga fri- och rättigheter\r\noch för demokratisering. Men det kan inte ske i ett\r\nhuj.</pre><pre>Ian Wachtmeister nämnde Zambia. Jag kan berätta\r\natt regeringen hade klart och entydigt bestämt sig\r\nför, att om valet skulle gå i den riktningen att\r\nKenneth Kaunda skulle komma att sitta kvar vid\r\nmakten, skulle Sverige dra ned biståndet rejält. Nu\r\nblev det en ändring, och vi fick besök av den nya\r\npresidenten Frederick Chiluba.</pre><pre>Vad har han nu att tampas med? Låt oss ta detta\r\nkonkret. Jo, han har nu att styra ett land där\r\nZambias utlandsskuld är 7 miljarder USA-dollar.\r\nVarje zambier har ca 1 000 USA-dollar i\r\nutlandsskuld, dvs. per capita. Samtidigt råder i det\r\nområdet den svåraste torkkatastrof man har sett\r\nunder de senaste hundra åren.</pre><pre>När Chiluba och hans ministrar var här frågade de\r\noss vad de skulle göra. Hur skall de ta itu med\r\nskulden och samtidigt se till att folket får mat? Det\r\när en ekvation som inte går ihop.</pre><pre>Det är inför den ekvationen som vi ställs i Sverige.\r\nDå är frågan om vi skall hjälpa till eller inte.</pre><pre>Herr talman! För mig är svaret mycket enkelt. Vi\r\nskall hjälpa till.</pre><pre>(Applåder)</pre><pre>Andre vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Partiledardebatten var härmed avslutad.</pre><pre>7 §  (forts. från 5 §)f415 &gt;  Den ekonomiska politiken\r\nm.m. (forts. FiU30)</pre><pre>Anf. 117  IVAR FRANZÉN (c):</pre><pre>Herr talman! Jag skall dels söka begränsa mitt\r\nhuvudanförande, dels vara mycket restriktiv i mina\r\nrepliker, för att denna kammardebatt om möjligt\r\nskall ta en ände innan det är midnatt.</pre><pre>Jag kommer att uppehålla mig litet grand vid\r\neffekterna av de förändringar som sker i\r\nenergiskatterna. Vi kommer alla ihåg, att när de\r\nblev kända i kompletteringspropositionen,\r\nförklarade en del energiverk, att nu kommer\r\nbiobränsle att ersättas av kol och olja. Jag hävdar\r\nmed bestämdhet, att det efter de kompletteringar\r\nsom har gjorts i skatte- och finansutskotten inte\r\nfinns någon grund för ett sådant påstående.\r\nTvärtom finns det ekonomiska motiv för de flesta\r\nenergiverk att öka användningen av biobränsle.</pre><pre>Först och främst innebär höjningen av\r\nkoldioxidskatten från 25 till 32 öre per kilo koldioxid\r\natt biobränslen vid värmeleverans till icke\r\nindustrikunder stärker sin konkurrenskraft\r\ngentemot olja och kol med ca 2 öre per\r\nkilowattimme, dvs. 200 kr. per kubikmeter olja.\r\nDetta innebär att även förädlade biobränslen såsom\r\nbriketter, pellets och trämjöl med framgång bör\r\nkunna konkurrera med olja.</pre><pre>I genomsnitt går ca 10 % av leveranserna från\r\nfjärrvärmeverken till industrin. Det innebär ca 4\r\nTWh. Industrin får med de regler som nu fastläggs\r\nstarkt reducerade skatter. Den skatt som\r\nfjärrvärmeverken betalar på olja blir 230 kr. i stället\r\nför 1 460 kr., exkl. svavelskatt. Om ingenting görs\r\nkommer industrin att elda med egen olja i stället för\r\natt köpa fjärrvärme.</pre><pre>För att nå en verklig konkurrensneutralitet föreslår\r\nskatte- och finansutskotten att fjärrvärmeverket vid\r\nleverans till industrin skall få göra precis samma\r\nskatteavdrag som industrin, under förutsättning att\r\nden totala mängden fossila bränslen som\r\nfjärrvärmeverket använder är minst lika\r\nomfattande som industrileveransen. Om\r\nindustrileveransen stämmer med genomsnittet får\r\nfjärrvärmeverket dra av 1 230 kr. i skatt för\r\nvärmeleverans per kubikmeter olja.\r\nFjärrvärmeverket bibehåller på så sätt sin\r\nkonkurrenskraft gentemot industrin fullt ut. I de\r\nallra flesta fall, mer än 90 %, använder\r\nfjärrvärmeverken olja för topplast och reserv i\r\nsamma eller större omfattning än för levereranserna\r\ntill industrin. Därmed medför förslagen till\r\nändringar som riksdagen skall ta ställning till i\r\nallmänhet ingen ökad användning av olja och inget\r\nökat skattebortfall för staten.</pre><pre>Eftersom oljan användes i huvudsak vintertid, har\r\nskatteutskottet föreslagit att de fjärrvärmeverk som\r\nså vill, får göra årsredovisning. Därmed får vi en\r\nbalans över året.</pre><pre>Genom de sänkta energiskatterna för industrin\r\nminskar naturgasens konkurrenskraft. Därför har\r\nskatteutskottet föreslagit riksdagen att uttala sig på\r\nungefär följande sätt: ''Naturgasen måste ges\r\nsådana förutsättningar att gjorda investeringar kan\r\nutnyttjas på ett effektivt sätt. Det är ur\r\nmiljösynpunkt oacceptabelt att naturgasen ersätts\r\nmed kol och olja. Någon extra nedsättning av\r\nkoldioxidskatten för naturgasen bör dock inte ske.\r\nHur naturgasen skall kompenseras för minskad\r\nkonkurrenskraft på grund av ändrad beskattning\r\nbör avgöras i förhandlingar mellan ägaren, staten\r\noch Vattenfall AB.''</pre><pre>I kompletteringspropositionen signaleras också att\r\nnuvarande regler för beskattning av kraftvärme\r\nskall ändras till hösten. Nuvarande regler\r\nmissgynnar i hög grad biobränslen. Samtidigt är det\r\nviktigt att biobränslena även när de användes för\r\nelproduktion får någon ersättning för sina\r\nmiljöfördelar.</pre><pre>Biobränslenas konkurrenskraft inom industrin\r\nminskar genom de föreslagna skatteändringarna,\r\noch det får accepteras -- och det gör även\r\nSocialdemokraterna -- för att stärka industrins\r\ninternationella konkurrenskraft. Då är det helt\r\nnödvändigt att biobränslenas konkurrenskraft vad\r\ngäller elproduktion förstärks. Så blir det om\r\nnuvarande regler för beskattning av kraftvärme\r\nändras så att de fördelar som de fossila bränslena\r\nhar i dag försvinner och om någon del eller form av\r\nkoldioxidskatt eller koldioxidavgift belastar\r\nbränslen som användes vid elproduktion.\r\nBiobränslekommissionen kommer sannolikt lägga\r\nfram förslag i den riktningen i sitt slutbetänkande\r\nsom överlämnas till jordbruksministern någon gång\r\ni sommar. I höst återkommer regeringen med en\r\nproposition.</pre><pre>Herr talman! Under förutsättning att höstens\r\nkompletterande förslag öppnar\r\nelproduktionsmarknaden för biobränslen, blir den\r\nsamlade effekten av gjorda skatteförändringar en\r\nklar miljöförbättring, effektivare energianvändning\r\noch ökad användning av biobränslen och annan\r\nförnybar energi. Det finns all anledning för\r\nfjärrvärmeverk och andra energianvändare att\r\nplanera för en ökad användning av biobränslen.</pre><pre>Låt mig göra några andra korta kommentarer. Det\r\nbör noteras att riksskatteverket när vi hade dem på\r\nbesök var klart positiva till förändringen och\r\nomvandlingen av schablonavdragen till en\r\navdragsbegränsning. Det är ju den förändringen vi\r\nföreslår. Samtidigt har skatteutskottet påpekat att\r\navgiften till arbetslöshetsförsäkringen bör läggas\r\nutanför den schablon på 1 000 kr. som gäller exkl.\r\nresekostnader. Det är helt uppenbart för alla att\r\nsåväl förändringen från schablonavdrag till\r\navdragsbegränsning som sänkningen av momsen\r\nfrån 25 % till 22 % är fördelningspolitiskt mycket\r\nfördelaktiga.</pre><pre>Genom nu liggande förslag får växthusnäringen en\r\nskattesänkning med ett par miljoner kronor. Ingen\r\nindustri får skattehöjningar, men för några blir\r\nsituationen oförändrad.</pre><pre>Alla uppmärksamma lyssnare kan härmed\r\nkonstatera hur fel Lars Hedfors beskrivit de\r\nskatteändringar som riksdagen om en stund tar\r\nställning till. Han gör nästan samma felaktiga\r\nbeskrivning av sina egna förslag, men då självfallet\r\ntvärtom. Han är överdrivet positiv i stället. Det är\r\nminst sagt verklighetsfrämmande att beskriva\r\nSocialdemokraternas förslag till reducerade skatter\r\nför industrin som något som skulle vara enkelt. Det\r\nkommer att kräva en enorm administration. Det är\r\nsäkerligen Lars Hedfors helt införstådd med. Det är\r\nockså handelspolitiskt omöjligt. Den krassa\r\nverkligheten är den att det inte är något realistiskt\r\nalternativ. Därmed är det egentligen inget alternativ\r\nsom Socialdemokraterna kommer med. Det skapar\r\ningen hållbar ekonomisk utveckling. Därmed bör\r\ndet också avvisas.</pre><pre>Herr talman! Vid en seriös helhetsbedömning talar\r\nnästan allt för utskottens förslag och det mesta emot\r\nSocialdemokraternas förslag. Därför borde det vara\r\nlätt att välja för alla som vill vara med och satsa på\r\nen hållbar ekonomisk utveckling och på en god\r\nmiljö.</pre><pre>Anf. 118  LARS HEDFORS (s) replik:</pre><pre>Herr talman! Jag förstår att det inte är särskilt\r\npopulärt att begära replik vid den här tidpunkten,\r\nmen eftersom Ivar Franzén apostroferade mig\r\ntänkte jag ta upp den kastade handsken.</pre><pre>Jag hörde till min oförställda häpnad att Ivar\r\nFranzén gjorde det djärva påståendet att\r\nregeringens förslag skulle vara en klar\r\nmiljöförbättring. Jag läste i tidningen för några\r\nveckor sedan att Centerns ungdomsförbund hade\r\nprecis motsatt uppfattning. De sade i klartext så här\r\nom förslaget: Regeringen sviker sina\r\nmiljöambitioner.</pre><pre>Det är alltså CUF som säger detta. Det är\r\nfullständigt självklart att det är på det viset. Hur\r\nskall ni kunna avskaffa kärnkraften när ni beskattar\r\nenergin med noll kronor för industrin? De bygger ju\r\nfast sig i ett energiberoende. Hur skall ni kunna\r\nfrämja biobränslena när deras relativa\r\nkostnadsfördelar i industrin försvinner? Det hjälper\r\ninte med 500 milj.kr. Det är för övrigt pengar som\r\ninte finns. Det skulle vara intressant att höra Ivar\r\nFranzén tala om var man skall ta dessa pengar.</pre><pre>Naturgasen kommer att få en sämre situation genom\r\nregeringens förslag. Nu vet jag att skatteutskottets\r\nmajoritet har ändrat på detta en smula, men det är\r\nbara små anmärkningar i marginalen. Det är\r\nabsolut inget förpliktande. Kan ni tala om hur ni\r\nskall stärka naturgasens ställning? Och kan ni tala\r\nom vad det kostar? Det vore mycket intressant att\r\nhöra.</pre><pre>Slutligen, herr talman, eftersom det är riksdagens\r\nsista arbetsdag skall jag ägna mig litet grand åt en\r\ngissningslek med Ivar Franzén. Man får väl lova att\r\nleka så här på sista dagen? Kan Ivar Franzén gissa\r\nvem som har skrivit det här för ett par månader\r\nsedan?</pre><pre>Om elskatten inte har någon direkt miljöstyrning\r\noch därför kan slopas, har skatterna på de fossila\r\nbränslena en betydelsefull miljöstyrning och bör\r\ndärför betalas fullt ut även av industrin.</pre><pre>Vem har skrivit detta mot regeringen kritiska\r\ninlägg, Ivar Franzén?</pre><pre>Anf. 119  IVAR FRANZÉN (c) replik:</pre><pre>Herr talman! Jag har skrivit en del -- bl.a. detta som\r\nnu citerades av Lars Hedfors. Det ändrar ingenting\r\nav de slutsatser som har dragits här i dag. Jag skall\r\nförklara varför. Det är fråga om en\r\nhelhetsbedömning. Jag förutsätter att vi på ett\r\nföredömligt sätt fullföljer vad som har utlovats i\r\nkompletteringspropositionen. Det är klart att inom\r\nramen för dessa 500 miljoner ligger också en rad\r\nuppdrag som skall fullföljas. Det blir utan tvekan\r\nsåsom jag har sagt. Det leder till en förbättrad\r\nmiljö, effektivare energianvändning och en hållbar\r\nutveckling. Det är ett grepp som regeringen har\r\ntagit som ger mycket positiva effekter.</pre><pre>Det är uppenbart att det skulle ha gått ännu bättre\r\nom vi till fullo skulle ha kunnat ta med även\r\nindustrisektorn. Jag hoppas att Lars Hedfors såg\r\nmarkeringen vad gäller elproduktionen. Vi måste\r\nge biobränslena sin chans. Den är väsentligt större\r\noch viktigare utifrån framtida miljösynpunkter och\r\nbiobränslenas utveckling. Jag är inte övertygad om\r\natt våra mycket framtidsmedvetna och duktiga\r\nCUF-are har haft hela bilden klar för sig. Jag tror\r\natt när de ser den helhet som vi har beskrivit här i\r\ndag kommer vi -- de och jag -- att vara sams såsom\r\nvi brukar vara.</pre><pre>Anf. 120  LARS HEDFORS (s) replik:</pre><pre>Herr talman! Det var roligt att Ivar Franzén kände\r\nigen sin egen artikel. Här står i klartext att Ivar\r\nFranzén tycker att man inte skall sänka eller\r\navskaffa skatten på fossila bränslen för industrin.\r\nJag måste konstatera att Ivar Franzén tycker en sak\r\noch röstar precis tvärtemot. Det är inte särskilt\r\ntrevligt att behöva konstatera det.</pre><pre>Ivar Franzén tröstar sig med att man har anslagit 500\r\nmilj.kr. till biobränsle. Men, Ivar Franzén, det har\r\nni inte gjort. Dessa pengar finns inte. Ni säger att\r\nde finns, men de är inte anslagna. Varifrån skall ni\r\nta dessa pengar? Skall ni försämra\r\nbudgetunderskottet ytterligare? Har vi några\r\ngarantier för att dessa pengar över huvud taget\r\nkommer? Det kanske är någonting som man har\r\nlurat på Olof Johansson bara för att han skall hålla\r\ntyst. Vad har vi för garantier?</pre><pre>Slutligen säger Ivar Franzén att man höjer\r\nbeskattningen för hushållen. Det är riktigt. Det är\r\ndock bara fråga om att uppmuntra\r\nenergieffektivisering och miljöförbättring där det\r\när dyrast och ger minst effekt. Ni motverkar\r\nenergieffektivisering där det är billigast och där det\r\nger störst effekt, nämligen i industrin. De 500\r\nmiljonerna och beskattningen av hushållen är en\r\nklen tröst, Ivar Franzén.</pre><pre>Anf. 121  IVAR FRANZÉN (c) replik:</pre><pre>Herr talman! Till att börja med vill jag rätta Lars\r\nHedfors på en punkt. Det gäller 0 kr. i skatt på\r\nindustrin och ca 230 kr. för olja.</pre><pre>Det framgår mycket klart av propositionen och vad\r\nsom sägs i betänkandet att när vi har höjt\r\nenergiskatterna har vi skapat ett utrymme på dessa\r\n500 miljoner. Som jag har sagt tidigare, Lars\r\nHedfors, skall en rad andra åtgärder vidtas till\r\nhösten som kommer att ge positiva effekter.\r\nSammantaget blir det ett helhetsintryck. Så är det\r\npolitiska livet. Man får inte rätt i varje delfråga.\r\nOm det samlade resultatet blir bra finns det all\r\nanledning att acceptera det för att komma så nära\r\nsom möjligt den politik man bedriver. Därmed\r\nönskar jag Lars Hedfors en trevlig sommar.</pre><pre>Anf. 122  ARNE JANSSON (nyd):</pre><pre>Herr talman! Hanteringen av regionala\r\nsysselsättningsåtgärder för länen Gävleborg samt\r\nVärmland, kan endast sammanfattas med:</pre><pre>''Märkliga äro i sanning politikens vägar, för att inte\r\nsäga politikernas irrvägar.''</pre><pre>Den nuvarande lågkonjunkturen har slagit särskilt\r\nhårt mot Gävleborgs län. Samtidigt som det i länet\r\nfinns en utvecklingspotential, gör flera\r\nogynnsamma omständigheter att länet behöver\r\nsärskilda insatser för att stimulera utvecklingen.</pre><pre>Antalet sysselsatta har på två år minskat med\r\n11 000 personer. Detta trots att vi ännu inte sett den\r\nfulla effekten av pågående neddragningar inom\r\nsåväl basindustrier som offentlig sektor.</pre><pre>Exportinriktade basnäringar har en traditionell\r\ndominerande ställning i länet. Fortsatta\r\nrationaliseringar inom bl.a. stål och massaindustrin\r\nger ytterligare minskning av sysselsättningen.\r\nVerkstadsindustrin har bl.a genom sitt beroende av\r\nbasindustrierna tvingats till omfattande varsel om\r\nuppsägning.</pre><pre>En tredjedel av byggnadsarbetarna i länet är f.n.\r\narbetslösa. Den byggnadsberoende träindustrin\r\ndrabbas naturligtvis också av det minskade\r\nbyggandet.</pre><pre>Sedan hösten 1990 har sammanlagt över 8 000\r\nanställda i Gävleborgs län varslats om uppsägning.\r\nI dag återstår fortfarande 3 000 av dessa varsel att\r\nverkställa. Flera tusen som skulle ha varslats, har\r\nsluppit gå ut i arbetslöshet genom att man kunnat\r\nsatsa på utbildning inom företagen. Här ligger en\r\nmycket stor dold arbetslöshet.</pre><pre>Rationaliseringar och nedläggning inom flera av de\r\nstatliga verksamhetsområdena -- Posten,\r\nteleverket, Helsinge regemente m.m. kommer att\r\ninnebära att ytterligare jobb försvinner från länet.</pre><pre>Resultatet av ovanstående ogynsamma utveckling\r\nhar varit att Gävleborgs län tidvis i vinter haft den\r\nhögsta öppna arbetslösheten i landet. Bortfallet av\r\narbetstillfällen/ingångsjobb för i synnerhet\r\nungdomar har gjort att Gävleborgs län har den\r\nhögsta arbetslösheten bland ungdomarna. Om vi\r\nräknar in ungdomarna som finns i tillfälliga\r\narbetsmarknadsåtgärder så står nu över 25 % av\r\nalla ungdomar mellan 18--24 år utan ett vanligt\r\njobb. Samtidigt har länet en större andel\r\nlågutbildade än de flesta andra län. Inför en\r\nkommande konjunkturuppgång är det avgörande\r\natt förbättra utbildningsnivån. En stor satsning på\r\nalla utbildningsfronter måste genomföras!</pre><pre>Bristen på jobb för kvinnor har inneburit att länet\r\nhar en lägre förvärvsfrekvens bland kvinnor än\r\nriket i genomsnitt. Det har även inneburit att\r\nmånga kvinnor flyttat från länet. I åldrarna 18--44\r\når finns 4 000 färre kvinnor än män.</pre><pre>En ytterligare konsekvens av länets arbetsmarknad\r\nmed sina tunga jobb inom industri och vård, är att\r\nohälsotalet ligger bland de högsta i landet. Detta\r\ninnebär en kostsam utslagning från arbetslivet.</pre><pre>Den marginella satsning som regering och riksdag\r\nvisar sig vara villiga att investera i den för Norrland\r\nviktiga pulsådern ostkustbanan, kan visa sig vara\r\nödesdiger. Redan nu förlägger industrierna\r\nviktigare sammankomster i Stockholm eller\r\nutomlands. Redan nu överväger vissa industrier att\r\nflytta till andra platser där infrastrukturen är väl\r\nutbyggd.</pre><pre>Sammantaget betyder detta att Gävleborgs län på\r\nen rad punkter har ett så ogynnsamt utgångsläge att\r\ndet motiverar särskilda insatser för att stimulera en\r\npositiv utveckling av arbetsmarknad och näringliv.</pre><pre>När det gäller Värmlands län bör i motsats till\r\nGävleborgs län först poängteras, att Värmland har\r\nett läge och innevånarna en kompetens som ger\r\ngoda förutsättningar att driva företag,\r\nutvecklingsverksamhet, förvaltning och annan\r\nverksamhet. Värmland har under 1970- och 1980-\r\ntalen genomgått en omställning vilket lett till att\r\nberoendet av de traditionella basindustrierna\r\nminskat.</pre><pre>Länscentrat Karlstad är en stark regional\r\nstödjepunkt med en stor andel kunskapsintensiva\r\nföretag har på senare tid vunnit dragkamper om\r\ndiverse utlokaliseringar.</pre><pre>Tyvärr har det med tiden utvisats att Värmlands\r\nnäringsliv och arbetsmarknad är relativt ensidiga\r\noch därför mycket sårbara under den djupa\r\nlågkonjunktur som nu råder. Svårigheterna är alltså\r\nbåde av strukturell och konjunkturell karaktär.</pre><pre>De akuta svårigheter som Värmland upplever i dag\r\noch som kanske accelererar snabbare än i andra län\r\npå grund av ovanstående nämnda samband -- är\r\nfrämst Uddeholmskoncernen och\r\nRottneroskoncernen. Uddeholms ägare,\r\nösterrikiska Böhler, har beslutat att lägga ner\r\nvalsverket i Hagfors, och 350 personer har därför\r\nvarslats i januari. Förhandlingar pågår för\r\nnärvarande om ytterligare varsel som kan omfatta\r\nytterligare samma antal personer.</pre><pre>Rottneroskoncernen brottas med stora\r\nekonomiska problem, vilket har lett till att bl.a.\r\nboardfabriken i Svanskog nyligen försatts i\r\nkonkurs. I veckan som gick varslades 168 personer\r\nom uppsägning. Ytterligare 150 personer kan\r\nberöras om ingen lösning av fabrikens framtid kan\r\nnås.</pre><pre>Även i Karlstad är neddragningarna av olika slag\r\nett orosmoment. Minskningar sker av personalen i\r\nförsvarsbyggnaden Karolinen, regementet I 2 skall\r\nenligt riksdagens nyligen fattade försvarsbeslut\r\nsamlokaliseras med A 9 i Kristinehamn. Det\r\ninnebär att några hundra militära och civila tjänster\r\nförsvinner. FFV Ordnance minskar\r\npersonalstyrkan vid Zakrisdalsverken med 800\r\npersoner under tiden 1989-1993.</pre><pre>Det finnes goda skäl att redan nu -- nästan\r\nprofylaktiskt- stödja Värmland med regionala\r\nsysselsättningsåtgärder. Genom sin geografiska\r\nplacering innebär ett stöd till Värmland indirekt ett\r\nstöd till hela Sverige.</pre><pre>Med anledning av regeringens\r\nkompletteringsproposition 1991/92:150, har\r\nfinansutskottet berett arbetsmarknadsutskottet\r\ntillfälle att yttra sig över\r\narbetsmarknadssituationen - där även\r\nregionalpolitiska sysselsättningsåtgärder ingår --\r\nsamt kommentera densamma inkl. avgivna\r\nmotioner.</pre><pre>Denna form av remissförfarande är ett mycket bra\r\noch tillförlitligt sätt man använder sig av för att\r\ninhämta faktauppgifter som därefter skall ligga som\r\ngrund för sunda beslut.</pre><pre>Hör och häpna!</pre><pre>Under behandlingen av motionerna i\r\narbetsmarknadsutskottet, fann Ny Demokrati enl.\r\novan, synnerligen starka skäl att stödja\r\nSocialdemokraternas motioner 50 av Magnus\r\nPersson samt motion 60 av Axel Andersson. Dessa\r\nmotioner innebär att extra\r\narbetsmarknadspolitiska insatser skall göras i\r\nVärmlands resp. Gävleborgs län på grund av den\r\nrådande speciellt höga arbetslösheten samt det läge\r\nsom kommer att råda under förutsebar tid.\r\nGlädjande nog anslöt sig då även vänstern till Ny\r\ndemokratis ställningstagande. Utskottet såg ut att\r\nfå majoritet för Ny demokratis stöd av motionerna.\r\nMen se, detta var ej bra. Utskottet ajournerade sig\r\noch samtal vidtog. Då mötet återupptogs fanns nu\r\nen skrivning. Nu var de borgerliga partierna\r\n(regeringspartierna) ense med Ny demokrati om att\r\nfrån arbetsmarknadsutskottet till finansutskottet\r\navge följande yttrande som bl.a innehåller:</pre><pre>''I de nämnda motionerna finns intressanta uppslag\r\nsom bygger på länens egna bedömningar. Enligt\r\nutskottets uppfattning bör förslagen grundligt\r\nprövas. På grund av arbetsmarknadssituationen i\r\nde svåraste drabbade länen, t.ex Gävleborgs och\r\nVärmlands län, får dessa förslag en särskild tyngd.\r\nDärutöver finns ej -- enligt utskottets uppfattning-\r\nbehov av något särskilt uttalande''.</pre><pre>Detta passade nu plötsligt ej Socialdemokraterna\r\nsamt vänstern, utan de anmälde avvikande mening\r\nmed hänsyn till att deras partimotion nr Fi41 --\r\nvägar till arbete - ej har tillgodosetts. Här har alltså\r\nSocialdemokraterna samt vänstern plötsligt ''trollat\r\nbort'' sitt tidigare stöd till nämnda län.</pre><pre>Sensmoral:</pre><pre>Ett utskott med majoritet av Socialdemokraterna,\r\nvänstern samt Ny Demokrati verkade för att extra\r\nregionala sysselsättningsåtgärder skulle insättas i\r\nVärmlands och Gävleborgs län. Detta accepterade\r\nej de borgerliga partierna! I stället -- efter\r\najournering -- anslöt sig regeringspartierna till Ny\r\ndemokratis uppfattning att regionala\r\nsysselsättningsåtgärder skulle insättas i nämnda\r\nlän -- enl. citatet ovan. Socialdemokraterna samt\r\nvänstern tog då plötsligt avstånd till det som de ''en\r\nhalv timme'' tidigare stödde!?</pre><pre>Hänger ni med? -- Värre blir det!</pre><pre>När nu finansutskottet behandlar remissvaret -- kör\r\nregeringspartierna i detta utskott över sina kolleger\r\ni arbetsmarknadsutskottet -- som skall kunna detta\r\nmed arbetsmarknadspolitik, och struntar totalt i de\r\nkunskapsråd de erhållit beträffande situationen i\r\nVärmlands och Gävleborgs län.\r\nSocialdemokraterna reserverar sig, men ej till\r\nförmån för Värmlands och Gävleborgs län, utan för\r\nsin ovan nämnda partimotion, vilken i stort\r\nomfattar hela Sverige. Vänstern har vid det här\r\nlaget beslutat avstå från att redovisa sin uppfattning\r\ni utskottet.</pre><pre>Inför kommande votering förväntar jag mig\r\nkammarens stöd på dessa socialdemokratiska\r\nmotioner. Detta baserar jag på att:</pre><pre>1. En motion skriven av Socialdemokraterna, skall\r\ngivetvis Socialdemokraterna själva stödja. Om ej\r\nvarför i så fall har de nerlagt arbete med att skriva\r\nmeningslösa motioner? De måste ju inse, att det är\r\nbättre att vinna på två punkter och förlora på 22 än\r\natt förlora alla 24.</pre><pre>2. De borgerliga partierna som förlitar sig på de\r\narbetsmarknadsfakta som deras eget utskott\r\narbetsmarknadsutskottet - är tillsatt för att kunna\r\nmåste ju i rimlighetens namn rösta på kunskapen.\r\nAlltså röstar de på remissvaret från\r\narbetsmarknadsutskottet och stödjer\r\nSocialdemokraternas motioner för Värmland samt\r\nGävleborgs län.</pre><pre>Sunt förnuft måste ju gå före partipolitik! Med stort\r\nintresse skall jag följa denna votering samt\r\ningående läsa påföljande voteringsprotokoll.</pre><pre>Med detta, herr talman, yrkar jag på bifall till de\r\nsocialdemokratiska motionerna Fi50 samt Fi60 i\r\nfinansutskottets betänkande 30 mom. 25 om\r\nbehovet av regionalpolitiska\r\nsysselsättningsåtgärder i Värmlands län resp.\r\nGävleborgs län.</pre><pre>Anf. 123  MARIANNE ANDERSSON (c):</pre><pre>Herr talman! Den här debatten har varit lång och\r\nden har i mångt och mycket handlat om\r\narbetslösheten, orsaker och medel att ta sig ur den.\r\nDet kan tyckas överflödigt att förlänga debatten\r\nytterligare men det känns ändå angeläget att säga\r\nnågot om arbetsmarknadspolitiken.</pre><pre>Arbetslösheten är nog den viktigaste frågan i\r\nSverige just nu. Det är åtminstone det problem som\r\nberör de enskilda människorna allra starkast. För\r\nden som drabbas av arbetslöshet är säkert alla\r\nandra politiska frågor små.</pre><pre>Ändå är det den ekonomiska politiken och\r\nmöjligheten att skapa tillväxt i ekonomin för\r\nutveckling i företagen som i sin tur ger arbete som\r\när det viktigaste. Det är den som är förutsättningen\r\nför sysselsättning och trygghet i framtiden. Jag vill\r\ndär helt och fullt instämma med det som Per-Ola\r\nEriksson sagt tidigare i debatten om den\r\nekonomiska politiken och det han sade om arvet\r\nfrån den socialdemokratiska regeringspolitiken\r\nsom tillsammans med den djupa internationella\r\nlågkonjunkturen har lett oss in i nuvarande mycket\r\nsvåra arbetsmarknadssituation.</pre><pre>Nu gäller det akut att mildra verkningarna av detta\r\nså långt det står i vår makt och det är det regeringen\r\ngör. Regeringen håller fast vid arbetslinjen och\r\narbetar för att minska långtidsarbetslösheten.\r\nUngdomsarbetslösheten motverkas genom\r\nungdomspraktiken som vi tidigare beslutat om här\r\ni kammaren. Inriktningen måste vara att bygga för\r\nframtiden, att satsa på utbildning, investeringar och\r\npraktik ute i näringslivet. Det gäller att höja\r\nkompetensen så att vi är beredda att möta de\r\nutmaningar vi kommer att ställas inför när\r\nkonjunkturen vänder.</pre><pre>I kompletteringspropositionen föreslogs ett helt\r\nbatteri av åtgärder med just denna inriktning. Jag\r\nskall bara ta några exempel.</pre><pre>Satsning på mindre vägprojekt, tidigareläggning av\r\nbyggen, fler beredskapsjobb, fler\r\nutbildningsplatser i gymnasiet, nya\r\nhögskoleplatser. 200 miljoner till flexibla\r\nlönebidrag och pengar till samlingslokaler och\r\nkultur. Ungdomspraktiken skall byggas ut efter de\r\nbehov som finns.</pre><pre>Till Arne Jansson vill jag bara säga att det är\r\nsjälvklart att resurserna skall satsas där behovet är\r\nstörst och pengarna gör mest nytta. Den\r\nfördelningen gör ju inte riksdagen. Det är bl.a.\r\nAMS som hanterar dessa frågor. Jag är alldeles\r\növertygad om att Gävleborg och Värmland\r\nkommer att få sina beskärda delar alldeles oavsett\r\nvad som sagts och inte sagts i de olika utskotten.</pre><pre>Socialdemokraterna har gjort ett omfattande\r\nkartläggningsarbete för att samla ihop tänkbara\r\nprojekt i hela landet som skulle kunna minska\r\narbetslösheten. Det är bra med en sådan katalog\r\nsom med säkerhet är väl känd ute i län och\r\nkommuner. Det är ju också där besluten skall\r\nfattas.</pre><pre>Problemet med att åstadkomma allt detta är ''bara''\r\nfinansieringen. Det är en omöjlighet att som\r\nsocialdemokraterna föreslår låna till allt detta. Det\r\nskulle obönhörligen leda till minskat förtroende för\r\nsvensk ekonomi med höjda räntor som följd. Just\r\nytterligare höjda räntor är det största hotet mot\r\nsysselsättningen, vilket diskuterats ganska mycket\r\ntidigare i dag.</pre><pre>Herr talman! Det förslag vi kommer att besluta om\r\när en avvägning mellan det ekonomiskt sett möjliga\r\noch det praktiskt sett genomförbara. Vi vet att\r\nenligt alla prognoser kommer krav på ytterligare\r\nåtgärder att finnas framöver, inte minst när det\r\ngäller kvinnornas situation på arbetsmarknaden.\r\nJust om detta kommer utskottet att ha en hearing i\r\nhöst.</pre><pre>Jag vet också att arbetsmarknadsministern och\r\nregeringen kommer att följa utvecklingen och\r\nåterkomma med ytterligare åtgärder. Utan tvivel är\r\nalla ledamöter i arbetsmarknadsutskottet besjälade\r\nav att åstadkomma så konstruktiva beslut som\r\nmöjligt, även om vi har olika åsikter i en del frågor,\r\noch jag hoppas att vi gemensamt skall kunna\r\nfortsätta det konstruktiva arbete som vi har haft\r\nunder det här året.</pre><pre>Till slut, herr talman, vill jag dels önska alla här en\r\ntrevlig sommar, dels yrka bifall till finansutskottets\r\nhemställan både i den del som jag har berört och i\r\ndess helhet.</pre><pre>Anf. 124  BO G. JENEVALL (nyd):</pre><pre>Herr talman! Jag vill bara yrka bifall till reservation\r\n26 vid mom. 42.</pre><pre>Anf. 125  ÅKE GUSTAVSSON (s):</pre><pre>Herr talman! Jag vill instämma i yrkandet om bifall\r\ntill reservation 26 och hoppas att en majoritet i\r\nriksdagen kan ansluta sig till denna reservation.</pre><pre>Överläggningen var härmed avslutad.</pre><pre>Beslut</pre><pre>Mom. 1 (allmänna riktlinjer för den ekonomiska\r\npolitiken)</pre><pre>Först biträddes reservation 1 av Hans Gustafsson\r\nm.fl. med 126 röster mot 10 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 161 ledamöter avstod från att\r\nrösta.</pre><pre>Härefter bifölls utskottets hemställan med 170\r\nröster mot 127 för reservation 1 av Hans Gustafsson\r\nm.fl. 8 ledamöter avstod från att rösta.</pre><pre>Mom. 2 (utvecklingen på de finansiella\r\nmarknaderna)</pre><pre>Utskottets hemställan bifölls med 170 röster mot\r\n137 för reservation 2 av Hans Gustafsson m.fl.</pre><pre>Mom. 3 (konsekvenser av en ekonomisk monetär\r\nunion)</pre><pre>Utskottets hemställan bifölls med 297 röster mot 10\r\nför avslag på motion Fi40 av Ingvar Carlsson m.fl. i\r\nmotsvarande del.</pre><pre>Mom. 5 (sjukförsäkringssystemet m.m.)</pre><pre>Först biträddes reservation 3 av Hans Gustafsson\r\nm.fl. med 138 röster mot 21 för reservation 4 av Bo\r\nG. Jenevall. 145 ledamöter avstod från att rösta.</pre><pre>Härefter bifölls utskottets hemställan med 149\r\nröster mot 136 för reservation 3 av Hans Gustafsson\r\nm.fl. 20 ledamöter avstod från att rösta.</pre><pre>Mom. 6 (sänkt pensionsålder)</pre><pre>Utskottets hemställan bifölls med 295 röster mot 11\r\nför utskottets hemställan med den ändring däri som\r\nföranleddes av bifall till motion Fi44 av Lars\r\nWerner m.fl. i motsvarande del.</pre><pre>Mom. 8 (inkomstprövat barnbidrag)</pre><pre>Utskottets hemställan bifölls med 276 röster mot 21\r\nför reservation 6 av Bo G. Jenevall. 9 ledamöter\r\navstod från att rösta.</pre><pre>Mom. 9 (vårdnadsbidrag)</pre><pre>Utskottets hemställan bifölls med 170 röster mot\r\n136 för reservation 7 av Hans Gustafsson m.fl. 1\r\nledamot avstod från att rösta.</pre><pre>Mom. 10 (arbetsmarknadspolitikens inriktning)</pre><pre>Utskottets hemställan bifölls med 167 röster mot\r\n136 för reservation 8 av Hans Gustafsson m.fl.</pre><pre>Mom. 11 (kompetenshöjande åtgärder)</pre><pre>Först biträddes reservation 9 av Hans Gustafsson\r\nm.fl. -- som ställdes mot utskottets hemställan med\r\nden ändring däri som föranleddes av bifall till\r\nmotion Fi44 av Lars Werner m.fl. i motsvarande\r\ndel -- med acklamation.</pre><pre>Härefter bifölls utskottets hemställan med 168\r\nröster mot 137 för reservation 9 av Hans Gustafsson\r\nm.fl. 1 ledamot avstod från att rösta.</pre><pre>Mom. 12 (översyn av arbetslöshetsförsäkringen)</pre><pre>Utskottets hemställan bifölls med 169 röster mot\r\n137 för reservation 10 av Hans Gustafsson m.fl.</pre><pre>Mom. 13 (kvinnors situation på arbetsmarknaden)</pre><pre>Utskottets hemställan bifölls med 170 röster mot\r\n137 för reservation 11 av Hans Gustafsson m.fl.</pre><pre>Mom. 22 (arbetsmarknadspolitiska åtgärder)</pre><pre>Utskottets hemställan bifölls med 171 röster mot\r\n137 för reservation 14 av Hans Gustafsson m.fl.</pre><pre>Mom. 23 (räntebidrag för ny- och ombyggnader)</pre><pre>Utskottets hemställan bifölls med 171 röster mot\r\n137 för reservation 15 av Hans Gustafsson m.fl.</pre><pre>Mom. 24 (tiomiljadersprogram för sysselsättning)</pre><pre>Utskottets hemställan bifölls med 295 röster mot 10\r\nför motion Fi44 av Lars Werner m.fl. i motsvarande\r\ndel. 1 ledamot avstod från att rösta.</pre><pre>Mom. 25 (behovet av regionala\r\nsysselsättningsåtgärder)</pre><pre>Först biträddes reservation 16 av Hans Gustafsson\r\nm.fl. med 119 röster mot 38 för utskottets\r\nhemställan med den ändring däri som föranleddes\r\nav bifall till motionerna Fi50 av Magnus Persson\r\nm.fl. och Fi60 av Axel Andersson m.fl. 151\r\nledamöter avstod från att rösta.</pre><pre>Härefter bifölls utskottets hemställan med\r\ngodkännande av utskottets motivering med 151\r\nröster mot 137 för reservation 16 av Hans\r\nGustafsson m.fl. 20 ledamöter avstod från att rösta.</pre><pre>Mom. 29 (bidrag till skogsvård m.m.)</pre><pre>Utskottets hemställan bifölls med 294 röster mot 14\r\nför utskottets hemställan med den ändring däri som\r\nföranleddes av bifall till motionerna Fi56 av Björn\r\nSamuelson och Fi57 av John Andersson m.fl.</pre><pre>Mom. 34 (gymnasieskolans utbyggnad)</pre><pre>Utskottets hemställan bifölls med 298 röster mot 10\r\nför motion Fi44 av Lars Werner m.fl. i motsvarande\r\ndel.</pre><pre>Mom. 38 (anslaget Lokala och individuella linjer\r\nsamt fristående kurser)</pre><pre>Utskottets hemställan -- som ställdes mot dels\r\nreservation 23 av Hans Gustafsson m.fl., dels\r\nutskottets hemställan med den ändring däri som\r\nföranleddes av bifall till motion Fi44 av Lars\r\nWerner m.fl. i motsvarande del -- bifölls med\r\nacklamation.</pre><pre>Mom. 42 (moderna museets lokaler)</pre><pre>Reservation 26 av Hans Gustafsson m.fl. biträddes\r\nmed 155 röster mot 148 för utskottets hemställan. 3\r\nledamöter avstod från att rösta.</pre><pre>Mom. 46 (underhållsåtgärder för sysselsättning och\r\ntillväxt)</pre><pre>Utskottets hemställan bifölls med 169 röster mot\r\n136 för reservation 29 av Hans Gustafsson m.fl.</pre><pre>Mom. 48 (riktlinjer för investeringsplaneringar)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del -- bifölls med acklamation.</pre><pre>Mom. 57 (omläggning av energibeskattningen)</pre><pre>Först biträddes reservation 36 av Hans Gustafsson\r\nm.fl. med 131 röster mot 10 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 164 ledamöter avstod från att\r\nrösta.</pre><pre>Härefter bifölls utskottets hemställan med 150\r\nröster mot 127 för reservation 36 av Hans\r\nGustafsson m.fl. 28 ledamöter avstod från att rösta.</pre><pre>Mom. 61 (biobränslen)</pre><pre>Utskottets hemställan -- som ställdes mot utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del -- bifölls med acklamation.</pre><pre>Mom. 65 (schablonavdraget m.m.)</pre><pre>Först biträddes reservation 40 av Hans Gustafsson\r\nm.fl. med 132 röster mot 10 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 162 ledamöter avstod från att\r\nrösta.</pre><pre>Härefter bifölls utskottets hemställan med 167\r\nröster mot 137 för reservation 40 av Hans\r\nGustafsson m.fl. 2 ledamöter avstod från att rösta.</pre><pre></pre><pre>Mom. 66 (mervärdesskatt)</pre><pre>Först biträddes reservation 41 av Hans Gustafsson\r\nm.fl. med 127 röster mot 10 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 168 ledamöter avstod från att\r\nrösta.</pre><pre>Härefter bifölls utskottets hemställan med 150\r\nröster mot 137 för reservation 41 av Hans\r\nGustafsson m.fl. 18 ledamöter avstod från att rösta.</pre><pre>Mom. 67 (omprövning av skattepolitiken)</pre><pre>Först biträddes reservation 42 av Hans Gustafsson\r\nm.fl. med 127 röster mot 11 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 167 ledamöter avstod från att\r\nrösta.</pre><pre>Härefter bifölls utskottets hemställan med 169\r\nröster mot 125 för reservation 42 av Hans\r\nGustafsson m.fl. 11 ledamöter avstod från att rösta.</pre><pre>Mom. 68 (slopad fastighetsskatt på lokalhyreshus\r\nm.m.)</pre><pre>Utskottets hemställan -- som ställdes mot dels\r\nreservation 43 av Hans Gustafsson m.fl., dels\r\nutsksottets hemställan med den ändring däri som\r\nföranleddes av bifall till yrkande 25 i motion Fi44\r\nav Lars Werner m.fl. -- bifölls med acklamation.</pre><pre>Mom. 70 (allmänna riktlinjer för\r\nbudgetregleringen)</pre><pre>Först biträddes reservation 44 av Hans Gustafsson\r\nm.fl. med 127 röster mot 19 för reservation 45 av\r\nBo G. Jenevall. 160 ledamöter avstod från att rösta.</pre><pre>Härefter bifölls utskottets hemställan med 170\r\nröster mot 126 för reservation 44 av Hans\r\nGustafsson m.fl. 10 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan återstående\r\närendena, EES-utskottets betänkande EU1,\r\nnäringsutskottets betänkanden NU33 och NU36,\r\nkonstitutionsutskottets betänkande KU35,\r\nutrikesutskottets betänkande UU31 samt\r\njordbruksutskottets betänkande JoU24, medgav\r\nkammaren på förslag av andre vice talmannen att\r\nde fick företas till avgörande i ett sammanhang\r\nsedan debatten i dessa ärenden avslutats.</pre><pre>8 §  Uppskov med behandlingen av ärenden</pre><pre>Föredrogs</pre><pre>EES-utskottets betänkande</pre><pre>1991/92:EU1 Uppskov med behandlingen av\r\närenden.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>9 §  Ombildning av domänverket till\r\naktiebolag</pre><pre>Föredrogs</pre><pre>näringsutskottets betänkande</pre><pre>1991/92:NU33 Ombildning av domänverket till\r\naktiebolag (prop. 1991/92:134).</pre><pre>Anf. 126  BO FINNKVIST (s):</pre><pre>Herr talman! Med hänvisning till den sena timmen\r\noch närheten till sommaruppehållet skall jag\r\nförsöka att fatta mig kort. Det är litet svårt, för det\r\när ett mycket omfattande ämne, som skulle förtjäna\r\nen längre debatt, vill jag påstå. Men det är omöjligt\r\natt få en sådan vid detta tillfälle. Vi har fler ärenden\r\nkvar som skall behandlas.</pre><pre>Jag vill börja med att yrka bifall till de reservationer\r\nsom är fogade till betänkandet. Jag kommer att\r\nbegära votering på reservationerna 1 och 2.</pre><pre>De statliga företagen har vi diskuterat förut under\r\nden här riksdagsperioden. Jag har konstaterat att\r\ndet har gått utmärkt bra under den\r\nsocialdemokratiska regeringsperioden. Tyvärr har\r\nden borgerliga regeringen en annan syn på statliga\r\nföretag. Man vill sälja ut de statliga företagen av\r\nandra orsaker än affärsmässiga, trots att de statliga\r\nföretagen går bra. Men man vill heller inte sköta\r\ndet på ett affärsmässigt riktigt sätt. Man tog ju bort\r\nförvaltningsbolaget.</pre><pre>Vi socialdemokrater vill absolut inte sälja ut statens\r\nnaturtillgångar. Däremot kan vi givetvis tänka oss\r\natt grannfastigheter till domänverket kan få en\r\nbättre situation genom endera markbyten eller\r\nvissa försäljningar.</pre><pre>Den här propositionen handlar om bolagisering\r\nmen också privatisering, vilken vi säger nej till. Vi\r\ntycker att ombildningen till bolag bör skjutas upp\r\nett halvår och ske först den 1 januari 1993,\r\nberoende på att det är litet oklart med\r\nanställningsförhållandena. Det är tydligen svårt att\r\nföra förhandlingarna till slut. Vi vill också, som ett\r\nalternativ till privatisering, se på möjligheterna att\r\nbilda en statlig skogskoncern av domänverket,\r\nNCB och ASSI.</pre><pre>Områden av stora naturvårdsvärden får inte mista\r\nsitt skydd. Vi anser att man inte skall ta ställning i\r\ndenna fråga förrän den skogspolitiska kommittén\r\nhar lagt fram sitt förslag. Regeringen bör också\r\nåterkomma till riksdagen med förslag om\r\nkulturhistoriska värdefulla egendomar som\r\ndomänverket innehar.</pre><pre>Rennäringen skall behandlas i samband med\r\nsamepropositionen, anser vi. Vi har också\r\nsynpunkter vad gäller Kronoholmarna, Käringön\r\noch vissa andra kronoholmar, som vi tycker bör\r\nkvarstå i statens ägo. Man kan konstatera att vi har\r\nblivit överens i utskottet om förändringar i det\r\nförslag som regeringen lagt fram. Göta kanal har\r\nexempelvis fått en bra lösning. Ett enigt utskott\r\ntycker att staten skall garantera fortsatt drift och\r\nunderhåll på Göta kanal. Vi skall också behålla\r\nkanalfastigheterna.</pre><pre>Avslutningsvis vill jag säga att vi i och för sig har\r\nskrivit reservationer om viktiga fritidsintressen.\r\nDomänverket har ju upplevts som en garant för att\r\navgifter för jaktarrenden, fiskeavgifter osv. hålls på\r\nen relativt hygglig nivå i det här landet. Dessa\r\nriskerar att gå förlorade om det blir privatisering.\r\nDetsamma gäller allemansrätten. En privatisering\r\nav domänverkets skogar plus den utredning som\r\nregeringen har tillsatt om stärkt äganderätt kan\r\nhota allemansrätten på sikt. Tack för mig.</pre><pre>Anf. 127  JOHN ANDERSSON (v):</pre><pre>Herr talman! Det här blir ett mycket komprimerat\r\ninlägg. Vi yrkar avslag på propositionen. Den\r\ntotala bristen på utredning av de föreslagna\r\nriktlinjernas effekt i praktiken på en mängd\r\nområden är helt oacceptabel. Vi noterar också att\r\nnågon remissbehandling inte heller har skett.</pre><pre>Det sägs att tanken är att bl.a. gynna små enskilda\r\nägare, skogs- och jordbrukare när man säljer ut\r\nskogsmarker. Det är ju positivt. Men\r\nerfarenheterna hitintills visar ju att det inte är de\r\nsmå skogsägarna som får möjlighet att köpa\r\nskogen. Priset per hektar är väldigt högt.\r\nFjällmarker i min hemkommun har helt nyligen\r\nsålts för 22 000 kr. per hektar. Ett skifte på 132\r\nhektar har fått ett pris på 2,9 miljoner. Det säger sig\r\nsjälvt att de små skogsägarna inte kan vara med i en\r\nsådan budgivning.</pre><pre>Eftersom propositionen om bolagisering och\r\nutförsäljning av domänverket lämnas till riksdagen\r\nutan att ordentligt underlag utarbetats, finns det\r\nrisk att arbetet med att ta fram förslag till\r\nutbytesarealer och skyddsvärda arealer inte\r\nkommer att vara klart om och när bolagiseringen\r\nsker. Domänverket har bl.a. avsatt ca 700\r\nnaturreservat. Man borde redan nu ha klart för sig\r\nhur det blir i framtiden för dessa reservat.</pre><pre>En annan sak som jag har påpekat i min motion är\r\natt det från fjällbefolkningens sida ifrågasätts om\r\navvittringen i de två nordligaste länens lappmarker\r\ngenomförts på ett korrekt sätt. Motioner om detta\r\nhar tidigare behandlats här i riksdagen. Vid den\r\nbehandlingen förutsattes att denna fråga skulle\r\ngenomgås och att information därvid skulle ges,\r\nnågot som tydligen inte har skett på ett riktigt sätt.\r\nDen bofasta befolkningen inom de båda länens\r\nlappmarker anser fortfarande att den har större rätt\r\ntill vissa marker, bl.a. kron- och överloppsmarker,\r\nän den nuvarande ägaren staten. Det är en mängd\r\nfrågeställningar som icke har fått en acceptabel\r\nlösning. Det finns en mängd frågetecken kvar.\r\nDärför vill jag yrka avslag på propositionen under\r\nmom. 1 i utskottets hemställan.</pre><pre>Anf. 128  ROLF DAHLBERG (m):</pre><pre>Herr talman! Eftersom reservanterna har varit\r\nmycket kortfattade med hänsyn den trånghet med\r\ntiden som kammaren har, kommer också jag att\r\nvara det. Riksdagen har under 1991 fattat två beslut\r\nom domänverket: Först ett principiellt beslut om\r\nbolagisering, och i samband med det större\r\nprivatiseringsbeslutet angående de statliga\r\nföretagen fanns också domänverket med.</pre><pre>Det regeringen nu gör är att man lägger fast de\r\nriktlinjer som bör gälla vid överförandet av\r\ndomänverkets fasta egendom och övriga tillgångar\r\noch skulder till det nya domänbolaget.</pre><pre>Socialdemokraterna är med på en bolagisering men\r\nhar synpunkter på hur den skall gå till. Däremot\r\nmotsätter de sig att bolaget sedan privatiseras.</pre><pre>I reservationerna 2 och 4 anför Socialdemokraterna\r\natt viss mark och vissa fastigheter bör undantas eller\r\nvara tillgängliga för naturvårdsändamål eller som\r\nkulturhistoriskt värdefulla områden. Men man\r\npreciserar inte vilka marker, vilka fastigheter eller\r\nhur mycket mark som skall undantas. Det gör att\r\ndet förfaringssätt som man pekar på inte är\r\ngodtagbart, då det skulle försvåra, försena och\r\nkanske t.o.m. förhindra en bolagisering, med de\r\nvaga direktiv som riksdagen i så fall skulle kunna ge\r\ntill regeringen.</pre><pre>Den lösning som regeringen föreslår tillgodoser de\r\nönskemål som finns från såväl naturvårds- som\r\nkulturvårdsintressenas sida. Regeringen pekar ju\r\npå tre olika sätt att gå till väga. Man kommer att\r\nundanta viss mark. Man har redan anvisat vissa\r\nområden som aldrig går över till bolaget. Man\r\npåpekar att restriktioner i samband med\r\navtalsskrivningen kan göras som gör att man kan\r\nåterkomma till bolaget och köpa loss mark som kan\r\nbli aktuell för dessa ändamål. Vidare pekar man på\r\nen möjlighet till lagstiftning i vissa fall.</pre><pre>I de reservationer som socialdemokraterna har på\r\ndessa punkter motsätter de sig utskottsmajoritetens\r\nuppfattning. Detsamma gäller för den reservation\r\nsom handlar om privatisering. Där har\r\nSocialdemokraterna och Vänsterpartiet den\r\nuppfattningen och tron att staten är bättre skickad\r\natt driva bolag än enskilda människor. För mig är\r\ndet helt obegripligt hur man i dessa dagar\r\nfortfarande kan förfäkta denna idé, när man ser hur\r\ndet ser ut runt om i världen och ser vad som händer\r\ni andra länder. Det finns kvar en så att säga\r\nideologisk låsning hos Socialdemokraterna vid den\r\nsocialistiska tron.</pre><pre>Herr talman! Med detta korta anförande vill jag\r\nyrka bifall till hemställan i dess helhet i\r\nnäringsutskottets betänkande och avslag på de\r\nreservationer som är fogade till betänkandet.</pre><pre>Anf. 129  BO FINNKVIST (s) replik:</pre><pre>Herr talman! Jag vet inte någon socialdemokratisk\r\nrepresentant som har påstått att staten skulle vara\r\nbättre på att driva företag. Däremot visade den\r\nsocialdemokratiska regeringsperioden i praktiken\r\natt staten kan driva företag framgångsrikt. Detta är\r\nett kort svar på de frågor som Rolf Dahlberg tog\r\nupp.</pre><pre>Det finns många öppna frågor i propositionen. Vi\r\nhar föreslagit att man skall dröja ett halvår med att\r\ngenomföra en bolagisering, delvis på grund av de\r\nfrågor som bl.a. Hans Dau, Rolf Dahlberg och även\r\nandra har tagit upp.</pre><pre>Anf. 130  GUDRUN NORBERG (fp):</pre><pre>Herr talman! Jag hade tänkt att ta upp två frågor,\r\ndels nu naturskyddet, dels nu Göta kanalbolag. Nu\r\nskall jag naturligtvis inte göra det, utan jag nöjer\r\nmig med att säga att vi tycker att det är väldigt\r\nviktigt att naturskyddet upprätthålls.</pre><pre>Med de markeringar och skrivningar som har gjorts\r\ni utskottets betänkande är motionernas krav ganska\r\nväl tillgodosedda.</pre><pre>När det gäller Göta kanalbolag har utskottet gjort\r\nett påpekande till regeringen. Vi har uppnått en\r\nlösning som mycket väl tillgodoser\r\ntrepartimotionen N46.</pre><pre>Herr talman! Med det anförda vill jag yrka bifall till\r\nhemställan i betänkandet och avslag på\r\nreservationerna. Sedan vill jag avsluta med att\r\nönska kammarens ledamöter en skön sommar.</pre><pre>Anf. 131   CARL OLOV PERSSON (kds):</pre><pre>Herr talman! Jag är den ende här i kammaren som\r\när en del av regeringsunderlaget och samtidigt sitter\r\nmed i den skogspolitiska kommitten, som drar upp\r\nriktlinjer för den framtida skogspolitiken och som\r\nskall ta fram ett förslag till en ny lag. Det gör att jag\r\nkänner ett speciellt ansvar för den här frågan.</pre><pre>Den här propositionen, som handlar om\r\ndomänverket, är en mycket intressant läsning.\r\nVarje landskap har sin domänhistoria. En del är\r\nfrån medeltiden. Annat vittnar om\r\nstrukturproblem under 30-talets kris och under 70-\r\ntalet. En del handlar om väldigt gammalt innehav,\r\nsåsom Upsala Öd och Ridöarkipelagen i Mälaren,\r\nsom har tillhört staten så långt historien sträcker sig\r\nbakåt.</pre><pre>Det som nu sker med statens jord- och\r\nskogsegendomar är den största förändringen av\r\nägandet av mark sedan Karl XI:s reduktion. Jag har\r\nförvånats över hur svagt intresse en del politiker\r\nvisar inför denna stora förändring.</pre><pre>Propositionen innehåller riktlinjer som kommer att\r\nmöjliggöra för enskilda att köpa mark. Det är jag\r\ntacksam för och för att framför allt\r\njordbruksutskottet har markerat denna positiva\r\ninställning. Men när tillgångar och skulder\r\növerförts till Domän AB finns det en risk för att\r\nbolaget motsätter sig försäljningen av mark, så att\r\nenskildas önskemål om köp av mark inte kan\r\nfullföljas.</pre><pre>Just nu skrivs avtalet mellan Domän AB och staten.\r\nDomän AB måste ges sådana instruktioner att\r\nintentionerna att sälja ut bolagets tillgångar till\r\nenskilda skogs- och jordbruksägare fullföljs, även\r\nom det kommer att innebära att bolaget tvingas att\r\navstå värdefulla tillgångar. Detta är lika viktigt när\r\ndet gäller att Domän AB skall ha möjlighet att\r\navsätta skogsmark för fri utveckling. Om detta inte\r\nkan ske i tillräckligt stor omfattning, kommer det\r\nprivata skogsbruket i framför allt södra Sverige att\r\ntvingas att gå naturvårdsintressen till mötes i större\r\nomfattning.</pre><pre>Herr talman! Jag har förtroende för\r\nnäringsministern och för regeringen. Därför yrkar\r\njag bifall till hemställan i näringsutskottets\r\nbetänkande.</pre><pre>Anf. 132  SONIA KARLSSON (s):</pre><pre>Herr talman! I betänkandet behandlas en väsentlig\r\nfråga för Östergötland och Motalaregionen, men\r\nockså för hela landet, nämligen Göta kanals\r\nframtid.</pre><pre>Näringsutskottet understryker i sin behandling\r\nGöta kanals värde, såväl som kulturhistoriskt\r\nbyggnadsverk som turistattraktion.</pre><pre>Regeringens proposition var oklar på flera punkter,\r\noch vi kände oro för vad som i framtiden skulle\r\nhända med Göta kanal och kanalbolaget.</pre><pre>Vi motionärer är nöjda med utskottets\r\nställningstagande angående AB Göta kanalbolag\r\noch Göta kanal. Utskottet har frångått\r\npropositionens förslag och i stället tagit intryck av\r\nde motioner som har väckts i frågan, vilket är\r\npositivt.</pre><pre>Jag förutsätter att regeringen följer utskottets och\r\nriksdagens ställningstagande och så snart som\r\nmöjligt föranstaltar om nödvändiga åtgärder med\r\nanledning av vad utskottet anfört om AB Göta\r\nkanalbolag.</pre><pre>Det innebär att AB Göta kanalbolag skall kvarstå i\r\nstatlig ägo, att kanalbolaget skall behålla\r\nkanalfastigheten samt att medel för Göta kanals\r\ndrift och underhåll även i fortsättningen kommer\r\natt tillförsäkras genom statsmakternas försorg.</pre><pre>Det är vidare viktigt att Göta kanalbolag så snart\r\nsom möjligt erhåller besked om att medel för\r\nverksamheten fördelas i och med budgetårets\r\nbörjan, så att verksamheten inte störs av oklara och\r\nsena besked, vilket skulle försvåra en\r\nkostnadseffektiv planering av underhållsarbetet.</pre><pre>I vår motion förutsatte vi att kanalbolagets\r\nproduktiva skogsfastighet skulle kvarstanna i Göta\r\nkanalbolags ägo. Utskottet föreslår att den bör\r\növerföras till domänbolaget. Vi motsätter oss inte\r\ndetta, eftersom utskottet ''anser det inte vara\r\nändamålsenligt att finansieringen av\r\nkanalverksamheten -- som därutöver kräver\r\nytterligare statligt stöd -- görs beroende av\r\navkastningen av en skogsegendom, som därtill är\r\nstarkt konjunkturkänslig''. Däremot förutsätter vi\r\natt domänbolaget vid överföringen av skogsmarken\r\nbetalar AB Göta kanalbolag ett marknadsanpassat\r\npris för produktiv skogsmark, vilken är värderad till\r\nca 35--40 milj.kr.</pre><pre>Herr talman! Kanalen besöks årligen av ca 1,5\r\nmiljoner människor, som på olika sätt tillbringar sin\r\nfritid på och vid kanalen. Vi förutsätter att kanalen\r\näven i framtiden hålls tillgänglig i samma\r\nomfattning som i dag. Göta kanal är tillgänglig för\r\nsjöfarare från den 1 maj t.o.m. september månads\r\nutgång. Kanalområdet är tillgängligt året om.</pre><pre>Vi är nöjda med utskottets förslag till beslut, som\r\ninnebär att denna speciella kulturmiljö säkerställs\r\noch att det nationella riksintresset skyddas.</pre><pre>Jag vill med hänvisning till vad jag nu har anfört\r\nyrka bifall till utskottets förslag angående AB Göta\r\nkanalbolag.</pre><pre>I detta anförande instämde Lars Stjernkvist (s).</pre><pre>Anf. 133  OLLE LINDSTRÖM (m)</pre><pre>Herr talman! Utskottets ställningstagande i det här\r\nbetänkandet har i debatten redovisats av\r\nutskottsordförande Rolf Dahlberg, varför jag\r\nenbart skall avge några korta kommentarer och\r\npåpekanden.</pre><pre>Domänverket förvaltar i dag för statens räkning\r\n10,3 milj. hektar skogsmark, varav 4,5 milj. hektar\r\nutgörs av produktiv mark. Det handlar alltså om en\r\nstor del av den totala skogsarealen i Sverige. Av\r\nverkets produktiva skogsmarksareal är 79 %\r\nbelägen i Norrland.</pre><pre>I övre Norrland förvaltar domänverket ca 43 % av\r\nregionens produktiva skogsmarksareal, och därtill\r\nkommer en betydande andel impediment och\r\nfjällmark. De här siffrorna visar att statens innehav\r\nav skogsmark i landet är betydande, för att i övre\r\nNorrland vara helt dominerande.</pre><pre>Det är mot denna bakgrund som det är viktigt att\r\nstatens överlåtelse av egendom sker på villkor som\r\nsammanfaller med propositionens och\r\nbetänkandets inriktning, när domänverket\r\nombildas till aktiebolag och på sikt privatiseras.</pre><pre>Det gäller för det första försäljningen av skogsmark\r\ntill enskilda jord-  och skogsbrukare, för det andra\r\natt de privata köpsågverken blir tillförsäkrande\r\nråvara och för det tredje att de artfrämmande\r\ndotterbolagen på ett eller annat sätt avvecklas.</pre><pre>Vid försäljningen av skogsmark förutsätter jag att\r\növerlåtelseavtalet kommer att innehålla direktiv\r\nsom innebär att privatisering verkligen prioriteras.\r\nDet är inte minst viktigt i glesbygd, där många\r\nmindre jord-  och skogsbrukare har behov av\r\ntillskottsareal för sin verksamhet.</pre><pre>Det framgår även i betänkandet att försäljning till\r\nenskilda skall syfta till att förbättra skogsbrukets\r\nstruktur och sysselsättningsmöjligheter, vilket är\r\npositivt.</pre><pre>Det finns ett antal privata inlandssågverk som\r\nunder lång tid har varit helt beroende av\r\nråvaruleveranser från domänverket. Dessa sågverk\r\nborde på ett eller annat sätt tillförsäkras råvara,\r\nantingen genom försäljning av skogsmark, eller\r\nsom ett villkor i överlåtelseavtalet.</pre><pre>Den tredje punkt som jag vill ta upp är\r\ndomänverkets dotterbolag. Av de drygt 30-tal\r\ndotterbolag som domänverket har, är ett antal helt\r\nartfrämmande. Jag har svårt att tänka mig att ett\r\nskogsbolags affärsidé skulle innefatta turism med\r\nstugbyar, konsultbolag av olika schatteringar och\r\ngrus- och betongförädling.</pre><pre>Årsredovisningen för domänverket visar också att\r\nmoderbolaget under de senaste åren har fått täcka\r\nvissa underskott hos dotterbolagen. De är viktigt\r\natt den artfrämmande verksamheten försäljs.</pre><pre>Avslutningsvis vill jag helt kort beröra den\r\nsocialdemokratiska motionen N45. I den anförs det\r\natt det är av allmänintresse att staten ej avhänder\r\nsig kontrollen över de svenska naturtillgångarna.\r\nMenar Socialdemokraterna att det är endast statens\r\nmark som kan betraktas som naturtillgång? Eller\r\nanser Socialdemokraterna att all skogsmark, även\r\nden privatägda, är en naturtillgång? Jag förutsätter\r\ndet, och i så fall skulle det innebära att\r\nSocialdemokraterna vill att staten skall ha kontroll\r\növer all mark. Det trodde jag faktiskt tillhörde en\r\nförgången tid.</pre><pre>Även i Norrbotten har det förts en väldigt hård\r\ndebatt om den här privatiseringen. Från\r\nsocialdemokratiskt håll har man gjort gällande att\r\nallmänheten skulle avskärmas från vår fina natur,\r\natt skogsbilvägar skulle stängas, och att naturen\r\ninte skulle kunna nyttjas för bärplockning och\r\nannat vid en försäljning av domänverket eller av en\r\ndel av marken. Det är beklämmande att sådana\r\nargument har kommit in i debatten.</pre><pre>Jag har haft möjlighet till att både färdas och vistas\r\npå de här markerna, privata såväl som statliga, och\r\njag har aldrig sett någon skillnad på mark ägd vare\r\nsig av det ena eller det andra skogsbolaget eller av\r\nprivata personer. De socialdemokratiska motiven\r\ntill att Domän AB skall vara statsägt är helt\r\norealistiska och saknar därför\r\nverklighetsförankring.</pre><pre>Med det här anförda, herr talman, yrkar jag bifall\r\ntill utskottets hemställan i betänkande nr 33 och\r\navslag på samtliga reservationer.</pre><pre>Anf. 134  HANS DAU (m):</pre><pre>Herr talman! Det är, precis som Rolf Dahlberg\r\nsade, ont om taletid. Det är synd, därför att den här\r\ndebatten skulle ha kunnat bli en mycket intressant\r\nsådan, inte minst med tanke på den oerhört stora\r\nbetydelse som domänverkets marker har för\r\nsvenskt näringsliv.</pre><pre>Det gäller i stor utsträckning de områden från vilka\r\nbl.a. Rolf Dahlberg och jag kommer. Vi har sett\r\nfram emot den här åtgärden, varför jag klart måste\r\ndeklarera att jag är av en helt annan uppfattning än\r\nvad som kommer till uttryck i propositionen, och\r\ndet har jag också gett uttryck för i motion N40. Jag\r\nanser att man inte skulle ha gjort någon\r\nbolagisering. Det är ett socialdemokratiskt förslag\r\nfrån i fjol, och det är socialdemokratisk politik.\r\nMan skulle i allra största utsträckning ha\r\nprivatiserat den här marken direkt.</pre><pre>Anledningen därtill är de erfarenheter som vi i\r\nNorrland har av bolagsbygd. Det finns ett gammalt\r\nuttryck som säger att bolagsbygd är död bygd,\r\nmedan bondebygd och privat ägd bygd är levande\r\nbygd. Den levande bygden är folk intresserad av,\r\noch det finns liv och rörelse där.</pre><pre>I propsitionen sägs det att den berörda egendomen\r\nföre aktieutförsäljningen, och den formen av\r\nprivatisering, skall säljas till enskilda skogs-  och\r\njordbrukare för att öka möjligheterna till att\r\nförvärva hittills statligt ägd mark. Det tycker jag\r\nsom sagt att man skulle ha gjort från början, innan\r\nman bolagiserde det som eventuellt hade varit kvar.</pre><pre>Om man läser vidare i propositionen erfar man att\r\nmindre enskilda skogsskiften som understiger 200\r\nhektar per enhet skall bjudas ut till försäljning. För\r\nmig är det en gåta hur en gräns som 200 hektar kan\r\nläggas fast.</pre><pre>Jag vill erinra om att 200 hektar skog i\r\nVästerbottens inland -- och även i Norrbotten där\r\nde stora statliga skogarna finns -- motsvaras i\r\nproduktionshänseende av 60 hektar i Skåne, eller i\r\nSmåland. Att då fastställa summan 200 hektar för\r\nhela landet, visar på en okänslighet som jag finner\r\nskrämmande. Jag hoppas verkligen att man ändrar\r\npå den här inriktningen, eftersom regeringen\r\nfortfarande har möjlighet att påverka detta.</pre><pre>Carl Olov Persson uttryckte farhågor för hur\r\nbolaget och dess styrelse skulle komma att handla.\r\nHan hade emellertid tilltro till regeringen, vilket\r\njag hoppas att vi skall kunna ha.</pre><pre>När man emellertid i pressen läser om den tilltänkta\r\nstyrelsens sammansättning må jag säga att mina\r\nfarhågor förstärks. I den tilltänkta styrelsen finns\r\nnämligen bolagsfolk av alla möjliga schatteringar,\r\nsom är vant att driva bolag, utan att kanske tänka\r\npå de synpunkter som jag anser att man bör ta\r\nhänsyn till. Enligt min mening är det nödvändigt att\r\nregeringen går längre än vad som sägs i\r\npropositionen. Det är synd att denna debatt inte\r\nkan föras på ett djupare plan, speciellt som\r\nnäringsministern finns med här i kammaren. Det\r\nskulle ha varit mycket intressant att få höra hans\r\nåsikt om hur man skall gå till väga vid\r\nutförsäljningen. Det skulle kanske ha varit\r\ngivande, framför allt för oss som bor i de här\r\nbygderna, att få veta hur vi skulle kunna se\r\nframtiden an.</pre><pre>Jag uppmanar näringsdepartementet och\r\nnäringsministern att ta del av den motion i vilken\r\njag och en del andra har gett utryck för våra\r\nuppfattningar. De skulle, enligt min mening, var\r\nhelt i linje med den nuvarande regeringens\r\ninställning till näringspolitik och till spritt ägande.\r\nDet skulle även vara till stor fördel för de bygder\r\nsom omfattas.</pre><pre>Eftersom jag inte har någon reservation, yrkar jag\r\ninte heller bifall till min motion. Skrivningen i\r\nbetänkandet är trots allt positiv, även om jag anser\r\natt näringsutskottet skulle ha kunnat gå längre.</pre><pre>Anf. 135  ELISABETH PERSSON (v):</pre><pre>Herr talman! Vänsterpartiet har yrkat avslag på\r\nregeringens proposition om ombildning av\r\ndomänverket till ett aktiebolag.</pre><pre>Vi anser att propositionen kännetecknas av\r\nbrådska och av att vara dåligt genomtänkt. Detta\r\nblir särskilt tydligt i behandlingen av Göta kanal.</pre><pre>Om regeringens förslag skulle ha gått igenom när\r\ndet gäller kanalen hade det fått samma resultat som\r\nom man hade sagt att vi skulle fylla igen kanalen\r\noch plantera granskog på kanalfastigheten, dvs. att\r\ndet om några år inte hade funnits en enda båt på\r\nkanalen.</pre><pre>Att över huvud taget tänka tanken att kanalen\r\nskulle kunna privatiseras och drivas och\r\nunderhållas med hjälp av enbart avgifterna för\r\nkanaltrafiken är befängt. Om näringsministern\r\nhade skött sina privata aktieaffärer på lika lösa\r\ngrunder, hade regeringen under det gångna året\r\ninte haft några som helst problem med hans\r\naktieportfölj eller förmögenhet. Näringsministern\r\nhade intill visshet gränsande sannolikhet varit\r\nutfattig.</pre><pre>Propositionens förslag hade, herr talman, inneburit\r\natt AB Göta kanalbolag hade blivit ett kanalbolag\r\nutan kanal, utan kanalfastighet, utan skog och utan\r\ndriftspersonal och i sista änden utan kanaltrafik och\r\nutan båtar.</pre><pre>Jag delar Johan Anderssons och Vänsterpartiets\r\nuppfattning att det bästa vore ett avslag på\r\npropositionen i dess helhet. Men när det nu inte\r\nfinns majoritet för detta är det ändå väl att\r\nmotioner och utskottsbehandling har räddat Göta\r\nkanal, för den här gången i alla fall.</pre><pre>Jag beklagar dock att det inte har gått att få med\r\nvare sig kulturutskottet eller näringsutskottet på att\r\nKanalbolaget skulle få behålla den skog som en\r\ngång donerats till bolaget. Jag anser att det vore\r\nkulturhistoriskt pietetsfullare och riktigare att låta\r\nskogen kvarstå i bolagets ägo, även om den\r\nnaturligtvis inte spelar samma roll för kanalen i dag\r\nsom den gjorde i början av 1800-talet, då\r\ndonationerna ägde rum.</pre><pre>Jag är emellertid glad över att riksdagen är enig om\r\natt kanalbolaget skall behålla kanalfastigheten och\r\natt staten även i framtiden skall ansvara för kanalen\r\noch garantera dess upprustning. Göta kanal är\r\nkulturhistoriskt och turistiskt ovärderlig, inte bara\r\nför Östergötland utan för hela Sverige.</pre><pre>Herr talman! Med det anförda vill jag önska\r\nkammarens ledamöter och personal en skön\r\nsommar. Använd gärna en dag eller två för ett\r\nbesök i Östergötland och en tur på Göta kanal, en\r\nunderbart vacker 170-åring som är väl värd ett\r\nbesök.</pre><pre>Anf. 136  LENNART BRUNANDER (c):</pre><pre>Herr talman! Jag tycker att det är bra att privata\r\nskogsbrukare nu får möjlighet att komplettera sin\r\nmark med domänverksmark som är så belägen att\r\nden passar.</pre><pre>Det är också bra att man skall kunna använda\r\ndomänverksmark som byte när privat mark skall\r\nanvändas för naturvård.</pre><pre>Jordbruksutskottet har i ett yttrande framfört\r\nsynpunkter på denna proposition. Vi i\r\njordbruksutskottet ansåg att regeringen skulle ha\r\npreciserat sig något mer än den gör i propositionen.\r\nVi ansåg att man måste gå litet mer grundligt till\r\nväga när det gäller att avsätta mark för naturvård,\r\nbåde domänverksmark och mark utanför\r\ndomänverkets mark.</pre><pre>Näringsutskottet ansåg emellertid att det inte fanns\r\nnågon anledning att göra något uttalande eller att\r\nge några speciella uppdrag till näringsminstern.\r\nMan utgår från att näringsministern kommer att\r\narbeta med utgångspunkt i dessa förutsättningar.\r\nNäringsutskottet skriver i betänkandet: ''Härvid\r\nbör de synpunkter som förs fram i\r\njordbruksutskottets yttrande ligga till grund för\r\nsäkerställande av mark för naturvårdsändamål.''</pre><pre>Jag utgår från att det kommer att bli\r\nutgångspunkten för näringsministerns arbete.\r\nNäringsutskottet ger ju näringsministern ett\r\nförtroende och ansvar för att det blir på detta sätt.\r\nJag tror att det är mycket viktigt att vi gör det.\r\nRedan i propositionen avsätts ju ganska mycket\r\nmark, och man kan tycka att det är mycket bra.\r\nMen vi skall tycka att detta är bra även om ett antal\r\når framöver. Med utgångspunkt i det som har sagts\r\ni jordbruksutskottet tror jag att man, innan\r\nbolagsbildningen är klar, skall se över detta och\r\nfölja de rekommendationer som\r\njordbruksutskottet har gjort och som\r\nnäringsutskottet har strukit under i sin skrivning.</pre><pre>Herr talman! Med dessa ord har jag inget annat\r\nyrkande. Jag ville bara understryka detta, och lägga\r\nnäringsministern detta på hjärtat.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>10 §  Rekonstruktion av Nordbanken</pre><pre>Föredrogs</pre><pre>näringsutskottets betänkande</pre><pre>1991/92:NU36 Rekonstruktion av Nordbanken\r\n(prop. 1991/92:153).</pre><pre>Anf. 137  LEIF MARKLUND (s):</pre><pre>Herr talman! Det är beklagligt att ärenden av stor\r\nvikt skall få så dålig tid i kammaren att man skall\r\npressas fram och i princip inte kunna föra debatter\r\nsom är behövliga. Jag tänker närmast på\r\nföregående ärende.</pre><pre>Den rekonstruktion av Nordbanken som\r\nregeringen föreslår tillstyrks i princip av ett enigt\r\nutskott.</pre><pre>De problem som finns i Nordbanken är bara en del\r\nav en omfattande kris som finansmarknaden har\r\nbåde i Sverige och utomlands. Nu behövs lösningar\r\nsom håller mer än ett par månader.</pre><pre>Därför anvisar vi i en reservation hur man\r\nlångsiktigt skall lösa dessa problem. Vi avvisar\r\nsamtidigt det bemyndigande som regeringen begär\r\nför att sälja de aktier man övertog vid\r\nrekonstruktionen.</pre><pre>Dessa frågor har belysts på ett mycket ingående sätt\r\ni den ekonomiska debatt som tidigare under dagen\r\nhar förts i kammaren. Därför behöver jag inte\r\nfördjupa mig i just finanskrisen.</pre><pre>Kreditförlusterna i Nordbanken har visat sig vara\r\nav en en sådan omfattning att behovet av ett\r\nbetydande kapitaltillskott finns.</pre><pre>Staten som huvudägare i banken och staten som\r\ngarant för stabilitet i vårt betalningssystem gör att\r\nstaten i detta fall har ett dubbelt ansvar.</pre><pre>I propositionen föreslås att de s.k. nödlidande\r\nkrediterna och andra tillgångar som belastar\r\nbankens intjänandeförmåga överförs till Securum\r\nAB, ett nybildat dotterbolag till banken. Syftet är\r\natt bolaget skall förvalta och avveckla dessa\r\nengagemang.</pre><pre>Vidare avser staten att förvärva resterande aktier i\r\nNordbanken som i dag inte ägs av staten. Priset på\r\naktierna får anses som rimligt.</pre><pre>För att trygga finansieringen, i första hand i\r\nSecurum, föreslås stora statliga åtaganden som\r\nlånegarantier, lån med låg eller ingen ränta samt\r\nkapitaltillskott av betydande storlek.</pre><pre>På dessa punkter yrkar vi bifall till utskottets\r\nhemställan.</pre><pre>Men vi saknar, som framgår av vår reservation, ett\r\nsamlat grepp för att mildra den kris som finns i den\r\nfinansiella sektorn.</pre><pre>Regeringen har genom många beslut bidragit till att\r\nfördjupa krisen. En del beslut har lett till sänkt\r\naktivitet i näringslivet. Andra beslut leder till\r\növerbud på fastigheter, då framför allt på\r\nkontorfastigheter. Osäkerhet i\r\nriskkapitalförsörjningen är ett annat exempel då\r\nregeringen har bidragit med ett ordentligt tillskott.</pre><pre>Herr talman! Det får ses som rimligt att ägandet i\r\nNordbanken på sikt breddas. Detta bör göras så att\r\nbankens ställning stärks och konkurrensen främjas.</pre><pre>En viktig skiljelinje i det politiska synsättet är\r\nbemyndigandet att få sälja de förvärvade aktierna.\r\nHär avvisar vi regeringens förslag.</pre><pre>Nu liksom tidigare anser vi att riksdagen skall höras\r\ndå så stora frågor skall avgöras. Detta handlar om\r\nhela folkets egendom precis som när det gäller\r\növriga statliga företag.</pre><pre>Vi tycker att det är en respektlöshet av stora mått\r\nsom den borgerliga regeringen visar mot Sveriges\r\nriksdag genom att bemyndiga sig att kunna hantera\r\nfrågor på detta sätt.</pre><pre>Den privatiseringsiver som nu pågår medför med\r\nstor sannolikhet en försvagning av banken. Den\r\nkan också leda till en ökad koncentration inom\r\nbankvärlden som absolut inte är önskvärd.</pre><pre>Herr talman! Med det anförda yrkar jag bifall till\r\nreservation 1. Vi stöder naturligtvis även\r\nreservation 3, men vi kommer att följa upp endast\r\nreservation 1 vid voteringen. I övrigt yrkar jag bifall\r\ntill utskottets hemställan.</pre><pre>Anf. 138  BENGT DALSTRÖM (nyd):</pre><pre>Herr talman! Jag tänker huvudsakligen uppehålla\r\nmig vid ansvarsfrågan och informationen kring den\r\nsorglustiga Nordbankenaffären.</pre><pre>Den stora allmänheten har upprörts över\r\nNordbanksaffären, och det med rätta. Återigen\r\nmåste vi skattebetalare gå in med 20 miljarder i\r\nfriskt kapital för att undvika en samhällsförödande\r\nbankkonkurs. Samtidigt går de ansvariga så här\r\nlångt fria och får lämna arenan med fallskärmsavtal\r\nsom tillförsäkrar dem mångmiljonbelopp i\r\nersättning. Hela affären är rent ut sagt en präktig\r\nskandal där såväl den tidigare regeringen som den\r\nnuvarande regeringen måste vara inblandade.\r\nÄven näringsutskottet och riksdagen måste ta sitt\r\nansvar.</pre><pre>Som beslutande institution beviljade riksdagen för\r\nett halvår sedan Nordbanken ett ekonomiskt\r\ntillskott på 5 miljarder. Detta skedde utan att det då\r\npresenterades någon skriftlig dokumentation, vare\r\nsig från Nordbanken eller finansinspektionen eller\r\nfrån regeringen, till de ansvariga i utskottet och\r\nriksdagen. Detta förhållande tog vi i Ny demokrati\r\nupp då, samtidigt som vi föreslog att en utredning\r\nskulle göras beträffande händelseförloppet,\r\nansvarsfrågan och möjligheten till en förebyggande\r\nkontroll. Ny demokratis förslag avvisades såväl i\r\nutskottet som i riksdagen.</pre><pre>Nu är vi ''plötsligt'' i samma situation, men med den\r\nskillnaden att vi skattebetalare skall skjuta till\r\nytterligare 20 miljarder. Det räcker troligen inte\r\nmed det. Det kan vara toppen på ett isberg. Här\r\nmåste det pågå ett spel under täcket rent ut sagt\r\nmellan Nordbanken, finansinspektionen och\r\nregeringen. Hur skall vi annars kunna förklara att\r\nstyrelseordförande Björn Wahlström inför\r\nnäringsutskottet för drygt ett halvår sedan\r\nbekräftade att bankens behov av att rensa upp när\r\ndet gällde den trassliga Nordbankssituationen\r\ngällde 5 miljarder för att ett halvår senare växa till\r\nytterligare 20 miljarder? Huvudsakligen baserades\r\nden här utvecklingen på gamla fastighetskrediter\r\nsom man satt inne med redan ett halvår tidigare.</pre><pre>En bank har inte rätt att göra dåliga affärer, om\r\ngällande lagstiftning följs. För kreditgivning gäller\r\nnämligen att ''kredit får beviljas endast om\r\nlåntagaren på goda grunder kan förväntas fullgöra\r\nlåneförbindelsen. Dessutom krävs betryggande\r\nsäkerhet i fast eller lös egenom eller i form av\r\nborgen.''</pre><pre>Att döma av beviljade krediter och den situation\r\nsom Nordbanken hamnat i måste de ansvariga,\r\ninkl. styrelsen, ha brutit mot gällande lagstiftning.</pre><pre>Så här långt har de ansvariga gått fria, och inte bara\r\ndet -- de belönas dessutom med höga\r\navgångsvederlag genom sina fallskärmsavtal.</pre><pre>Är det fråga om slarv, oskicklighet, förskingring\r\neller trolöshet mot bankens kunder -- det gäller\r\nalltså ytterst oss skattebetalare? Det får\r\nallmänheten aldrig reda på; inte så här långt.</pre><pre>Man borde förvänta sig att åtminstone vi i utskottet\r\noch riksdagen skulle få utförlig information och\r\ndokumentation om detta, men icke!</pre><pre>Bankerna står ändå under tillsyn av en\r\nfinansinspektion som har att se till att en bank\r\nföljer:</pre><pre>--dels de lagar som reglerar bankens verksamhet,</pre><pre>--dels andra författningar som avser banken,</pre><pre>--dels bankens stadgar och bestämmelser som med\r\nstöd därav meddelats bankens stämma eller\r\nstyrelse.</pre><pre>Finansinspektionen skall vidare med\r\nuppmärksamhet följa bankens verksamhet och\r\nhålla sig underrättad om förhållanden som kan\r\ninverka på en banks säkerhet eller i övrigt är av\r\nbetydelse för en sund utveckling av\r\nbankverksamheten, enligt 7 kap. 1 §\r\nbankrörelselagen.</pre><pre>Mot bakgrund av dels gällande banklagsstiftning,\r\ndels finansinspektionens tillsyningsverksamhet är\r\ndet ett mysterium att denna bankkrasch har kunnat\r\ninträffa utan förebyggande varningssignaler och\r\ninformation. Det osannolika har hänt. Eller vet\r\nregeringen mer om den här olyckliga utvecklingen\r\nän man har låtit påskina? Det kan vara så. Svenska\r\nDagbladet hade en utomordentligt genomlysande\r\nartikel för någon vecka sedan i ärendet. Att döma\r\nhärav har man från regeringens sida haft och suttit\r\ninne med information som man inte har låtit gå\r\nvidare, i varje fall inte till oss i utskottet.</pre><pre>De många obesvarade frågorna leder till\r\nspekulationer, lösa antaganden och en brist på\r\ntilltro till bank- och finanssystemet. Det är hög tid\r\natt gå till botten och granska Nordbanken,\r\nbankväsendet i övrigt samt finansinspektionens roll\r\ni den här affären i synnerhet och dess verksamhet\r\növer huvud taget -- men också regeringens\r\nagerande. Misstagen får inte upprepas. Herr\r\ntalman! Vi svenska skattebetalare vill inte bli tagna\r\npå sängen gång efter annan när det gäller\r\nmiljardbelopp som vi får punga ut med.</pre><pre>En bank- och finanskommission bör därför\r\ntillsättas som består av politiker, helst\r\nrepresenterande alla riksdagspartier, samt\r\nekonomer och andra experter.</pre><pre>Utredningen förutsätts klarlägga handläggningen\r\ninom Nordbanken och ansvarsfrågan samt granska\r\nde många stötande fallskärmsavtalen i\r\nflermiljonsklassen och undersöka om dessa\r\noundgängligen måste gälla eller om de kan jämkas.\r\nJag tror att regeringen i den delen har en utredning\r\npå gång.</pre><pre>Avslutningsvis vill jag säga att vi i Ny demokrati\r\nåterkommer till frågan om insättarskydd för\r\nsmåspararna i stället för statliga garantier till\r\nbankerna. Enligt pressuppgifter tittar\r\ndepartementet nu på olika lösningar av den här\r\nfrågan. Vi vill att regeringen tillsätter en utredning\r\nsom har att lägga fram förslag till ett insättarskydd\r\nför landets alla småsparare -- ett förslag som\r\nriksdagen har att ta ställning till.</pre><pre>Herr talman! Glädjande nog framhöll även\r\nfinansutskottets ordförande i dagens finansdebatt\r\nbehovet av att regeringen tillsätter en utredning\r\nsom analyserar och kartlägger situationen inom\r\nbankväsendet och granskar Nordbankens och\r\nfinansinspektionens agerande i den här affären.</pre><pre>Vi i Ny demokrati skulle anse det mycket märkligt\r\nom riksdagens ledamöter, oberoende av\r\npartitillhörighet, inte skulle vilja medverka till att\r\ninformera oss beslutsfattare i riksdagen och övriga\r\nsvenska skattebetalare om Nordbanksaffären och\r\nvidare tillförsäkra landets alla småsparare ett\r\neffektivt insättarskydd mot bakgrund av vad som\r\nhar inträffat och kan inträffa.</pre><pre>Herr talman! Jag yrkar därför bifall till\r\nreservationerna 2 och 4 från oss i Ny demokrati\r\nsamt till våra motionsyrkanden 2 och 3 under mom.\r\n4 i hemställan i betänkande 1991/92:NU36.</pre><pre>Anf. 139  JOHAN LÖNNROTH (v):</pre><pre>Herr talman! Jag deltog i konstitutionsutskottets\r\ngranskning av rekonstruktionen av Nordbanken,\r\noch det gav en hel del material inför den\r\nparlamentariska utredning om krisens orsaker som\r\nockså vi i Vänsterpartiet vill ha. I denna del kan vi\r\nansluta oss till reservation 2 från Ny demokrati.</pre><pre>Regeringen och utskottsmajoriteten vill att vi nu\r\nskall ge regeringen fullmakt att först köpa\r\nresterande privatägda aktier i Nordbanken för\r\n21 kr. styck, placera dem i ett bolag och sedan sälja\r\ndetta bolag. Man motiverar köpet med att staten\r\nmåste ta på sig hela ägaransvaret och försäljningen\r\nmed att staten inte bör äga aktier.</pre><pre>De som nu vill privatisera bör påminnas litet om\r\nhur krisen i banken startade. De orimligt stora\r\nutlåningarna i helstatliga PKbanken inleddes med\r\nen privatisering, försäljningen år 1984 av aktier i\r\nPKbanken till Erik Penser och köpet av Carnegie\r\nFondkommission, varvid man så att säga knöt ihop\r\nsig med Gamlestaden, Nobel och andra av de\r\nföretag som senare skulle utlösa krisen. Därpå\r\nföljde en alltför snabb och alltför tidig avreglering\r\npå valuta- och kreditmarknaderna när den\r\nsocialdemokratiska regeringen föll undan för den\r\nborgerliga hetskampanjen mot all statlig valuta-\r\noch kreditkontroll.</pre><pre>Mot denna bakgrund är det svårt att instämma i\r\nreservation 1 från Socialdemokraterna, som enbart\r\nhänvisar till beslut under innevarande riksmöte\r\nsom skuld till krisen och som vill lösa krisen med\r\nenbart socialdemokratisk politik.</pre><pre>Däremot följer vi upp reservation 3 från\r\nSocialdemokraterna om att det är riksdagen och\r\ninte regeringen som skall besluta om större\r\nförändringar i det statliga ägandet. Regeringen\r\nskall inte ha bemyndigande att sälja\r\nNordbanksaktierna utan hörande av riksdagen. Jag\r\nhar litet svårt att förstå varför Leif Marklund nyss\r\nsade här att ni inte tänker följa upp denna\r\nreservation.</pre><pre></pre><pre>Det förvånar mig också att Ny demokrati inte kan\r\nställa upp på detta elementära krav. Minns ni inte\r\nhur det har gått till vid tidigare utförsäljningar av\r\nstatliga företag? Litar ni, som brukar tala om\r\netablissemangets kompisanda, så helt och fullt på\r\natt regeringen kan klara privatiseringen på ett bra\r\nsätt på egen hand?</pre><pre>Ian Wachtmeister sade här förut att Ny demokrati\r\nvar ett arbetarparti. Då borde ni exempelvis kunna\r\ngå med på att vi i första hand sålde aktierna till de\r\nbankanställda i stället för till storfinansen. Jag\r\ntycker att ni skall visa litet ideologisk rätlinjighet\r\nför en gångs skull och rösta med oss och\r\nSocialdemokraterna på denna punkt.</pre><pre>Bengt Dalström säger i en reservation att de statliga\r\ngarantierna för bankerna strider mot\r\nmarknadsekonomins grunder, och det är rätt. Men\r\nhur kan då Bengt Dalström gå med på att låta\r\nregeringen köpa aktierna för 21 kr.?\r\nMarknadsvärdet på Nordbanksaktierna torde ju\r\nligga på minus. Det borde vara möjligt att pressa\r\npriserna åtminstone ner till noll.</pre><pre>Paradoxalt nog kräver Dalström också\r\ninsättarskydd för alla banksparare i samma\r\nreservation där han hyllar marknadsekonomin.\r\nSparande i bank skall tydligen vara alldeles\r\nriskfritt. Jag tillhör själv småspararna i\r\nNordbanken, och det är tacknämligt att Dalström\r\nvill skydda mig med hjälp av det han kallar ''oss\r\nskattebetalare''. Men det är knappast i enlighet\r\nmed marknadsekonomins principer.</pre><pre>Vi i Vänsterpartiet instämmer också i fördömandet\r\nav de orimliga avgångsvederlagen till\r\nbankdirektörerna, som för övrigt också strider mot\r\nmarknadsekonomins principer, eftersom jag\r\ninbillar mig att marknadsvärdet på avgångna\r\nbankdirektörer också torde ha fallit en hel del på\r\nsenare tid. Också dessa avgångsvederlag är, liksom\r\nde vanvettiga utlåningarna, i huvudsak ett resultat\r\nav att Nordbanken försökt apa efter metoderna i\r\nprivatbankerna. Är det någon, t.ex. Bengt\r\nDalström, som har kollat upp hur det förhåller sig i\r\nde stora privata bankerna med olika typer av\r\nprivilegier för bankdirektörer och andra högre\r\ntjänstemän? Där har man en hel nomenklatura med\r\nförmåner av olika slag, återigen ett bevis för\r\nskillnaden mellan begreppen kapitalism och\r\nmarknadsekonomi.</pre><pre>Med detta vill jag yrka bifall till reservation 2 vad\r\ngäller mom. 1, till meningsyttringen vad gäller\r\nmom. 2, till reservation 3 vad gäller mom. 3 samt\r\ntill utskottets hemställan vad gäller mom. 5.</pre><pre>Anf. 140  BENGT DALSTRÖM (nyd)\r\nreplik:</pre><pre>Herr talman! När det gäller vår inställning till\r\nkonstruktionen och aktievärderingen i denna\r\nsorglustiga affär kan man säga att det är mera av\r\nprincipiella skäl som vi har fått acceptera att gå med\r\npå den del som avser mom. 2 och 3, som Johan\r\nLönnroth tar upp. Därvidlag har vi inte något\r\nmotbud att komma med. Det är viktigt att\r\nförtroendet för banksystemet bibehålls, även om\r\njag har framfört tankegångar och synpunkter på det\r\nbristfälliga i det nuvarande banksystemet.</pre><pre>Vi nöjer oss inte med att fortsättningsvis utan\r\nvidare acceptera de lösningar som vi har arbetat\r\nmed. Det gäller dels ett tillskott på 5 miljarder för\r\nett halvår sedan, dels 20 miljarder nu. Vi tycker att\r\ndet känns ansvarslöst att fortsätta på detta sätt,\r\nutan att vi har en klarläggande dokumentation om\r\norsakerna. Det är viktigt att vi kan införa regler för\r\nfinansinspektionen som kan medverka i\r\nförebyggande syfte till att vi undviker dessa\r\nkatastrofer. Vi får väl nästan kalla det för\r\nkatastrofer.</pre><pre>När det gäller insättarskyddet var vi redan tidigare\r\ninne på att det även i ett samhälle där\r\nmarknadskrafterna skall råda finns anledning att\r\nskydda småspararna. Det skyddet saknar vi här i\r\nSverige. Vi har sett att det har fungerat delvis i\r\nAmerika. Vi ser en liknande lösning som möjlig\r\nockså här i Sverige.</pre><pre>Anf. 141  JOHAN LÖNNROTH (v) replik:</pre><pre>Herr talman! Jag måste säga att jag inte förstod\r\nsärskilt mycket av det senaste inlägget, Bengt\r\nDalström. Varför skall ni gå med på att dessa aktier\r\nsäljs för 21 kr., när Bengt Dalström själv hävdar att\r\nhan vill leva efter marknadsekonomins principer?\r\nÄgare till dessa aktier är bl.a. diverse stora\r\nhöjdare, som tidigare gick in i Nordbanken. Jag\r\nfattar framför allt inte varför Bengt Dalström inte\r\nkan låta oss i denna kammare fatta beslutet om\r\nförsäljning först. Varför överlåter Bengt Dalström\r\nutan vidare detta till regeringen? Varför vill ni inte\r\nspela den roll som ni älskar att spela i denna\r\nkammare, rollen som vågmästare?</pre><pre>Anf. 142  BENGT DALSTRÖM (nyd)\r\nreplik:</pre><pre>Herr talman! Som vågmästare reser jag mig upp\r\noch svarar helt enkelt följande. När det gäller\r\nJohan Lönnroths värdering och att vi går med på ett\r\naktievärde på 21 kr. är saken den att vi dess värre\r\nsaknar information om aktiernas rätta värde. Vi har\r\nhelt enkelt ansett att vi får lov att följa regeringens\r\nlinje.</pre><pre>Anf. 143  JOHAN LÖNNROTH (v) replik:</pre><pre>Herr talman! Men om ni överlåter till oss här i\r\nriksdagen att fatta det avgörande beslutet, då kan\r\nBengt Dalström skaffa den informationen innan\r\nhan går med på att rösta för en försäljning till det\r\npris som då kommer att bli aktuellt.</pre><pre>Anf. 144  JAN BACKMAN (m):</pre><pre>Herr talman! Näringsutskottets majoritet ger i\r\nbetänkandet NU36 Rekonstruktion av\r\nNordbanken kammaren underlag för ett beslut som\r\negentligen inte borde ha behövt fattas. Hade\r\nriksdagsmajoriteten tidigare lyssnat på de\r\nargument som de borgerliga partiernas\r\nföreträdare -- en Hadar Cars, en Per Westerberg\r\neller en Kjell Ericsson, för att nämna de aktivaste\r\ndebattörerna hösten 1990 -- fört fram för en\r\nprivatisering av Nordbanken, skulle den här\r\nsituationen aldrig ha inträffat. Nu står vi här med\r\n77 % av aktierna i statens ägo och därigenom med\r\nförpliktelsen att uppfylla det ägaransvar som vi med\r\nstort eftertryck krävt av andra bankägare i liknande\r\nsituationer. Det som inträffat visar bara att det\r\nanonyma ägandet i Nordbanken lika litet som i\r\nsparbankerna tidigare garanterar ett professionellt\r\nuppträdande på marknaden.</pre><pre>Detta ägaransvar blir ett viktigt underlag för det\r\nbeslut vi skall fatta. Nordbankens kunder skall\r\nkunna känna förtroende för sin bank, vare sig de\r\nhar inlåning i banken eller är låntagare. Det andra\r\nskälet till ett beslut är mer oprecist och handlar om\r\nregeringens och riksdagens samlade ansvar för\r\nstabiliteten i banksystemet.</pre><pre>Det lär enligt tidningsuppgifter finnas ledamöter i\r\nkammaren som ser detta som en\r\ncykelställssituation, dvs. att vi står inför ett beslut\r\nsom rör sig om så svindlande belopp att vi, i stället\r\nför att föra en saklig diskussion i huvudfrågan, i det\r\noändliga diskuterar hur cykelstället skall se ut och\r\nvar det skall placeras. Min egen reaktion inför\r\nföredragningar och diskussioner i utskottet handlar\r\nmer om den klarsyn man drabbas av när man\r\nsamfällt inser att det faktiskt bara finns en lösning\r\npå det problem man ställts inför, och att denna\r\nlösning har stora statsfinansiella konsekvenser. I\r\ndet här fallet innebär det, som tidigare framkommit\r\ni debatten, att ett enigt utskott ställer sig bakom\r\nförslaget att ett av staten helägt aktiebolag\r\nförvärvar samtliga utestående aktier i Nordbanken\r\ntill ett pris av 21 kr. per aktie, dvs. lika med\r\nemissionskursen hösten 1991, till en sammanlagd\r\nkostnad av 2 050 milj.kr. Samma princip har\r\ntillämpats tidigare i liknande situationer.</pre><pre>Dessutom är vi eniga om att stödja det\r\nomstruktureringsförslag som innebär att\r\nnödlidande krediter, lån med avtalade\r\nränteeftergifter och andra tillgångar som belastar\r\nNordbankens intjäningsförmåga, eller som av\r\nandra skäl inte bör behållas av banken, förs över till\r\nett nybildat dotterbolag, nämligen Securum AB.\r\nSammanlagt uppskattas garantier, lån,\r\nkapitaltillskott och andra åtgärder i det\r\nsammanhanget kunna rymmas inom en ram på 20\r\nmiljarder kronor. Det är alltså det maximala belopp\r\nsom kan komma i fråga om inga åtgärder vidtas av\r\nvare sig banken, riksdag eller regering för att rätta\r\nupp den finansiella situationen på marknaden. Den\r\ntidigare i kväll beslutade sänkningen av\r\nfastighetsskatten på kommersiella lokaler är ju ett\r\nexempel på den typ av åtgärder som kan vidtas från\r\nvår sida.</pre><pre>Nu har debatten kring regeringens förslag i stor\r\nutsträckning handlat om vilka effekter beslutet kan\r\nfå för övriga banker. Kommer Nordbanken att få\r\nstädmöjligheter som ligger utöver vad statens\r\nägaransvar egentligen motiverar? Jag har stor\r\nförståelse för bankföreträdarnas krav på att bli\r\nlikvärdigt behandlade, och jag utgår från att\r\nregeringsföreträdarna i de fortsätta\r\növerläggningarna kring vad som skall tillföras\r\nSecurum skall ha konkurrensneutraliteten som\r\nledstjärna och att processen skall genomföras med\r\nden öppenhet som banksekretessen tillåter för att\r\nundvika ogrundade misstankar.</pre><pre>Cykelställinslagen i debatten har handlat om fyra\r\npunkter:</pre><pre>För det första: behovet av ett samlat grepp för att\r\nmildra verkningarna av finanskrisen. För det\r\nandra: tillsättandet av en kommission med uppgift\r\natt granska bankväsendets utveckling och\r\norsakerna till denna samt pröva\r\nfinansinspektionens tillsynsverksamhet. För det\r\ntredje: att inte bemyndiga regeringen att sälja de\r\ngenom dagens beslut inköpta Norbanksaktierna\r\nutan ytterligare hörande av riksdagen. För det\r\nfjärde: ett uttalande där riksdagen anmodar\r\nregeringen att snarast lägga fram ett förslag om\r\ninsättarskydd.</pre><pre>I alla frågorna har utskottsmajoriteten funnit starka\r\nskäl som talar för denna uppfattning.</pre><pre>Den finanskris som behandlas i den\r\nsocialdemokratiska motionen har sitt ursprung i de\r\navregleringsbeslut som började fattas i mitten av\r\n80-talet. Det stora misstaget var att inte samordna\r\nförändringarna i bankernas arbetsvillkor med\r\nskattereformen. Det blev, helt enkelt, för billigt att\r\nlåna pengar efter skatt. Ovanpå detta kom så\r\nansträngningarna att dämpa inflationen. Det\r\npåverkade fastighetsmarknaden. Fastigheternas\r\nförväntade värdestegringar stämde inte längre med\r\nbelåningen.</pre><pre>På samma sätt som man försöker identifiera\r\nbankkrisens vinnare och förlorare, skulle man\r\nkunna tala om inflationspolitikens vinnare och\r\nförlorare. En sak är i varje fall säker. Det är helt\r\nandra grupper som nu kan dra nytta av den lägre\r\ninflationen och de förväntade effekterna av denna i\r\nform av lägre räntor, än de som för några år sedan\r\ntjänade på galopperande fastighetspriser. Det är\r\nviktigt att hålla detta i minnet när man då och då\r\ni media möter alltför många ofullständiga hemma-\r\nhos-förloraren-reportage. tskottsmajoriteten\r\nger finansinspektionen huvudrollen när det gäller\r\natt pröva vilka faktorer som kan ha bidragit till den\r\nuppkomna situationen. Detta är helt i enlighet med\r\nfinansinspektionens instruktion. Bengt Dalström\r\nciterade den första paragrafen i det sjunde kapitlet.</pre><pre>Även 2 § kan vara av intresse. Där står att\r\nbankinspektionens tillsyn utövas med ledning av de\r\nhandlingar som enligt denna lag skall sändas in till\r\nbankinspektionen samt de upplysningar som\r\ninhämtas vid bankundersökningar eller på något\r\nannat sätt. Bankundersökning skall genomföras så\r\nofta som inspektionen anser det nödvändigt eller\r\nnär regeringen beslutar att sådan skall ske.</pre><pre>Eftersom utskottet utgår från att regeringen\r\nlöpande följer utvecklingen på området, innebär\r\ndet att den, om den finner anledning härtill, kan\r\nbesluta om en sådan bankundersökning.\r\nHärigenom blir, i varje fall för närvarande,\r\nsärskilda utredningar onödiga.</pre><pre>I detta sammanhang har också de avgångsvederlag\r\nsom utbetalas i samband med att krisdrabbade\r\nbanker fått nya företagsledningar kritiserats. I den\r\növerhettade arbetsmarknadssituation som rådde\r\nunder senare delen av 80-talet när det gällde högre\r\nchefer -- inte bara inom bankområdet, min egen\r\nerfarenhet gäller i första hand kommunen -- blev\r\n''fallskärmsavtalen'' ett konkurrensmedel för att\r\nkunna rekrytera högre chefer. Ofta tillkom även en\r\nrättviseaspekt som medförde att redan anställda\r\nchefer skulle ges samma förmåner som den\r\nnyanställde. Den stora uppmärksamheten kring\r\navtalen, den av lågkonjunkturen präglade\r\nsituationen på chefsarbetsmarknaden, och kanske\r\ninte minst den nya skattepolitiken med bl.a.\r\nrimligare marginalskatter, gör att det finns\r\nberättigad anledning att tro att kommande\r\n''fallskärmar'' kommer att vara utformade på ett\r\nbetydligt mindre stötande sätt. För de styrelser som\r\nstår i begrepp att träffa nya avtal inom det statliga\r\nområdet kan det uttalande som utskottet gör om\r\nbehovet av att från etiska utgångspunkter allmänt\r\ndiskutera avtalens konstruktion kanske tjäna som\r\nvägledning.</pre><pre>När det gäller bemyndigandet för regeringen att\r\nsälja ut dels de förvärvade aktierna i Nordbanken,\r\ndels Securum, finner utskottsmajoriteten samma\r\nstarka skäl tala för detta som när utskottet i\r\nnovember 1991 tillstyrkte att statens dåvarande\r\naktier i Nordbanken skulle kunna säljas. Den\r\nprincip som säger att bara de aktier som staten äger\r\ni ett visst ögonblick går att sälja vidare, men inte de\r\nman köpt senare, är mer ett utslag av\r\nsocialdemokratisk bland- och planekonomi än av\r\nansvar för bankkundernas intressen och\r\nbankväsendets utveckling. Att som Leif Marklund\r\nhävda att ett 23-procentigt statligt ägande skulle\r\nvara avgörande för konkurrensen inom\r\nbanksektorn, är enligt min uppfattning att sätta\r\nalltför stor tilltro till statens affärsdrivande\r\nförmåga.</pre><pre>Slutligen några ord om insättarskyddet. Vi kan\r\nvänta oss en departementspromemoria som har\r\nutarbetats med ett EG-direktiv i åtanke i början av\r\nhösten 1992. Att nu göra ett uttalande i denna\r\nfråga, som Bengt Dalström vill i sin reservation,\r\nskulle mot den bakgrunden sakna all praktisk och\r\npolitisk betydelse.</pre><pre>Herr talman! Jag yrkar bifall till näringsutskottets\r\nhemställan i betänkande 36 i dess helhet och avslag\r\npå samtliga reservationer.</pre><pre>Anf. 145  LEIF MARKLUND (s):</pre><pre>Herr talman! Inspirerad av att ha läst boken om\r\nParkinsons lag har tydligen herr Backman tappat all\r\nrespekt för sina motdebattörer i Sveriges riksdag.\r\nJag tycker att man borde tänka sig för innan man\r\nanvänder sig av en cykelställsdialog i kammaren.\r\nDet finns faktiskt vetskap utanför Backmans sfär.\r\nDet har också visat sig att landet har styrts av en\r\nregeringen som med fasthet har hållit i frågorna.</pre><pre>Vidare har vi avregleringen, Backman. Jag satt i\r\nfinansutskottets som suppleant. Där drevs frågan\r\nordentligt av herr Tobisson och hans kollegor,\r\nnämligen att staten inte skulle utöva någon\r\nreglering när det gäller valutamarknaden. Så\r\nsmåningom togs greppet, och marknaden\r\navreglerades naturligtvis av en socialdemokratisk\r\nregering. Detta gjordes i tron att marknaden skulle\r\nklara frågan, vilket den inte gjorde. Det visar att\r\nmarknadskrafterna misslyckades totalt, och det är\r\nanledningen till den stora krisen.</pre><pre>Jag tycker att det är viktigt att påpeka att vi faktiskt\r\ninte borde ha något stort politiskt bråk när gäller\r\nsvenskt bankväsende. Där borde vi ligga lågt. Det\r\nkommer att trilla fler huvuden i bankkrisens spår.\r\nDet är inte bara Nordbanken som bör diskuteras.\r\nVi har sett vad som skett i Första Sparbanken, och\r\nvi kommer att se vad som händer andra banker. Vi\r\nborde ligga litet lågt när det gäller att svartmåla\r\nstaten som ägare av banken.</pre><pre>Jag förstår inte Jan Backmans resonemang när det\r\ngäller 23 %. Staten äger i dag 77 %. Ytterligae\r\n23 % kommer att ägas av staten. Regeringen har\r\nredan åtagit sig bemyndiganden när det gäller de\r\n77 %. Nu skall man skaffa sig ytterligare\r\nbemyndiganden för de 23 %. Det innebär ett\r\nfullständigt bemyndigande för att hantera sådana\r\nfrågor utan att höra riksdagen. Det är respektlöst,\r\nherr Backman.</pre><pre>Anf. 146  JAN BACKMAN (m) replik:</pre><pre>Herr talman! Cykelställsparallellen var inte min\r\negen, Leif Marklund. Det var i en tidningsnotis i\r\nSvenska Dagbladet som man påstod att någon\r\nannan av riksdagens ledamöter hade den känslan\r\ninför den här diskussionen.</pre><pre>När det gäller avregleringen, delar jag\r\nuppfattningen att den var, och fortfarande är,\r\npositiv. Problemet var förmodligen bara att man i\r\nden situationen inte kunde överblicka alla de\r\nföljdbeslut som man skulle behöva fatta. Därför\r\nhamnade man i en situation som man inte riktigt\r\nkunde kontrollera.</pre><pre>När det till sist gäller dessa 23 %, var min slutsats\r\nen följd av att vi redan har fattat beslut om att de\r\nförsta 77 %, som staten i dag äger, skall kunna\r\nsäljas vidare och att dessa 23 % skulle bli kvar. Det\r\när mer en fråga om vad som blir 100 % när man\r\nlägger ihop det.</pre><pre>Anf. 147  LEIF MARKLUND (s) replik:</pre><pre>Herr talman! I vår reservation ger vi uttryck för den\r\nfara som finns i regeringens privatiseringsiver, att\r\nman snabbt går ut och försöker bli av med aktierna\r\noch följdaktligen rear bort stora tillgångar som ägs\r\nav svenska folket. Det är inte tillfredsställande.</pre><pre>Den andra delen gäller detta att regeringen\r\nsamtidigt förvärrar situationen på\r\nfastighetsmarknaden genom att gå ut med ett utbud\r\nav statliga fastigheter för ytterligare 20--25\r\nmiljarder kronor. Detta håller priserna nere, och\r\ndärigenom förvärrar man bankkrisen.</pre><pre>Anf. 148  BENGT DALSTRÖM (nyd):</pre><pre>Herr talman! Jag har en fråga och en reflexion som\r\njag vill rikta till Jan Backman. Jan Backman delar\r\nalltså inte den uppfattning som finansutskottets\r\nordförande Per-Ola Eriksson förde fram här i\r\nfinansdebatten om behovet av att regeringen\r\ntillsätter en utredning för att klarlägga situationen\r\ninom bankväsendet i allmänhet och; Nordbanken,\r\noch handläggningen av detta ärende i synnerhet?\r\nJag ställer den frågan till honom eftersom jag gärna\r\nvill understryka vikten av att regeringspartierna\r\nsopar det här under mattan. Kan han tänka sig att\r\nansluta sig till Per-Ola Erikssons uppfattning som\r\nordförande i finansutskottet?</pre><pre>Anf. 149  JAN BACKMAN (m) replik:</pre><pre>Herr talman! I utgångsläget måste vi ha förtroende\r\nför finansinspektionen. Eftersom det, som vi bägge\r\nhar konstaterat, är helt i enlighet med dess\r\ninstruktion att göra dessa undersökningar, måste de\r\nfå slutföras först. Vi har också sagt i\r\nutskottsbetänkandet att vi utgår ifrån att\r\nregeringen noga skall följa den här utredningen.</pre><pre>Anf. 150  BENGT DALSTRÖM (nyd)\r\nreplik:</pre><pre>Herr talman! Att jag framhärdar litet när det gäller\r\njust den här undersökningen beror på att jag hellre\r\nsåg att vi här i riksdagen kunde få fram en enig\r\nuppfattning om behovet av denna, än att vi kanske\r\növerlämnar i granskningen till undersökande\r\njournalistik i massmedia.</pre><pre>Anf. 151  JOHAN LÖNNROTH (v):</pre><pre>Herr talman! Jag blev litet nyfiken på vad Jan\r\nBackman menade med det planeringstänkande\r\neller planhushållningstänkande som han talade om.\r\nHär föreslår utskottsmajoriteten att vi i förväg skall\r\nbestämma priset vid uppköpet av resterande aktier\r\ni Nordbanken till 21 kr. per aktie. Detta att\r\nbestämma ett pris i förväg utan att låta det prövas\r\nav marknaden trodde jag var klassiskt\r\nplanhushållningstänkande. Skulle Jan Backman\r\nvilja förklara litet vad han menar?</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>11 §  EG-information</pre><pre>Föredrogs</pre><pre>konstitutionsutskottets betänkande</pre><pre>1991/92:KU35 EG-information (prop. 1991/92:150\r\ndelvis).</pre><pre>Anf. 152  BENGT HURTIG (v):</pre><pre>Herr talman! Redan i december 1990 sade\r\nutrikesutskottet följande i betänkandet om Sverige\r\noch den västeuropeiska integrationen: Mot\r\nbakgrund av de uttalanden utskottet tidigare i\r\nbetänkandet gjort rörande svenskt medlemskap i\r\nEG anser utskottet att ytterligare\r\ninformationsinsatser är nödvändiga i syfte att\r\nfrämja en allsidig belysning och diskussion om\r\nSveriges Europasamarbete. Utskottet förutsätter\r\natt regeringen inkommer med förslag med denna\r\ninnebörd.</pre><pre>I maj 1991 konstaterade utrikesutskottet ånyo i ett\r\nyttrande till finansutskottet: Mot bakgrund av att\r\nett svenskt närmande till EG kommer att vara en\r\ncentral politisk fråga under ett antal år framöver\r\nanser utskottet att ytterligare insatser till stöd för\r\nallsidig Europainformation, bl.a. genom\r\nfolkrörelserna, kommer att behövas.</pre><pre>Ordet allsidig har av de flesta tolkats så, att\r\nutskottet anser att sådan information som används\r\nav organisationer, även sådana som motsätter sig\r\natt Europasamarbetet tar formen av ett\r\nmedlemskap i den europeiska unionen, skulle\r\nkunna få samhälleligt stöd. Det var väl också det\r\nrykte som föregick propositionen.</pre><pre>När vi nu läser vad som sägs i konstitionsutskottets\r\nbetänkande säger man för det första att\r\norganisationerna skall vara allsidiga och seriösa.\r\nDe skall ha allsidiga och seriösa utbildnings- och\r\ninformationsprojekt som behandlar själva\r\nprocessen. Man skall ha en särskild delegation hos\r\nregeringen som har ställning av myndighet och som\r\nskall dela ut dessa bidrag.</pre><pre>För det andra skall projekten vara i tiden och till sin\r\nomfattning avgränsade samt utgöra en identifierbar\r\nverksamhet utöver organisationens vanliga\r\nuppgifter. Stöd skall kunna lämnas för framtagande\r\noch distribution av materiel, kurser och\r\nkonferenser. Resebidrag skall inte kunna ges.\r\nBidragen skall enligt propositionen inte medverka\r\ntill att bygga upp eller permanenta institutionella\r\narrangemang.</pre><pre>Genom att man sätter på en sådan här tvångströja\r\npå dessa pengar uppfattar många det så, att den\r\norganisation som är kritisk mot ett medlemskap i\r\nden europeiska unionen stängs ute. De har ju också\r\ntidigare hela tiden fått avslag på ansökan om\r\nstatliga bidrag.</pre><pre>Detta uppfattas ju som att regeringen och ja-sidan\r\ninte är anhängare av den fria konkurrensen på det\r\nhär området. De vill ha sitt övertag och själva\r\nanvända huvudparten av dessa pengar.</pre><pre>Jag skulle egentligen kunna vara tacksam för det,\r\neftersom det skärper det intryck som den allmänna\r\nopinionen har. Det förstärker människors\r\nmisstänksamhet inför hela projektet när man måste\r\nanvända sådana metoder.</pre><pre>Min uppfattning är den, att skall en folkomröstning\r\nvinnas av nej-sidan, skall det ske på grundval av\r\nsaklig och omfattande information och inte på\r\nsådana grunder. Därför vill jag ändå att det klart\r\nsägs att motrörelsen, t.ex. Nej till EG, och andra\r\nkritiska organisationer, kan få dessa pengar.</pre><pre>Nu skall de tydligen användas för att skriva material\r\nsom skall produceras genom regeringskansliet och\r\nandra myndigheter för att försöka tala om för\r\nallmänheten och för svenska folket vad det här\r\negentligen handlar om. Jag vet inte om det är vad\r\nsom nu behövs mest.</pre><pre>Jag tycker att man skulle kunna använda en del av\r\ndessa resurser till att äntligen översätta\r\nMaastrichtöverenskommelsen och göra den\r\nallmänt tillgänglig för hela svenska folket. Man kan\r\nockså dela ut den nya översättning av\r\nRomfördraget som finns. Då kan folk få ta\r\nställning. Man skulle kunna se till att alla hushåll\r\nfick dessa dokument. De är grunddokument. Vi har\r\nen hög utbildningsnivå i det här landet. Det finns\r\ngott om jurister. De kan få rejält med tid på sig för\r\natt sätta sig in i detta. Det är så man har gjort i\r\nandra länder för att låta den allmänna opinionen\r\nkomma till tals. Vi behöver inte ha några statliga\r\nämbetsmän som sitter och gör förskönande\r\nomskrivningar av hela denna union.</pre><pre>Jag tycker att det är litet märkligt att portföret skall\r\nvara så trögt. Det sägs nu visserligen att pengarna\r\nskall släppas loss inför folkomröstningen,\r\nförhoppningsvis nästa budgetår, men det gäller här\r\nen så viktig och omfattande informationsinsats att\r\ndet borde kunna ske redan nu.</pre><pre>Med detta, herr talman, vill jag yrka bifall till\r\nmotion K23 av Lars Werner m.fl.</pre><pre>Anf. 153  BIRGER HAGÅRD (m):</pre><pre>Herr talman! Man har flera gånger tidigare i\r\ndebatten i dag pekat på behovet av en EG-\r\ninformation, av information om EES-avtalet och\r\nom vad ett medlemskap kan innebära. Nu har vi\r\nalltså kommit därhän att man vill anslå 50 milj.kr.\r\nför det närmaste budgetåret och därefter ytterligare\r\n50 milj.kr. till information om denna problematik.</pre><pre>Jag tror att Bengt Hurtig om han läser betänkandet\r\noch även propositionen närmare finner att det är\r\navsikten att en hel del av pengarna under det första\r\nåret skall gå till folkbildningsarbete för detta\r\nändamål. Det är inte fråga om att några statliga\r\ndignitärer skall utarbeta material åt det ena eller\r\ndet andra hållet. Jag förutsätter att Maastricht-\r\ntraktaten och likaså Romfördraget mycket väl kan\r\nspridas på ett pedagogiskt sätt runt om i hela\r\nSveriges land. bDet har inte rått någon diskussion\r\nom det här i utskottet, utan det är ett enhälligt\r\nutskott som har avlåtit sitt betänkande.</pre><pre>Herr talman! Jag är inte så förmäten att jag tror mig\r\nkunna tävla med det fotbolls-EM som just har\r\nbörjat -- också det ett uttryck för den europeiska\r\nvärdegemenskapen -- när det gäller att väcka\r\nintresse här i kväll. Därför nöjer jag mig nu med att\r\nyrka bifall till konstitutionsutskottets hemställan i\r\nbetänkandet.</pre><pre>Jag önskar också, herr talman, en trevlig sommar\r\nför talmännen, för riksdagskollegerna och för\r\nkammarkansliet och all annan personal som hjälper\r\noss i vårt, trots allt som ibland sägs, ändå kanske\r\nbetydelsefulla värv.</pre><pre>Anf. 154  SÖREN LEKBERG (s):</pre><pre>Herr talman! Från socialdemokratisk sida\r\nvälkomnar vi en bred debatt och information om\r\nden europeiska integrationen. Vi tycker att det är\r\noerhört viktigt att svenska folket får möjlighet att\r\nordentligt sätta sig in i den här frågorna. Därför\r\nvälkomnar vi att regeringen, kanske något sent\r\nomsider, men ändå, i kompletteringspropositionen\r\nlagt fram ett förslag om att pengar skall anslås för\r\nen bred, allsidig och seriös information. Det skall\r\nvara en tvåstegsinformation: under det kommande\r\nbudgetåret skall man anslå 50 miljoner och lika\r\nmycket nästkommande budgetår.</pre><pre>Som redan nämnts här är det ett enigt utskott som\r\nstår bakom betänkandet. I detta markerar utskottet\r\ndet med att framhålla att informationen det första\r\nåret skall ha en folkbildningskaraktär. Bl.a.\r\nunderstryker utskottet att Folkbildningsrådet skall\r\nkopplas in och vara med i fördelningen av\r\npengarna. Det bör garantera att pengar kan\r\nkanaliseras ut till studieförbund och andra\r\norganisationer som vill ge en seriös och saklig\r\ninformation.</pre><pre>I steg 2, under det därefter kommande budgetåret,\r\ndå vi närmar oss den utlovade folkomröstningen,\r\nskall medel kunna användas till kampanjerna inför\r\ndenna. Men vad det först handlar om är att det skall\r\nges en allsidig, seriös och objektiv information.</pre><pre>Jag vill också understryka att man i det\r\nsammanhanget naturligtvis bör kunna sprida det\r\nmaterial som finns -- Maastricht-överenskommelse,\r\nRomfördrag osv -- i stor omfattning.</pre><pre>Herr talman! Jag tycker att med de skrivningar som\r\nutskottet här har åstadkommit kan de farhågor som\r\nBengt Hurtig har andats anses vederlagda och att\r\nBengt Hurtig kan känna sig betydligt lugnare. Med\r\ndetta yrkar jag bifall till utskottets hemställan.</pre><pre>Anf. 155  BENGT HURTIG (v) replik:</pre><pre>Herr talman! Jag skall känna mig lugnad, säger\r\nSören Lekberg. Såvitt jag vet har organisationen\r\n''Nej till EG'' hittills tre gånger fått avslag på\r\nansökningar om pengar. Svenska folket fungerar\r\nnaturligtvis så, att det tycker att det är något skumt\r\nmed detta. Varför skall det pumpas in pengar i alla\r\nja-organisationer, samtidigt som man inte har råd\r\nmed frimärken i denna rörelse som är kritisk? Det\r\när en fråga som svenska folket ställer sig.</pre><pre>Enligt dagens tongångar skall det finnas vissa\r\nmöjligheter att få del av de nya pengarna. Vi får se\r\nvad som kommer att hända. Det är tydligen så att\r\nbara ja-sidan står för den allsidiga och seriösa\r\ninformationen. I alla andra sammanhang när man\r\ntalar om fri konkurrens, marknad och sådant skall\r\nman vara misstänksam mot en monopolsituation,\r\nnär det gäller information eller någonting annat,\r\nmen i det här fallet passar det tydligen bra.</pre><pre>Jag tror, som sagt, att den här politiken snarare\r\nförsvagar ja-sidan än stärker den. Jag skulle ändå\r\nhelst vilja se att folkomröstningen inte genomförs\r\npå sådana grunder, utan på grundval av en\r\nomfattande och saklig information, och den\r\nbehöver vi börja med redan nu.</pre><pre>Anf. 156  SÖREN LEKBERG (s) replik:</pre><pre>Herr talman! Jag vill kort bara rekommendera\r\nBengt Hurtig att läsa utskottets betänkande\r\nordentligt en gång till. Där framgår det klart att de\r\ninformationsmedel som nu ställs till förfogande och\r\nsom skall fördelas via delegationen, samtidigt som\r\nFolkbildningsrådet skall kopplas in, ger utrymme\r\nför alla som är intresserade av att ta del av de\r\neuropeiska integrationsfrågorna att söka medel för\r\nstudiekampanjer, informationsmöten osv. Ingen\r\nutestängs alltså från att framföra seriös och saklig\r\ninformation.</pre><pre>Anf. 157  BENGT HURTIG (v) replik:</pre><pre>Herr talman! Jag skall studera det här en gång till,\r\nmen det står uttryckligen att bidragen inte skall\r\nmedverka till att bygga upp eller permanenta\r\ninstitutionella arrangemang. Hur skall detta\r\ntolkas?l Man kan ju tolka den här folkrörelsen som\r\nett sådant arrangemang, med uppbyggande av\r\nkansli osv.</pre><pre>Vi får nu hoppas att den tolkning som Lekberg gör\r\när den riktiga. Vi kommer naturligtvis att se till att\r\ndet lämnas in nya ansökningar om pengar och att\r\nprojekt av olika slag redovisas.</pre><pre>Anf. 158  YLVA ANNERSTEDT (fp):</pre><pre>Herr talman! När man reser omkring i landet och\r\ntalar om EG på seminarier, konferenser och i andra\r\nsammanhang är det mest bestående intrycket att\r\nokunnigheten är mycket stor, att\r\ninformationsbehovet är oändligt och att frågorna är\r\nmånga. De här pengarna kommer väl till pass.</pre><pre>Flera har här talat om att man bör översätta och\r\nsprida Maastricht-avtalet liksom Romfördraget,\r\noch de kan möjligen vara bra att ha som\r\nuppslagsverk, men det är sannerligen inte någon\r\nnöjsam eller lättförståelig läsning. Snarare behöver\r\nman lättlästa och lättförståeliga sammanfattningar\r\nav både Maastricht-avtalet och Romfördraget, just\r\nför att sprida denna information till så många som\r\nmöjligt.</pre><pre>Det är väl snarast så att avtalstexterna läses av dem\r\nsom redan kan väldigt mycket eller av dem som\r\nbehöver gå tillbaka till dem för att kontrollera vissa\r\nuppgifter. Det är lättförståeliga texter som mest\r\nbehövs i detta grundläggande skede, och då\r\nkommer, som sagt, de här pengarna väl till pass.</pre><pre>Jag tycker också att det är viktigt att man\r\nuppmärksammar att vi i utskottsbetänkandet på ett\r\npar ställen har anfört att det är angeläget att\r\nkvinnornas situation och kvinnornas frågor\r\nuppmärksammas särskilt med tanke på den mycket\r\nspeciella s.k. kvinno-  och EG-debatt som förs i\r\nSverige men som inte förekommer någon\r\nannanstans.</pre><pre>Herr talman! Jag yrkar bifall till utskottets\r\nenhälliga hemställan.</pre><pre>Anf. 159  BENGT HURTIG (v) replik:</pre><pre>Fru talman! Jag blir litet orolig när Ylva Annerstedt\r\nsäger att det inte är så viktigt att dela ut Maastricht-\r\nfördraget. Man kunde få det intrycket. Det var,\r\nsom jag uppfattade hennes inställning, hårdsmält,\r\ntråkigt och över huvud taget svårt. Kanske är det så\r\natt Europaunionens konstruktion kommer väl till\r\nuttryck i Maastricht-fördraget.</pre><pre>Anf. 160  YLVA ANNERSTEDT (fp)\r\nreplik:</pre><pre>Fru talman! Det var inte på något sätt min avsikt att\r\nundanhålla någon svensk innehållet i Maastricht-\r\navtalet. Jag ville faktiskt bara understryka att det\r\ninte är särskilt vare sig lättförståeligt eller lättläst.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>12 §  Tillämpning i fråga om Libyen av lagen om\r\nvissa internationella sanktioner</pre><pre>Föredrogs</pre><pre>utrikesutskottets betänkande</pre><pre>1991/92:UU31 Tillämpning i fråga om Libyen av\r\nlagen om vissa internationella sanktioner (prop.\r\n1991/92:132).</pre><pre>Anf. 161  BERTIL MÅBRINK (v):</pre><pre>Fru talman! Jag är medveten om att många\r\nledamöter nu är stressade och så småningom skall\r\nåka i väg med tåg. Trots det har jag behov av att\r\nanvända den tid som jag har anmält mig för,\r\neftersom den här frågan är så viktig.</pre><pre>I likhet med utskottet har jag inget att erinra mot\r\nde nu införda sanktionerna mot Libyen. Landet har\r\nuppenbarligen försökt undandra sig sitt ansvar som\r\nFN-medlem. Det har inte utelämnat de libyska\r\nmedborgare som misstänks ha förövat\r\nsprängattentaten mot det amerikanska PanAm-\r\nplanet över Lockerbie och det franska UTA772, då\r\nsammanlagt 454 personer dödades. Man har\r\nhitintills inte heller ställt dem inför rätta och prövat\r\nanklagelserna.</pre><pre>Detta är Libyen skyldigt att göra enligt\r\nkonventionen för bekämpande av brott mot den\r\ncivila luftfartens säkerhet, Montrealkonventionen,\r\nvars artikel 7 inte tillåter något som helst\r\nundantag -- där föreskrivs antingen utelämning\r\neller rättegång. Det är detta som måsta framföras\r\ntill Khadafi på ett kraftfullt sätt, vilket\r\nvänsterpartiet har föreslagit i sin motion.</pre><pre>Vi i Sverige har särskilt starka skäl att engagera oss\r\ni Lockerbie-fallet. Det var ju i den\r\nflygplanssprängningen som den svenske FN-\r\nmedlaren Bernt Carlsson dödades.</pre><pre>Jag är inte nöjd med att utskottet ''utgår från att\r\nregeringen även fortsatt utnyttjar de tillfällen som\r\nges för att framföra Sveriges synpunkter''.\r\nRegeringen skall inte sitta och vänta på tillfällen att\r\nframföra synpunkter. Den skulle exempelvis kunna\r\nskriva direkt till Khadafi eller, ännu bättre, kunna\r\nskicka en emissarie till Libyen och Khadafi.</pre><pre>Detta innebär inte att vi i vår motion vill att Sverige\r\nskall agera som medlare. Vad vi vill är att Sverige\r\nskall kräva att Libyen skall medverka till att rättvisa\r\nskipas.</pre><pre>Det är angeläget att åstadkomma detta utan att\r\ntillgripa militära medel. Därför anser vi i\r\nVänsterpartiet det olyckligt att FN:s säkerhetsråd\r\ngrundade sitt sanktionsbeslut på kapitel VII i FN-\r\nstadgan, vilket öppnar möjligheter till militära\r\nsanktioner. I och med att FN åberopar hot mot\r\nfreden, fredsbrott och angreppshandlingar, som\r\nkapitel VII handlar om, gör man brott mot den\r\ncivila luftfartens säkerhet till en internationell\r\nkonflikt. Utskottet tolkar vårt motionsyrkande på\r\nett förvrängt sätt. Konflikten måste återföras till det\r\nden ursprungligen var, nämligen en rättstvist med\r\nLibyen. Det är denna som måste lösas på fredlig\r\nväg.</pre><pre>Det är därför olyckligt att Internationella\r\ndomstolen i Haag inte ville ta upp fallet med\r\nhänvisning till säkerhetsrådets beslut.\r\nHaagdomstolen är enligt FN-stadgans artikel 92\r\nFörenta nationernas främsta rättskipande organ.\r\nSäkerhetsrådet bör enligt artikel 36 punkt 3\r\n''beakta, att rättstvister i regel böra av parterna\r\nhänskjutas till den internationella domstolen''. Nu\r\nhar det omvända skett. Fallet har gått från\r\ndomstolen till säkerhetsrådet. Det väcker flera\r\nfrågor om hur folkrätten skall fungera.</pre><pre>Jag vill fritt översatt redovisa vad den franske\r\njuridikprofessorn Gérard de la Pradelle har sagt\r\nkring denna affär, något som jag tycker är viktigt att\r\nläsa in till protokollet.</pre><pre>För det första ifrågasätter det själva begreppet rätt\r\ni de internationella förbindelserna -- dvs. den\r\nordning som nu har tillämpats när det gäller\r\nLibyen. Man säger att säkerhetsrådets aktion synes\r\nvara grundad på stadgans regler. Men är den också\r\ngrundad på rätten? Är regler, vilkas verkställighet\r\nde berörda parterna inte kan få prövad av en\r\noberoende rättsinstans, verkligen rättsregler?\r\nFrågan är inte bara akademisk. I praktiken betyder\r\nåsidosättandet av Internationella domstolen att\r\nprövningen av lagligheten i säkerhetsrådets\r\naktioner endast tillkommer de regeringar, vilka har\r\nmajoritet i säkerhetsrådet. Det är osunt. Man säger\r\nju att en stat, vars förvaltning undgår all rättslig\r\nkontroll, inte är en rättstat, och att dess politiksa\r\nregim inte är bra. Varför skall det som är dåligt i\r\nden inre ordningen, tolereras i den internationella\r\nordningen, som inte bara gäller ett folk utan flera,\r\nja hela jordens befolkning?</pre><pre>För det andra är det i dagens internationella läge\r\nsärskilt farligt om domaren avstår från att döma.\r\nFN-stadgan ställer ju organisationen under folkens\r\nbeskydd. Men inte desto mindre anförtror den FN:s\r\nviktigaste instrument till regeringar som är mer\r\neller mindre representativa. Viktigast är -- stadgan\r\nlägger beslutsorganet, säkerhetsrådet, i händerna\r\npå de ständiga medlemmarna, vilka är de viktigaste\r\nmilitärmakterna i världen. Därigenom beror\r\ntillämpningen av folkrättens regler, när det gäller\r\nfredens bevarande, huvudsakligen av dessa makter.\r\nDet faktum att de handlar utan någon rättslig\r\nkontroll är oroväckande.</pre><pre>Rivaliteten mellan Förenta staterna och f.d.\r\nSovjetunionen ledde åtminstone till att det rådde\r\nett slags balans i organisationen. Det ledde till ett\r\nbesvärligt förlamande ordkrig. Men man kan\r\nkomma att sakna det, om den nuvarande\r\nhandlingskraften beror på att den amerikanska\r\nregeringen i realiteten är ensam herre i\r\nsäkerhetsrådet efter Sovjets sammanbrott. Redan\r\nGulfkriget visade att säkerhetsrådet inte riktigt var\r\nett organ för en statsgemenskap, utan tenderade att\r\nbli ett instrument för den politik som Washington\r\nville ha. Fenomenet har förstärkts av\r\nLibyenaffären, eftersom säkerhetsrådet kräver att\r\nen stat utlämnar några av sina medborgare till den\r\namerikanska, nationella rättvisan och därjämte till\r\nden brittiska och franska. Eftersom ''de Förenade\r\nNationernas folk'' inte har uppdragit åt USA att\r\nstyra världen, kommer ett sådant förhållningssätt\r\natt kompromettera FN folkrättsligt.</pre><pre>Det är detta som gör Internationella domstolens\r\nfrånvaro särskilt beklaglig. Endast en rättslig\r\nkontroll av lagligheten i säkerhetsrådets handlingar\r\nskulle kunna garantera att rådet efterlever lagen.\r\nEn sådan garanti vore ännu nödvändigare,\r\neftersom en enda stat, den mäktigaste i världen, i\r\nrealiteten styr rådet. FN förlorar mycket mer i\r\nlegitimitet än vad organisationen vinner i\r\neffektivitet genom det amerikanska greppet.</pre><pre>Slut på det långa referatet.</pre><pre>Frågan är alltså, något tillspetsat, om det är\r\nfolkrätten som skall råda eller USA. Skall makten\r\nråda över rätten? Jag menar därför att utskottet\r\nborde ha tagit mer seriöst på vårt yrkande om\r\nHaagdomstolens roll. Eller gäller inte längre det\r\nsom de nordiska regeringarna framförde till FN den\r\n28 oktober?</pre><pre>I det nordiska förslaget om FN:s fredsskapande och\r\nfredsbevarande verksamhet, det\r\ns.k.Skagendokumentet, sades följande:</pre><pre>''Parter i en konflikt borde oftare använda\r\nInternationella domstolen för att lösa sina tvister.\r\nMedlemsstaterna borde uppmanas att acceptera\r\ndomstolens tvingande domslut. Ökad användning\r\nborde göras av möjligheten att begära domstolens\r\nrådgivande mening i rättsfrågor för att förebygga\r\neller desarmera konflikter.''</pre><pre>Fru talman! Jag skall inte yrka bifall till motionen.\r\nDet gör jag för att något spara kammarens tid.</pre><pre>Anf. 162  NIC GRÖNVALL (m):</pre><pre>Fru talman! Detta ärende är sådant att man måste\r\ngendriva ett inlägg som Bertil Måbrinks, om det så\r\nmå vara den sista kvällen under riksmötet.</pre><pre>Bertil Måbrink -- vänsterpartist, känd kommunist\r\noch känd Sovjetvän -- står här och försöker under\r\nskenhelighetens kaskader att göra frågan om\r\nterrorismstöd från Libyen till en rättstvist. Det är\r\navslöjande och pinsamt!</pre><pre>Frågan gäller huruvida ett land i världen skall\r\ntillåtas att öppet demonstrera sitt förakt för\r\ninternationell rättsordning och internationell\r\nsamvaro. Det gäller om ett land på vår jord skall\r\nfå visa sitt förakt för FN, det organ som 170--180\r\nnationer i världen tillsammans har skapat för att i\r\ndet åstadkomma ett instrument för freden. Att då\r\nställa sig i denna talarstol och kalla frågan om\r\nhuruvida Libyen skall tvingas att ställas inför rätta\r\nför en rättstvist, finner jag vara uppskakande och\r\npinsamt.</pre><pre>Det saken gäller är att FN:s säkerhetsråd enligt den\r\nstadga som bl.a. FN:s medlemsnationer har\r\nantagit, och bland dem Sverige, har rätten att fatta\r\nbeslut om sanktioner i situationer där freden är\r\nhotad.</pre><pre>Libyens terroriststöd riktade sig till, och riktar sig\r\ntill, många källor i världen. Vi vet genom Libyens\r\negna medgivanden sedan sanktionsbesluten i FN\r\nfattats, att Libyen nu i maj 1992 öppet medger att\r\nman har stött de värsta terroristerna som jorden\r\nnågonsin lärt känna. Därtill har man också\r\nvaraktigt stött IRA. Att då gå upp i denna talarstol\r\noch tala om att detta skulle handla om en rättslig\r\ntvist om folkrättens ställning, menar jag är att\r\nverkligen dra ett skenhelighetens täcke över ett\r\nallvarligt problem, något som är oerhört avslöjande\r\nnär det gäller Vänsterpartiets skuggor från den\r\ngamla tiden.</pre><pre>Anf. 163  BERTIL MÅBRINK (v) replik:</pre><pre>Fru talman! Nic Grönvall uppträder i talarstolen\r\nsom en gammal stalinist. Han försöker att förvägra\r\nmig rätten att gå upp i talarstolen och säga vad jag\r\nanser bör vara den gällande ordningen för att\r\nkomma till rätta med terrorism.</pre><pre>Jag skall inte sluta i riksdagen i och med den här\r\nkvällen i kammaren, Nic Grönvall. Jag skall\r\nfortsätta två år till. Nic Grönvall måste ha läst\r\ntidningen alldeles tokigt. Jag skall sitta perioden ut.\r\nNu har vi klarat ut det också.</pre><pre>Jag har inte tagit ställning och försvarat någon\r\nterrorism. Vad jag har visat på här när det gäller\r\nLibyen, är att jag anser att man stöder terrorism\r\noch bedriver terrorism. Det står att läsa i motionen,\r\nom Nic Grönvall hade bemödat sig om att läsa den,\r\noch inte stå här som en gammal stalinistisk\r\ndemagog!</pre><pre>För att lösa den här tvisten, eller det här problemet,\r\nborde först Internationella domstolen ha tagit sig\r\nan fallet. Om inte Internationella domstolen hade\r\nkunnat lösa tvisten, skall ärendet naturligtvis gå till\r\nFN:s säkerhetsråd. Nu har man tagit den omvända\r\nordningen.</pre><pre>Varför har man gjort på det sättet, Nic Grönvall?\r\nJo, därför att det är USA som har dikterat hela\r\ndenna ordning. Det är detta som vi har reagerat\r\nmot. Detta diskuterar inte Nic Grönvall.</pre><pre>Har jag fel när jag säger att det är Internationella\r\ndomstolen som först skall försöka lösa sådana här\r\nkonflikter? Eller har jag rätt, Nic Grönvall? Om jag\r\nhar rätt -- vilket jag anser att jag har -- och man har\r\ngått tillväga på det här sättet, anser jag att man har\r\nåsidosatt Internationella domstolen, den juridiska\r\ninstans som skulle ha prövat denna fråga och\r\npressat Libyen.</pre><pre>Det hade kanske inte gått, och i så fall skulle man\r\nha gått till säkerhetsrådet. Men om man accepterar\r\ndet som nu har skett i Libyenfallet, öppnar man ju\r\nför mycket farliga situationer runt om i världen.\r\nDen enda stora supermakten kan då exempelvis\r\ndiktera göranden och låtanden som FN och dess\r\norgan själva skall bestämma över. Det är detta som\r\nvi har påtalat. Den franske juridikprofessor som jag\r\nåberopade har också tagit upp detta för inte så\r\nmånga veckor sedan.</pre><pre>Anf. 164  NIC GRÖNVALL (m) replik:</pre><pre>Fru talman! I denna replik avslöjar sig Bertil\r\nMåbrink på nytt. Han tycks tro att frågan om\r\nLibyens agerande och Libyens rätt att stödja\r\nterrorismen är en rättsfråga. Det är en politisk\r\nfråga. Den handlar om att trygga världsfreden. De\r\npolitiska frågorna avgörs inte i Haagdomstolen.</pre><pre>Jag anar bakom Bertil Måbrinks påståenden att han\r\nönskar se ett skyddstäcke av varaktighet i\r\ndomstolsförhandlingen så att Libyen kunde\r\nfortsätta sin verksamhet. Bertil Måbrink vet ju lika\r\nväl som jag att en rättslig prövning är en långsam\r\nprövning.</pre><pre>Jag vill gärna kommentera ett yttrande till. Bertil\r\nMåbrink hävdar att domstolen skulle ha pressat\r\nLibyen. Jag tror att Bertil Måbrink saknar varje\r\nkunskap om vad en domstol är. En domstol avgör\r\nen tvist mellan två parter. Den pressar inte den ena\r\nparten.</pre><pre>Till sist till detta med säkerhetsrådets\r\nröstningsformer. Vad Bertil Måbrink säger är, att\r\nde övriga medlemmarna i FN:s säkerhetsråd är\r\ninkompetenta, osjälvständiga och helt USA-\r\nunderkastade nationer.</pre><pre></pre><pre>Jag undrar om Bertil Måbrink vill vara vänlig och\r\nframföra det direkt till Storbritannien, Frankrike,\r\nRyssland, Japan, Ungern, Österrike, Belgien,\r\nEcuador och Venezuela -- nationer som biträder\r\ndetta beslut. Bertil Måbrink menar således att\r\ndessa nationer saknar varje förmåga till egen\r\nprövning och eget omdöme, om jag förstår Bertil\r\nMåbrink rätt.</pre><pre>Anf. 165  BERTIL MÅBRINK (v) replik:</pre><pre>Fru talman! Det är ganska meningslöst att\r\ndiskutera med Nic Grönvall. Han lyssnar inte på\r\nvad jag säger. Det vill han inte. Jag förstår att även\r\nför en jurist som Nic Grönvall måste det vara\r\nbesvärande att utskottet har kunnat hantera den\r\nhär frågan på det sätt som man har gjort. Jag förstår\r\nNic Grönvalls höga röstläge. Men jag vidhåller\r\nfortfarande att när det gäller att komma åt\r\nterrorism -- i det här fallet flygplanssprängningar --\r\ndär man misstänker och har starka bevis för att två\r\npersoner, libyer, har utfört två sådana handlingar,\r\när det en juridisk fråga som skall avgöras av den\r\ninternationella domstolen, som är FN:s juridiska\r\norgan, i första hand. Om detta inte går sedan denna\r\nmöjlighet har prövats, får FN:s säkerhetsråd ta upp\r\nfrågan.</pre><pre>Det bör noteras att CIA har kommit med en\r\nrapport. CIA brukar vara väl underrättad om\r\nförhållanden runtom i världen. Rapporten från den\r\n24 april förra året visar att i Lockerby-fallet var\r\nkrafter från både Syrien och Iran inblandade i\r\nförberedelsen. Varför vidtar man inte åtgärder mot\r\ndem och prövar detta påstående, som tydligen är\r\nsanningsenligt? Dessa två länder deltog aktivt i\r\nplanerandet av dådet.</pre><pre>Det är naturligtvis inte intressant just nu. Men för\r\nUSA är Libyen intressant. Därför hanterar man\r\nfrågan på det här oriktiga sättet.</pre><pre>Jag hävdar fortfarande att det i första hand hade\r\nvarit internationella domstolens uppgift att pröva\r\nden här frågan. Om det inte hade gått skulle\r\nsäkerhetsrådet ha kunnat ta upp frågan.</pre><pre>Anf. 166  HANS GÖRAN FRANCK (s):</pre><pre>Fru talman! Utlåtandet från utrikesutskottet är\r\nenhälligt. Den motion från Vänsterpartiet som nu\r\nhar diskuterats har inte föranlett något särskilt\r\nyttrande och inte heller något yrkande här i dag. De\r\nsynpunkter som Bertil Måbrink nu har framfört\r\nkom inte till uttryck muntligen i utskottet. Däremot\r\ntycker jag att motionen tog upp en del problem som\r\ndet finns anledning att seriöst diskutera. Om det\r\nförsta yrkandet i motionen sade utskottet att man\r\nutgår ifrån att regeringen fortsätter att utnyttja de\r\ntillfällen som ges för att framföra Sveriges\r\nsynpunkter. Det innebär att utskottet har uttalat att\r\nregeringen skall verka för en fredlig lösning. Nu\r\npågår dess bättre förhandlingar i Genève, som av\r\nallt att döma har vissa utsikter att leda till en fredlig\r\nlösning.</pre><pre>Det andra yrkandet som finns i motionen är\r\ndäremot folkrättsligt omöjligt. FN kan inte bli en\r\npart när det gäller en fråga som berör vad ett land,\r\ni det här fallet Libyen, har gjort. FN är det\r\ninternationella organ som skall agera i detta fall,\r\noch FN har utnyttjat sina möjligheter att agera.\r\nFolkrättsligt kan man inte göra invändningar mot\r\natt säkerhetsrådet har agerat. Bakgrunden är ju\r\nomdiskuterad. De konsekvenser som terrordåden\r\nhar fått är fruktansvärda.</pre><pre>Jag vill dock säga att bakgrunden till resolutionen\r\nvar att FN:s säkerhetsråd fäste särskilt avseende vid\r\nLibyens vägran att samarbeta i den här frågan.\r\nResolutionen tar fasta på detta, och det är först nu\r\ni ett senare skede som man har kommit någon vart.</pre><pre>Däremot är det inte folkrättsligt givet att man i det\r\nhär fallet skulle ha åberopat 7 kap. Man hade\r\nmycket väl kunnat tänka sig att i stället hänvisa till\r\n6 kap. Det kommer att diskuteras hur stadgan skall\r\nvara utformad i fortsättningen med hänsyn till det\r\nnya internationella läget.</pre><pre>För egen del vill jag gärna säga att jag allmänt sett\r\ntycker att det är viktigt att man inte tillgriper alltför\r\nlångtgående sanktioner innan man har utnyttjat\r\nalla andra möjligheter. Det kan finnas politiska\r\nbetänkligheter mot att göra så. Om stadgan inte blir\r\nändrad -- vilket den förhoppningsvis blir -- kan vissa\r\nstormakter få ett för stort inflytande i nuvarande\r\nsituation. Det tycker jag att det finns anledning att\r\nsäga.</pre><pre>När det gäller det tredje yrkandet har\r\ninternationella domstolen i Haag med 11 röster mot\r\n5 avvisat det yrkande som framställdes där. De\r\ngällde ett yrkande om förbud för USA och\r\nStorbritanninen att vidta åtgärder ägnade att tvinga\r\nLibyen att lämna ut de anklagade libyerna för\r\nlagföring utanför Libyen. Nu ingår inte den här\r\nfrågan i FN-resolutionen, utan den tar fasta på\r\nvägran till samarbete. Sedan kan man naturligtvis\r\nsäga att det som står i en av resolutionerna,\r\nnämligen att underlåtenhet att göra något från\r\nLibyens sida, är ett hot mot fred och säkerhet. Det\r\nkan man diskutera. Icke desto mindre har\r\nutskottet, trots att den frågan inte var huvudfrågan,\r\nändå sagt att frågan om ökad användning av den\r\ninternationella domstolen i Haag för tvistlösning i\r\ninternationella konflikter är av stort intresse.\r\nUtskottet sympatiserar principiellt med\r\nmotionärernas förslag om att domstolens roll bör\r\nstärkas. Detta är dock en fråga som får tas upp i\r\nannat sammanhang.</pre><pre>Fru talman! Med det anförda yrkar jag bifall till\r\nhemställan i utrikesutskottets betänkande.</pre><pre>Anf. 167  BENGT HURTIG (v) replik:</pre><pre>Fru talman! När muren rasade och allt hände i Öst,\r\nförväntade vi oss en ny internationell rättsordning.\r\nDet skulle inte vara stormakterna som med sina\r\nmetoder gjorde upp världens affärer. Vi skulle\r\nsåledes gå från den politiska ordning som Nic\r\nGrönvall talar om till en mera internationellt\r\nrättslig ordning. Detta var förväntningarna och\r\nfinessen. Om förväntningarna inte infrias --\r\nstormakterna har ganska mycket blod på sina\r\nhänder; jag tänker på alla i säkerhetsrådet -- då\r\nuppstår den situationen att många länder i tredje\r\nvärlden börjar i frågasätta hela FN-systemet. Den\r\nsituationen vill jag i alla fall undvika.</pre><pre>Vi måste röra oss från den här politiska\r\nmaktordningen till en rättsordning. Det är den\r\nvägen vi måste gå och vi måste naturligtvis agera\r\nmed stor eftertänksamhet. I förlängningen hotas\r\nallas vår gemensamma säkerhet av terrorism och\r\nandra problem om vi inte kan gå den vägen.</pre><pre>När man alltså i den här skrivningen i FN har gjort\r\nunderlåtenhet att vidta vissa åtgärder till ett hot\r\nmot fred och säkerhet, då har man faktiskt infört\r\nett nytt element, tycker jag. Om man inte har gjort\r\nnågonting är det ett hot mot fred och säkerhet --\r\nmed ett sådant synsätt har man enligt min mening\r\ngått litet långt.</pre><pre>Man börjar tala om att FN:s säkerhetsråd kan göra\r\ninnovationer av FN-stadgan osv. Detta är, menar\r\njag, tendenser som vi måste se upp med.</pre><pre>Anf. 168  BERTIL MÅBRINK (v):</pre><pre>Fru talman! När jag hör Hans Göran Franck tänker\r\njag att det var synd att han inte var utskottets\r\ntalesman från början. Då hade vi kunnat föra\r\ndebatten på en vettig nivå. Men som bekant är det\r\nskillnad på jurister också, som vi har hört här i\r\nkammaren. Mer skall jag inte säga i detta ärende.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>13 §  Förslag om slutlig reglering av\r\nstatsbudgeten för budgetåret 1992/93, m.m.</pre><pre>Föredrogs</pre><pre>jordbruksutskottets betänkande</pre><pre>1991/92:JoU24 Förslag om slutlig reglering av\r\nstatsbudgeten för budgetåret 1992/93, m.m. (prop.\r\n1991/92:150 delvis).</pre><pre>Anf. 169  LENA KLEVENÅS (s):</pre><pre>Fru talman! Miljöfrågorna kommer inte i den här\r\ndebatten att få den tid som de är värda, detta av\r\nhänsyn till den sena timmen.</pre><pre>Jag skall fatta mig mycket kort.</pre><pre>Vi har tio reservationer vid detta betänkande, och\r\nde gäller miljöfrågorna.</pre><pre>Vi vill ha ett skattesystem som är mera\r\nmiljöanpassat och vi vill ha en bredare användning\r\nav ekonomiska styrmedel.</pre><pre>Vi föreslår också i våra reservationer att avgiften på\r\nhandelsgödsel höjs och att vi borde förbjuda\r\nkadmium i handelsgödsel.</pre><pre>Vi vill också ha en ny lista på miljöfarliga ämnen,\r\nsådana som bör avvecklas.</pre><pre>Vi vill gå vidare med miljöanpassade fordon. Vi\r\nföreslår att nästa steg i miljöklassningen bör tas.</pre><pre>Vi önskar också att företagen skall göra\r\nenergiredovisningar och att man bör ha\r\ndestruktionsavgifter på kylskåp och frysar för att vi\r\nskall kunna minska freonutsläppen ytterligare. Vi\r\nvill ha skatt på osorterat avfall och sist, men inte\r\nminst vill vi att miljöräkenskaperna skall redovisas\r\nårligen. Man bör kunna se hur arbetet fortskrider\r\nmed dem och vi bör ha ett program för det arbetet.</pre><pre>Jag vill med detta yrka bifall till våra reservationer\r\n1 och 11.</pre><pre>Anf. 170  JAN JENNEHAG (v):</pre><pre>Fru talman! Vänsterpartiet står självfallet bakom\r\nmeningsyttringen i betänkandet. Jag nöjer mig med\r\natt yrka bifall till den del av meningsyttringen som\r\ngäller mom. 2 och 15.</pre><pre>Anf. 171  LENNART BRUNANDER (c):</pre><pre>Fru talman! I den proposition som ligger till grund\r\nför betänkandet redogör miljöministern för en del\r\nav det arbete som pågår i miljödepartementet när\r\ndet gäller ekonomiska styrmedel, avveckling av\r\nkemikalier, avveckling av freoner -- både när det\r\ngäller CFC, alltså de hårda freonerna, och KFCF,\r\nde mjuka freonerna som har kommit i stället, men\r\nsom inte heller är bra för miljön. Det finns också\r\nen redovisning av synpunkter kring Östersjön och\r\nmiljöräkenskaper.</pre><pre>Det arbete som pågår i departementet tar i stor\r\nutsträckning upp de frågor som vi diskuterar i\r\nbetänkandet och som också behandlas i\r\nreservationerna. Här finns i allmänhet inte så stora\r\nskillnader i åsikter, i varje fall inte i det här skedet,\r\ndå vi har ett förberedande arbete för att så\r\nsmåningom komma fram till förslag. Hur det sedan\r\nblir när förslagen är klara får vi se i höst.</pre><pre>Det är bara på en punkt som jag skulle vilja säga\r\natt det finns olika åsikter mellan reservanterna och\r\nmajoriteten, och det är när det gäller höjning av\r\navgiften på handelsgödsel.</pre><pre>Den sänkning som genomfördes var en återgång till\r\ndet som var tidigare då man höjde en avgift för att\r\nbekosta utförsäljning av överskott. Den har\r\ningenting med miljöfrågorna att göra, och därför\r\nskall den inte heller höjas igen.</pre><pre>I övrigt, fru talman, yrkar jag bifall till hemställan i\r\ndetta betänkande. Jag slår fast att det pågår ett\r\nintensivt arbete i miljödepartementet för att lösa\r\ndessa frågor.</pre><pre>Som siste talare vill jag önska fru talmannen och\r\nhennes talmanskolleger en trevlig sommar, liksom\r\näven övrig personal här i riksdagen samt\r\nledamöterna. Tack så mycket.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande EES-utskottets betänkande\r\n1991/92:EU1, näringsutskottets betänkanden\r\n1991/92:NU33 och NU36, konstitutionsutskottets\r\nbetänkande 1991/92:KU35, utrikesutskottets\r\nbetänkande 1991/92:UU31 samt\r\njordbruksutskottets betänkande 1991/92:JoU24.</pre><pre>EES-utskottets betänkande EU1</pre><pre>Utskottets hemställan bifölls.</pre><pre>Näringsutskottets betänkande NU33</pre><pre>Mom. 1 (avslag på propositionen)</pre><pre>Utskottets hemställan bifölls med 268 röster mot 11\r\nför meningsyttringen av Rolf L. Nilson i\r\nmotsvarande del. 3 ledamöter avstod från att rösta.</pre><pre>Mom. 2 (överföring och försäljning av viss\r\negendom)</pre><pre>Utskottets hemställan bifölls med 159 röster mot\r\n124 för reservation 1 av Birgitta Johansson m.fl. 2\r\nledamöter avstod från att rösta.</pre><pre>Mom. 4 (naturvård)</pre><pre>Utskottets hemställan bifölls med 156 röster mot\r\n128 för reservation 2 av Birgitta Johansson m.fl. 4\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU36</pre><pre>Mom. 1 (bankväsendets utveckling m.m.)</pre><pre>Först biträddes reservation 1 av Axel Andersson\r\nm.fl. -- som ställdes mot reservation 2 av Bengt\r\nDalström -- med acklamation.</pre><pre>Härefter bifölls utskottets hemställan med 157\r\nröster mot 124 för reservation 1 av Axel Andersson\r\nm.fl. 8 ledamöter avstod från att rösta.</pre><pre>Mom. 2 (omstrukturering av Nordbanken)</pre><pre>Utskottets hemställan -- som ställdes mot\r\nmeningsyttringen av Rolf L. Nilson i motsvarande\r\ndel -- bifölls genom uppresning.</pre><pre>Mom. 3 (försäljning av aktier i Nordbanken, m.m.)</pre><pre>Utskottets hemställan bifölls med 167 röster mot\r\n123 för reservation 3 av Axel Andersson m.fl.</pre><pre>Mom. 4 (ansvarsfrågor i Nordbanken)</pre><pre>Utskottets hemställan bifölls med 272 röster mot 17\r\nför motion N56, yrkandena 2 och 3, av Bengt\r\nDalström m.fl. 4 ledamöter avstod från att rösta.</pre><pre>Mom. 5 (insättarskydd)</pre><pre>Utskottets hemställan bifölls med 276 röster mot 17\r\nför reservation 4 av Bengt Dalström.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU35</pre><pre>Utskottets hemställan bifölls med 284 röster mot 9\r\nför utskottets hemställan med den ändring däri som\r\nföranleddes av bifall till motion K23 av Lars Werner\r\nm.fl.</pre><pre>Utrikesutskottets betänkande UU31</pre><pre>Utskottets hemställan bifölls.</pre><pre>Jordbruksutskottets betänkande JoU24</pre><pre>Mom. 2 (utredning om skattesystemet m.m.)</pre><pre>Först biträddes reservation 1 av Göran Persson\r\nm.fl. med 131 röster mot 9 för meningsyttringen av\r\nAnnika Åhnberg i motsvarande del. 151 ledamöter\r\navstod från att rösta.</pre><pre>Härefter bifölls utskottets hemställan med 160\r\nröster mot 122 för reservation 1 av Göran Persson\r\nm.fl. 8 ledamöter avstod från att rösta.</pre><pre>Mom. 15 (Östersjöns miljö)</pre><pre>Utskottets hemställan bifölls med 280 röster mot 10\r\nför meningsyttringen av Annika Åhnberg i\r\nmotsvarande del.</pre><pre>Mom. 28 (miljöräkenskaper)</pre><pre>Utskottets hemställan bifölls med 171 röster mot\r\n119 för reservation 11 av Göran Persson m.fl.</pre><pre>Övriga moment</pre><pre>Utskottets hemställan bifölls.</pre><pre>14 §  Anmälan om ny ersättare för statsråd</pre><pre>Talmannen anmälde att Lotta Edholm (fp) fr.o.m.\r\nden 1 juli 1992 i Hadar Cars ställe skulle tjänstgöra\r\nsom ersättare för kulturminister Birgit Friggebo.</pre><pre>15 §  Anmälan om kompletteringsval till vissa\r\nutskott, m.m.</pre><pre>Talmannen meddelade att Folkpartiet liberalernas\r\nriksdagsgrupp på grund av uppkomna vakanser\r\nanmält följande nya representanter fr.o.m. den 1\r\njuli 1992, nämligen Siw Persson som ledamot i\r\njustitieutskottet efter Lars Sundin, Lars Sundin\r\nsom ledamot i försvarsutskottet efter Hans\r\nLindblad, Carl-Johan Wilson som ledamot i\r\nkulturutskottet efter Jan-Erik Wikström, Gudrun\r\nNorberg som ledamot i näringsutskottet efter\r\nHadar Cars, Isa Halvarsson till ledamot i\r\nkrigsdelegationen efter Jan-Erik Wikström,\r\nCharlotte Branting som suppleant i\r\ntalmanskonferensen efter Jan-Erik Wikström,\r\nKarin Pilsäter som suppleant i lagutskottet efter\r\nCarl B. Hamilton, Hans Lindblad som suppleant i\r\nförsvarsutskottet efter Siw Persson, Lars Sundin\r\nsom suppleant i kulturutskottet efter Carl-Johan\r\nWilson, Lotta Edholm som suppleant i\r\nutbildningsutskottet efter Olle Schmidt, Carl B.\r\nHamilton som suppleant i näringsutskottet efter\r\nGudrun Norberg samt Lotta Edholm som\r\nsuppleant i arbetsmarknadsutskottet efter Karin\r\nPilsäter.</pre><pre>Talmannen förklarade valda till</pre><pre>ledamot i justitieutskottet</pre><pre>Siw Persson (fp)</pre><pre>ledamot i försvarsutskottet</pre><pre>Lars Sundin (fp)</pre><pre>ledamot i kulturutskottet</pre><pre>Carl-Johan Wilson (fp)</pre><pre>ledamot i näringsutskottet</pre><pre>Gudrun Norberg (fp)</pre><pre>ledamot i krigsdelegationen</pre><pre>Isa Halvarsson (fp)</pre><pre>suppleant i talmanskonferensen</pre><pre>Charlotte Branting (fp)</pre><pre>suppleant i lagutskottet</pre><pre>Karin Pilsäter (fp)</pre><pre>suppleant i försvarsutskottet</pre><pre>Hans Lindblad (fp)</pre><pre>suppleant i kulturutskottet</pre><pre>Lars Sundin (fp)</pre><pre>suppleant i utbildningsutskottet</pre><pre>Lotta Edholm (fp)</pre><pre>suppleant i näringsutskottet</pre><pre>Carl B. Hamilton (fp)</pre><pre>suppleant i arbetsmarknadsutskottet</pre><pre>Lotta Edholm (fp)</pre><pre>Ajournering</pre><pre>På förslag av talmannen beslöt kammaren kl. 21.41\r\natt ajournera förhandlingarna till kl. 21.45 för att\r\nbereda finansutskottet tillfälle att besluta om\r\nsammanställningen av statsbudgeten m.m. samt\r\növerlämna de ifrågavarande betänkandena för\r\nbordläggning i kammaren.</pre><pre>Återupptagna förhandlingar</pre><pre>Förhandlingarna återupptogs kl. 21.45.</pre><pre>16 §  Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från riksskatteverket\r\ninkommit bevis om att Karin Starrin (c), Edsbyn,\r\nutsetts till ny ledamot av riksdagen fr.o.m. den 1 juli\r\n1992 sedan Gunnar Björk (c) avsagt sig sitt uppdrag\r\nsom ledamot av riksdagen.</pre><pre>Till ersättare för riksdagsledamot har utsetts Sven\r\nBergström, Forsa, och Alice Lindgren, Hedesunda\r\n(båda c).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 10 juni 1992</pre><pre>Staffan Magnusson</pre><pre>Annika Sandström</pre><pre>17 §  Bordläggning</pre><pre>Anmäldes och bordlades</pre><pre>Finansutskottets betänkanden</pre><pre>1991/92:FiU31 Sammanställning av tilläggsbudget\r\nII för budgetåret 1991/92</pre><pre>1991/92:FiU32 Räntor på statsskulden, m.m.</pre><pre>1991/92:FiU33 Statsbudgetens inkomster för\r\nbudgetåret 1992/93</pre><pre>1991/92:FiU34 Statsbudgetens utgifter för\r\nbudgetåret 1992/93</pre><pre>1991/92:FiU35 Statsbudget för budgetåret 1992/93</pre><pre>18 §  Kallelse till nytt sammanträde</pre><pre>Talmannen meddelade att nästa sammanträde\r\nskulle börja kl. 21.55.</pre><pre>19 §  Kammaren åtskildes kl. 21.47.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 5 § anf. 9 (delvis),</pre><pre>av förste vice talmannen därefter t.o.m. anf. 9\r\n(delvis),</pre><pre>av tredje vice talmannen därefter t.o.m. anf. 18\r\n(delvis),</pre><pre>av talmannen därefter t.o.m. anf. 49 (delvis),</pre><pre>av förste vice talmannen därefter t.o.m. 6 § anf. 81\r\n(delvis),</pre><pre>av talmannen därefter t.o.m. anf. 102 (delvis),</pre><pre>av andre vice talmannen därefter t.o.m. beslutet\r\nom samlad votering kl. 19.03,</pre><pre>av förste vice talmannen därefter t.o.m. 11 § anf.\r\n158 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}