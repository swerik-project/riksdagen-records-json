{"dokumentstatus":{"dokument":{"hangar_id":"2387613","dok_id":"GG0910","rm":"1992/93","beteckning":"10","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"10","slutnummer":"0","datum":"1992-10-20 00:00:00","systemdatum":"2005-10-27 13:51:24","publicerad":"1992-10-20 00:00:00","titel":"Riksdagens snabbprotokoll 1992/93:10 Tisdagen den 20 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{0B85DC11-600B-460D-A247-90313AAAFDC9}","dokument_url_text":"http://data.riksdagen.se/dokument/GG0910/text","dokument_url_html":"http://data.riksdagen.se/dokument/GG0910","dokumentstatus_url_xml":"http://data.riksdagen.se/dokumentstatus/GG0910","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:10</div>\r\n<div class=\"sidhuvud_datum\">Tisdagen den 20 oktober</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Val till Nordiska rådet</pre><pre>Företogs val av 20 medlemmar och 20 suppleanter i\r\nNordiska rådet.</pre><pre>Valberedningen hade enhälligt godkänt\r\ngemensamma listor för valen av medlemmar och\r\nsuppleanter i Nordiska rådet.</pre><pre>Sedan de gemensamma listorna upplästs av\r\ntalmannen och godkänts av kammaren befanns\r\nföljande personer, vilkas namn i här angiven\r\nordning upptagits på resp. listor, valda för tiden\r\nintill dess val nästa gång ägde rum:</pre><pre>medlemmar</pre><pre>Wiggo Komstedt (m)</pre><pre>Sten Andersson i Stockholm (s)</pre><pre>Hans Nyhage (m)</pre><pre>Ingvar Carlsson (s)</pre><pre>Elver Jonsson (fp)</pre><pre>Lahja Exner (s)</pre><pre>Marianne Andersson (c)</pre><pre>Per Olof Håkansson (s)</pre><pre>Sten Svensson (m)</pre><pre>Ingrid Näslund (kds)</pre><pre>Lena Öhrsvik (s)</pre><pre>Richard Ulfvengren (nyd)</pre><pre>Arne Andersson (m)</pre><pre>Mats Hellström (s)</pre><pre>Hugo Bergdahl (fp)</pre><pre>Birgitta Dahl (s)</pre><pre>Inger Koch (m)</pre><pre>Berit Oscarsson (s)</pre><pre>Anders Svärd (c)</pre><pre>Lars Werner (v)</pre><pre>suppleanter</pre><pre>Filip Fridolfsson (m)</pre><pre>Hans Gustafsson (s)</pre><pre>Göthe Knutson (m)</pre><pre>Anita Johansson (s)</pre><pre>Gudrun Norberg (fp)</pre><pre>Karl-Erik Svartberg (s)</pre><pre>Stina Gustavsson (c)</pre><pre>Yvonne Sandberg-Fries (s)</pre><pre>Ingrid Hemmingsson (m)</pre><pre>Liisa Rulander (kds)</pre><pre>Jan Fransson (s)</pre><pre>Lars Moquist (nyd)</pre><pre>Bertil Danielsson (m)</pre><pre>Bruno Poromaa (s)</pre><pre>Isa Halvarsson (fp)</pre><pre>Birthe Sörestedt (s)</pre><pre>Ingvar Eriksson (m)</pre><pre>Nils T Svensson (s)</pre><pre>Agne Hansson (c)</pre><pre>Berith Eriksson (v)</pre><pre>2 §  Val av suppleant i\r\nsocialförsäkringsutskottet</pre><pre>Valberedningen hade enligt till kammaren\r\ninkommet protokollsutdrag föreslagit att Lars\r\nMoquist (nyd) skulle väljas till suppleant i\r\nsocialförsäkringsutskottet på en extra plats som\r\ntidigare tillgodoräknats Folkpartiet liberalerna.</pre><pre>Kammaren valde i enlighet med valberedningens\r\nförslag till</pre><pre>suppleant i socialförsäkringsutskottet</pre><pre>Lars Moquist (nyd)</pre><pre>3 §  Utökning av antalet suppleanter i vissa\r\nutskott</pre><pre>Valberedningen hade enligt ett till kammaren\r\ninkommmet protokollsutdrag dels på begäran av\r\nCentern tillstyrkt att antalet suppleanter i\r\nkonstitutionsutskottet utökades från 17 till 18, i\r\nskatteutskottet från 18 till 19, i lagutskottet från 17\r\ntill 18, i försvarsutskottet från 19 till 20 och i\r\nutbildningsutskottet från 18 till 19, dels på begäran\r\nav Kristdemokratiska samhällspartiet tillstyrkt att\r\nantalet suppleanter i arbetsmarknadsutskottet\r\nutökades från 21 till 22, dels på begäran av Ny\r\ndemokrati tillstyrkt att antalet suppleanter i\r\njordbruksutskottet utökades från 19 till 20.</pre><pre>Kammaren biföll dessa framställningar.</pre><pre>4 §  Val av suppleanter i vissa utskott</pre><pre>Företogs val av en suppleant i vardera\r\nkonstitutionsutskottet, skatteutskottet,\r\nlagutskottet, försvarsutskottet,\r\nutbildningsutskottet, arbetsmarknadsutskottet och\r\njordbruksutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i konstitutionsutskottet</pre><pre>Birgitta Hambraeus (c)</pre><pre>suppleant i skatteutskottet</pre><pre>Marianne Andersson (c)</pre><pre>suppleant i lagutskottet</pre><pre>Rosa Östh (c)</pre><pre>suppleant i försvarsutskottet</pre><pre>Lennart Brunander (c)</pre><pre>suppleant i utbildningsutskottet</pre><pre>Christina Linderholm (c)</pre><pre>suppleant arbetsmarknadsutskottet</pre><pre>Lars Svensk (kds)</pre><pre>suppleant i jordbruksutskottet</pre><pre>Arne Jansson (nyd)</pre><pre>5 §  Justering av protokoll</pre><pre>Justerades protokollet för den 14 oktober.</pre><pre>6 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:22, 54 och 57 till utrikesutskottet</pre><pre>1992/93:62 till näringsutskottet</pre><pre>7 §  Meddelande om svar på interpellationer</pre><pre>Till riksdagen hade inkommit följande skrivelse:</pre><pre>Interpellationerna 1992/93:3 och 5</pre><pre>Till riksdagen</pre><pre>Jag vill anmäla att Sten Anderssons interpellation\r\n1992/93:3 om kriminalvården och Lars-Erik\r\nLövdéns interpellation 1992/93:5 om åtgärder mot\r\nden ekonomiska brottsligheten, inte kommer att\r\nbesvaras inom föreskriven tid på grund av\r\ntjänsteresa. Jag har kommit överens om\r\ninterpellanterna om att besvara dessa\r\ninterpellationer den 12 november 1992.</pre><pre>Gun Hellsvik</pre><pre>8 §  Svar på fråga 1992/93:58 om avveckling av\r\nfreoner och dess betydelse för vissa läkemedel</pre><pre>Anf. 1  Miljöminister OLOF JOHANSSON\r\n(c):</pre><pre>Fru talman! Leif Carlson har frågat mig om\r\ngarantier för fortsatt användning av CFC som\r\ndrivmedel i mediciner för lungsjuka.</pre><pre>Nedbrytningen av det stratosfäriska ozonskiktet är\r\nett av våra allvarligaste miljöproblem.\r\nNedbrytningen har gått fortare än tidigare\r\nvetenskapliga rapporter indikerat, och rapporter\r\nom skador på växtlighet och djurliv har börjat\r\nkomma från södra halvklotet, från regioner\r\nnärmast Antarktis. Det är ingen tvekan om att alla\r\nmöjliga åtgärder måste sättas in för att snarast få\r\nbort utsläppen av CFC och andra ozonnedbrytande\r\nämnen.</pre><pre>CFC är ett effektivt ämne som drivmedel i flera\r\nolika mediciner mot t.ex. astma. Utsläppen från\r\ndenna användning är dock inte försumbar och\r\nsvarar i dag för ca 8 % av användningen av CFC i\r\nSverige. Av den anledningen läggs nu ner ett stort\r\narbete på att hitta alternativa drivmedel, som är\r\nacceptabla från både miljösynpunkt och medicinsk\r\nsynpunkt. Med stor sannolikhet kommer sådana\r\nalternativ att vara framtagna till 1995. Denna fråga\r\nhar också uppmärksammats inom\r\nMontrealprotokollet, det internationella avtalet till\r\nskydd för ozonskiktet.</pre><pre>I dag används CFC på dispens från\r\nLäkemedelsverket i vissa mediciner. Jag har erfarit\r\natt givna dispenser gäller t.o.m. den 1 januari 1994.</pre><pre>Regeringen följer utvecklingen inom detta område\r\noch är medveten om de behov en stor grupp\r\nastmatiker och andra lungsjuka har av effektiva\r\nmediciner. Till dess att alternativ finns tillgängliga\r\nbör möjligheter till undantag från förbudet mot\r\nCFC-användning enligt gällande regler finnas kvar.</pre><pre>Anf. 2  LEIF CARLSON (m):</pre><pre>Fru talman! Jag ber först att få tacka miljöministern\r\nför svaret, som jag tycker är positivt. Det är just\r\nbrådskan att avveckla CFC, eller freoner, som man\r\nsäger dagligdags, som är det som oroat de\r\nlungsjuka. Det är så oerhört bråttom, och då finns\r\ndet en risk för att det bästa blir det godas fiende.\r\nEn liten grupp kommer att bli ställd utan adekvat\r\nmedicinering.</pre><pre>Ungefär en tiondel av vår befolkning lider av\r\nkronisk obstruktiv lungsjukdom, dit bl.a. astma\r\nhör. Det har tagits fram många bra\r\nersättningsmedel, torrsprejer, pulver som man\r\nanvänder i nebulisatorer m.m. Men det går inte att\r\nhelt ersätta aerosolerna, dvs. det vi har i sprejerna.</pre><pre>Dispensen går ut 1994. Miljöministern tror att det\r\ntill dess finns ersättningsmedel framtagna. Rent\r\nfysikaliskt är det nog fullt möjligt. Men genom att\r\npreparatet skall användas på människa krävs rätt\r\nlånga djurtoxikologiska studier och därefter\r\nkliniska prövningar på människa innan man kan\r\nsäga att det går att använda på ett jämfört med\r\ndagens preparat likvärdigt sätt. Med tanke på den\r\ntidsåtgången är man sannolikt framme vid år 1998.</pre><pre>Om det behövs, inser man det väsentliga i denna\r\nmedicinering. Det jag gärna ville ha besked om var\r\natt man, även om det är viktigt att få bort\r\nCFC:erna, kan få sträcka sig några år längre.</pre><pre>Anf. 3  Miljöminister OLOF JOHANSSON\r\n(c):</pre><pre>Fru talman! Vi har redan när det gäller mjuka\r\nfreoner markerat den modell som vi i så fall måste\r\nkunna använda. Jag ger alltså inga löften om\r\nutsträckning av tidsramarna, för det skapar\r\nminskad press på utvecklingen av alternativen.</pre><pre>Däremot är det klart att man under övergångstider\r\nkan resonera också kring ekonomiska belastningar.\r\nPå det sättet utreder vi för närvarande de mjuka\r\nfreonerna HCFC, och det betyder miljöavgifter.</pre><pre>Anf. 4  LEIF CARLSON (m):</pre><pre>Fru talman! Med den medvetenhet som finns hos\r\nalla om freoners farlighet vet företagen att den som\r\nlyckas skapa ett ersättningsmedel har en marknad\r\nframför sig. Det ekonomiska trycket är säkert så\r\nstort som det kan vara i det fallet.</pre><pre>Jag tolkar ändå miljöministerns uttalande som att\r\nde lungsjuka kan vara rätt lugna. Lyckas man inte\r\ntill exakt det datum man har sagt nu, kan man se\r\ntill verkligheten, så att inte några medicinskt svaga\r\nkommer i kläm. Man bör så fort som möjligt hitta\r\nen lösning som är acceptabel.</pre><pre>Överläggningen var härmed avslutad.</pre><pre>9 §  Svar på fråga 1992/93:77 om syrehalten i\r\nÖresund</pre><pre>Anf. 5  Miljöminister OLOF JOHANSSON\r\n(c):</pre><pre>Fru talman! Kenneth Lantz har frågat mig om jag\r\nämnar vidta åtgärder för att förbättra syrehalten i\r\nÖresund.</pre><pre>Syrehalten i Öresund varierar mellan olika år och\r\nunder vissa perioder har låga syrehalter uppmätts i\r\ndjupområdena i Öresund, vilket beror både på\r\nföroreningar från Danmark och Sverige och på\r\ninströmning av bottenvatten från Nordsjön via\r\nKattegatt med högt närsaltinnehåll och lågt\r\nsyreinnehåll. SMHI:s undersökningar från augusti\r\noch september 1992 visar också på låga syrehalter\r\nvid vissa provtagningsställen.</pre><pre>En rad olika åtgärder har vidtagits för att minska\r\nkvävetillförseln till Öresund. Den sammanlagda\r\neffekten av dessa åtgärder kommer att ge resultat\r\nförst på några års sikt. Redan nu har emellertid\r\nkväveutsläppen från kommunala\r\navloppsreningsverk minskat med 25 % jämfört med\r\når 1986. Alla kommunala avloppsreningsverk i\r\nregionen skall också ha infört höggradig\r\nkväverening inom några år.</pre><pre>Även på jordbruksområdet har ett långsiktigt\r\narbete inletts för att reducera närsaltsutsläppen,\r\nt.ex. att anlägga vattendammar, återställa\r\nvåtmarker, öka andelen vinterbevuxen mark,\r\nutveckla metoder för förbättrad gödselspridning\r\netc.</pre><pre>Regeringen har nyligen uppdragit åt Statens\r\nnaturvårdsverk att utarbeta förslag om ökad\r\nanvändning av utsläppsramar för närsalter. I detta\r\narbete skall naturvårdsverket analysera behovet av\r\nytterligare åtgärder i förhållande till de\r\nbelastningsmål som gäller samt pröva lämpligheten\r\nav regionalt fastställda utsläppsramar.</pre><pre>Det bedrivs för närvarande i samband med\r\nplaneringen av en broförbindelse provgrävningar\r\nvid ett fåtal platser på den danska sidan av\r\nÖresund. Jag förutsätter att dessa provgrävningar\r\ninte har någon påverkan på miljösituationen i\r\nÖresund.</pre><pre>Jag är självfallet beredd att vidta ytterligare\r\nåtgärder för att nå de miljömål som riksdagen ställt\r\nsig bakom vad gäller utsläppen till våra\r\nhavsområden.</pre><pre>Anf. 6  KENNETH LANTZ (kds):</pre><pre>Fru talman! Jag är tacksam för miljöministerns svar\r\npå min fråga.</pre><pre>Det är angeläget för mig att påtala en liten\r\nupplevelse som jag hade i somras. Vi åkte ner hela\r\nfamiljen till Öresund. Det var första gången i mitt\r\ndrygt 40-åriga liv som jag sett en algblomning som\r\nfärgade vattnet totalt. Som tur var rörde det sig om\r\nen grönslicksalg. Men ett par dagar därefter blev\r\nHelsingborgs Dagblad och andra tidningar tvingade\r\natt varsla oss om att det rådde badförbud även på\r\ngrund av den blågröna algblomningen. Det gör ont\r\ni en tvättäkta skåning att se Öresund på det sättet.</pre><pre>Det finns i regionen en Öresundsfond som har\r\nskickat ut en enkät till västskånska kommuner. Där\r\nhar man ställt frågan vilka åtgärder kommunerna\r\nhar vidtagit för att minska kväveutsläppet. Enligt\r\nvad miljöministern själv påtalar här har det skett en\r\nklar förbättring vad beträffar\r\navloppsreningsverken. Det är vi mycket\r\ntacksamma och glada för. Det fungerar. Men för\r\növrigt har kommunerna inte uppfyllt det åtagande\r\nsom riksdagen har beslutat om, nämligen en\r\nminskning av kväveutsläppen med 50 % före år\r\n2000.</pre><pre>Vad har miljöministern för avsikt att göra, för att\r\nutöva en liten påtryckning på de västskånska\r\nkommunerna?</pre><pre>Anf. 7  Miljöminister OLOF JOHANSSON\r\n(c):</pre><pre>Fru talman! Vi arbetar ständigt med dessa viktiga\r\nNOx-frågor. Det handlar om att försöka begränsa\r\nutsläppen från allehanda källor internationellt och\r\ni Sverige. Det är svårare att få snabba resultat när\r\ndet gäller de litet mera diffusa, utspridda\r\nkväveoxidutsläppen. Jag tänker på avfall som har\r\ndeponerats i marken och som läcker ut med\r\nvattenströmmarna i havet. Som jag sade i mitt svar\r\npågår ett utvecklingsarbete som i varje fall på sikt\r\när lovande när det gäller att begränsa utsläppen\r\nfrån jordbruket.</pre><pre>En annan viktig sak är trafiken. Som har framgått i\r\nmedia har vi i krisuppgörelserna föreslagit ett paket\r\npå 5,5 miljarder kronor i miljöskatter. Ett viktigt\r\nmiljömål i sammanhanget är att minska\r\nkväveutsläppen från trafiken.</pre><pre>Det här var två av de generella och konkreta\r\nåtgärderna. Sedan kan jag gå in på många olika\r\ndetaljer, t.ex. att jag ofta vid\r\nregeringsssammanträdena är med och avvisar,\r\ntyvärr för enskilda människor, dispenser för\r\nfritidshus och annat boende i det berörda området,\r\ndvs. avrinningsområdet närmast Kattegatt. Det\r\nkrävs alltså att dessa människor skall anordna sina\r\navlopp på viss sätt så att de inte bidrar till\r\nkväveutsläppen m.m. i berört område. Det här\r\nmåste tyvärr göras i den krisartade situation som vi\r\nbefinner oss i.</pre><pre>Anf. 8  KENNETH LANTZ (kds):</pre><pre>Fru talman! Jag är mycket tacksam för att\r\nmiljöministern nämner bilsituationen. Jag hade\r\ntänkt att spinna vidare på den frågan. Nu när\r\nkommunikationsministern gör sitt intåg här i\r\nkammaren, vågar vi knappt tala om att minska\r\nbilismen även på de skånska vägarna.</pre><pre>Jag ser positivt på frågan om att förbättra\r\nkvävesituationen i Öresund, och jag är väldigt glad\r\nför dessa svar. Jag önskar att vi efter denna\r\ndiskussion kan få hjälp av miljöministern med att\r\nge de skånska kommunerna en liten knäpp på näsan\r\nså att de verkligen visar synbara resultat. Därmed\r\nframför jag mitt tack för miljöministerns svar.</pre><pre>Överläggningen var härmed avslutad.</pre><pre>10 §  Svar på fråga 1992/93:8 om högsta tillåtna\r\nhastighet på motorvägar m.m.</pre><pre>Anf. 9  Kommunikationsminister MATS\r\nODELL (kds):</pre><pre>Fru talman! Sten Andersson i Malmö har frågat mig\r\nvilka åtgärder jag är beredd att vidta för att ett\r\nenhälligt riksdagsbeslut avseende högsta tillåtna\r\nhastighet på motorvägar och motortrafikleder\r\neffektueras.</pre><pre>Bakgrunden till frågan är Trafiksäkerhetsverkets\r\nbeslut år 1989 att av miljöskäl sänka\r\nhastighetsgränsen från 110 km/tim. till 90 km/tim.</pre><pre>Trafikutskottet tog upp denna fråga i sitt\r\nbetänkande angående trafiksäkerhet och\r\ntrafikföreskrifter m.m. (1991/92:TU2). Där\r\nkonstateras bl.a. att sänkning av hastighetsgränsen\r\nvinner allt mindre förståelse främst då antalet\r\npersonbilar som har katalysatorrening av avgaserna\r\nökar fortlöpande. Enligt utskottet var det dags för\r\nen omprövning av Trafiksäkerhetsverkets beslut\r\noch att denna omprövning skulle komma till stånd\r\nutan att riksdagen behöver ta något initiativ härför.\r\nUtskottet har inte beslutat att hastigheten skulle\r\nåtergå till tidigare gällande förhållanden, vilket\r\nSten Andersson i Malmö påstår i sin fråga.</pre><pre>Trafiksäkerhetsverket har omprövat detta beslut i\r\nenlighet med Trafikutskottets betänkande. Den 10\r\napril 1992 beslöt styrelsen att 110 km/tim. skulle\r\nåterinföras på 393 km av de motorvägar som\r\nomfattades av beslutet från år 1989. På 23 km\r\nbibehölls högsta tillåtna hastighet 90 km/tim. av\r\ntrafiksäkerhetsskäl. Detta beslut trädde i kraft den\r\n15 maj 1992.</pre><pre>Vad gäller övriga vägar har ingen prövning skett\r\nännu då Trafiksäkerhetsverket avvaktar den\r\nproposition om trafiksäkerhet som jag avser att\r\nföreslå regeringen under vintern. Denna\r\nproposition kommer bl.a. att behandla\r\nhastigheterna på våra vägar.</pre><pre>Anf. 10  STEN ANDERSSON i Malmö (m):</pre><pre>Fru talman! Jag tackar för svaret på min fråga. Men\r\nhär måste nog föreligga någon form av\r\nmissuppfattning, Det är min bestämda uppfattning\r\natt riksdagens trafikutskott fullt enigt tillstyrkte och\r\nsedan kammaren beslutade att det skulle ske en\r\nåtergång till de hastighetsgränser som gällde på\r\nmotorvägar och motortrafikleder före beslutet\r\n1989.</pre><pre>Jag ber om ursäkt om jag i onödan har tagit\r\nstatsrådets tid i anspråk. Men jag är inte säker på\r\natt jag har helt fel i den här frågan. Bakgrunden är\r\nbeslutet att sänka farten av miljöskäl på de\r\ndefinitivt säkraste vägarna i hela Sverige, dvs.\r\nmotorvägar och motortrafikleder. Däremot behölls\r\n90 km/tim. på mycket dåliga vägar, där sänkning av\r\nhastigheten av miljöskäl hade varit mer befogad.\r\nDet är inte som statsrådet säger att det är fråga om\r\nminskad förståelse, utan det är obegripligt för\r\nmånga människor att denna situation råder.</pre><pre>Men om jag har fått fel svar här i dag kommer jag\r\natt återkomma i denna fråga.</pre><pre>Jag skulle ändå vilja ställa en fråga med tanke på\r\ndet sista statsrådet sade i sitt svar, nämligen att en\r\nproposition skall läggas fram som skall behandla\r\nfrågan om hastigheterna på våra vägar. Går det att\r\nfå ett förhandstips om att hastighetsgränsen på\r\nmotortrafikleder skall höjas från 90 till de 110 som\r\ngällde tidigare på dessa jämfört med andra mycket\r\nsäkra vägar?</pre><pre>Anf. 11  Kommunikationsminister MATS\r\nODELL (kds):</pre><pre>Fru talman! Sten Andersson i Malmö har en\r\nödmjuk hållning, och det är trevligt. Det är inte så\r\nvanligt i dessa sammanhang.</pre><pre>Jag skall trösta Sten Anderssom med att säga att\r\nhan inte har missförstått detta. I trafikutskottets\r\nbetänkande konstaterar man att det är dags att\r\nsänka hastigheterna över hela linjen, inkl. på de\r\nmotortrafikleder som Sten Andersson nämner.\r\nMen Trafiksäkerhetsverkets beslut gällde i första\r\nvändan enbart motorvägarna. Endast några få av\r\ndem nära stadskärnorna har av trafiksäkerhetsskäl\r\nfått sänkta hastighetsgränser till 90 km/tim. Jag tror\r\natt både Sten Andersson och jag kan vara överens\r\nom att det på de delarna av de aktuella\r\nmotorvägarna verkligen finns trafiksäkerhetsskäl.\r\nDet gäller närmast Stockholm i t.ex Sollentuna, där\r\ndet ofta är mycket tät trafik.</pre><pre>Frågan om motortrafiklederna kommer att\r\nbehandlas i propositionen. Där kommer en helt ny\r\nstrategi i vidare bemärkelse för trafiksäkerheten\r\noch ett antal konkreta åtgärder att föreslås. Bland\r\ndessa förslag kommer det att finnas en samlad syn\r\npå hastighetsgränserna på våra vägar. Det finns ett\r\nantal olika åsikter om detta. En åsikt har uttryckts\r\ni den s.k. trafikpolisutredningen, som har lagts\r\nfram av förre landshövdingen Göte Fridh. Det finns\r\näven andra synpunkter.</pre><pre>Vi skall ta till oss av dessa åsikter och sedan lägga\r\nfram ett samlat förslag. Då kommer också förslagen\r\nom motortrafiklederna att behandlas. Jag är inte\r\nberedd, fru talman, att lämna några\r\nförhandsbesked om utgången av denna fråga.</pre><pre>Anf. 12  STEN ANDERSSON i Malmö (m):</pre><pre>Fru talman! Det är tur att mitt minne inte är så\r\ndåligt som jag inledningsvis trodde att det var. Det\r\nvisade ju sig att det jag påstod i min fråga var\r\nkorrekt -- och som jag påstår i en motion som skall\r\nbehandlas i utskottet om ett antal dagar -- nämligen\r\natt en enig riksdag har begärt en återgång till de\r\nhastighetsgränser som gällde före 1989. Jag tycker\r\natt Trafiksäkerhetsverket skall effektuera detta och\r\ninget annat. Trafiksäkerhetsverket skall inte sitta\r\noch ''peta'' i detta. När denna kammare, som är\r\nSveriges högsta beslutande organ, sagt en sak, skall\r\ninte en myndighet, även om den ibland kan kallas\r\nför en expertmyndighet, åsidosätta ett beslut. Det\r\nhandlar om bristande respekt för riksdagen.</pre><pre>Anf. 13  Kommunikationsminister MATS\r\nODELL (kds):</pre><pre>Fru talman! Sten Andersson har fel i en mycket\r\nväsentlig sak: riksdagen har icke uttalat sig i denna\r\nfråga. Jag läser ur trafikutskottets betänkande, där\r\ndet skrivs på följande sätt: Utskottet förutsätter att\r\nen omprövning av detta beslut skall komma till\r\nstånd utan att riksdagen behöver ta något initiativ\r\nhärtill.</pre><pre>Jag har all respekt för trafikutskottet, jag\r\nsamarbetar med detta utskott dagligen, men jag vill\r\ntrots det inte upphöja det till Sveriges högsta\r\nbeslutande organ.</pre><pre>Anf. 14  STEN ANDERSSON i Malmö (m):</pre><pre>Fru talman! Jag sade inte att trafikutskottet var\r\nSveriges högsta beslutande organ, utan att\r\nriksdagen var det. Det är trots allt en viss skillnad.</pre><pre>Om nu ett expertutskott i riksdagen förutsätter att\r\nunderlydande verk eller myndigheter skall vidta\r\nvissa åtgärder, tycker jag att dessa skall vidta exakt\r\nde åtgärder som de förutsätts vidta sedan denna\r\nkammare har beslutat om det. Om det sedan visar\r\nsig vara ett felaktigt beslut, får vi står för det, inte\r\nmyndigheten.</pre><pre>Jag tycker -- och jag står för det -- att detta är, herr\r\nstatsrådet och fru talman, att desavouera\r\nriksdagen. Någon betydelse borde den trots allt ha\r\ni dessa sammanhang.</pre><pre>Anf. 15  Kommunikationsminister MATS\r\nODELL (kds):</pre><pre>Fru talman! Nu är vi på väg att glida in i någon sorts\r\ngråzon mellan ett filosofiskt resonemang och en\r\ntolkning av regeringsformen. Jag tror ändå, att\r\näven om det hade förelegat ett riksdagsbeslut, hade\r\ndet beredande organet utformat den konkreta\r\npolitiken på detta område. Både Sten Andersson\r\noch jag kan med tillförsikt se fram mot den\r\nproposition som inom en snar framtid skall läggas\r\npå riksdagens bord.</pre><pre>Anf. 16  STEN ANDERSSON i Malmö (m):</pre><pre>Fru talman! Mycket har jag blivit kallad för, men\r\nför första gången för filosof. Jag bugar mig för det\r\nockså. Jag tycker ändå att statliga myndigheter så\r\nlångt det praktiskt taget är möjligt skall rätta sig\r\nefter de beslut som fattas av Sveriges riksdag.</pre><pre>Överläggningen var härmed avslutad.</pre><pre>Meddelande om muntliga frågor till regeringen\r\nden 22 oktober</pre><pre>Anf. 17  TALMANNEN:</pre><pre>Vid frågestunden torsdagen den 22 oktober kl.\r\n14.30 kommer följande statsråd att närvara: vice\r\nstatsminister Bengt Westerberg, kulturminister\r\nBirgit Friggebo, arbetsmarknadsminister Börje\r\nHörnlund, utrikesminister Margaretha af Ugglas\r\noch kommunikationsminister Mats Odell. Vice\r\nstatsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>11 §  Svar på fråga 1992/93:22 om Teli i\r\nVänersborg</pre><pre>Anf. 18  Kommunikationsminister MATS\r\nODELL (kds):</pre><pre>Fru talman! Rune Evensson har frågat mig om jag\r\nvill medverka till att den kompetens m.m. som i dag\r\nfinns på Teli Företagssystem AB i Vänersborg tas\r\ntill vara i den framtida utvecklingen.</pre><pre>Teli Företagssystem AB är ett dotterbolag till Teli\r\nAB som ingår i Televerkets bolagsgrupp,\r\nTeleinvestkoncernen. Att bedöma den\r\naffärsmässiga strategin för Teli Företagssystem AB\r\när en sak för ledningen i bolaget och i Teli AB.\r\nYtterst är det Televerkets ledning som beslutar om\r\nstrategin för bolaget.</pre><pre>Inom Kommunikationsdepartementet pågår för\r\nnärvarande en analys av vilka åtgärder som kan\r\nvara lämpliga att vidta för att få till stånd en\r\nfungerande konkurrens på marknaden för\r\nföretagsväxlar. Resultatet av denna kan komma att\r\npåverka Teli AB:s framtida affärsmöjligheter.</pre><pre>Enligt min åsikt är det en uppgift för regering och\r\nriksdag att arbeta för att konkurrensen på\r\ntelemarknaden främjas. Statsmakterna bör\r\ndäremot inte ta ställning till hur verksamheten i\r\nTeleverkskoncernen bedrivs, eftersom det är en\r\naffärsmässig fråga som verkets ledning ansvarar för.</pre><pre>Anf. 19  RUNE EVENSSON (s):</pre><pre>Fru talman! Jag ber att få tacka för svaret. Frågan\r\när ställd mot bakgrund av den oro som nu råder i\r\nTeli i Vänersborg, där 138 personer har varslats om\r\nuppsägning. Frågan är också ställd utifrån det\r\nfaktum att staten som ägare till Televerket har en\r\nviktig roll i sammanhanget. Televerket är både\r\nägare, kund och affärspartner till Teli. Den\r\nlöntagarkonsult som har studerat verksamheten\r\nsäger att det inte är troligt att verksamheten i\r\nnuvarande form kommer att bestå. All verksamhet\r\nmåste ju ständigt omprövas.</pre><pre>Telis kärnverksamhet kommer att möta en allt\r\nintensivare konkurrens. Det ökar trycket på\r\neffektiva lösningar. Avtalen mellan Teli och\r\nTeleverket är ålderdomliga och återspeglar det\r\nförhållandet att Teli är ett serviceorgan åt\r\nTeleverket. Friheten med bolagiseringen har det\r\ninte märkts mycket av. Det kan vara både positivt\r\noch negativt: positivt därför att knytningen till\r\nTeleverket har gett en viss produktion, negativt\r\ndärför att en affärsmässig utveckling hämmas.\r\nFöretaget är inte i någon akut kris, så någon orsak\r\ntill panikåtgärder finns inte. Företaget går med\r\nvinst, vilket inte precis underlättar förståelsen för\r\nde lagda varslen.</pre><pre>Nu skall man naturligtvis inte invänta en akut kris,\r\nom en omorganisation behövs. Tvärtom behöver\r\nalla möjliga alternativ diskuteras både internt och\r\nmed Televerket. Annars finns det en risk för att\r\nverksamheten långsamt förtvinar.</pre><pre>Telis i Vänersborg verksamhet har en lång\r\ntradition. Denna tradition måste man bygga vidare\r\npå i någon form. Det finns ett stort kunnande hos\r\nden personal som arbetar inom företaget. Det\r\nmåste tas till vara. Det finns ett gott klimat vid Teli\r\ni Vänersborg. Bygd och myndigheter ställer upp för\r\nföretaget. Därför tycker jag att det är viktigt vad\r\nkommunikationsministern har för uppfattning i\r\ndenna fråga. Kommer Teli i Vänersborg att vara\r\nkvar, utvecklas och kanske få en alternativ\r\nproduktion om den nuvarande tillverkningen\r\nbehöver flyttas? Någon uppfattning har väl ändå\r\nkommunikationsministern i denna fråga.</pre><pre>Anf. 20  Kommunikationsminister MATS\r\nODELL (kds):</pre><pre>Fru talman! Teli i Vänersborg tillverkar televäxlar\r\nframför allt för företag samt större växlar.\r\nFöretaget har genomgått en strukturell förändring,\r\nsom innebär att man övergår från tillverkning av\r\nmekaniska växlar till tillverkning av elektroniska\r\nväxlar. Bara det faktum att det pågår en\r\nteknikutveckling innebär att det går åt betydligt\r\nmindre arbetskraft till att tillverka samma antal\r\nlinjer som tidigare vid tillverkning av mekaniska\r\nväxlar. Det pågår alltså olika processer för\r\nnärvarande -- dels pågår en teknisk utveckling som\r\ni sin tur innebär en mindre personalintensiv\r\nproduktion, dels ökar konkurrensen.</pre><pre>Jag kan nämna i sammanhanget att de MD-växlar\r\nsom tillverkas i Vänersborg motsvarar ungefär\r\n60 000 telelinjer per år. Ericsson har en fabrik i\r\nKarlskrona som tillverkar samma sorts växlar, men\r\ndär har man en produktion som innebär ungefär\r\n750 000 linjer per år. Teli har också en förvisso\r\nmarginell tillverkning på licens av en växel från\r\nföretaget Northern Telecom.</pre><pre>Det är svårt att svara på den fråga Rune Evensson\r\nställde till mig, om Teli kommer att finnas kvar och\r\nom det kommer att finnas en alternativ produktion.\r\nJag kan säga som så att det i mycket stor\r\nutsträckning beror på ägarna och de anställda -- om\r\ndet finns kreativitet och konkurrenskraft. Det är i\r\nförsta hand detta som kommer att fälla utslaget.</pre><pre>Anf. 21  RUNE EVENSSON (s):</pre><pre>Fru talman! Förra onsdagen fördes centrala\r\nförhandlingar om uppsägningar. De strandade, och\r\nvarslen gällande 138 människor sätts nu i kraft. År\r\n1988 var där över 1 000 personer anställda, i dag\r\nbara 160. Man är alltså rädd för att det, om det blir\r\nytterligare nedskärningar, kommer att vara\r\ninledningen till att företaget läggs ner. Man skall\r\nkomma ihåg att Teli är det största företaget i\r\nVänersborg. Teli är etablerat på många ställen runt\r\nom i Sverige, och verksamhet kan alltså lätt\r\nförflyttas mellan olika delar av landet.</pre><pre>Jag har i sammanhanget talat om\r\nkompetensutveckling vid Teli i Vänersborg. Jag\r\ntycker att företaget har en intressant framtid med\r\nutvecklings- och avknoppningsmöjligheter.</pre><pre>Jag skulle vilja fråga kommunikationsministern\r\nmed anledning av hans svar när resultatet av den\r\nanalys kommer att presenteras som\r\nkommunikationsministern nämnde i svaret.\r\nKommer propositionen i fråga att ta upp Telis i\r\nVänersborg situation?</pre><pre>Anf. 22  Kommunikationsminister MATS\r\nODELL (kds):</pre><pre>Fru talman! Rune Evensson beskriver situationen\r\nmed minskande antal anställda vid fabriken. Man\r\nskall komma ihåg att ovanpå de två faktorer som\r\njag nämnde tidigare -- teknikutveckling och ökad\r\nkonkurrens -- är vi nu inne i den djupaste\r\nlågkonjunktur som vårt land har varit med om\r\nsedan början av seklet. Det gör naturligtvis att\r\nföretagen är mycket restriktiva med att handla upp\r\nexempelvis nya televäxlar. Det påverkar ytterligare\r\nsituationen vid Teli i Vänersborg.</pre><pre>Jag kan inte svara på Rune Evenssons fråga om\r\ntidpunkten. Jag kan bara säga att vår ambition är\r\natt lägga fram ett förslag till telelag inom en inte\r\nalltför avlägsen framtid. Vi har också ett förslag om\r\nen bolagisering av Televerket, som riksdagen\r\nkommer att få ta ställning till.</pre><pre>Överläggningen var härmed avslutad.</pre><pre>12 §  Svar på fråga 1992/93:23 om\r\nkommunikationsdepartementets\r\närendebehandling</pre><pre>Anf. 23  Kommunikationsminister MATS\r\nODELL (kds):</pre><pre>Fru talman! Christina Linderholm har frågat mig\r\nhur miljökonsekvenser av olika alternativa\r\nhandlingslinjer bedöms när viktiga beslut som\r\npåverkar storstadsmiljön bereds inom\r\ndepartementet.</pre><pre>Bakgrund till frågan är att flera olika ärenden som\r\nberör storstadsmiljön för närvarande behandlas\r\ninom kommunikationsdepartementet, bl.a.\r\nBromma flygfält och Dennisuppgörelsen.</pre><pre>Ett mål för trafikpolitiken är att minska trafikens\r\nnegativa miljöpåverkan. Det är därför viktigt att\r\nredan i planeringsskedet belysa flera\r\nhandlingsalternativ.\r\nMiljökonsekvensbeskrivningar av dessa alternativ\r\nutgör därför den del av planeringsarbetet som\r\nframför allt syftar till att minimera miljöpåverkan.\r\nEn omsorgsfull planering syftar till att försöka finna\r\nen godtagbar avvägning mellan framkomlighet,\r\ntrafiksäkerhet och miljö.</pre><pre>Riksdagen antog våren 1991 nya riktlinjer för den\r\nsvenska miljöpolitiken, som även inkluderade\r\nriktlinjer för hur man skall utveckla\r\nmiljökonsekvensbeskrivningar. Inför alla beslut om\r\ninvesteringar i vägar, järnvägar och\r\nstorstadssatsningar skall\r\nmiljökonsekvensbeskrivningar genomföras.\r\nMiljökonsekvenserna skall relateras till de\r\nnationellt fastlagda miljömål som riksdagen har\r\nantagit och även till de miljömål som riksdagen\r\nbeslöt för storstädernas miljökvalitet år 1991.\r\nBedömningsgrunderna är alltså desamma inom\r\nhela regeringskansliet.</pre><pre>För att möjliggöra för riksdagen att ta ställning till\r\nhur investeringar i trafikens infrastruktur skall\r\ninriktas har jag för avsikt att återkomma till\r\nriksdagen med en redovisning av konsekvenserna\r\nav olika handlingsvägar. Denna redovisning\r\nkommer att belysa hur alternativa\r\ninvesteringsinriktningar påverkar de olika\r\ntrafikpolitiska delmålen. En sådan redovisning\r\nkommer att innehålla bl.a. en omfattande\r\nmiljökonsekvensbeskrivning.</pre><pre>Ärenden som prövas enligt naturresurslagen bereds\r\nav miljöministern i samråd med mitt departement.</pre><pre>Anf. 24  CHRISTINA LINDERHOLM (c):</pre><pre>Fru talman! Jag tackar kommunikationsministern\r\nför svaret. Jag känner mig något lugnare nu än jag\r\ngjorde innan svaret lämnades. Det råder inte några\r\ntvivel om Centerns inställning till utbyggnad av\r\ntrafikleder. Vi anser att dessa inte behövs. Det finns\r\nskäl att se på andra och mer tidsenliga lösningar än\r\ngamla vägar.</pre><pre>Vi i Centern har också klart för oss Ekerö\r\nkommuns inställning. Man har sagt nej till en väg\r\nbåde under och alternativt över öarna. Det handlar\r\nom den kommunala självstyrelsen och hur man ser\r\npå den.</pre><pre>Det finns också ett ökande missnöje och en ökande\r\nundran bland invånarna i Stockholm när det gäller\r\nframför allt de områden som berörs av dessa leder.\r\nDet finns också en undran rent generellt bland\r\nungdomar om hur man hanterar deras framtida\r\nmiljö. Därför är det av särskild vikt att alla lagar\r\nsom finns på detta område följs. Man skall alltså\r\ninte göra några ''short cuts'', utan man skall\r\nverkligen se till att det görs en ordentlig analys av\r\neffekterna på miljön.</pre><pre>Jag har hört att man har inkommit med önskemål\r\nom snabbt besked angående statliga garantier för\r\natt sätta i gång projekteringen av vägbyggena, och\r\natt man därför har begärt dispens från\r\nnaturresurslagen. Jag har också fått veta hur\r\nlandstingets majoritets ser på det kommunala\r\nsjälvstyret. Man vill köra över bl.a. Ekerö\r\nkommun, vilket är något märkligt. Jag undrar om\r\nkommunikationsministern har något lugnande\r\nbesked att ge angående de statliga garantierna och\r\ndispensen från lagstiftningen.</pre><pre>Anf. 25  Kommunikationsminister MATS\r\nODELL (kds):</pre><pre>Fru talman! Låt oss uppehålla oss litet grand vid\r\nDennisöverenskommelsen, som Christina\r\nLinderholm inte tycks gilla. Denna\r\növerenskommelse har ju ändå träffats den 23\r\njanuari 1991 genom förhandlingar mellan en\r\nabsolut majoritet av dem som kommuninnevånarna\r\nhar valt. Det är alltså en representativ demokrati\r\nsom har fungerat i detta sammanhang.</pre><pre>Syftet med Dennisöverenskommelsen är ju att\r\nsamordna åtgärder för att förbättra miljön, öka\r\ntillgängligheten och skapa bättre förutsättningar för\r\nutveckling av Stockholmsregionen.</pre><pre>Den här överenskommelsen krävde att alla de\r\ningående partierna gav upp vissa delar av sina\r\nhjärtefrågor för att åstadkomma en helhet som\r\nskulle vara bra för denna region, framför allt ur\r\nmiljösynpunkt. Dennisöverenskommelsen,\r\nChristina Linderholm, innebär att biltrafiken i\r\nStockholms innerstad år 2000 kommer att minska\r\nmed ca 35 % jämfört med om man inte hade\r\ngenomfört detta. Jag tycker att det finns anledning\r\natt komma ihåg det.</pre><pre>När vi talar om de olika planeringsprocesser som\r\npågår i regeringskansliet, vill jag säga att den\r\nredovisning som jag kommer att göra framöver\r\nbygger på att vi skall redovisa ett antal vad jag vill\r\nkalla extrempunkter mellan olika målsättningar\r\nsom finns när vi skall genomföra planering. Det\r\nhandlar om miljö, regional balans och\r\nframkomlighet.</pre><pre>Om det är miljön som man så att säga vill optimera,\r\nkommer den allra största delen av satsningarna att\r\ngöras just i storstadsregionerna. Det är alltså en\r\neffekt om det är miljön som man skall fokusera.</pre><pre>Om det är den regionala balansen, kommer man\r\nkanske att göra satsningarna på annat håll.</pre><pre>Om det är framkomligheten, kanske det också blir\r\nen något annan profil på detta.</pre><pre>Jag skall alltså redovisa detta för kammararen,\r\nförhoppningsvis under mars månad.</pre><pre>Anf. 26  CHRISTINA LINDERHOLM (c):</pre><pre>Fru talman! Jag tycker fortfarande att det är\r\nlugnande att vi skall få en ordentlig redovsining.\r\nOm regeringen tänker komma med några förslag\r\nsom inte följer nu gällande lagstiftning, hoppas jag\r\natt de kommer att föreläggas riksdagen i vanlig\r\nordning. Det är nämligen detta som är oroande.\r\nHur den representativa demokratin fungerar i vissa\r\nfall kan man diskutera. I detta fall handlar det om\r\natt ett antal herrar har suttit i mycket slutna rum\r\noch diskuterat sig fram till en kompromiss.</pre><pre>Vi kan notera att de röstande i det senaste valet inte\r\nvar lika övertygade om dessa partiers förträfflighet\r\nsom Mats Odell tycks tro. Både i området omkring\r\nVästerleden och i området kring Österleden var det\r\nett betydligt större antal människor än i andra\r\nområden i staden som röstade på de partier som var\r\nemot vägutbyggnaderna. Det kan vara ett tecken\r\npå att det finns skäl att fundera på detta.</pre><pre>Jag undrar fortfarande, kommunikationsministern:\r\nHur blir det med de statliga garantierna? Kommer\r\nregeringen att ge några innan man har gått igenom\r\ndessa miljökonsekvensanalyser?</pre><pre>Anf. 27  TALMANNEN:</pre><pre>Jag får erinra om de debattregler som gäller.</pre><pre>Anf. 28  Kommunikationsminister MATS\r\nODELL (kds):</pre><pre>Fru talman! Det är litet märkligt att Christina\r\nLinderholm tycks förutsätta att regeringen skall\r\nlägga fram förslag som står i strid med gällande\r\nlagstiftning. Något sådant förekommer inte. Jag\r\ntycker att vi kan utmönstra den delen ur debatten.</pre><pre>Man kan ha olika synpunkter på den demokratiska\r\nprocessen. Den kan ske i slutna rum, tidigt på\r\nmorgnarna och t.o.m. sent på nätterna. Jag har\r\nsjälvt deltagit i överläggningar i Rosenbad under ett\r\nantal nätter. Vi kan diskutera den representativa\r\ndemokratins olika skeden. Låt oss bara konstatera\r\natt de ingående partierna har gjort betydande\r\nuppoffringar för att åstadkomma en helhet. Jag\r\ntycker ändå att resultatet av valet är det som gäller.\r\nJag tror inte att Christina Linderholm skall försöka\r\nändra på den representativa demokratin genom att\r\nlåta dem som bor i närheten av olika anläggningar\r\nsom kommer i fråga tillmätas särskild vikt, utan vi\r\nmåste följa de regler som gäller.</pre><pre>När det gäller tidpunkten för olika beslut har jag\r\ninga upplysningar att ge i dag.</pre><pre>Anf. 29  CHRISTINA LINDERHOLM (c):</pre><pre>Fru talman! Det var kommunikationsministern som\r\ntog upp den representativa demokratin, inte jag.\r\nJag hade tänkt hålla mig till regeringens\r\nmiljöansvar.</pre><pre>Jag måste åter säga att jag tar Mats Odells besked\r\nsom ett löfte att det inte kommer att vidtas några\r\nsom helst åtgärder som inte följer gällande\r\nlagstiftning, eftersom det har kommit propåer om\r\ndet från Dennisförhandlarna.</pre><pre>Sedan kan man fråga sig om man i detta\r\nsammanhang, när det gäller den representativa\r\ndemokratin, skall bortse från den mycket stora\r\nmajoritet av invånarna på Ekerö som är emot en\r\nVästerled över eller under deras öar.</pre><pre>Anf. Anf. 30  Kommunikationsminister MATS\r\nODELL (kds):</pre><pre>Fru talman! Jag börjar förstå vad Christina\r\nLinderholm syftar på. Hon tycks tro att en prövning\r\nenligt naturresurslagen är något som är givet. Det\r\när det alltså inte, utan det är något som regeringen\r\nfattar beslut om.</pre><pre>Vi har ett antal propåer om att vi inte skall pröva\r\ndetta enligt naturresurslagen. Jag kan nämna ett\r\nannat stort projekt, nämligen bron över\r\nÅngermanälven, i dagligt tal Vedaprojektet, där vi\r\nhar fått motsvarande propåer. Vi får alltså göra en\r\nsamlad bedömning av detta. Olika projekt har\r\nkommit olika långt i sitt skede. Frågan är var i dessa\r\nskeden som det är rimligt att gå in och göra nya\r\nmiljöprövningar, om det redan tidigare har gjorts\r\nomfattande miljöprövningar, exempelvis enligt\r\nplan-  och bygglagen.</pre><pre>Anf. 31  CHRISTINA LINDERHOLM (c):</pre><pre>Fru talman! Jag tar alltså för givet att det kommer\r\natt ske en miljöprövning av Österleden och\r\nVästerleden, eftersom några prövningar enligt\r\nplan-  och bygglagen tidigare inte har gjorts av\r\ndessa vägutbyggnader.</pre><pre>Anf. 32  Kommunikationsminister MATS\r\nODELL (kds):</pre><pre>Fru talman! Regeringen har icke fattat beslut om\r\nhuruvida några av dessa projekt skall prövas eller\r\ninte prövas enligt denna lag.</pre><pre>Överläggningen var härmed avslutad.</pre><pre>13 §  Svar på fråga 1992/93:38 om\r\npersonalnedskärningarna vid SJ Gods</pre><pre>Anf. 33  Kommunikationsminister MATS\r\nODELL (kds):</pre><pre>Fru talman! Bengt Hurtig har frågat mig om jag är\r\nberedd att ta något initiativ till att minska de\r\nplanerade avskedandena vid SJ Gods.</pre><pre>SJ har i sin affärsplan för åren 1993--1995 beskrivit\r\nkonkurrensen på transportmarknaden som\r\nutomordentligt hård. Kvalitetskraven är höga\r\nsamtidigt som prisnivån är pressad långt under\r\nnormal lönsamhet. Järnvägen har inte lyckats höja\r\ngenomsnittsintäkten per tonkilometer under de\r\nsenaste åren i löpande priser. Det betyder att\r\nintäkterna i fasta priser har sjunkit samtidigt som\r\nkostnaderna har ökat mer än normalt genom den\r\nhöga inflationen under slutet av 80-talet och början\r\nav 90-talet.</pre><pre>Priserna har kommit att ligga på en så låg nivå att\r\nmarknaden inte har varit beredd att acceptera i och\r\nför sig motiverade höjningar. Detta beror dels på\r\nkonkurrensen från lastbilarna, dels på att\r\njärnvägen inte klarat att utveckla sig i takt med\r\nbiltrafiken och därför inte kunnat motivera högre\r\npriser. Detta ställer nu mycket stora krav på SJ att\r\nomstrukturera verksamheten med fokus på\r\nområden där tåget är konkurrenskraftigt.</pre><pre>Riksdagen har i 1988 års trafikpolitiska beslut gett\r\nstyrelse och ledning i SJ i uppdrag att förbättra\r\nlönsamheten i koncernen och satsa på de delar av\r\njärnvägsverksamheten som har möjlighet att\r\nutvecklas positivt.</pre><pre>För att trygga järnvägens långsiktiga överlevnad är\r\nrationaliseringar och omstruktureringar\r\noundvikliga.</pre><pre>Anf. 34  BENGT HURTIG (v):</pre><pre>Fru talman! Jag får tacka för svaret.</pre><pre>Såvitt jag förstod är det i denna situation fråga om\r\nen tidigareläggning av avskedanden av 200--300\r\npersoner på grund av den ekonomiska situation för\r\nSJ Gods som kommunikationsministern nyss\r\nbeskrev.</pre><pre>Den ekonomiska situationen grundar sig till stor del\r\npå det riksdagsbeslut som fattades 1988 och som i\r\nsin tur grundar sig på den högkonjunktur som vi då\r\ngenomled.</pre><pre>Nu är situationen helt annorlunda. Vi har ju en\r\nlågkonjunktur då mängden gods minskar och då\r\näven viljan att betala för transporter minskar. När\r\nvi åter får en högkonjunktur kan det bli på det\r\nsättet att SJ har frånhänt sig kapacitet att ta hand\r\nom den ökande mängden godstrafik som så\r\nsmåningom väntas.</pre><pre>Det innebär ju inte heller någon besparing för\r\nstaten att så att säga ta över 200--300 personer på\r\nsitt andra konto, dvs. det som gäller arbetslösheten,\r\nA-kassa och andra kontantstödsåtgärder.\r\nSamhällets totala besparingar av dessa\r\navskedanden är således tämligen begränsade.</pre><pre>Mot denna bakgrund, lågkonjunkturen och\r\nfrånvaron av reella besparingar, tycker jag att det\r\ninte hade varit i vägen att regeringen hade tagit\r\nnågot initiativ för att dämpa SJ Gods aktiviteter på\r\ndetta område.</pre><pre>Anf. 35  Kommunikationsminister MATS\r\nODELL (kds):</pre><pre>Fru talman! Det vore orimligt att ålägga SJ att\r\növerta en del av det arbetsmarknadspolitiska\r\nansvaret samtidigt som järnvägen skall vara\r\nkonkurrenskraftig gentemot andra transportslag.</pre><pre>Både Bengt Hurtig och jag vill ju ändå främja SJ\r\nsom en konkurrenskraftig och miljövänlig gren av\r\ndet svenska transportsystemet. Därför är det viktigt\r\natt vi hjälps åt med att skapa sådana förhållanden\r\natt järnvägen blir konkurrenskraftigare. Det pågår\r\nen mängd aktiviteter i den riktningen. SJ drar ett\r\ntungt lass för att åstadkomma de här\r\nförbättringarna när det gäller konkurrenskraften.</pre><pre>Jag vill gärna peka på kombitrafiken som ett\r\nområde där positiva utvecklingstendenser så att\r\nsäga är på gång. Men även detta kräver olika typer\r\nav åtgärder, inte minst sådana som Bengt Hurtig\r\nkanske av ideologiska skäl har svårt att tänka sig --\r\njag vet inte riktigt, men jag har för mig att det är så.\r\nDet kan exempelvis vara en bolagisering av\r\nverksamheten, som gör att man kanske t.o.m. får\r\nett breddat ägande. Det handlar då om att det går\r\natt sälja ut vissa delar av det här för att få in nya\r\naktörer som kan skapa en bättre mix av ägandet och\r\nskapa förtroende när det gäller de lastbärare som\r\nfinns på vägarna och som skall upp på järnvägarna.</pre><pre>Fru talman! Det krävs alltså en mängd olika\r\nåtgärder för att på sikt åstadkomma att fler\r\narbetstillfällen kan skapas också inom SJ och då\r\näven i den norra delen av vårt land.</pre><pre>Anf. 36  BENGT HURTIG (v):</pre><pre>Fru talman! Vi kanske inte tror att en uppsplittring\r\nav järnvägssystemet på det sätt som gällde för 30,\r\n40 eller 50 år sedan egentligen är något större\r\nframsteg. Men det är en helt annan fråga.</pre><pre>Riksdagen har bidragit till att SJ Gods möjligheter\r\nundergrävts när det gäller att utveckla just\r\nkombitrafiken genom att man har plockat bort det\r\nutvecklingsbidrag om 450 miljoner kronor som\r\nutlovades i 1988 års trafikpolitiska beslut. Det är en\r\nav förklaringarna till att man måste vidta de här\r\ndrastiska åtgärderna.</pre><pre>Jag vill också peka på att EG:s kommissionär för\r\ntransporter och godstrafik, Karel van Miert, säger:\r\nVi kan tänka oss skattelättnader och subventioner\r\nför kombitrafiken för att göra den attraktiv.</pre><pre>Detta säger han just i SJ Gods egen tidning.</pre><pre>En generalplan för kombitrafiken på landsväg,\r\njärnväg och inre vattenvägar kommer att läggas\r\nfram före årsskiftet. I våra grannländer söderöver\r\när man alltså beredd att vidta ekonomiska åtgärder\r\njust för att stimulera övergången till kombitrafik.\r\nMen här ser vi i ett snävt konkurrensperspektiv på\r\nde här problemen.</pre><pre>Anf. 37  TALMANNEN:</pre><pre>Jag får erinra om de tidsregler som gäller i frågan.</pre><pre>Anf. 38  Kommunikationsminister MATS\r\nODELL (kds):</pre><pre>Fru talman! Jag tycker att det vore fel att beskriva\r\nden politik som riksdagen har lagt fast som snäv och\r\nkortsiktig. Det är en framsynt modell för\r\nutvecklingen av järnvägen som Sverige har valt. Vi\r\nhar skilt infrastrukturhållaren, alltså Banverket,\r\nfrån operatören, i det här fallet Statens järnvägar.\r\nDet lägger grunden för en ökad konkurrens också\r\npå spåren.</pre><pre>Bengt Hurtig kan bara se hur det har gått på\r\nflygsidan efter avregleringen. Det har blivit både\r\nsänkta priser och ett ökat utbud. Vi tror att samma\r\nutveckling är att vänta på järnvägssidan.</pre><pre>Anf. 39  BENGT HURTIG (v):</pre><pre>Fru talman! Jag tror att vi skall akta oss för att dra\r\nparalleller med flyget, därför att dess infrastruktur\r\nser annorlunda ut.</pre><pre>Håller kommunikationsministern, som ju är en\r\nEG-vänlig minister, med Karel van Miert? Denne\r\nsäger ju: Vi kan tänka oss skattelättnader och\r\nsubventioner för att få i gång kombitrafiken.</pre><pre>Anf. 40  Kommunikationsminister MATS\r\nODELL (kds):</pre><pre>Fru talman! Jag vet inte hur jag skall tolka Karel\r\nvan Miert. Han är ju inte här, och jag vet inte i\r\nvilket sammanhang han har gjort nämnda\r\nuttalande. Jag vet alltså inte om han med det han\r\nhar sagt menar att man i EG är beredd att\r\nsubventionera eller om han är beredd att släppa\r\nfram sådana här subventioner inom de olika i EG\r\ningående nationerna. Eftersom jag inte vet vad han\r\nhar sagt, vill jag inte göra någon tolkning.</pre><pre>Anf. 41  BENGT HURTIG (v):</pre><pre>Fru talman! Jag kan konstatera att Karel van Miert\r\ntydligen inte har samma snäva syn på\r\nkonkurrensperspektivet som vi har kunnat notera\r\natt regeringen har i dag. Jag tror att vi måste se\r\nbetydligt vidare och i ett samhällsekonomiskt\r\nperspektiv just på utvecklingen av godstrafiken på\r\nspåren.</pre><pre>Överläggningen var härmed avslutad.</pre><pre>14 §  Svar på fråga 1992/93:44 om nedläggning\r\nav stationer i Älvsborgs län</pre><pre>Anf. 42  Kommunikationsminister MATS\r\nODELL (kds):</pre><pre>Fru talman! Ingvar Johnsson har frågat mig om jag\r\navser att vidta åtgärder för att förhindra att SJ\r\nlägger ner eller begränsar öppethållandet vid\r\nstationerna i Åmål, Vänersborg och Trollhättan.</pre><pre>I enlighet med 1987/88 års trafikpolitiska beslut\r\nskall järnvägen ges förutsättningar att spela en\r\nviktig roll som ett konkurrenskraftigt, miljövänligt\r\noch energisnålt transportmedel. För att uppnå\r\ndetta beslutades bl.a. att SJ skulle delas i ett\r\nbanverk med ansvar för infrastrukturen och ett\r\naffärsverk som på kommersiella grunder skall\r\nbedriva tågtrafik. I arbetet med att bedriva en\r\nkonkurrenskraftig tågtrafik måste SJ bl.a. ta\r\nställning till vilka stationer som behövs och vilka\r\nöppettider dessa stationer skall ha.</pre><pre>Jag anser att endast ett starkt och\r\nkonkurrenskraftigt SJ, som självständigt får fatta\r\nde strategiska besluten om bl.a. vilka stationer som\r\nskall finnas kvar, är en förutsättning för att\r\ntågtrafiken skall klara sig i konkurrensen med\r\nandra transportslag. Det är således SJ självt som\r\nmåste avgöra vilka stationer som skall finnas kvar i\r\nÄlvsborgs län och när dessa skall ha öppet.</pre><pre>Anf. 43  INGVAR JOHNSSON (s):</pre><pre>Fru talman! Jag får väl börja med att tacka\r\nstatsrådet för svaret.</pre><pre>De senaste veckorna har vi ju nåtts av flera negativa\r\nnyheter när det gäller järnvägstrafiken i vår region.\r\nDet har förts fram förslag om att stationerna i\r\nÅmål, Vänersborg och Trollhättan skall läggas ner\r\neller att öppethållandetiderna skall minskas. Det\r\nförs också diskussioner om att trafiken Göteborg--\r\nKarlstad inte skall gå genom Dalsland och\r\nTrollhättan i fortsättningen.</pre><pre>Från regionens synpunkt är det naturligtvis helt\r\noacceptabla förslag. Jag vill betona att det här berör\r\npersontrafiken i mycket befolkningsrika regioner\r\noch att det skulle ha en mycket negativ inverkan på\r\nutvecklingsmöjligheterna framöver.</pre><pre>Nog kan väl statsrådet säga att de här förslagen\r\nverkar orimliga. Nog kan han väl säga att det inte\r\ngår att acceptera nedläggningarna av nämnda\r\nstationer och ett stopp av persontrafiken. Och nog\r\nkan väl statsrådet betona att vi i stället skall satsa\r\npå järnvägstrafiken, exempelvis genom att påbörja\r\nutbyggnaden av Norge--Väner-länken i regionen.</pre><pre>Jag skulle vilja komplettera med följande frågor:\r\nTänker statsrådet verkligen vara helt passiv i den\r\nhär frågan? Tänker statsrådet inte göra någonting\r\nför att förhindra en så här kraftig försämring av\r\njärnvägstrafiken i en stor region?</pre><pre>Anf. 44  Kommunikationsminister MATS\r\nODELL (t):</pre><pre>Fru talman! Självfallet önskar jag, Ingvar\r\nJohnsson, ett så finmaskigt nät som möjligt av\r\nställen där människor kan köpa biljetter och där\r\nman kan åka miljövänligt så ofta som möjligt. Det\r\när just det som är ambitionen med den svenska\r\ntransportpolitiken.</pre><pre>Problemet är att vi har en del nyckeltal som talar\r\nemot oss, nämligen att landet är mycket stort, att\r\nlandet är mycket glest befolkat samt att\r\njärnvägstransporter karakteriseras så, att det måste\r\nvara en hel del folk som utnyttjar dem för att de\r\nskall vara lönsamma i ett samhällsekonomiskt\r\nperspektiv. Jag tänker alltså inte bara i ett\r\nföretagsekonomiskt perspektiv.</pre><pre>Men jag måste säga att SJ har gjort ett fantastiskt\r\nimponerande arbete när det gäller att åstadkomma\r\nen modern järnvägstrafik i Sverige. Man arbetar i\r\nen mycket tung situation, inte minst med tanke på\r\nden djupa lågkonjunktur som vi nu befinner oss i.</pre><pre>Jag tycker nog att Ingvar Johnsson går ut litet väl\r\nhårt här. Han skriver i sin fråga:</pre><pre>''Enligt uppgift i massmedia kommer SJ i sin\r\nkommande treårsplan att förorda nedläggning av\r\nstationer ---.'' Jag kan bara konstatera att det i den\r\nupplaga av SJ:s treårsplan som har nått oss på\r\ndepartementet inte finns några som helst sådana\r\nuppgifter. Jag vet inte varifrån Ingvar Johnsson har\r\nfått dem. Vi har i alla fall inte nåtts av några sådana\r\nuppgifter i den treårsplan som är en offentlig\r\nhandling och som finns att tillgå bl.a. på vårt\r\ndepartement.</pre><pre></pre><pre>Jag vill ändå, fru talman, peka på att det är SJ självt\r\nsom skall göra denna bedömning. Statens järnvägar\r\nskall ju maximera sina intäkter för att kunna\r\nbedriva och utveckla verksamheten till fromma för\r\nmänniskor som vill åka tåg.</pre><pre>Anf. 45  INGVAR JOHNSSON (s):</pre><pre>Fru talman! Uppgifterna har inte dementerats,\r\nutan det har snarare bekräftats att det pågår\r\nförhandlingar i den här frågan.</pre><pre>Statsrådet säger i sitt svar att järnvägen skall ges\r\nförutsättningar att spela en viktig roll som ett\r\nkonkurrenskraftigt, miljövänligt och energisnålt\r\ntransportmedel. Anser statsrådet att det går att\r\nuppnå sådana mål, om man förhindrar\r\njärnvägstrafiken från att utvecklas i stora regioner\r\nsom omfattar 100 000 eller ännu fler människor, om\r\nman lägger ned järnvägsstationer i städer med\r\n35 000--40 000 invånare och om man kraftigt\r\nbegränsar öppethållandetider i städer med 50 000\r\ninvånare? Kan man göra sådana ingrepp och ändå\r\nleva upp till de mål som har satts upp för\r\njärnvägstrafiken?</pre><pre>Anf. 46  Kommunikationsminister MATS\r\nODELL (kds):</pre><pre>Fru talman! Jag skall gärna tillstå att det ur ett\r\nnormalt företagsekonomiskt perspektiv inte verkar\r\nvara lätt att förstå sådana åtgärder, men frågan\r\nmåste ändå riktas till Statens järnvägar, som har\r\nansvaret för den här verksamheten. Jag skulle\r\nnaturligtvis önska att man har öppet så länge som\r\nbehövs för att få tillräckligt många människor att\r\nåka tåg, så att järnvägen blir lönsam.</pre><pre>Men jag vill ändå, Ingvar Johnsson, skjuta in, att\r\nstaten satsar många miljarder för att få till stånd en\r\nbra infrastruktur. Vidare kommer det att\r\ngenomföras en avreglering med sikte på flera\r\noperatörer. Vi räknar med att år 1995 ha\r\nintroducerat i stort sett full konkurrens också på\r\nspåren.</pre><pre>Det finns exempel bl.a. från länsjärnvägarna på att\r\nföretag av typen Bk Tåg genom nya affärskoncept\r\nhar ökat antalet resande med 35 % första året och\r\nytterligare 5 % andra året. Jag tror att Ingvar\r\nJohnsson kan se fram mot att en avreglering skall\r\nkunna åstadkomma en förändring liknande den\r\nsom har skett inom inrikesflyget.</pre><pre>Anf. 47  INGVAR JOHNSSON (s):</pre><pre>Fru talman! Statsrådets uttalande att detta inte\r\nverkar bra -- jag kommer inte ihåg den exakta\r\nformuleringen -- var bättre än det första svaret. Jag\r\ntycker ändå att statsrådet kunde ta ytterligare ett\r\nsteg i sitt svar och säga att det är oacceptabelt att\r\nlägga ned så här stora stationer. Jag tror att det har\r\nen betydelse att statsrådet har en sådan åsikt och att\r\nhan säger ifrån att detta inte är förenligt med målen\r\nför järnvägstrafiken.</pre><pre>Jag tror att om tystnaden är för stor, upplevs det ute\r\ni regionen som ett svek mot kampen för att också i\r\nframtiden ha en bra järnvägstrafik.</pre><pre>Anf. 48  Kommunikationsminister MATS\r\nODELL (kds):</pre><pre>Fru talman! Jag förstår att Ingvar Johnsson vill få\r\nmig att gå så långt som möjligt i denna fråga. Jag\r\nkan bara säga att jag förutsätter att SJ i sin\r\nplanering ser till att det finns ställen där man kan\r\nköpa biljetter. Skulle man dra in möjligheten att\r\nköpa biljetter på dessa orter, är det självfallet\r\noacceptabelt. Vilka lokaler som man väljer för\r\ndetta kan vi inte uttala oss om på regeringsnivå.</pre><pre>Jag måste ändå, fru talman, hålla fast vid den\r\nprincipiella uppfattningen att det är trafikföretaget\r\ni fråga som har det yttersta ansvaret.</pre><pre>Anf. 49  INGVAR JOHNSSON (s):</pre><pre>Fru talman! Statsrådet säger att regeringen inte kan\r\nbesluta om i vilka lokaler som biljetterna skall\r\nsäljas. Men jag tror ändå att detta har en stor\r\nbetydelse för hur människor kommer att uppleva\r\nSJ:s vilja att satsa på järnvägstrafiken framöver.</pre><pre>Järnvägsstationen i Vänersborg har reparerats för\r\n15 miljoner kronor och har återinvigts under det\r\nsenaste året. Nu talar man om att den skall läggas\r\nned. Detta upplevs inte som och kan inte vara\r\nrimligt.</pre><pre>Det har sagts att vi inte skall dra ut alltför länge på\r\nfrågedebatterna. Jag har upplevt att svaren\r\nallteftersom blivit mer och mer positiva. Efter ett\r\ntiotal repliker hade statsrådet kanske instämt med\r\nmig, men vi har väl inte tid för så många inlägg.</pre><pre>Överläggningen var härmed avslutad.</pre><pre>15 §  Svar på fråga 1992/93:52 om\r\nGotlandstrafiken</pre><pre>Anf. 50  Kommunikationsminister MATS\r\nODELL (kds):</pre><pre>Fru talman! Ulla Pettersson har frågat mig om\r\nregeringen avser att med Sjöfartsverkets rapport\r\nom Gotlandstrafiken som grund lägga fram ett nytt\r\nförslag för riksdagen om högstprisregleringen och\r\ndet s.k. Gotlandstillägget.</pre><pre>Sjöfartsverket har på regeringens uppdrag\r\ngenomfört en översyn av färjetrafiken till och från\r\nGotland. I verkets rapport ''Vägval i\r\nGotlandstrafiken'' har verket även undersökt\r\nhögstprisregleringen för godstransporter med\r\nlastbil till och från Gotland och därtill hörande\r\nGotlandstillägg.</pre><pre>Sjöfartsverkets rapport är på remiss under hösten.\r\nJag vill avvakta denna remissomgång innan jag tar\r\nställning till förslagen i rapporten. Som bekant har\r\nju riksdagen begärt en redovisning under hösten av\r\nregeringens ställningstagande i frågan om\r\nhögstprisregleringen och Gotlandstillägget.</pre><pre>Anf. 51  ULLA PETTERSSON (s):</pre><pre>Fru talman! Jag tackar för svaret på min fråga. Det\r\nvar i och för sig inget anmärkningsvärt svar, men jag\r\nkan avslöja för kommunikationsministern att en\r\ntotalt enig remissopinion på Gotland visat tummen\r\nned för förslaget i det här stycket.</pre><pre>Jag och övriga gotlänningar undrar på vilket sätt\r\nSjöfartsverkets utredning har minskat osäkerheten\r\ni denna fråga. Trafikutskottet skrev i sitt\r\nbetänkande nr 24 i våras att uppgifter har\r\nframkommit som har skapat osäkerhet om\r\nkonsekvenserna för fraktpriserna och för Gotlands\r\nnäringsliv av en avreglering, och beställde en\r\nutredning om detta.</pre><pre>Jag är mycket besviken över vad som har kommit\r\nfram i denna utredning. Vi tycker inte att det är\r\nnågot nytt, utan att man står och stampar på samma\r\nställe. Jag undrar därför hur regeringen tänker\r\ntackla situationen. Är statsrådet beredd att ta fram\r\nett användbart underlag för att så småningom\r\nkomma fram till ett ställningstagande i denna\r\nfråga?</pre><pre>Anf. 52  Kommunikationsminister MATS\r\nODELL (kds):</pre><pre>Fru talman! Ulla Pettersson är besviken över\r\nutredningen. Det finns många i vårt land som är\r\nbesvikna över utredningar av olika slag. Vad jag vill\r\nsäga är att remissomgången pågår. Jag tror att Ulla\r\nPettersson och jag kan förenas i slutsatsen att det är\r\nviktigt att alla remissinstanser får chansen att yttra\r\nsig. Jag kommer under hösten att redovisa\r\nresultatet av det som riksdagen har begärt.</pre><pre>Jag vill också förtydliga mig och säga att jag innan\r\nnågot beslut fattas vill fortsätta den fruktbara\r\ndialog som vi har startat inte minst med alla\r\nintressenter på Gotland, inkl. Gotlands kommun.</pre><pre>Anf. 53  ULLA PETTERSSON (s):</pre><pre>Fru talman! Statsrådet säger att det är många som\r\när missnöjda med utredningar. I det här fallet är det\r\nminst 57 000 personer, eftersom vi på Gotland är\r\ntotalt eniga i denna fråga.</pre><pre>Förra måndagen var ärendet uppe i\r\nkommunfullmäktige, och i går behandlade vi det i\r\nlänsstyrelsens lekmannastyrelse. Där är enigheten\r\ntotal om att utredningen inte kan ligga till grund för\r\natt avskaffa högstprisregleringen och\r\nGotlandstillägget. Det har varit och är av\r\novärderlig betydelse för vårt näringsliv att vi kan\r\nhävda att transportkostnaden är egal. Det kostar\r\ninte mer att få en gotländsk morot till Stockholm än\r\nen morot från Mälardalen. Alla vet att\r\nfraktkostnaderna blir viktigare ju lägre\r\nförädlingsgraden är, och det handlar här mycket om\r\njordbruksprodukter från Gotland.</pre><pre>Det har gjorts många försök att lösa denna fråga,\r\noch inget har lyckats. Jag kan tänka mig att det helt\r\nenkelt inte går. Är statsrådet i så fall beredd att ta\r\nkonsekvenserna av detta och låta\r\nhögstprisregleringen vara kvar?</pre><pre>Anf. 54  Kommunikationsminister MATS\r\nODELL (kds):</pre><pre>Fru talman! Nu ställer Ulla Pettersson en ny fråga,\r\nsom i sig skulle kräva en sådan här förhatlig\r\nutredning. Jag tänker inte svara på den, eftersom\r\njag i dagsläget inte har något underlag för att\r\nbesvara den.</pre><pre>Anf. 55  ULLA PETTERSSON (s):</pre><pre>Fru talman! Jag kan då bara enträget be statsådet\r\natt se till att få det underlaget. Av vad jag har sagt\r\nframgår tydligt att jag inte anser att Sjöfartsverkets\r\nutredning är ett sådant underlag.</pre><pre>Jag välkomnar statsrådets uttalande om att den\r\nfortsatta hanteringen kommer att ske i dialog med\r\noss gotlänningar. Också det är något som vi saknat\r\ni utredningsarbetet.</pre><pre>Överläggningen var härmed avslutad.</pre><pre>16 §  Svar på fråga 1992/93:56 om SJ:s\r\nupphandling av snabbtåg</pre><pre>Anf. 56  Kommunikationsminister MATS\r\nODELL (kds):</pre><pre>Fru talman! Roland Sundgren har frågat mig om jag\r\navser att ge SJ ett besked som underlättar dess\r\nbeslut att utnyttja optionen på ytterligare 20 tågset\r\nav snabbtåget X 2000.</pre><pre>Jag arbetar för att järnvägen skall vara ett\r\nkonkurrenskraftigt alternativ till andra\r\ntransportslag, och som jag tidigare nämnt är en\r\nförutsättning för detta att Statens järnvägar, i\r\nenlighet med 1987/88 års trafikpolitiska beslut,\r\nbedriver trafik på företagsekonomiska grunder\r\nmedan Banverket ansvarar för infrastrukturen.</pre><pre>Jag är medveten om de problem SJ står inför när\r\ndet skall fatta beslut om ytterligare snabbtåg.\r\nFöretagsekonomiska bedömningar i väntan på en\r\navreglering av järnvägstrafiken i Sverige innebär\r\nsvåra ställningstaganden. Min grundinställning är\r\ndock att SJ och ABB har ekonomiska\r\nförutsättningar att själva lösa frågan om\r\nsnabbtågen.</pre><pre>Anf. 57  ROLAND SUNDGREN (s):</pre><pre>Fru talman! Jag tycker att det är en oroväckande\r\npassiv inställning som kommunikationsministern\r\nvisar upp. Jag hoppas att han är medveten om att\r\nhan kan komma att gå till historien som den som\r\nlägger ned svensk järnvägsindustri, om han inte\r\ninom tre veckor på något sätt, i samråd med SJ,\r\nlöser frågan om beställningar i det glapp som svensk\r\njärnvägsindustri nu befinner sig i. Det är fråga om\r\nett produktionsglapp som skulle fyllas med X 2000-\r\ntågen.</pre><pre>Frågan om de framtida regionaltågen håller på att\r\nutvärderas inom SJ. Konstruktionstiden för dessa\r\nmycket lämpliga, snabba och lätta tåg för\r\nArlandabanan, för Mälarbanan osv. medför att de\r\ninte kan komma i full produktion förrän först\r\nomkring 1996. För att produktionen av dem över\r\nhuvud taget skall kunna förläggas till Sverige måste\r\nnya order komma in under de närmaste veckorna.</pre><pre>I annat fall kommer produktionen i Kalmar att\r\nläggas ned 1994 och i Örnsköldsvik redan samma\r\når. En sådan utveckling kommer också att kraftigt\r\npåverka Västerås, Helsingborg och Surahammar.\r\n1 500 jobb försvinner, och lika många hos\r\nunderleverantörer på 100 orter i Sverige.</pre><pre>SJ har haft kontakter med\r\nkommunikationsdepartementet, men där bollar\r\nman frågorna fram och tillbaks. Osäkerheten inför\r\nframtiden -- kommunikationsministern talar om\r\navreglering och sådant -- gör det ju inte lättare för\r\nSJ att fatta beslut. Verkets\r\nplaneringsförutsättningar försvåras ju härigenom i\r\ndessa sammanhang.</pre><pre>Anf. 58  Kommunikationsminister MATS\r\nODELL (kds):</pre><pre>Fru talman! Roland Sundgren har fel på en mycket\r\nviktig punkt, ja, på flera punkter. Den viktigaste är\r\natt SJ icke har varit i kontakt med\r\nkommunikationsdepartementet och begärt någon\r\nassistans i denna fråga. Däremot har flera\r\ntillverkare, däribland ABB, varit i kontakt med\r\ndepartementet och vill att det skall göras ytterligare\r\nstatliga insatser på det här området.</pre><pre>Jag vill erinra om att Statens järnvägar i samband\r\nmed 1988 års trafikpolitiska beslut fick\r\nutomordentligt långtgående befogenheter för att\r\nuppfylla de krav som riksdagen ålade verket vid det\r\ntillfället. Man har exempelvis rätt att låna upp fullt\r\ntillräckliga medel med statliga lånegarantier till att\r\nbeställa alla de tåg som man själv anser vara\r\nnödvändiga för att över huvud taget bedriva den\r\nverksamhet som man tror på.</pre><pre>Jag har vid ett antal tillfällen sett hur SJ:s\r\ngeneraldirektör har visat kartor över alla de nya nät\r\nsom man vill trafikera i vårt land. Jag tror därför att\r\nvisionerna finns hos Statens järnvägar. Verket har\r\nde befogenheter som man behöver för att beställa\r\nalla de tåg som man anser sig behöva för sin\r\nframtida verksamhet.</pre><pre>Anf. 59  ROLAND SUNDGREN (s):</pre><pre>Fru talman! SJ har, eftersom optionen gick ut i\r\nseptember, skäl som gör att man anser att optionen\r\ninte kan utnyttjas. Även om man kan låna pengar,\r\nhar man ganska osäkra lönsamhetsförhållanden att\r\nta hänsyn till. Nu har ju sträckan Stockholm--\r\nGöteborg blivit en fullkomlig succé. Det finns en\r\noro för sträckan Stockholm--Malmö, eftersom\r\nBanverket har en hel del investeringar att göra för\r\natt man skall kunna engagera sig i snabbtågen på\r\nden banan. Förutsättningarna är bättre när det\r\ngäller sträckan Stockholm--Sundsvall.</pre><pre>Lika väl som man säger att det är samhällets ansvar\r\natt se till att vi får bra järnvägar genom Banverkets\r\nbanor, är det viktigt att vi får moderna fordon som\r\nkan trafikera de här spåren.</pre><pre>Anf. 60  Kommunikationsminister MATS\r\nODELL (kds):</pre><pre>Fru talman! En option är ett instrument för att\r\ninteckna t.ex. utrymmet i en trång\r\nproduktionsprocess. Man vill försäkra sig om att\r\ndet inte är helt fulltecknat med order, när man väl\r\nbehöver en vara av något slag.</pre><pre>Det faktum att optionstiden har gått ut i det här\r\nfallet innebär inte -- om jag har förstått det hela\r\nrätt -- att det är så trångt i ABB:s orderböcker att\r\nen senare beställning inte skulle kunna effektueras.</pre><pre>Jag tror också att Roland Sundgren och jag kan\r\nenas om att ABB är ett internationellt företag, som\r\nsäljer på många marknader. Bl.a. har man nu\r\nskeppat X2000 till USA, och man förutspår att\r\nförutsättningarna där är mycket goda för att kunna\r\nta hem order när det gäller trafik på den\r\namerikanska kontinenten. Jag tror, fru talman, att\r\nvi ändå måste konstatera att det är Statens\r\njärnvägar och ABB som har de ekonomiska\r\nförutsättningarna för att själva kunna lösa denna\r\nfråga.</pre><pre>Anf. 61  ROLAND SUNDGREN (s):</pre><pre>Fru talman! ABB är ett internationellt företag, som\r\nhar 14 tillverkande tågkoncerner i Europa. När nu\r\norderingången sviktar i Sverige är det mycket lätt\r\natt strukturrationalisera, som det heter, och flytta\r\ntillverkningen till annat land.</pre><pre>Det är riktigt, som kommunikationsminister Mats\r\nOdell säger, att företaget har en prototyp i Amerika\r\noch att det finns goda förutsättningar att få\r\nexportbeställningar från Amerika och Portugal och\r\nkanske också från Tyskland kanske -- eftersom det\r\nfinns en samverkan där när det gäller snabbtåg.\r\nLikaså finns det stora order att vänta när det gäller\r\nSL:s tunnebanetåg om tre fyra år.</pre><pre>Det är emellertid helt nödvändigt för svensk\r\njärnvägsindustri att under den här tiden -- i det här\r\nglappet -- få en order. I annat fall kommer alla de\r\nandra beställningarna om tre fyra år att hamna i\r\nutländsk industri.</pre><pre>Överläggningen var härmed avslutad.</pre><pre>17 §  Svar på fråga 1992/93:71 om utbyggnad av\r\nSturups flygplats</pre><pre>Anf. 62  Kommunikationsminister MATS\r\nODELL (kds):</pre><pre>Fru talman! Olle Schmidt har frågat mig om jag är\r\nberedd att medverka till att Sturups flygplats får del\r\nav de extra medlen i krispaketet.</pre><pre>Som frågeställaren känner till innefattar den av\r\nregeringen träffade krisöverenskommelsen med\r\nSocialdemokraterna att 1 miljard kronor skall\r\navsättas innevarande budgetår för\r\nsysselsättningsskapande investeringar i\r\naffärsverken. Dessa medel kommer emellertid att\r\nfördelas i ''anbud'' mellan myndigheterna efter hur\r\nväl olika projekt följer den allmänna inriktningen\r\nom tillväxt- och sysselsättningsskapande åtgärder.\r\nDärför kan vare sig jag eller någon annan minister\r\ngå in på detaljer om hur dessa medel skall fördelas\r\nnärmare mellan och inom de olika affärsverkens\r\nansvarsområden.</pre><pre>Anf. 63  OLLE SCHMIDT (fp):</pre><pre>Fru talman! Jag ber att få tacka\r\nkommunikationsministern för svaret. Det var skönt\r\natt kommunikationsministern kom väl ned från\r\nflygturen häromveckan.</pre><pre>Den här frågan kan verka något marginell. Den är\r\nställd utifrån de tidigare diskussioner som\r\nkommunikationsministern och jag har haft i den\r\nhär kammaren.</pre><pre>Sturup är en viktig flygplats för Skåne och för södra\r\nSverige, och det är viktigt att infrastrukturen\r\nfungerar. Det finns en påtaglig oro -- jag tror\r\nkommunikationsministern är medveten om den --\r\nför att alltför många av de infrastruktursatsningar\r\nsom vi nu är beredda att göra läggs någon\r\nannanstans än i södra Sverige. I en artikel i våras i\r\nDagens Industri finns en karikatyr på\r\nkommunikationsministern med uppmaningen:\r\nBygg där det lönar sig bäst och där det ger bäst\r\nutveckling för hela vårt land!</pre><pre>Under min sommarvila -- om den nu var en sådan --\r\nfick jag väldigt ofta höra att man både från\r\nriksdagens sida och från regeringens sida ofta\r\nglömde bort den södra landsändan. Därför ställde\r\njag den här frågan. Vi kan här komma i gång med\r\nprojekt omgående. Sturup står berett. Den första\r\netappen är redan gjord.</pre><pre>Avregleringen har medfört att inrikesflyget har\r\nökat med 18 % i år. Det är mycket glädjande, och\r\ndet tackar vi för. Nu behöver vi emellertid gå vidare\r\nbåde när det gäller fraktflyget och när det gäller\r\nbättre terminalbyggnader.</pre><pre>För detta behövs också stöd och hjälp, och att då\r\nfå det här beskedet är inte tillfredsställande. Mina\r\ntidigare erfarenheter av infrastruktur- och\r\nsysselsättningssatsningar är att varken Vägverket,\r\nLuftfartsverket eller någon annan kan svara på\r\nfrågan varför alla planerade satsningar för Skåne\r\nföll bort i slutänden och satsningarna i stället\r\nhamnade utmed Norrlandskusten eller i Norrlands\r\ninland. Jag har ställt frågan för att\r\nkommunikationsministern skall få möjlighet att\r\nreagera redan nu.</pre><pre>Anf. 64  Kommunikationsminister MATS\r\nODELL (kds):</pre><pre>Fru talman! Jag reagerar verkligen på detta, därför\r\natt i det här fallet har Olle Schmidt faktiskt fel --\r\näven när det gäller en del andra saker. I det senaste\r\npaketet i budgetpropositionen fick -- om jag inte\r\nmissminner mig -- den södra regionen ca 200\r\nmiljoner kronor. Dessutom är ett antal projekt på\r\ngång i Skåne. Jag tänker då inte på\r\nÖresundsförbindelsen, som i sig är ett mycket stort\r\nprojekt, utan jag tänker på bl.a. större\r\nbyggnationer runt Hässleholm, E 22:an och andra\r\nvägar i den regionen. De är väldigt stora\r\ninfrastrukturella projekt utöver de satsningar som\r\nBanverket gör på Västkustbanan.</pre><pre>Totalt under detta budgetår så har regeringen trots\r\nallt satsat 13 miljarder kronor, eller kommer\r\nsnarare att förbruka 13 miljarder kronor i järvägs-\r\noch väginvesteringar. Det är alltså tre gånger mer\r\nän under ett normalår på 80-talet, och det är mer än\r\ndubbelt så mycket som under föregående budgetår,\r\nsom i sig var ett stort lyft jämfört med tidigare nivå.\r\nDessutom innehåller det s.k. Hulterströmpaketet\r\nen hel del satsningar i den här aktuella regionen.</pre><pre>För att återgå till Sturups flygplats -- och göra en\r\nlandning där -- kan jag glädja Olle Schmidt med att\r\nSturups flygplats har med något projekt i den här\r\ntävlan mellan de olika affärsverken. Jag har tittat i\r\nförteckningen som Luftfartsverket lägger fram över\r\nolika objekt. De projekten skall prövas mot andra\r\nprojekt i en anbudstävlan som handlar om hur\r\ndenna miljard skall fördelas.</pre><pre>Anf. 65  OLLE SCHMIDT (fp):</pre><pre>Fru talman! Jag är väldigt nöjd med slutsvaret från\r\nkommunikationsministerns sida och skall inte\r\nförlänga diskussionen. Jag vill bara säga att jag\r\nhoppas att jag slipper se den typ av\r\npressmeddelanden som gick ut i våras och i vilka\r\ndet meddelades att de allra flesta projekten låg\r\nnågon annanstans än i Skåne. När det gäller\r\nfyramiljardersprojektet som vi diskuterade tidigare\r\ngick inte en enda krona dit.</pre><pre>Jag vill emellertid inte verka provinsiell, därför att\r\njag inte vill vara det. Det är givetvis min skyldighet\r\natt se till att det blir en nationell prägel på\r\nfördelningen av medel, och det är jag medveten\r\nom. Men jag tror att det är viktigt att\r\nkommunikationsministern -- om jag får begära\r\ndet -- är litet extra alert här. Det kan gå väldans fort\r\npå nätterna, och pengarna försvinner någonstans.\r\nDet är vi medvetna om efter de senaste månadernas\r\nhändelser. Jag begär och önskar att de projekt som\r\nnu finns med också finns med när pengarna fördelas\r\nslutligt.</pre><pre>Anf. 66  Kommunikationsminister MATS\r\nODELL (kds):</pre><pre>Fru talman! Det paket som Olle Schmidt hänvisar\r\ntill gällde det s.k. Delfinanslaget. Det gick till de\r\nstora nationella stråken. Det finns stora nationella\r\nstråk också i Skåne, bl.a. E 4:ans dragning genom\r\nSkåne. Ärendet är nu uppe till debatt och ute på\r\nremiss. Vägverket har presenterat ett antal olika\r\nförslag till dragningar. När E 4:ans dragning skall\r\ngenomföras kommer också mycket stora pengar att\r\nsatsas i den regionen. I senare paket har en hel del\r\npengar fördelats till framför allt upprustning av de\r\nmindre vägarna i Skåne.</pre><pre>Anf. 67  OLLE SCHMIDT (fp):</pre><pre>Fru talman! Jag är mycket väl medveten om vilka\r\nanslag som har fördelats, och jag har också gång på\r\ngång hört argumenten. Jag har kunnat läsa dem och\r\nhöra dem i den här kammaren. Det har ändå alltid\r\ninneburit ett negativt slutresultat för oss i Skåne.\r\nDet var vad jag ville uppmärksamma\r\nkommunikationsministern på. Jag är nöjd med\r\nsvaret.</pre><pre>Överläggningen var härmed avslutad.</pre><pre>18 §  Svar på fråga 1992/93:73 om lagändring\r\nsom förhindrar taxifusk</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Göthe Knutson har frågat mig om\r\nregeringen är beredd att snabbt förelägga riksdagen\r\nett lagförslag som begränsar ett taxitillstånd till en\r\nenda bil.</pre><pre>När riksdagen våren 1988 beslöt om en avreglering\r\nav taxitrafiken skärptes också kraven på ekonomisk\r\noch personlig lämplighet för att vara trafikutövare.\r\nLikaså skärptes uppföljningen av redan givna\r\ntrafiktillstånd. Bl.a. infördes bestämmelser för att\r\nkomma till rätta med s.k. bulvanförhållanden.</pre><pre>Även de personer som har ett stort personligt eller\r\nekonomiskt inflytande i företaget skall således\r\nomfattas av prövningen och inte bara den eller de\r\nsom har ansvaret för trafikutövningen. De personer\r\nsom skall prövas är, utöver den trafikansvarige,\r\ndels styrelseledamöter och styrelsesuppleanter som\r\ntill följd av eget eller närståendes ekonomiska\r\nintresse har ett väsentligt inflytande i företaget, dels\r\nverkställande direktörer och andra som genom en\r\nledande ställning har ett bestämmande inflytande\r\növer verksamheten, dels bolagsmännen i\r\nhandelsbolag. Även nära släktingar till den som\r\nsöker ett tillstånd för yrkesmässig trafik skall\r\nomfattas av den skärpta lämplighetsprövningen.</pre><pre>När det finns misstanke om att en redan befintlig\r\nrörelse drivs med hjälp av bulvaner skall\r\ntillståndsmyndigheterna göra en förnyad prövning.</pre><pre>Om förutsättningarna för tillståndsgivningen inte\r\nlängre finns skall tillståndet dras in, oavsett hur\r\nmånga fordon som tillståndshavaren har. Vidare\r\ngäller att om allvarliga missförhållanden\r\nuppkommit i annan verksamhet som\r\ntillståndshavaren driver, skall tillståndet också\r\nkunna återkallas.</pre><pre>Enligt yrkestrafikförordningen skall dessutom,\r\ninnan ett fordon användas i yrkesmässig trafik, en\r\nskriftlig anmälan om fordonet och dess\r\nregistreringsnummer anmälas till\r\ntillståndsmyndigheten, dvs. när det gäller taxitrafik\r\ntill länsstyrelsen. En sådan anmälan är en\r\nförutsättning för att tillståndshavaren skall få ett\r\ns.k. yrkestrafikmärke för fordonet och för att få en\r\ngul taxiskylt. Tillståndshavaren får därefter inte\r\növerlåta sina på detta sätt märkta fordon till något\r\nannat företag utan att den ansvarige för detta\r\nsenare företag lämplighetsprövas. Myndigheterna\r\nhar alltså redan nu kännedom om varje fordon som\r\nanvänds hos varje tillståndshavare till taxitrafik.</pre><pre>Regleringen av taxiverksamheten är som framgår\r\nav min redogörelse omfattande och enligt min\r\nuppfattning tillräcklig. De brister som\r\nuppmärksammats beror nog snarast på\r\ntillämpningen av bestämmelserna.</pre><pre>Jag har därför för avsikt att återkomma till\r\nregeringen med förslag i 1993 års\r\nbudgetproposition för att ytterligare komma till\r\nrätta med en del oegentligheter inom taxinäringen.</pre><pre>Anf. 69  GÖTHE KNUTSON (m):</pre><pre>Fru talman! Jag tackar kommunikationsministern\r\nför svaret. Jag vill inte återinföra den gamla\r\ntaxiregleringen. Frågan är bara hur man skall\r\nkunna åstadkomma en sanering av det som nu\r\nflorerar inom taxibranschen, framför allt i\r\nstorstäderna.</pre><pre>Det är inte med anledning av att Aftonbladets\r\nunder några dagar i förra veckan gjorda reportage\r\nom missförhållandena inom taxibranschen i\r\nStorstockholm som jag har ställt den här frågan.\r\nDet är helt enkelt därför att Länsstyrelserna och\r\npolisen överhopas med anmälningar om\r\nmissförhållanden. De handlar om oseriösa, s.k.\r\nsvarttaxiåkare, som har kommit in i branschen. Då\r\nsäger man från länsstyrelsernas sida, att om\r\ntaxitillståndet kan begränsas till en bil, i stället för\r\natt gälla obegränsat, som nu, blir det lättare att\r\nkomma åt det hela.</pre><pre>Statsrådet har nu redovisat en rad föreskrifter inom\r\ndet avreglerade systemet, men likafullt har det\r\nblivit tokigt. Det är inte bra. Om statsrådet är snäll\r\noch svarar på en av mina följdfrågor skall jag senare\r\nåterge bara ett par exempel ur Aftonbladets serie.\r\nVilka är de verkningsfulla åtgärder som ännu inte\r\nhar kommit till stånd, som statsrådet nu tänker sig\r\nskall kunna presenteras? Vi har de facto inte sett\r\ndem ännu.</pre><pre>Anf. 70  Kommunikationsminister MATS\r\nODELL (kds):</pre><pre>Fru talman! Jag tror att Göthe Knutson och jag är\r\nganska eniga om att man skall vara försiktig med att\r\ninföra en massa nya regelverk, när det är framför\r\nallt efterlevnaden av det regelverk som finns som\r\nbehöver skärpas, inte själva regelverket som\r\nsådant. Jag tror att det är där svaret finns, Göthe\r\nKnutson. Jag kommer, som jag sade i mitt svar, att i\r\nbudgetpropositionen föreslå vissa förändringar när\r\ndet gäller tillämpningen och regelverket.</pre><pre>Om vi tittar på det beslut som fattades 1988 om\r\navreglering av taxitrafiken, finner vi att det där\r\nsades mycket bestämt att en förutsättning för att\r\nman skulle slopa behovsprövningen var en skärpt\r\nlämplighetsprövning. Det är den som sviktar i dag.\r\nDet talades också om en skärpt uppföljning av den\r\npersonliga och ekonomiska lämpligheten hos dem\r\nsom utövar taxiverksamhet.</pre><pre>Jag anmälde i årets budgetproposition, tillsammans\r\nmed chefen för Civildepartementet, att det är i hög\r\ngrad angeläget att länsstyrelserna prioriterar sina\r\nresurser så att uppföljningen av lämplighet inom\r\nden yrkesmässiga trafiken kan skärpas. Den som\r\ninte längre uppfyller kraven på branschen skall få\r\ntillståndet återkallat.</pre><pre>Jag vet att det här i Stockholms län har tagits\r\nkrafttag på länsstyrelsen. Man har också kommit\r\nmed en rapport som är mycket omfattande, men jag\r\när oklar vilken status rapporten har, då det inte\r\nfinns några förslag till åtgärder i den.</pre><pre>Vi behöver diskutera de här frågorna ytterligare\r\nmed länsstyrelserna. Jag har inför landets\r\nlandshövdingar framhållit vikten av att de här\r\nfrågorna nu prioriteras hos länsstyrelserna. Jag har\r\nframhållit att man, sedan man slapp\r\nbehovsprövningen, rimligtvis borde ha fått vissa\r\nresurser över för att kunna öka insatserna på\r\növervakningen av det gällande regelsystemet.</pre><pre>Anf. 71  GÖTHE KNUTSON (m):</pre><pre>Fru talman! Får jag fråga: Vilket skäl vill\r\nkommunikationsministern anföra för att antalet\r\nbilar skall begränsas till en enda på ett tillstånd? Jag\r\nförespråkar sålunda inte en återgång till den gamla\r\nregleringen, men i så måtto en reglering att det inte\r\nblir bulvanförhållanden.</pre><pre>Det påstås att det här i Stockholm finns innehavare\r\nav taxitillstånd som låter upp till 20--30 bilar rulla\r\npå det tillståndet, och där finns det klart oseriösa.\r\nDet skapar en osäkerhet för taxikunden. Det har\r\nutspelats ganska skrämmande händelser, förutom\r\natt man kan skörtas upp med tredubbla och\r\nfyrdubbla taxor.</pre><pre>Det är ett faktum att det blir en ojämlikhet, därför\r\natt de seriösa taxiföretagen, taxiägarna och de\r\nanställda, som betalar sin skatt och sköter sig,\r\nhamnar i ett underläge gentemot dem som inte\r\nbetalar skatt.</pre><pre>Anf. 72  Kommunikationsminister MATS\r\nODELL (kds):</pre><pre>Fru talman! Vad som är viktigt är ju, som vi har sagt\r\nett par gånger, att följa upp olika saker, bl.a. det\r\nstora antal konkurser som har förekommit i\r\nbranschen. Länsstyrelsen är alltså den instans som\r\nskall göra det. Självklart skall den trafikutövare\r\nsom har försatts i konkurs få sitt trafiktillstånd\r\ninkallat.</pre><pre>Dessutom bör länsstyrelsen allvarligt överväga att\r\navslå en ansökan om trafiktillstånd från den som\r\nhar varit trafikansvarig i en konkursdrabbad\r\ntrafikrörelse. Det skall alltså inte vara möjligt för\r\nsådana personer att efter konkursen fortsätta att\r\ndriva en likadan verksamhet i ett annat bolags\r\nnamn.</pre><pre>På det här sättet måste man alltså systematiskt gå\r\nigenom och utnyttja det ganska kraftfulla regelverk\r\nsom finns i dag. Det går att dra tillbaka tillstånd,\r\noch det går att sanera verksamheten med det\r\nregelverk som finns.</pre><pre>Anf. 73  GÖTHE KNUTSON (m):</pre><pre>Fru talman! Statsrådet svarade inte på min mycket\r\nenkla fråga om det huvudsakliga skälet till att inte\r\nkunna begränsa antalet bilar till en enda.</pre><pre>Får jag läsa ingressen till en artikel i Aftonbladet\r\nonsdag den 14 oktober på s. 10:</pre><pre>''Polismannen Klas Gedda vågar inte gå nära\r\ntaxiförarna på Centralen i Stockholm. Inte utan sin\r\nbil och sitt tjänstevapen. --- Jag vill inte riskera att\r\nfå en kniv i ryggen, säger han. Ensam för han en\r\nkamp mot den växande, oseriösa sidan av\r\ntaxibranschen.''</pre><pre>Det är en intressant artikel, och jag tror att den är\r\ni huvudsak korrekt.</pre><pre>Länsstyrelserna skall prioritera åtskilligt numera,\r\nsamtidigt som de måste ta nödvändiga\r\nnedskärningar i anslagen. Det är mycket svårt att få\r\ndet här att gå ihop, och det blir bara värre.</pre><pre>Anf. 74  Kommunikationsminister MATS\r\nODELL (kds):</pre><pre>Fru talman! Jag har beskrivit den process som\r\ninnebär att vilken polisman som helst kan nalkas\r\nvilken taxibil som helst och kontrollera om han har\r\nen gul skylt och vilket registreringsnummer det\r\nfinns på den. Det går alltså att omedelbart\r\nidentifiera tillståndshavaren och att sätta in\r\nåtgärder. Det behövs inte några särskilda\r\nrestriktioner, av det slag som Göthe Knutson frågar\r\nom, för att åstadkomma identifikationen och\r\nkomma åt den som har tillståndet. Det är\r\nhuvudpunkten i svaret på frågan varför man inte\r\nbehöver införa en regel om ett tillstånd per bil.</pre><pre>Anf. 75  TALMANNEN:</pre><pre>Jag föreslår att debatten avslutas efter ytterligare\r\nvar sitt inlägg.</pre><pre>Anf. 76  GÖTHE KNUTSON (m):</pre><pre>Fru talman! Jag tackar för att jag får göra\r\nytterligare ett inlägg.</pre><pre>Jag upprepar att det är mycket angeläget att vi inte\r\nåtergår till den gamla regleringen. Jag delar i stort\r\nsett den inställning som statsrådet ger till känna,\r\nmen när polisen har så begränsade resurser kan\r\nman inte begära att den skall prioritera även det här\r\nområdet, särskilt inte om det går att komma åt\r\nproblematiken på ett annat sätt.</pre><pre>Det finns fler poliser som, i likhet med polisen i\r\nartikeln i Aftonbladet, inte vågar nalkas en del av\r\ndem som kör taxi -- av olika skäl -- och då har vi\r\nhamnat i en maffialiknande situation, som är\r\nskrämmande i ett land som vårt.</pre><pre>Jag vill ändå önska kommunikationsministern all\r\nlycka i det konstruktiva arbetet för att komma till\r\nrätta med de här problemen.</pre><pre>Anf. 77  Kommunikationsminister MATS\r\nODELL (kds):</pre><pre>Fru talman! Jag tror inte att vi kan relatera antalet\r\npoliser till antalet tillstånd. Låt oss konstatera att\r\nmyndigheterna redan i dag har kännedom om varje\r\nfordon som används hos varje innehavare av\r\ntillstånd till taxitrafik. Där finns en grund för de\r\ningripanden som är helt nödvändiga.</pre><pre>Överläggningen var härmed avslutad.</pre><pre>19 §  Svar på fråga 1992/93:18 om\r\ninterrailkortens framtid</pre><pre>Anf. 78  Kommunikationsminister MATS\r\nODELL (kds):</pre><pre>Fru talman! Ylva Annerstedt har frågat mig vilka\r\nåtgärder regeringen är beredd att vidta för att\r\ninterrailkortet skall kunna räddas kvar även efter\r\n1993.</pre><pre>Interrailsamarbetet i Europa avgörs närmast inom\r\nUIC, som är en samarbetsorganisation för de\r\neuropeiska järnvägsförvaltningarna. Ett antal\r\nsydeuropeiska länder, bl.a. Frankrike och Spanien,\r\nifrågasätter interrailkortets framtid. UIC har dock\r\nbeslutat att interrailkortet skall finnas kvar även\r\n1993. Under 1993 kommer järnvägsförvaltningarna\r\natt diskutera om kortet skall förändras.</pre><pre>Jag anser att ett fortsatt interrailsamarbete är av\r\nstor vikt. Denna fråga måste dock lösas av\r\njärnvägsförvaltningarna inom ramen för UIC. SJ\r\nhar lagt ner ett betydande arbete för att få till stånd\r\nfortsatta möjligheter att ''tågluffa'' i Europa.</pre><pre>Då Ylva Annerstedt, som framställt frågan, anmält\r\natt hon var förhindrad att närvara vid\r\nsammanträdet, medgav talmannen att Olle Schmidt\r\ni stället fick delta i överläggningen.</pre><pre>Anf. 79  OLLE SCHMIDT (fp):</pre><pre>Fru talman! Jag ber att få tacka för svaret och för\r\natt jag fick ta emot det, då Ylva Annerstedt tyvärr\r\ninte befinner sig här just i dag.</pre><pre>Det vore tragiskt om denna fina möjlighet för\r\nungdomar att resa ut i Europa skulle minska eller\r\nt.o.m. upphöra helt. Under 1991 sålde SJ 71 237\r\ninterrailkort, och till dags dato har 44 500 kort sålts\r\ni år. Det är en minskning, men det har sina\r\nförklaringar. Detta visar vilket oerhört stort\r\nintresse och stort behov som finns.</pre><pre>Med tanke på de EES-diskussioner som pågår, det\r\nEES-avtal som vi är beredda att fatta beslut om här\r\ni riksdagen och närmandet till EG vore det ett steg\r\ni helt motsatt riktning om denna möjlighet skulle\r\nupphöra. Den ena fria rörligheten handlar just om\r\nmänniskor.</pre><pre>Jag är glad över att kommunikationsministern\r\nsäger att det är viktigt och att man borde göra\r\nnågonting åt det. Men nog kan\r\nkommunikationsministern uttrycka sig ännu mer\r\nprecist och säga att han skall se till att göra vad han\r\nkan för att interrailkortet skall bevaras, både för\r\nungdomar och för pensionärer. Kan man ha\r\ndiskussioner i Europa och även här hemma om\r\nstorleken på äpplen, tror jag att människor skulle\r\ntycka att det var konstigt om vi inte kunde klara en\r\nfråga om att resa till varandra, träffas och lära av\r\nvarandra.</pre><pre>Järnvägen är ett alldeles utmärkt\r\nfortskaffningsmedel. Det passar dessutom\r\nkommunikationsministern, som i så många andra\r\nsammanhang tycker att det är bra att åka tåg -- då\r\nkan vi åka tåg över vårt lands gränser också.</pre><pre>Anf. 80  Kommunikationsminister MATS\r\nODELL (kds):</pre><pre>Fru talman! Jag skall göra Olle Schmidt glad och\r\nsäga att jag gör vad jag kan för att interrailkortet\r\nskall få vara kvar, men jag tillfogar då de\r\nbegränsningar som ligger i mitt mandat härvidlag.\r\nJag kan berätta att jag har tagit upp de här frågorna\r\nmed mina kolleger inom ramen för det europeiska\r\ntransportmedelssamarbetet. Vad man då får höra\r\när bakgrunden till problemen.</pre><pre>Det är inte så att någon ogin förvaltning någonstans\r\ntycker att vi inte skall få åka med interrailkort, utan\r\nbakgrunden är att många ungdomar från Norden,\r\nHolland, Belgien och Tyskland åker ner till det\r\nvarma Sydeuropa och, med mycket litet\r\nekonomiskt utbyte för de sydeuropeiska\r\njärnvägsförvaltningarna, tar upp plats på deras tåg.\r\nDe vill hellre sälja biljetterna till fullbetalande.</pre><pre>Ett annat problem är att de sydeuropeiska\r\nungdomarna -- i varje fall inte ännu -- inte är\r\nintresserade av att resa upp till vår höga och kalla\r\nnord. Vi hoppas att vi kan locka dem undan för\r\nundan, kanske med inlandsbanan och andra\r\nintressanta trafikupplägg, som kan skilja sig från de\r\nfulla tågen nere i Sydeuropa.</pre><pre>Jag tror att SJ och övriga som kämpar för att\r\nbehålla interrailkorten känner att de har ett stöd\r\nfrån den svenska regeringen.</pre><pre>Anf. 81  OLLE SCHMIDT (fp):</pre><pre>Fru talman! Må jag då komma med ett litet tips på\r\nett argument. De regionala stödpengar som\r\nfördelas, både inom EG och i andra sammanhang,\r\ngår i hög grad söderut. Då kanske det är bra att vi\r\nmedverkar till att människor också kan åka söderut\r\noch se om medlen används på ett riktigt sätt.</pre><pre>Det är av oerhört stor vikt att vi inte stoppar denna\r\nmöjlighet, därför att det vore helt fel signal. För\r\nden kommande diskussionen om svenskt\r\nmedlemskap i EG och förståelsen för alla de\r\nlagändringar som kommer i samband med EES-\r\navtalet, vore det mycket olyckligt om möjligheten\r\nupphörde. Men jag har förstått att vi är helt överens\r\ni det fallet.</pre><pre>Jag kan bara tacka på Ylva Annerstedts vägnar och\r\nhoppas att kommunikationsministern gör vad han\r\nkan.</pre><pre>Överläggningen var härmed avslutad.</pre><pre>20 §  Svar på frågorna 1992/93:46, 68 och 76 om\r\nauktoriserade revisorers ansvar, m.m.</pre><pre>Anf. 82  Statsrådet BO LUNDGREN (m):</pre><pre>Fru talman! Göran Magnusson har frågat mig om\r\njag avser att vidta åtgärder dels för omförhandling\r\nav fallskärmsavtal i åtminstone de banker som\r\nstaten äger eller garanterar fortsatt verksamhet i,\r\ndels för att förhindra att nya sådana avtal ingås.</pre><pre>Göthe Knutson har frågat finansministern om hon\r\nvill tillsätta en snabbt arbetande utredning i syfte att\r\nbl.a. skapa klara regler för auktoriserade revisorers\r\nansvar.</pre><pre>Sten Söderberg har, med hänvisning till bl.a.\r\nförhållandena i Svenska Kredit, frågat\r\njustitieministern vilka bevis och skäl regeringen\r\nskall behöva för att tillsätta en högt kvalificerad\r\nantikorruptionskommission.</pre><pre>Arbetet inom regeringen är så fördelat att det är jag\r\nsom skall svara på frågorna, vilka alla har\r\nanknytning till svårigheterna inom den finansiella\r\nsektorn. Jag väljer att nu besvara frågorna i ett\r\nsammanhang.</pre><pre>Den indignation som jag kan läsa in i Göran\r\nMagnussons fråga tror jag att vi alla kan känna. Det\r\när lätt att känna olust över höga avgångsvederlag\r\nför personer som haft ledande ställning i\r\nexempelvis bankföretag med extremt dålig\r\nutveckling.</pre><pre>Såvitt nu kan bedömas finns det inte några\r\nförutsättningar för att omförhandla eller avstå från\r\natt fullgöra de avtal som redan träffats och som är\r\ncivilrättsligt bindande. Däremot utgår jag från att\r\nansvariga organ i banker och andra kreditinstitut --\r\ndet må vara statligt eller privat ägda -- noggrant\r\növerväger hur olika klausuler i avtal med\r\nledningspersonal skall utformas i framtiden. Staten\r\nbör i sin ägarroll verka för en sådan utveckling.</pre><pre>Vad gäller Göthe Knutsons och Sten Söderbergs\r\nfrågor vill jag säga följande.</pre><pre>Problemen i den finansiella sektorn bottnar i en\r\nalltför snabb real och finansiell expansion under\r\nandra hälften av 1980-talet. Den kreditpolitiska\r\navregleringen genomfördes i ett ekonomiskt\r\ndrivhusklimat och utan stöd av en nödvändig\r\ninflationsdämpande ekonomisk politik. Därtill\r\nhade den nödvändiga skattereformen ännu inte\r\ngenomförts. Till detta kommer att det i det\r\nfinansiella systemet uppenbarligen saknades\r\ntillräcklig erfarenhet och kompetens för att agera\r\npå en fri kreditmarknad.</pre><pre>I Finansdepartementet läggs nu sista handen vid\r\ndirektiven till en kommitté som skall utreda de\r\nnärmare orsakerna till de nu uppkomna\r\nproblemen. Därvid skall bl.a. bankernas roll\r\ningående granskas vad gäller kreditprövning och\r\nintern kontroll. Vidare bör utredas om en annan\r\ninriktning av tillsynen hade kunnat påverka\r\nutvecklingen. Jag förutser att även revisorernas roll\r\noch ansvar tas upp till granskning. Men kommittén\r\nbör också ges vidare ramar och bl.a. studera vilka\r\nförändringar i de allmänna regelverken på de\r\nfinansiella marknaderna som gjorda erfarenheter\r\nkan motivera. Vad som åsyftas är kunskap om det\r\nsom förevarit och lärdomar för framtiden. De\r\nfrågor som frågeställarna tar upp bör helt eller\r\ndelvis kunna belysas inom ramen för\r\nutredningsuppdraget.</pre><pre>Däremot har jag svårt att inse vad Sten Söderberg\r\nsyftar till med sitt krav på en särskild\r\n''antikorruptionskommission''. I den mån brottsliga\r\ngärningar förekommit är det närmast en uppgift för\r\npolis och åklagare att hantera.</pre><pre>Anf. 83  GÖRAN MAGNUSSON (s):</pre><pre>Fru talman! Jag vill tacka statsrådet Bo Lundgren\r\nför svaret. Vi har alla upplevt att många människor\r\när upprörda över förhållandena kring\r\nfallskärmsavtalen. Man kan inte förstå att vissa\r\npersoner först kan medverka till jättelika förluster\r\ni företaget och sedan lämna jobbet med en i många\r\nfall bättre ekonomisk situation än vad de har haft\r\ntidigare.</pre><pre>Det är bra att regeringen -- om man nu får tro radio-\r\nEkot i går morse -- har försökt att komma till rätta\r\nmed dessa frågor, åtminstone inom den sektor där\r\nman själv har möjlighet att direkt påverka. Det är\r\ndock beklagligt att man inte har lyckats.</pre><pre>Jag ställer en viss förhoppning till det lilla ordet\r\n''nu'' i statsrådets svar. Jag tolkar det som att\r\nstatsrådet och regeringen kommer att göra fortsatta\r\nansträngningar för att få till stånd en ordentlig\r\nomförhandling kring dessa avtal. Jag skulle vilja\r\nsäga följande: Försök igen, statsrådet kan bättre på\r\ndet här området!</pre><pre>Här föreligger enligt min mening ett sådant läge att\r\nde förutsättningar som gällde när avtalen ingicks\r\ninte längre finns. Läget är nu helt annorlunda mot\r\nbakgrund av de jättelika förlusterna i\r\nbanksystemet. Eftersom staten i dag äger eller\r\ngaranterar en mycket stor del av bankernas\r\nverksamhet, tycker jag att staten också skulle ha\r\nmöjlighet att ingripa. Det vore bra om regeringen\r\ngjorde det och lyckades. Då skulle man kunna bli\r\nstilbildare på det här området och hjälpa andra\r\nföretag att komma till rätta med problemen och\r\nkanske få till stånd omförhandlingar.</pre><pre>Enligt radio-Ekot har Nordbankens nuvarande\r\nordförande inte fått något fallskärmsavtal i sin nya\r\nroll. Det skulle vara intressant att höra om\r\nstatsrådet kan bekräfta det. Man kan i alla fall fälla\r\nkommentaren att Nordbankens ordförande inte\r\nbehöver ytterligare ett fallskärmsavtal. Han lever\r\nnämligen redan på ett sådant avtal. Det\r\naktualiserar i sin tur en annan fråga, nämligen\r\nfrågan om inte avgångsersättningarna borde\r\nsamordnas med inkomster i nya befattningar, som\r\nmånga av de tidigare bankdirektörerna och andra\r\nnumera innehar.</pre><pre>Anf. 84  GÖTHE KNUTSON (m):</pre><pre>Fru talman! Jag tackar skatteministern för svaret.</pre><pre>Jag vill gärna återge vad skatteminister Bo\r\nLundgren sade här: ''Det är lätt att känna olust över\r\nhöga avgångsvederlag för personer som haft\r\nledande ställning i exempelvis bankföretag med\r\nextremt dålig utveckling.'' Jag instämmer förvisso i\r\ndet, och det är en elegant formulering.</pre><pre>Orsaken till min fråga om framför allt revisorers\r\nansvar -- inte bara i banker utan också i företag --\r\när en artikel i Dagens Nyheter den 15 oktober. I\r\nartikelns ingress sägs: ''Inte en enda gång slog\r\nrevisorerna i landets största förlustbanker larm om\r\nriskerna med den väldiga kreditexplosionen. Det\r\nvisar en genomgång av de revisionsrapporter och\r\npromemorior som skickades till finansinspektionen\r\nunder åren 1988 och 1989.''</pre><pre>Jag tycker att det är så viktigt att revisorerna tar\r\nansvar. Det har konstaterats många gånger genom\r\nåren att vi har skickliga revisorer och ett\r\nauktoriseringsförfarande som säkert ger en hög\r\nkvalitet. Men det är ansvaret som är det väsentliga.</pre><pre>Statsrådet konstaterar att det skrivs direktiv till en\r\nutredning. Statsrådet sade i sitt frågesvar: ''Jag\r\nförutser att även revisorernas roll och ansvar tas\r\nupp till granskning.'' Är det inte helt nödvändigt att\r\nskriva in detta i direktiven? Det är inte bara jag som\r\nenskild riksdagsman som här ställer frågan om\r\nrevisorers ansvar utan det gör man inom väldigt\r\nmånga företag, inte minst inom företag där enskilda\r\npersoner har fått lida stora förluster.</pre><pre>Anf. 85  Statsrådet BO LUNDGREN (m):</pre><pre>Fru talman! Direktiven kommer att innehålla,\r\nGöthe Knutson, krav på en översyn av i vad mån\r\ntillsynen av de företag som det är fråga har brustit\r\neller skulle kunna ändras. I begreppet tillsyn ligger\r\nnaturligtvis också den tillsyn som revisorerna\r\nhanterar. Det är inte bara den offentliga tillsynen\r\nsom Finans- och Bankinspektionen utfört som är\r\nintressant att kontrollera. Detta kommer rimligen\r\natt ingå i uppdraget med de formuleringar som finns\r\ni de direktiv som inom kort kommer att publiceras.</pre><pre>Göran Magnusson, det staten kan hantera är\r\nnaturligtvis Nodbanken, där staten har sin ägarroll.\r\nInom parentes kan man lätt konstatera att staten\r\ninte är bra som ägare. Det är ingen tillfällighet att\r\njust Nordbanken och även ägarlösa banker har\r\nråkat in i problem relativt tidigt i det här avseendet.\r\nDet är bara när staten är ägare som vi kan agera. I\r\növrigt kan vi bara ha synpunkter. Vi kan inte gå in\r\noch styra i andra företag. Det har andra ägare\r\nmöjlighet till. Det gäller aktieägare i banker som\r\nhar en sådan organisation och delägare m.fl. som\r\nhar ett inflytande på ett eller annat sätt.</pre><pre>När man anställer personal måste man självfallet\r\nsvara upp mot de krav som kan ställas för att man\r\nskall få kompetent personal. Jag tror att vi kan vara\r\növerens om att det behövs någon form av\r\navgångsvederlag. Men den utformning och\r\nomfattning som det här har varit fråga om är ganska\r\nuppseendeväckande, för att uttrycka det milt. Det\r\när naturligtvis ingenting som den nuvarande\r\nregeringen ser med lätt hjärta. Vi hade gärna velat\r\nåstadkomma förändringar. Vi har försökt se till att\r\nman i den av oss ägda banken funderar på detta.\r\nFinansdepartementets jurister har också fått\r\nstudera frågan. Man har dock kommit fram till att\r\nde avtal det gäller är civilrättsligt bindande och\r\ngiltiga. Om man skulle försöka göra något åt dem,\r\nkan de hävdas i domstol. Det finns således ingen\r\nanledning att försöka starta en process som inte\r\nleder någonstans. Här krävs att båda parter är\r\nberedda att avstå från någonting.</pre><pre>Vi kommer självfallet att fortsätta att fundera på\r\ndessa frågor, och vi kommer naturligtvis också att\r\nse till att den typen av avtal inte träffas i\r\nfortsättningen.</pre><pre>Anf. 86  GÖRAN MAGNUSSON (s):</pre><pre>Fru talman! Får jag till att börja med fälla en\r\nkommentar till svaret på min medfrågares fråga,\r\ndär man beskriver det upphettade klimatet och\r\nbristen på avregleringar. Jag måste få erinra om att\r\ndet fanns starka rop, inte minst från denna\r\nkammare, på avreglering av bl.a.\r\nkapitalmarknaden och bankernas regler. Nu har jag\r\nförspillt litet av min repliktid, men jag tyckte att jag\r\nkunde få säga detta eftersom även min fråga\r\nkommenterades.</pre><pre>Jag instämmer i att det finns problem med statens\r\nägarroll. Samtidigt måste man dock säga att\r\nförvecklingarna med Nordbanken har skett under\r\nen privatiseringsprocess. Statens ägarandel har\r\nfaktiskt minskat under den här perioden.</pre><pre>När det gäller fallskärmsavtal eller avgångsvederlag\r\när inte jag för att man skall ställa folk på bar backe.\r\nSom statsrådet också sade måste det emellertid var\r\nrim och reson i det som sker.</pre><pre>Fru talman! Jag tycker att det finns anledning att\r\nfundera över om förekomsten av de generösa\r\navtalen har medverkat till att man har tagit större\r\nrisker. Blir cheferna mindre försiktiga i ett\r\naffärsklimat där djärvheten och de snabba greppen\r\ntycks ge de snabbaste pengarna? Kan avtalen ha\r\nmedverkat till förlusterna?</pre><pre>Anf. 87  GÖTHE KNUTSON (m):</pre><pre>Fru talman! Jag tackar statsrådet för det\r\nkompletterande svaret. Jag tycker dock att\r\nstatsrådet skulle kunna säga att det i direktiven\r\nkommer att stå klart och tydligt att revisorernas\r\nansvar i banker och företag skall klarläggas och\r\nförverkligas, så att det med andra ord skall finnas\r\nett reellt ansvar.</pre><pre>Jag vill erinra om det avsnitt i min fråga som jag\r\nformulerade på följande sätt: ''Enligt min mening\r\nbör även Finansinspektionens ''sätt att arbeta'\r\nifrågasättas.'' Det är inte bara bankernas revisorer\r\nsom har varit knäpptysta under den här våldsamma\r\nexplosionen utan även Finansinspektionen. Om jag\r\nhar förstått Finansinspektionens nuvarande\r\ngeneraldirektör rätt har han ansett att de stora\r\nförlusterna faktiskt inte var större än\r\nupparbetningen av ett års vinster.</pre><pre>Anf. 88  Statsrådet BO LUNDGREN (m):</pre><pre>Fru talman! Till Göran Magnusson vill jag säga att\r\ndet inte var något fel på avregleringen. Den\r\nbehövdes och var nödvändig. Det skulle aldrig ha\r\nfungerat att ha en reglerad kreditmarknad. Felet\r\nvar att man vid mitten av 80-talet hade en\r\nekonomisk-politisk miljö med mycket hög inflation\r\npå grund av en felaktig ekonomisk politik. Man\r\nhade inte genomfört den nödvändiga\r\nmarginalskattereformen. Hade vi haft låg inflation\r\noch lägre marginalskatter, så hade vi inte fått den\r\nkreditexpansion och de investeringar i fastigheter\r\nsom har gett upphov till problem.</pre><pre>Även om en andel innehades av ägare utanför\r\nstaten, hade staten ändock huvudansvaret för\r\nNordbanken. Det är ganska självklart.</pre><pre>Göran Magnusson frågade om avtalen skulle ha\r\nkunnat medverka till de uppkomna förlusterna.\r\nUtan att definitivt veta måste jag säga att jag har\r\nsvårt att tänka mig det. Men det är klart att ett\r\nfullkomligt skyddsnät skapar större incitament för\r\nen individ att ta risker när det inte kostar\r\nvederbörande någonting. Det är ett av problemen\r\nmed de åtaganden som staten nu har fått göra\r\ngenerellt, när det gäller att se till att systemet byggs\r\nupp på ett sådant sätt att man inte riskerar att\r\nhamna i den situationen.</pre><pre>Jag får kanske möjlighet att återkomma till Göthe\r\nKnutson.</pre><pre>Anf. 89  GÖRAN MAGNUSSON (s):</pre><pre>Fru talman! Det är bra att statsrådet markerar en\r\nklar inställning till förekomsten av\r\nfallskärmsavtalen och att det fortgår ett arbete i\r\ndepartementet för att försöka hantera detta. Det är\r\nframför allt viktigt med stilbildningen inför\r\nframtiden. Det måste göras rejäla ansträngningar\r\nför att få till avtal som är rimliga med hänsyn till det\r\nansvar som höga chefer och andra kan komma att\r\nha i dessa ssmmanhang.</pre><pre>Sedan till resonemanget om avreglering. Det är\r\nnaturligtvis riktigt att man hade problem i den\r\nekonomiska politiken och att det inte gick att få\r\nstöd för en hel del förslag som fördes fram. Det\r\nhade dock varit väsentligt om man hade kunnat\r\nkoordinera avregleringen bättre och fått en sansad\r\noch vettig dialog kring det faktum -- vilket jag i och\r\nför sig inte har någon invändning emot -- att man\r\nfick enklare regler även inom banksystemet.</pre><pre>Avslutningsvis tycker jag att det är bra att vi är\r\növerens om grundinställningen, nämligen att\r\nfallskärmsavtalen inte är bra och att man på allt sätt\r\nbör anstränga sig för att försöka omförhandla dem\r\noch se till att nya sådana avtal inte kommer till.</pre><pre>Anf. 90  GÖTHE KNUTSON (m):</pre><pre>Fru talman! Jag är mycket nyfiken på det svar som\r\nskatteministern nu skall ge mig.</pre><pre>Anf. 91  Statsrådet BO LUNDGREN (m):</pre><pre>Fru talman! Ibland kan tiden vara litet för\r\nbegränsad. Låt mig först säga att jag gläder mig\r\növer att Göran Magnusson och jag är överens. Det\r\när bra om man kan vara det i en del frågor i alla fall.</pre><pre>Göthe Knutson, jag tycker inte att det finns\r\nanledning att gå in i ett direktivskrivande här i\r\nriksdagens talarstolar. Det gäller ju att formulera\r\ndirektiven så att de inte blir för detaljinriktade,\r\nmen de får inte heller bli för övergripande. Den\r\nbalansen kommer vi säkert att åstadkomma.</pre><pre>Jag kan försäkra Göthe Knutson om att även den\r\nroll som revisorerna har haft kommer att belysas i\r\nutredningen. Det skall vi åstadkomma med\r\ndirektiven.</pre><pre>Sedan gäller det kanske inte att belysa den\r\nnuvarande Finansinspektionens sätt att fungera.\r\nDen är ju en sammanslagning av Bankinspektionen\r\noch Försäkringsinspektionen. I det här\r\nsammanhanget är det framför allt den förra\r\nBankinspektionens sätt att fungera som bör\r\nbelysas. Sedan får vi dra lärdom av detta för\r\neventuella framtida förändringar av den nuvarande\r\ntillsynen. I stort sett tror jag att man kan säga att vi\r\nhar ett gott grepp över situationen just nu. Det\r\nhade varit mycket bra om man hade haft det för\r\nnågra år sedan.</pre><pre>Överläggningen var härmed avslutad.</pre><pre>\r\n21 §  Svar på frågorna 1992/93:36 och 72 om\r\nåtgärder mot kränkningar av de mänskliga\r\nrättigheterna i Turkiet</pre><pre>Anf. 92  Statsrådet ALF SVENSSON (kds):</pre><pre>Fru talman! Berith Eriksson har frågat mig vilka\r\nåtgärder regeringen tänker vidta för att protestera\r\nmot Turkiets brott mot de mänskliga rättigheterna\r\noch för att förmå Turkiet att upphöra med fortsatta\r\nkränkningar. Hans Göran Franck har frågat mig\r\nvilka åtgärder regeringen avser vidta för att de\r\nmänskliga rättigheterna skall respekteras i Turkiet.\r\nJag avser att besvara frågorna i ett sammanhang.</pre><pre>Frågan om de mänskliga rättigheterna i Turkiet\r\nskall bl.a. ses i ljuset av frågan om kurdernas\r\nställning i landet. Många kurder har assimilerats\r\noch integrerats i det turkiska samhället tillsammans\r\nmed övriga folkslag. Det förekommer således ingen\r\ngenerell diskriminering av människor med kurdiskt\r\nursprung i Turkiet. Många av dem har ledande\r\nbefattningar i Turkiet, t.ex. presidenten Turgut\r\nÖzal och utrikesministern Hikmet Cetin.</pre><pre>I runda tal 8 miljoner kurder bor i de sydöstra\r\ndelarna av Turkiet. Dessa månar om sin självklara\r\nrätt till en egen kultur och ett eget språk. Denna\r\nfolkgrupp har under lång tid utsatts för en hårdhänt\r\nassimilationspolitik. Praktiskt taget alla yttringar av\r\nen kurdisk identitet inkl. det kurdiska språket\r\nförbjöds länge. Under de senaste åren har denna\r\npolitik mjukats upp, även om mycket ännu återstår\r\natt göra. Språkförbudet hävdes i april 1991.</pre><pre>I detta läge har jordmån skapats för underjordiska\r\nrörelser av terroristorganisationen PKK:s typ. Den\r\nmarxist-leninistiska rörelsen PKK har i sin kamp\r\nför en självständig stat aldrig väjt för våld och terror\r\nmot civila. Stödet för en sådan stat, och för PKK\r\nsom organisation, är svagt även i sydöstra Turkiet.\r\nDäremot är stödet starkt för sociala projekt och\r\nlokalt medinflytande i regionen, vilket ingick i\r\nregeringsförklaringen vid den nuvarande turkiska\r\nregeringens tillträde för ett år sedan. Takten i\r\nreformprocessen tycks emellertid ha dämpats på\r\ngrund av den oroliga situationen i sydöstra Turkiet.</pre><pre>Det är viktigt att göra åtskillnad mellan kurdfrågan\r\noch PKK. Varje regering har en självklar rätt att\r\nvärja sig mot terrorism, samtidigt som det är viktigt\r\natt detta sker i enlighet med demokratiska principer\r\noch inom ramen för den internationella\r\nrättsordningen. Striderna mellan\r\nsäkerhetsstyrkorna och PKK har trappats upp\r\nunder den senaste tiden. Rapporter om övergrepp\r\nfrån båda sidor förekommer.</pre><pre>När Süleyman Demirel tillträdde som\r\npremiärminister för ett år sedan gjordes flera\r\nreformer för att förbättra respekten för de\r\nmänskliga rättigheterna. En ministerpost för\r\nmänskliga rättigheter inrättades och ett stort\r\nfängelse stängdes på grund av de undermåliga\r\nförhållandena. Ett lagförslag om kortare\r\nhäktningstider har antagits som en del i\r\nansträngningarna att komma till rätta med\r\nförekomsten av tortyr i polishäktena. En liberalare\r\narbetsmarknadslagstiftning har också genomförts.\r\nÄnnu återstår dock många åtgärder innan\r\nrespekten för de mänskliga rättigheterna i landet\r\nkan anses helt tillfredsställande. Vissa ytterligare\r\nlättnader i fråga om möjligheterna att ge ut\r\ntidningar och musikinspelningar på kurdiska har\r\nockså genomförts.</pre><pre>Turkiet tog ett mycket viktigt steg då man\r\naccepterade den enskilda klagorätten enligt\r\nEuropakonventionen om de mänskliga\r\nrättigheterna. Därmed ges enskilda turkiska\r\nmedborgare rätt att anmäla brott mot de mänskliga\r\nrättigheterna i hemlandet till Europakommissionen\r\nför de mänskliga rättigheterna i Strasbourg. Men\r\ndenna rätt har ännu inte utsträckts till de oroliga\r\nprovinserna i sydöstra Turkiet, vilket jag beklagar.\r\nDen turkiska regeringen har också visat intresse för\r\nett biståndsprojekt i Europarådets regi som syftar\r\ntill utbildning i frågor om mänskliga rättigheter av\r\npolisaspiranter. Detta projekt har Sverige förklarat\r\nsig berett att stödja såväl praktiskt som finansiellt.</pre><pre>Turkiet är en demokrati, som tillhör både ESK och\r\nEuroparådet. Turkiet har därmed åtagit sig att\r\nuppfylla de förpliktelser som medlemskap i dessa\r\norganisationer innebär. Respekten för de\r\nmänskliga rättigheterna är ett återkommande\r\nsamtalsämne i kontakterna mellan Sverige och\r\nTurkiet, både inom och utom Europarådet och\r\nESK, och kommer så förbli tills situationen i\r\nTurkiet kan anses tillfredsställande. På detta sätt\r\nhoppas vi kunna stödja en dialog i Turkiet, som\r\nbygger på ömsesidig respekt för grundläggande\r\nmänskliga rättigheter.</pre><pre>Anf. 93  BERITH ERIKSSON (v):</pre><pre>Fru talman! Jag tackar biståndsministern för svaret.\r\nDet är inte lätt att på två minuter bemöta det långa\r\nsvar som jag fick, men jag skall göra ett försök.</pre><pre>När det gäller assimileringen av kurder är\r\nsanningen ju den att det etniska förtrycket av\r\nkurder ökar mycket snabbt över hela Turkiet.\r\nRapporter finns om hur kurder i stora städer mister\r\nsina jobb, man handlar inte av turkiska handelsmän\r\noch det förekommer rena utrensningar i\r\nbostadskvarter där det bor kurder. Den här\r\nutvecklingen går mycket snabbt.</pre><pre>Det går inte att fördriva 8--10 miljoner människor\r\nut över landet utan att det får stora följder. Lord\r\nAvenbury från mänskliga rättighetskommittén i\r\nStorbritannien säger i sin rapport från september\r\natt en sådan utrensnings- och fördrivningspolitik\r\nsom förekommer där nu, inte har förekommit i\r\nEuropa sedan Stalins tid.</pre><pre>Språkfrågan behandlas helt godtyckligt. Det har\r\nnämligen inte gjorts ändringar i några lagar. Det är\r\nbara uttalanden om att man skall ta bort dessa lagar\r\nsom har gjorts. I realiteten kan man fortfarande\r\nfängsla människor som talar kurdiska.</pre><pre>Turkiet har skapat PKK. Den turkiska regimen och\r\nPKK har haft ett gemensamt intresse av att inga\r\nandra organisationer har kunnat växa upp. De har\r\nfaktiskt ett stark stöd i området. Det är mycket\r\nbeklagansvärt. Det beror på att det inte har funnits\r\nnågot alternativ.</pre><pre>Både USA och Storbritannien har klagat över att\r\ninget av de löften som uttalades inför valet har\r\nomsatts till regeringspolitik. Hur kan man låta\r\nutvecklingen bara bli sämre och sämre utan att ta\r\ninitiativ och göra något?</pre><pre>Anf. 94  HANS GÖRAN FRANCK (s):</pre><pre>Fru talman! Jag saknar ett klart fördömande av den\r\nblodiga massakern i den kurdiska staden Sirnak i\r\nbiståndsministerns svar. Jag utgår ifrån att\r\nbiståndsministern är informerad om vilka\r\nförskräckliga verkningar detta hade, hur massor av\r\nmänniskor tvingades på flykt och vilka bombningar\r\noch militära aktioner som äger rum i dessa\r\nområden. Även om PKK-gerillan finns i området,\r\noch också tillgripit ett oförsvarligt våld mot civila,\r\nkan detta inte på något sätt legitimera att man\r\nvidtar dessa massiva aktioner. I Sirnak och andra\r\nkurdiska byar och städer företar den turkiska\r\nmilitären etniska rensningsoperationer. Sådana\r\nkänner vi också till från andra håll i världen.</pre><pre>Den andra frågan handlar om tortyren. Det finns\r\nall anledning för Alf Svensson att klart fördöma det\r\nomfattande bruk av tortyr som förekommer i\r\nTurkiet. Det allvarligaste enskilda fall som vi\r\nnyligen fått rapporterat om genom Amnesty\r\nInternational rör en sextonårig flicka, Biseng Anik.\r\nJag utgår ifrån att Alf Svensson är informerad om\r\ndetta mycket upprörande fall.</pre><pre>Det finns med andra ord all anledning att stödja de\r\nsträvanden till demokrati som finns i Turkiet, men\r\nvi får inte för ett ögonblick underlåta att skarpt ta\r\navstånd från och fördöma de övergrepp som äger\r\nrum.</pre><pre>Anf. 95  Statsrådet ALF SVENSSON (kds):</pre><pre>Fru talman! Jag är helt överens med Berith\r\nEriksson när hon säger att sanningen är den att\r\netniska grupper förföljs. Det sade jag också i mitt\r\nsvar.</pre><pre>Jag är också överens med Berith Eriksson om att\r\nförtrycket av mänskliga fri- och rättigheter har\r\nskapat terroraktioner och på sitt sätt drivit grupper\r\nin i en organisation som sedan ytterligare har\r\npolariserats från båda håll genom nyttjande av\r\nvåld. Detta beklagar jag livligt.</pre><pre>Hans Göran Franck, jag har verkligen inte svårt att\r\nfördöma massakrer. Jag har heller inte på något sätt\r\nsvårt att fördöma både tortyr och terror mot\r\nenskilda. Det är vad regeringen har gjort och gör,\r\nmenar jag. Jag kan inte tänka mig något annat än\r\natt det ut ur det kanske långa svar som jag givit här\r\nkan utläsas entydigt att regeringen och jag som\r\nMR-minister icke kan göra något annat. Det är en\r\nsjälvklarhet för oss att understryka att Turkiet\r\nmåste ta itu med förtrycket. De måste fortsätta en\r\ndemokratisering. Jag vågar ändå påstå att det finns\r\nen vilja till demokratisering.</pre><pre>Som Hans Göran Franck avslutade finns det all\r\nanledning att stödja de demokratiska strävandena.\r\nDet finns mycket än att vänta från den turkiska\r\nregeringen, men jag vågar ändå hävda att det i den\r\nrelativt nya regeringen finns strävanden åt rätt håll.\r\nLåt oss försöka stödja dessa strävanden samtidigt\r\nsom vi självfallet inte får tiga om terror, våld och\r\ntortyr!</pre><pre>Anf. 96  BERITH ERIKSSON (v):</pre><pre>Fru talman! Det var bra att Alf Svensson sade dessa\r\nord. Jag tycker att det är viktigt vad vi sänder för\r\nsignaler till den turkiska regimen och hur pass\r\nmycket klarspråk vi talar när det gäller dessa saker.</pre><pre>Sanningen är ju också att regering och riksdag inte\r\nhar så stort inflytande över vad som händer där så\r\nlänge man har undantagslagarna kvar. Det senaste\r\när att man även satte säkerhetsrådet ur spel och\r\ntillkallade ett krigsråd med enbart militärer.</pre><pre>Jag skulle vilja att vi från den här talarstolen fick en\r\nredogörelse för vilka initiativ vi i Sverige tar,\r\nhuruvida regeringen är medveten om de initiativ\r\nsom tagits av andra länder och i vilken mån vi avser\r\natt stödja dessa länders initiativ till att fördöma\r\nTurkiet.</pre><pre>Anf. 97  HANS GÖRAN FRANCK (s):</pre><pre>Fru talman! Det skriftliga svar som Alf Svensson\r\nhar givit kan missförstås. Det innehöll inte de klara\r\navståndstaganden som han sedan gjorde som svar\r\npå mina frågor. Det är i och för sig bra att detta nu\r\när sagt.</pre><pre>Jag vill ställa ytterligare en fråga till Alf Svensson.\r\nMinistern för mänskliga rättigheter från Turkiet\r\nkommer till Sverige. Kommer Alf Svensson då att\r\nta upp dessa frågor, på samma sätt som sades i den\r\nsenaste repliken?</pre><pre>Europarådets ministerkommitté har ett\r\nsammanträde i början av november. Det är\r\nangeläget att frågorna om övergreppen, om\r\nmassakern, om tortyren tas upp i\r\nministerkommittén. Enligt min mening finns ingen\r\nannan väg att gå för att hjälpa de krafter som verkar\r\nmot detta i Turkiet, än att verkligen tala om hur\r\nsakerna ligger till och inte släta över.</pre><pre>Anf. 98  TALMANNEN :</pre><pre>Jag får erinra om de tidsregler som gäller vid\r\nfrågestunder.</pre><pre>Anf. 99  Statsrådet ALF SVENSSON (kds):</pre><pre>Fru talman! Jag tror inte att Berith Eriksson lever i\r\nokunnighet om att Sveriges regeringar -- jag vågar i\r\ndet avseendet tala för fler regeringar än den jag\r\nsjälv sitter i -- har varit och är måna om att associera\r\noss med de internationella initiativ som tas, av\r\nandra regeringar och stater, för att understryka\r\nrespekten för mänskliga fri- och rättigheter. Jag\r\ntycker att vi i det avseendet har anledning att\r\nsträcka på oss. Många initiativ har tagits från vårt\r\nhåll. Vi har också stött många initiativ som har\r\ntagits av andra inom detta frågekomplex.</pre><pre>Jag vill också redovisa för Hans Göran Franck att\r\nTurkiets MR-minister redan är i Sverige. Jag har\r\nhaft ett sammanträffande med honom i dag. Jag\r\nfick höra i går att han var i riket, och såg till att jag\r\nfick ett sammanträffande med honom. Det har jag\r\nhaft i dag, på förmiddagen. Vi har gått igenom\r\ndenna problematik frankt -- om jag får använda det\r\nuttrycket.</pre><pre>Jag håller med Hans Göran Franck om att det inte\r\nfinns någon anledning att polera dessa frågor. Det\r\när så förfärligt för dem som drabbas av tortyr, terror\r\netc. Det är min mening att allt framgent inte tiga,\r\nutan ta de kontakter som är möjliga för mig att ta.</pre><pre>Anf. 100  BERITH ERIKSSON (v):</pre><pre>Fru talman! Från Holland har lagts fram ett förslag\r\nom att skicka en undersökningsdelegation från\r\nESK till de kurdiska republikerna i Turkiet, för att\r\nundersöka vad som hände när en stad anfölls och så\r\nmånga tusen människor fördrevs därifrån. Jag\r\nundrar om Sverige är berett att stödja det förslaget.\r\n10--15 miljoner kurder kan knappast vara\r\nterrorister. De nio journalister som har skjutits\r\nunder detta år kan väl inte heller kallas för\r\nterrorister.</pre><pre>Det är att uttrycka det lindrigt, att säga att striderna\r\nhar trappats upp. Sanningen är att Turkiet även\r\ngick över gränsen till Irak på tre ställen i fredags och\r\nhåller på att upprätta en säkerhetszon där.\r\nSituationen liknar den som var i Libanon. Det här\r\nmåste åtgärdas.</pre><pre>Anf. 101  HANS GÖRAN FRANCK (s):</pre><pre>Fru talman! Jag vill avslutningsvis understryka\r\nvikten av att vi tar upp detta i samtal med turkiska\r\npolitiker. Jag skall själv träffa ministern för\r\nmänskliga rättigheter, på hans eget önskemål. Men\r\ndet är också viktigt att vi tar upp detta i de olika\r\ninternationella instanserna. Jag har själv tagit upp\r\ndet i Europarådet. Det behöver tas upp i ESK. Den\r\nparlamentariska församlingen i Europarådet har\r\nmindre att säga till om. Det är ministerkommittén\r\nsom är den avgörande.</pre><pre>Alf Svensson svarade inte på min fråga. Jag vill\r\nuttrycka önskemålet att denna fråga tas upp också i\r\nministerkommittén.</pre><pre>Jag vill också understryka att vi bör vädja om att\r\nalla politiska fångar friges. Det finns fortfarande\r\nsådana i Turkiet.</pre><pre>Anf. 102  Statsrådet ALF SVENSSON\r\n(kds):</pre><pre>Fru talman! Berith Eriksson sade att kurderna inte\r\nalla är terrorister. Nej, det var just det jag\r\nunderströk i mitt svar. Låt mig dessutom göra\r\nbekant, om det inte är känt, att MR-ministern som\r\när här, Mehmet Kahraman, själv är kurd.</pre><pre>Jag vill starkt betona att man inte kan dra alla\r\nkurder över en kam. Jag hoppades att det hade\r\nframgått mycket klart av mitt svar.</pre><pre>Jag håller med om det som har sagts. Detta bör i\r\ngörligaste mån tas upp i internationella\r\nsammanhang, i Europarådets ministerkommitté.\r\nJag kan, ärligt talat, inte svara Berith Eriksson på\r\nden fråga hon ställer om det holländska initiativet.\r\nJag känner inte till det. Jag skall ta reda på vad som\r\nligger i det.</pre><pre>Anf. 103  BERITH ERIKSSON (v):</pre><pre>Fru talman! Jag måste säga att jag tycker att det är\r\nirrelevant i sammanhanget att påpeka att vissa högt\r\nuppsatta personer i landet är kurder. Det har på\r\nintet sätt medfört att förtrycket mot hela det\r\nkurdiska folket blivit mindre. Det har framförts\r\nbåde av utrikesministern och av biståndsministern.\r\nJag protesterar på det bestämdaste mot att\r\ndebattera på det sättet.</pre><pre>Jag vill säga som Sven Lindkvist säger i sin bok: Du\r\nvet, och jag vet. Det är inte kunskap som saknas,\r\nutan modet att se och dra konsekvenser av det vi\r\nvet.</pre><pre>Konsekvenserna är att ett helt folk, 10--15 miljoner\r\nmänniskor, grovt förföljs i sitt land, och övriga\r\nEuropa tillåter det.</pre><pre>Anf. 104  Statsrådet ALF SVENSSON\r\n(kds):</pre><pre>Fru talman! Jag sade i början av mitt svar att\r\n''många kurder har assimilerats och integrerats i det\r\nturkiska samhället tillsammans med övriga\r\nfolkslag''. Jag nämnde där en del prominenta\r\npersoner i Turkiet som är av kurdisk härkomst. Nu\r\nnämnde jag också MR-ministern. Jag tycker inte att\r\ndet är irrelevant. Jag tror att de känner mycket för\r\nsina landsmän.</pre><pre>Jag vill dessutom tillägga att MR-ministern, som\r\njag hade ett givande samtal med i dag, talade om att\r\nde ligger i för att komma till rätta med en\r\nlagstiftning som de sedan orkar implementera i\r\nsamhället. Strävan finns där. Avslutningsvis vill jag\r\ngärna upprepa vad Hans Göran Franck sade, att vi\r\nhar all anledning att stödja de krafterna.</pre><pre>Överläggningen var härmed avslutad.</pre><pre>22 §  Svar på fråga 1992/93:51 om\r\nenergiförsörjningen i de baltiska staterna</pre><pre>Anf. 105  Statsrådet ALF SVENSSON\r\n(kds):</pre><pre>Fru talman! Pär Granstedt har frågat mig vilken\r\nberedskap Sverige har för att snabbt och effektivt\r\nbistå de baltiska staterna vid en befarad energikris\r\nunder vintern.</pre><pre>Jag följer uppmärksamt utvecklingen i Baltikum\r\nspeciellt vad gäller energi-, livsmedels- och\r\nsjukvårdssituationen. Tyvärr pekar allt på ännu en\r\nmycket svår vinter, till stor del beroende på\r\nsvårigheter för de baltiska staterna att fortsätta\r\nhandeln med Ryssland.</pre><pre>Redan i nästa vecka kommer\r\nUtrikesdepartementets katastrofsamordnare att\r\nbesöka bl.a. Litauen för att göra en allmän\r\nbedömning av behoven av katastrofinsatser. På\r\nSIDA:s inköpsbyrå har man beredskap att agera\r\nsnabbt och effektivt i en katastrofsituation.\r\nGivetvis kommer lärdomar från förra årets\r\nkatastrofsändningar till nytta om liknande insatser\r\nblir nödvändiga i år.</pre><pre>Anf. 106  PÄR GRANSTEDT (c):</pre><pre>Fru talman! Jag ber att få tacka biståndsministern\r\nför svaret på min fråga. Anledningen till att jag har\r\nställt frågan nu är den rapport som kom för en\r\nvecka sedan om att energikrisen redan är ett faktum\r\ni Litauen. Som framhålls i svaret måste man räkna\r\nkallt med att det blir en allvarlig försörjningskris på\r\nbl.a. energiområdet i alla de tre baltiska staterna till\r\nvintern.</pre><pre>Det är glädjande att det finns en beredskap för\r\nsnabbt ingripande. För ganska precis ett år sedan\r\nhade jag motsvarande frågedebatt -- jag tror att det\r\nvar med utrikesministern. Jag varnade då för den\r\nkris som var i antågande i Baltikum och pekade på\r\nbehovet av snabba insatser. Det dröjde sedan några\r\nmånader innan det kom några svenska insatser.\r\nÄven om de inte var obetydliga, var de ganska\r\notillräckliga i förhållande till behovet.</pre><pre>Vi kan nu konstatera att svenska insatser kommer\r\natt behövas. Det finns ett litet frågetecken i\r\nbiståndsministerns sätt att uttrycka sig. Planeringen\r\nborde utgå från att insatser kommer att behövas\r\noch att de måste sättas in betydligt tidigare i år än\r\nförra året. Helst bör de också få en betydligt större\r\nomfattning än förra året. Jag skulle vilja fråga\r\nbiståndsministern om man kan räkna på att dessa\r\nönskemål kommer att uppfyllas.</pre><pre>Anf. 107  Statsrådet ALF SVENSSON\r\n(kds):</pre><pre>Fru talman! Jag tror också att insatser kommer att\r\nbehövas. När det gäller snabbheten för ett år sedan\r\nvill jag likväl ha sagt att Sverige var före någon\r\nannan nation med bilaterala insatser. Jag tror att\r\nPär Granstedt mycket väl känner till komplexiteten\r\nnär man skall arrangera denna typ av bilaterala\r\ninsatser, från stat till stat. Jag skulle i och för sig\r\nkunna rekapitulera åtskilligt från förra året, men\r\ndet skall jag låta bli att göra nu.</pre><pre>Jag håller helt med om att omfattningen av\r\ninsatserna borde ha varit större. Men det finns snart\r\ninte någon vrå av världen där omfattningen av\r\ninsatserna inte borde ha varit större. Pär Granstedt\r\när, som prominent ledamot av utrikesutskottet,\r\nutomordentligt väl underkunnig om allt detta, så\r\njag behöver inte dra den litanian.</pre><pre>Vi skall göra allt vad vi kan. Vi har folk där redan\r\nnu för att ta reda på vad som verkligen önskas och\r\nvad vi kan bistå med. Men det finns en gräns för vad\r\nvi mäktar med. Den insats vi gjorde förra året, med\r\noljan, räckte några få dagar. Vad som behövs är\r\ninsatser som icke är av den karaktären att de\r\nförbrukas. Vi vet att det tar tid. Men vi skall inte ge\r\nupp.</pre><pre>Anf. 108  PÄR GRANSTEDT (c):</pre><pre>Fru talman! Jag känner naturligtvis till alla\r\nkomplikationer som inträdde förra året. Att de då\r\nledde till förseningar kanske inte var så konstigt,\r\neftersom det så att säga var första gången. Nu\r\nkänner vi till svårigheterna, vilket framhålls i\r\nsvaret. Det innebär också att det finns alla\r\nförutsättningar för en tidsmässig framförhållning,\r\nså att de komplikationer man kan förutse inte\r\nbehöver leda till samma typ av tidsutdräkt som vi\r\nråkade ut för förra gången.</pre><pre>Det är riktigt att man skulle behöva göra insatser\r\nsom inte går ut på att sända förbrukningsmaterial\r\nsom olja. Det påpekade också biståndsministern.\r\nDet behövs insatser för isolering osv. Det har jag\r\ntagit upp i tidigare debatter. Jag tycker att Sverige\r\nborde göra mer för att hjälpa till att få fram en\r\nbättre struktur för energiförsörjningen. Det kan vi\r\ninte göra för att rädda denna vinter. Nu gäller det\r\natt vi med hög prioritet gör snabba och kraftfulla\r\ninsatser för att klara en akut kris.</pre><pre>Anf. 109  Statsrådet ALF SVENSSON\r\n(kds):</pre><pre>Fru talman! Pär Granstedt och jag har inte\r\navvikande uppfattningar. Jag tycker att vi skall göra\r\nallt vad vi kan. Vi kan helt säkert räkna med\r\nsvårigheter denna vinter, bl.a. beroende på att\r\nmottagarna behöver så mycket och själva kommer\r\natt ha svårt att prioritera det de önskar mest. I och\r\nmed demokratiseringen förs nu naturligtvis också\r\nen rejäl intern debatt om vad man verkligen skall\r\nuttala som mest angeläget. Det är värdefullt i sig att\r\nden debatten får föras. Det kommer säkert inte att\r\ngå alldeles som på räls, eller väloljat, men vi skall\r\ngöra allt vad vi kan.</pre><pre>Överläggningen var härmed avslutad.</pre><pre>23 §  Svar på fråga 1992/93:70 om ökad\r\nsamordning av biståndsprojekt</pre><pre>Anf. 110  Statsrådet ALF SVENSSON\r\n(kds):</pre><pre>Fru talman! Margareta Viklund har frågat mig om\r\ndet finns några planer på att se över sambandet och\r\nfå till stånd en samverkan mellan olika\r\nbiståndsprojekt som bedrivs av enskilda\r\norganisationer och som får bidrag av SIDA.\r\nDessutom ställs frågan om det finns några planer\r\nför att öka samband och kontakt mellan olika\r\nländers myndigheter och enskilda organisationers\r\nbiståndsprojekt. Frågan ställs efter en utskottsresa\r\ni Latinamerika.</pre><pre>Margareta Viklund berör betydelsefulla frågor,\r\nsom handlar om att säkerställa ett effektivt bistånd\r\ni en föränderlig biståndsmiljö. I Latinamerika har\r\nenskilda organisationer arbetat under ett\r\ndecennium då relationerna mellan regeringar och\r\nenskilda organisationer liksom mellan många\r\nenskilda organisationer präglats av misstro och\r\nbrist på förtroende. För samverkan, utbyte av\r\ninformation och samarbeten i konkreta projekt\r\nkrävs att förtroendet gradvis ökar. Så sker också,\r\ninte minst genom ett försiktigt och framsynt\r\nagerande av svenska enskilda organisationer.</pre><pre>Hur de enskilda organisationerna skall samverka är\r\ni första hand en fråga för dem själva. Vad\r\nregeringen och SIDA kan göra är att uppmuntra\r\noch stödja sådant samarbete. Det sker också.</pre><pre>I Latinamerika har statliga biståndsmedel under\r\nmånga år använts av svenska enskilda\r\norganisationer för att stödja s.k. nätverksarbete\r\noch erfarenhetsutbyten mellan lokala enskilda\r\norganisationer. I Centralamerika har Sverige under\r\nen följd av år varit drivande i flyktingfrågor med\r\nsikte på att öka förtroendet dels mellan olika\r\nenskilda organisationer, dels mellan enskilda\r\norganisationer och myndigheter.</pre><pre>Svenska biståndsorganisationer har av\r\neffektivitetsskäl ofta utvecklat en informell\r\narbetsfördelning för att inte agera på samma\r\nområden, eftersom det inte är effektivt att\r\nkanalisera statliga biståndsmedel till samma\r\nprojekt genom flera kanaler.</pre><pre>I Sverige finns ett väl utvecklat informellt\r\nsamarbete mellan ett antal enskilda organisationer\r\nmed verksamhet i Latinamerika. Såväl företrädare\r\nför SIDA som Utrikesdepartementet kallas ofta till\r\ndessa samråd. I samband med president Violeta\r\nChamorros besök i morgon anordnar\r\nUtrikesdepartementet ett samtal mellan\r\nnicaraguanska ministrar och svenska enskilda\r\norganisationer med verksamhet i Nicaragua. Det är\r\nett exempel på hur Utrikesdepartementet arbetar\r\nför att utveckla det goda samarbetsklimat som\r\nMargareta Viklund efterlyser.</pre><pre>Därtill sker ett regelbundet samråd mellan\r\nUtrikesdepartementet och större enskilda\r\nbiståndsorganisationer inom ramen för\r\nFolkrörelserådet.</pre><pre>Anf. 111  MARGARETA VIKLUND (kds):</pre><pre>Fru talman! Först vill jag tacka biståndsministern\r\nför svaret.</pre><pre>Jag vet att biståndsministern, UD, SIDA och\r\nmånga andra gör stora ansträngningar i arbetet för\r\natt få en bättre och rättvisare värld. Det är också\r\natt bra att man arbetar på att samordna sig och att\r\nsamverka. Men särskilt nu när regeringen i sitt\r\nkrispaket har dragit ner på u-landsbiståndet är det\r\nviktigt att biståndet blir så effektivt som möjligt;\r\nkvantitet behöver inte alltid vara lika med kvalitet.</pre><pre>Som jag nämner i min fråga kom jag bl.a. på\r\nutskottsresan i kontakt med många representanter\r\nför frivilliga organisationer, och efter vad jag kan\r\nförstå gör de ett fantastiskt arbete. Det är ofta\r\nstarkt besjälade människor, som vill ge av sig själva\r\nför att kanske kunna hjälpa de mest utslagna\r\nmänniskorna i världen.</pre><pre>Ibland arbetar olika organisationer med likartade\r\nprojekt och har dålig eller ingen samverkan när det\r\ngäller planering, uppläggning och innehåll, vare sig\r\nhemma i Sverige eller ute i det främmande landet --\r\noch detta trots nätverk och annat, som ministern\r\nbeskriver i sitt svar. Det här kan skapa underliga\r\nsituationer, eftersom befolkningen kan ha svårt att\r\nförstå gränsdragningen mellan olika huvudmäns,\r\nolika organisationers, projekt och möjligheter.</pre><pre>Jag tycker att det är riktigt att lägga över en stor del\r\nav biståndet på frivilliga organisationer. Det är bra.\r\nMen det är också viktigt att det i biståndslandet\r\nfinns en mottagande organisation, som tillsammans\r\nmed givarorganisationen kan vidareutveckla,\r\nfördjupa och föra projektet vidare.</pre><pre>Det är viktigt att de olika projekten, där det är\r\nmöjligt, har sanktion hos den statliga myndigheten\r\noch hos statliga organ i det land där projekten äger\r\nrum, men det är också viktigt att detta inte ger\r\nbiståndsländerna alibi för att inte ta över ansvaret\r\nför projekten, vidareutveckla dem och låta hela\r\nbefolkningen ta del av det resultat som har kommit\r\nfram i själva projektarbetet. Det måste finnas\r\nkonsensus och samverkan i praktiken.</pre><pre>Anf. 112  Statsrådet ALF SVENSSON\r\n(kds):</pre><pre>Fru talman! Jag tror inte att det råder några som\r\nhelst delade meningar mellan Margareta Viklund\r\noch mig. Jag tycker att det är utomordentligt\r\nangeläget att vi får biståndet så effektivt som\r\nmöjligt. Det är en strävan vi arbetar med om inte\r\ndag och natt så i varje fall dag efter dag. Det är\r\nangeläget med tanke på opinionen ute i det svenska\r\nsamhället. För att villigheten att ge bistånd skall\r\nhållas på nuvarande höga nivå och gärna öka är det\r\nangeläget att man får se att biståndet är effektivt.</pre><pre>Dess värre är det ju ofta så att man lyfter fram det\r\nsom är mindre lyckat, mindre effektivt och de fall\r\ndå biståndet slår slint. Jag vet inte om detta är något\r\ntypiskt svenskt -- jag tror väl inte det -- eller om det\r\när något som särskilt ofta drabbar just biståndet.\r\nDet är naturligtvis angeläget att påpeka att\r\nbiståndet väldigt ofta fungerar utomordentligt väl,\r\ni synnerhet om man också beaktar att det är fråga\r\nom en relation mellan ett stabilt demokratiskt land\r\nsom Sverige och en svag, ofta utomordentligt svag,\r\nadministration, som inte har haft särdeles många\r\nmöjligheter att öva sig i organisationstänkande,\r\ndemokratiska strukturer, osv.</pre><pre>Detta är emellertid inte något försvar för\r\nmisslyckanden, fru talman. Jag tycker att man\r\nenvetet skall arbeta vidare, och jag är också\r\növerens med Margareta Viklund om att kvantitet\r\ninte alltid är lika med kvalitet. Vår strävan är att bli\r\nbättre och bättre, och jag tror också att vi i dag\r\nkanske mer än någonsin är måna om att få att få en\r\nrejäl samordning till stånd när det gäller vårt\r\nbilaterala givande och, inte minst, när det gäller det\r\nmultilaterala.</pre><pre>Anf. 113  MARGARETA VIKLUND (kds):</pre><pre>Fru talman! Jag håller med biståndsministern om\r\ndet här. Jag vill egentligen inte kritisera några\r\nprojekt. Jag såg på min resa väldigt många projekt\r\nsom var mycket bra, och jag såg inget som var\r\ndåligt. Men jag förstår ändå att man skulle kunna\r\ngöra detta mycket bättre.</pre><pre>Jag anser att ett lands alla biståndsprojekt med\r\nsvensk anknytning skall komplettera varandra och\r\nbilda en helhet med en klar målsättning; det var\r\nkanske det som saknades ibland. Man skulle t.ex.\r\nkunna ha heltäckande kort- och långsiktiga planer\r\nför vad man genom frivilliga organisationers arbete\r\nvill och kan göra för att hjälpa ett land. Den här\r\nplanen skulle bl.a. kunna utgå från det enskilda\r\nlandets behov och möjligheter. SIDA eller UD\r\nskulle t.ex. tillsammans med olika organisationer\r\nkunna göra en sådan plan. Den skulle sedan kunna\r\ndelas i olika sektioner, och så skulle man låta olika\r\nfrivilliga organisationer svara för en bit i den stora\r\nhelheten så att man på så sätt ändå kunde få till\r\nstånd en helhet i biståndsarbetet i mottagarlandet.</pre><pre>Anf. 114  Statsrådet ALF SVENSSON\r\n(kds):</pre><pre>Fru talman! Det är naturligtvis angeläget att man\r\nhar en rejäl målsättning och vet vad man vill och att\r\nman samverkar. Jag vill påstå att det också är vad\r\nsom sker. Det är alltså inte så att vi på u-\r\navdelningen på något sätt planlöst bedriver\r\nbiståndsverksamhet i något enda land. Enskilda\r\norganisationer etablerar sig ju emellertid ofta\r\nutifrån vad de själva anser vara rätt och riktigt och\r\nklokt, och först därefter kommer de in med\r\nönskemål om stöd till de projekt som de redan har\r\nsatt i gång. Väldigt ofta är det nog rätt och riktigt\r\ntänkt, och man kan nog säga att behoven är så pass\r\nstora att det är långt ifrån alltid som det blir någon\r\nkollission mellan organisationernas verksamhet\r\noch vad vi på u-avdelningen hade tänkt och\r\nplanerat.</pre><pre>Till detta skall emellertid läggas att förändringar\r\nsker också i mottagarländerna. Jag återkommer i\r\nmitt nästa inlägg till detta.</pre><pre>Anf. 115  MARGARETA VIKLUND (kds):</pre><pre>Fru talman! Jag tror i alla fall att man skulle kunna\r\ngenomföra en större samordning när det gäller\r\nbiståndet. Jag tror nämligen att det också skulle\r\nkunna ge en ökad stabilitet och innebära att vi fick\r\nen starkare motpart till biståndsländernas\r\nmyndigheter. Jag tänker på eventuella\r\nförhandlingar vid övertagande, osv.</pre><pre>Avsikten med alla projekt är väl ändå att de så\r\nsmåningom skall kunna fortsätta på egen hand,\r\nmed eller utan stöd från den mottagande staten,\r\nkommunen eller andra myndigheter i landet. Det är\r\ndärför också viktigt att man utgår från vilka behov\r\nsom finns, att man utgår endast från de behov som\r\nbefolkningen säger sig ha och önskar få täckta och\r\ntillgodosedda.</pre><pre>Jag vet att det här är ett stort problem, att det som\r\njag har tangerat och som vi diskuterar är ett oerhört\r\nstort fält. Jag vet också att det inte går att hjälpa\r\nhela världen, även om vi skulle vilja det. Därför är\r\ndet enligt min mening väldigt viktigt att det arbete\r\noch de resurser som vi lägger ner får största möjliga\r\neffekt och utdelning. Jag tror att det finns en hel del\r\natt göra på samverkansområdet.</pre><pre>Anf. 116  Statsrådet ALF SVENSSON\r\n(kds):</pre><pre>Fru talman! Låt mig avslutningsvis säga att det\r\naldrig är annat än så, att vi på alla tänkbara sätt\r\nförsöker ta hänsyn till landets egna behov,\r\nmöjligheter och önskemål.</pre><pre>Mottagarländer förändras emellertid. Vi har just\r\nbesök från Nicaragua. Nicaragua får en tredjedel av\r\nsitt bistånd från USA. USA har för närvarande\r\nfrusit sitt bistånd till Nicaragua, varvid Nicaragua\r\nsjälvfallet vädjar till oss, som är en givarnation, för\r\natt höra om inte vi kan omstrukturera vårt bistånd\r\nför att hjälpa Nicaragua ur den mycket svåra\r\nsituation som landet för närvarande befinner sig i.</pre><pre>Jag vill med detta ha sagt att vissa\r\nomstruktureringar och förändringar krävs på grund\r\nav att verkligheten förändras.</pre><pre>Överläggningen var härmed avslutad.</pre><pre>24 §  Svar på fråga 1992/93:61 om vårdnaden av\r\nbarn</pre><pre>Anf. 117  Statsrådet REIDUNN LAURÉN (-\r\n):</pre><pre>Fru talman! Sten Söderberg har med hänvisning till\r\nen ändring i föräldrabalken som trädde i kraft den\r\n1 mars 1991 uppgivit att föräldrar numera har ett\r\nansvar för att barn har rätt att vårdas av båda sina\r\nföräldrar. Mot bakgrund härav har han ställt\r\nföljande fråga till justitieministern: Om en av\r\nföräldrarna inte tar detta ansvar, varför överförs då\r\ninte vården av barnet till den förälder som bättre\r\nkan tillgodose barnets behov av en nära kontakt\r\nmed båda sina föräldrar och andra för barnet\r\nviktiga personer?</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>De ändringar i föräldrabalken som trädde i kraft\r\nden 1 mars 1991 innebar bl.a. att domstolarna fick\r\nökade möjligheter att förordna om gemensam\r\nvårdnad när ett barns föräldrar bor på skilda håll.\r\nNär det inte är aktuellt med gemensam vårdnad\r\nankommer det på domstolen att bestämma åt vem\r\nav föräldrarna vårdnaden skall anförtros. Om\r\nförhållandena ändras, kan domstolen ändra vad\r\nsom tidigare har bestämts om vårdnaden. Liksom\r\nförut skall domstolen alltid besluta efter vad som är\r\nbäst för barnet. I lagen infördes en särskild\r\nbestämmelse, som innebär att rätten vid\r\nbedömningen av vad som är bäst för barnet skall\r\nfästa avseende särskilt vid barnets behov av en nära\r\noch god kontakt med båda föräldrarna.</pre><pre>Reglerna är alltså redan i dag utformade så, att\r\ndomstolen skall välja den lösning som är bäst för\r\nbarnet i det enskilda fallet. När domstolen\r\nbestämmer vem av föräldrarna som skall ha\r\nvårdnaden, skall domstolen, som jag nyss sade, ta\r\nsärskild hänsyn till en förälders vilja och förmåga\r\natt främja umgänget mellan barnet och den andra\r\nföräldern.</pre><pre>Om en förälder saboterar barnets möjlighet till en\r\nnära kontakt med den andra föräldern, kan\r\ndomstolen enligt gällande rätt besluta så som Sten\r\nSöderberg föreslår. Jag kan därför inte se att det\r\nskulle behövas någon lagändring eller någon annan\r\nåtgärd från min sida.</pre><pre>Talmannen konstaterade att frågeställaren inte var\r\nnärvarande i kammaren och förklarade\r\növerläggningen avslutad.</pre><pre>25 §  Svar på fråga 1992/93:69 om en översyn av\r\nreglerna om vårdnad</pre><pre>Anf. 118  Statsrådet REIDUNN LAURÉN (-\r\n):</pre><pre>Fru talman! Margareta Viklund har frågat\r\njustitieministern om hon tänker föreslå en\r\nlagändring så att en förälder inte kan tilldömas\r\nvårdnaden om föräldern enligt uppgift utsatt sitt\r\nbarn för incest.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>När domstolen skall besluta om vem av föräldrarna\r\nsom skall ha vårdnaden om ett barn skall den utgå\r\nfrån vad som är bäst för barnet. Detta innebär\r\ngivetvis att domstolen skall se till att barnet inte\r\nutsätts för övergrepp. Om en vårdnadshavare gör\r\nsig skyldig till missbruk eller försummelse eller på\r\nnågot annat sätt brister i omsorgen om barnet på ett\r\nsätt som medför fara för barnets hälsa eller\r\nutveckling, är det ett skäl för domstolen att ta ifrån\r\nden föräldern vårdnaden. Enligt min mening\r\ninnebär det att den som har gjort sig skyldig till\r\nincest mot ett barn inte skall få vårdnaden om\r\nbarnet.</pre><pre>Gällande regler innebär således att den som har\r\ngjort sig skyldig till incest mot ett barn inte bör\r\ntilldömas vårdnaden om barnet. Någon lagändring\r\när alltså inte påkallad.</pre><pre>En annan sak är att det i vårdnadstvister ibland görs\r\npåståenden om incest. I sådana fall är det\r\ndomstolens sak att bedöma om det finns så starkt\r\nstöd för en misstanke om incest att den utpekade\r\nföräldern inte bör få vårdnaden om barnet. Detta\r\när således en rättstillämpningsfråga och inte en\r\nfråga för lagstiftaren.</pre><pre>Anf. 119  MARGARETA VIKLUND (kds):</pre><pre>Fru talman! Först vill jag tacka statsrådet för svaret.</pre><pre>Allt som oftast händer det att vi via massmedia och\r\npå andra sätt blir påminda om barns utsatta läge i\r\nvårt land. Jag vill till att börja med påpeka att jag\r\nanser att Sverige generellt har en bra lagstiftning för\r\nbarn. Både barn och vuxna har ju fått en starkare\r\nrätt som brottsoffer, och de har t.ex. rätt till\r\nmålsägandebiträde.</pre><pre>Men problemet är ofta, precis som statsrådet säger,\r\natt tillämpa lagstiftningen. Det är särskilt viktigt vid\r\nbrott mot barn i familjen. I föräldrabalken 6 kap.\r\n6a §, som trädde i kraft den 1 mars 1991, stadgas\r\nföljande om föräldrarnas rätt till umgänge med sina\r\nbarn när föräldrarna inte bor tillsammans:</pre><pre>''Vid bedömning av vad som är bäst för barnet skall\r\nrätten fästa avseende särskilt vid barnets behov av\r\nen nära och god kontakt med båda föräldrarna.''</pre><pre>Jag har förstås inga invändningar mot detta, men\r\nalla kontakter är tyvärr inte goda. Jag skulle vilja\r\nfråga statsrådet om det är rimligt att vid tolkningen\r\nav lagen inte tillmäta barnets uppgifter någon vikt,\r\nnär det uttrycker att det dels utsatts för övergrepp,\r\ndels inte vill träffa en förälder.</pre><pre>Det är många som ställer frågan varför ofta\r\nuppgifterna från den person som känner barnet\r\nbäst tillmäts minsta vikten vid rättslig prövning av\r\nexempelvis frågor om vårdnad och övergrepp. Det\r\nkan väl ändå inte vara så att samhället gör allt vad\r\ndet kan för att dölja de svåra problem som incest\r\nmedför, genom att bortse från de uppenbara\r\nsignaler och vittnesmål som bl.a. barnet, den andre\r\nföräldern, daghemspersonal, lärare och andra ger?</pre><pre>En hypotes som jag har är att man helt enkelt gör\r\nom frågan om incest till en fråga om vårdnad,\r\ndärför att incest är så svår och jobbig. Kan det vara\r\nså?</pre><pre>Anf. 120  Statsrådet REIDUNN LAURÉN (-\r\n):</pre><pre>Fru talman! Det gäller domstolarnas bedömning i\r\nde här fallen. Som Margareta Viklund påpekade är\r\ndet fråga om svåra bedömningar. Jag tror att\r\ndomstolarna gör sitt bästa för att försöka komma åt\r\nsanningen i de här fallen, men det är som sagt\r\nbevisfrågor, och det är mycket svårt.</pre><pre>Det har t.ex. förekommit fall där man på båda sidor\r\nhaft vittnespsykologer, som haft olika åsikt. Då\r\nskall domstolen utifrån vad den hör bedöma fallet.</pre><pre>Men detta är något som man knappast kan lägga sig\r\ni lagstiftningsvägen, och det är därför som jag har\r\nutformat svaret till Margareta Viklund så som jag\r\nhar gjort. Jag tycker att man i lagstiftningen har lagt\r\nfram saken så som lagstiftaren anser att den bör\r\nvara. Sedan ankommer det på domstolarna att ha\r\nhand om tillämpningen av lagstiftningen.</pre><pre>Anf. 121  MARGARETA VIKLUND (kds):</pre><pre>Fru talman! Statsrådet antyder i sitt svar att någon\r\nkan anklagas falskt, men enligt vad jag har hört\r\nförekommer det mycket sällan. Enligt all tillgänglig\r\nlitteratur på det här området är det mycket ovanligt\r\nmed en falsk angivelse. Det enda fall som man\r\nkänner till gäller en man som en gång gjorde en\r\nfalsk angivelse om en påstådd incest mellan en\r\nkvinna och ett barn. Han erkände sedan att denna\r\nanklagelse var falsk. I utlandet finns knappast\r\nheller några kända fall av falska angivelser.</pre><pre>Jag tycker att det är fel, och jag skulle vilja kalla\r\ndet ur barnets synpunkt helt rättsvidrigt att bedöma\r\nincest som en vårdnadstvist, vilket ofta\r\nförekommer. Det måste vara möjligt att tillskriva\r\ndomstolarna om att bli mer observanta på det här\r\nområdet.</pre><pre>Anf. 122  Statsrådet REIDUNN LAURÉN (-\r\n):</pre><pre>Fru talman! Jag tror att den diskussion som har\r\nförts i media och över huvud taget i den allmänna\r\ndebatten har gjort domstolarna mycket medvetna\r\nom detta problem, men det säger sig självt att man\r\ninte kan ta ett påstående för ett faktum, utan att\r\nman måste göra en värdering av vad som ligger\r\nbakom påståendet.</pre><pre>Anf. 123  MARGARETA VIKLUND (kds):</pre><pre>Fru talman! Men ofta står ett barns påstående emot\r\nen vuxens, och man ställer sällan upp på barnets\r\nsida. Det är oftast, ja, så gott som till hundra\r\nprocent, den vuxnes ord som gäller.</pre><pre>Jag tycker att det borde ges mer av utbildning på\r\ndetta område. Advokater, åklagare och alla andra\r\nsom har att göra med dessa svåra fall där barn ingår\r\nborde få mer utbildning om hur barn reagerar och\r\nuttrycker sig, utan att kanske alltid ha ord för det\r\nsom de säger. Man också tala med kroppen och på\r\nannat sätt.</pre><pre>Jag tror att domstolarna och alla andra som\r\nhandlägger dessa ärenden behöver få en ökad\r\nkunskap och en större förståelse för barnets\r\nsituation.</pre><pre>Anf. 124  Statsrådet REIDUNN LAURÉN (-\r\n):</pre><pre>Fru talman! Margareta Viklund säger att man tror\r\nmindre på barn än på vuxna. Det är ett påstående\r\nsom jag inte kan ta ad notam. Jag tror att\r\ndomstolarna försöker att komma åt sanningen. Det\r\när därför som man anlitar experter i den\r\nutsträckning som man har gjort. Men jag kan\r\nsamtidigt hålla med Margareta Viklund om att det\r\när bra ju mer utbildning som man kan få i dessa\r\nsvåra frågor.</pre><pre>Anf. 125  MARGARETA VIKLUND (kds):</pre><pre>Fru talman! Jag tror att det också är väldigt viktigt\r\natt ge de barn som har blivit utsatta för övergrepp\r\nav olika slag rätt budskap, även riktiga signaler.\r\nMen många gånger är det så att om det döms fel i\r\nfall som handlar om barn som blivit utsatta för\r\növergrepp, kan det verka som om det är ett grövre\r\nbrott att anklaga någon för ett brott än att utsätta\r\nnågon för ett brott. Många barn får den signalen.</pre><pre>Det är ju egentligen katastrof för ett barn om en\r\nincestmisstänkt förälder eller annan som har begått\r\nett brott mot barnet frias i domstolen och dessutom\r\nkanske får vårdnaden om barnet. Det är\r\nförskräckligt!</pre><pre>Kanske måste vi lyfta fram denna diskussion ännu\r\nmer för att just belysa barnens utsatta läge i\r\nrättsfall.</pre><pre>Anf. 126  Statsrådet REIDUNN LAURÉN (-\r\n):</pre><pre>Fru talman! Jag kan hålla med Margareta Viklund\r\nom att de här frågorna tål att belysas och lyftas fram\r\ni diskussionen. Jag hoppas att vi gör det i och med\r\ndagens frågestund.</pre><pre>Anf. 127  MARGARETA VIKLUND (kds):</pre><pre>Fru talman! Det var avsikten.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.51 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl 18.00.</pre><pre>26 §  Svar på fråga 1992/93:49 om\r\ntingsrätterna</pre><pre>Anf 128  Justitieminister GUN HELLSVIK\r\n(m):</pre><pre>Herr talman! Göran Magnusson har frågat mig om\r\njag är beredd att, mot bakgrund av betydelsen av\r\nlokal förankring i dömandet och med hänsyn till det\r\nstatsfinansiella läget, frångå det förslag om\r\nnedläggning av 24 tingsrätter, som lämnats i\r\ndepartementspromemorian Domstolsväsendet --\r\nOrganisation och administration i framtiden.</pre><pre>I departementspromemorian redovisas utförligt\r\nflera argument för att man nu bör skapa mer\r\nbärkraftiga enheter på tingsrättssidan. Ett sådant\r\nskäl är den renodling av tingsrätternas verksamhet\r\nsom blir följden, om Domstolsutredningens förslag\r\ngenomförs. Ett annat argument är att kraven på\r\ndomstolarnas kompetens kommer att skärpas bl.a.\r\ni ljuset av den ökande internationaliseringen.</pre><pre>I promemorian redovisas flera olika modeller för\r\nhur man kan gå till väga för att stärka tingsrätterna.\r\nSlutsatsen är att en tingsrätt för att vara tillräckligt\r\nbärkraftig för sina dömande uppgifter skall vara så\r\nstor att den ger arbetsunderlag för minst tre\r\ndomare. I promemorian föreslås därför en lösning\r\nsom innebär att de tingsrätter som i dag har färre\r\nän tre domare läggs ned. Samtidigt är det en viktig\r\nutgångspunkt i promemorian att man bevarar en\r\ngod lokal förankring i dömandet. Det föreslås\r\ndärför att det på flertalet av de orter där\r\ntingsrättens kansli försvinner inrättas s.k.\r\ntingsställen, där rättegångarna kan äga rum. Till\r\nföljd härav kan den lokala nämndemannakåren\r\nbibehållas, vilket jag ser som värdefullt.</pre><pre>Som Göran Magnusson i egenskap av f.d. ledamot\r\nav domstolsutredningen måste vara väl medveten\r\nom behövs det förändrinar av domstolarnas\r\nverksamhet för att rättsväsendet skall stå stärkt\r\ninför framtiden. Såväl domstolarnas\r\narbetsuppgifter som deras organisation kommer att\r\npåverkas av det förestående reformarbetet.\r\nOrganisatoriska förändringar kommer därför att\r\nske.</pre><pre>Jag skall inte här och nu ta någon slutlig ställning\r\ntill vilka organisatoriska förändringar som bör\r\ngenomföras. Remissbehandlingen av promemorian\r\noch av Domtolsutredningens betänkande (SOU\r\n1991:106) har precis avslutats. Utfallet måste\r\ngivetvis läggas till grund för bedömningen.\r\nAvslutningsvis vill jag, angående de\r\nkostnadseffekter som Göran Magnusson nämner i\r\nsin fråga, upplysa att dessa beräkningar gjorts av\r\nDomstolsverket i dess egenskap av remissinstans.</pre><pre>Anf. 129  GÖRAN MAGNUSSON (s):</pre><pre>Herr talman! Jag vill börja med att tacka statsrådet\r\nHellsvik för svaret. Med min fråga hade jag\r\nförhoppningen att i dag få ett svar som innebar att\r\ndepartementet skulle frångå sin tanke på att lägga\r\nned 24 tingsrätter och därigenom kunna stilla den\r\noro som finns runt om i landet inför departementets\r\nförslag om nedläggning av 24 tingsrätter.</pre><pre>Jag har i olika sammanhang haft kontakt med en\r\nhel rad företrädare för de lokala tingsrätterna och\r\ntagit del av opinionsyttringar. Det är ingen tvekan\r\nom att detta förslag har medfört mycket oro och\r\nosäkerhet. Förslaget saknar lokal förankring. Jag\r\nhörde senast i går när jag körde bil genom Dalarna\r\natt länsstyrelsen i Kopparbergs län slår vakt om den\r\ntingsrättsorganisation som man har. Man ville\r\nbevara den lokala förankringen i dömandet. Om\r\nman genomför departementets idé beträffande den\r\nframtida tingsrättsorganisationen, kommer den\r\nlokala förankringen i dömandet att äventyras.</pre><pre>Enligt min uppfattning finns det stor anledning att\r\nbearbeta denna fråga vidare. Jag tycker att det vore\r\nbra om statsrådet så snabbt som möjligt kunde ge\r\nbesked om vilken tingsrättsorganisation som\r\nkommer att gälla.</pre><pre>Herr talman! Statsrådet Hellsvik avslutade sitt svar\r\nmed att upplysa om att de sifferuppgifter som jag\r\nhar presenterat skulle vara framtagna av\r\nDomstolsverket. Det är alldeles riktigt. Men i\r\nvilket syfte poängterar statsrådet detta?</pre><pre>Anf. 130  Justitieminister GUN HELLSVIK\r\n(m):</pre><pre>Herr talman! Syftet var att påpeka att\r\nsifferuppgifterna inte utgör någon del av\r\nutredningen. Varken Göran Magnusson eller jag\r\nkan helt säkert säga att dessa siffror är korrekta.\r\nDet var det som var skälet.</pre><pre>I övrigt är också jag väl medveten om den oro som\r\nfinns ute på de berörda tingsrätterna. För det första\r\när det självklart att de som berörs blir oroade. Det\r\nbehöver man inte ha mycket fantasi för att förstå.\r\nFör det andra har jag själv besökt ett flertal av dessa\r\ntingsrätter för att ta emot synpunker och för att ha\r\nmöjligheter att föra diskussioner.</pre><pre>Att förvänta sig att jag i dag skulle kunna ge ett\r\nbesked vore litet grand att underkänna hela\r\nremissförfarandet, eftersom remisstiden gick ut i\r\ntorsdags. Så sent som i dag har en del remissvar\r\nkommit in som säkert avsänts i tid. Departementets\r\ntjänstemän har hela helgen bearbetat de inkomna\r\nremissvaren. Det är ju många frågor som är\r\naktuella och vi måste beakta de synpunkter som har\r\nkommit in. Men vår ambition är att så snabbt som\r\nmöjligt få fram ett tillräckligt underlag för att kunna\r\npresentera vårt förslag till den framtida\r\ndomstolsorganisationen.</pre><pre>Anf. 131  GÖRAN MAGNUSSON (s):</pre><pre>Herr talman! Det är Domstolsverket som har gjort\r\nde ekonomiska beräkningarna. Statsrådet\r\nframställde de ekonomiska beräkningarna så att jag\r\nuppfattade det som om de skulle vara mindre\r\ntillförlitliga, eftersom Domstolsverket är\r\nremissinstans. Jag hoppas att inte andra\r\nremissinstansers uppgifter tolkas på samma sätt. I\r\nså fall vore inte remissomgången särskilt värdefull.</pre><pre>En brist i den utredning som ligger till grund för\r\nhela diskussionen är att praktiskt taget varje\r\nuppgift saknas om de ekonomiska effekterna av det\r\nförslag som departementet står bakom. Därför är\r\ndet ju värdefullt att Domstolsverket har tagit fram\r\nuppgifter.</pre><pre>Det måste ske en del förändringar i själva\r\ntingsrättsorganisationen. Alla som arbetat med\r\ndenna fråga är väl medvetna om det. Men det är en\r\nmycket drastisk åtgärd att lägga ned 24 tingsrätter.</pre><pre>Överläggningen var härmed avslutad.</pre><pre>27 §  Svar på fråga 1992/93:79 om risker för\r\nkriminalitet inom taxinäringen</pre><pre>Anf. 132  Justitieminister GUN HELLSVIK\r\n(m):</pre><pre>Herr talman! Sören Lekberg har frågat mig vilka\r\nåtgärder jag ämnar vidta för att stävja\r\nkriminaliteten inom taxiverksamheten i\r\nStockholm.</pre><pre>Bakgrunden till Sören Lekbergs fråga är en nyligen\r\npresenterad utredning som gjorts av ett antal\r\npersoner från skilda verksamheter, som har med\r\nfrågor om taxis verksamhet att göra. Enligt\r\nutredningen finns det risk för att kriminella slår\r\nunder sig all taxiverksamhet i Stockholm.</pre><pre>Bekämpande av brottslighet är i första hand en\r\nfråga för polisen. Jag har erfarit att denna fråga\r\nnyligen har behandlats av polisledningen i\r\nStockholm och att Stockholmspolisen har för avsikt\r\natt intensifiera arbetet mot denna brottslighet.\r\nNågra åtgärder från min sida behövs därför inte.</pre><pre>Anf. 133  SÖREN LEKBERG (s):</pre><pre>Herr talman! Jag tackar justitieministern för svaret\r\npå min fråga. Bakgrunden till frågan är den\r\nutredning som har gjorts av de lokala\r\nmyndigheterna. Omfattande utredningar har gjorts\r\ndär inte bara myndigheter deltagit utan också\r\norganisationer och näringen.</pre><pre>Vi har inte kunnat undgå de tidningsartiklar som\r\nhar förekommit under en lång tid om de\r\nolägenheter som finns i dag inom taxinäringen, där\r\ndet förekommer en omfattande kriminalitet.\r\nMyndigheterna klagar på att de har svårigheter att\r\ngöra någonting åt det hela. Därför är jag mycket\r\nförvånad över det som jag tycker mycket passiva\r\nsvar som justitieministern ger på min fråga.</pre><pre>I svaret hänvisas till att detta i första hand är en\r\nfråga för polisen. Det är riktigt att det är polisens\r\nuppgift. Men för att polisen skall kunna bekämpa\r\nbrott måste också regelverket fungera. Därför vill\r\njag upprepa frågan: Vilka åtgärder ämnar\r\njustitieministern vidta för att komma till rätta med\r\nde här olägenheterna?</pre><pre>Anf. 134  Justitieminister GUN HELLSVIK\r\n(m):</pre><pre>Herr talman! Ansvaret för regelverket för\r\ntaxinäringen och trafiktillstånden ligger på\r\nkommunikationsdepartementet. Därför svarar jag\r\npå den del av frågan som berör mig, nämligen\r\nbekämpandet av själva brottsligheten. Jag har fått\r\nbesked från Stockholmspolisen om att man avser\r\natt intensifiera sin verksamhet.</pre><pre>Jag vet också att min kollega,\r\nkommunikationsminister Mats Odell, i dag har\r\nbesvarat en fråga som även den rör\r\ntaxiverksamheten. Jag vet att han, och det ligger på\r\nhans bord, förbereder ett förslag till regeringen som\r\ninnebär ett uppdrag till statskontoret just i detta\r\nämne. Jag tycker inte att det är passivitet. Det är att\r\nhålla sig till den roll man har.</pre><pre>Anf. 135  SÖREN LEKBERG (s):</pre><pre>Herr talman! I dag har också trafikutskottet\r\nbehandlat den här frågan. Majoriteten i utskottet\r\nhar gjort ett tillkännagivande, att man bör förändra\r\nlagen som gäller tillstånden, så att de löper per bil\r\noch inte som i dag på ägaren eller det bolag som\r\nsöker tillståndet.</pre><pre>Det är ganska anmärkningsvärt att riksdagen tar\r\ninitiativ, medan regeringen hittills har varit mycket\r\npassiv i just den här frågan. Ingen har kunnat undgå\r\natt notera det missbruk som har förekommit inom\r\nden här verksamheten under lång tid.</pre><pre>Anf. 136  Justitieminister GUN HELLSVIK\r\n(m):</pre><pre>Herr talman! Tillstånden är som sagt en fråga för\r\nkommunikationsdepartementet. Det är just frågan\r\nom en eller flera bilar som Mats Odell har\r\ndiskuterat tidigare i kammaren.</pre><pre>Men jag vill också säga att det inte är ett ärende\r\nsom har dykt upp för Mats Odell i dag till följd av\r\nfrågan i kammaren, utan det är ett ärende som man\r\nbörjade arbeta med på\r\nkommunikationsdepartementet redan i våras. Men\r\nvi kallar inte till presskonferens varje gång vi tar\r\ninitiativ och påbörjar ett arbete. Därför kan jag\r\nförstå att det kan uppfattas som passivitet. Men\r\nman har alltså inom\r\nkommunikationsdepartementet arbetat för att få\r\ntill stånd förbättringar.</pre><pre>Sedan är det en annan fråga om det skall ändras i\r\nregelverket eller, som jag vet att man diskuterar,\r\nom det skall vara en utökad samverkan mellan de\r\nolika organ som är berörda.</pre><pre>Anf. 137  SÖREN LEKBERG (s):</pre><pre>Herr talman! Jag skulle gärna vilja få\r\njustitieministerns kommentar till de påståenden\r\nsom görs i media, bl.a. från polisens håll. Man säger\r\natt man tycker att åklagarna är passiva. Det är\r\nmycket möjligt att lagen är så utformad att den inte\r\nger åklagarna möjlighet att gripa in och väcka åtal.\r\nMen det skulle vara intressant att höra\r\njustitieministerns uppfattning. Det är ändå\r\njustitieministerns bord.</pre><pre>Anf. 138  Justitieminister GUN HELLSVIK\r\n(m):</pre><pre>Herr talman! Som seriös politiker kan man inte dra\r\nnågra absoluta slutsatser av enstaka uttalanden.\r\nDäremot kan jag säga att våra åklagare över huvud\r\ntaget har en mycket stor arbetsbelastning, som\r\nsjälvklart går ut över deras möjligheter att driva\r\nåtal i en mängd olika frågor. Det gäller\r\ntaxinäringen, där det förekommer en form av\r\nekonomisk brottslighet. Men det gäller också\r\nmånga andra former av brottslighet.</pre><pre>Polisens vilja att intensifiera arbetet bör rimligen\r\nockså innebära att man får fram ett bättre underlag,\r\nsom gör det lättare för åklagarna att i sin tur driva\r\nde här frågorna.</pre><pre>Att detta är ett problem tycker jag det är viktigt att\r\nvi inte förnekar.</pre><pre>Anf. 139  SÖREN LEKBERG (s):</pre><pre>Herr talman! Jag skall inte förlänga frågestunden,\r\nmen jag hoppas att justitieministern i\r\nfortsättningen noga kommer att följa de här\r\nfrågorna. Det är inte bara en polisiär uppgift. Det\r\när också en uppgift för regering och riksdag att noga\r\nfölja de här frågorna och verkligen gå de krav till\r\nmötes som reses då det gäller att få bättre\r\nlagstiftning på det här området och att få ökade\r\nmöjligheter till tillsyn.</pre><pre>Anf. 140  Justitieminister GUN HELLSVIK\r\n(m):</pre><pre>Herr talman! Att regeringen inte följer den här\r\ntypen av ärenden bara på grund av den yttre\r\ndebatten, utan att det är på grund av verksamheten\r\nsom vi följer dem, tycker jag kommer till uttryck i\r\natt Mats Odell redan i våras startade ett\r\nförberedelsearbete för att få förbättrade\r\nmöjligheter att komma åt den illegala\r\nverksamheten.</pre><pre>Överläggningen var härmed avslutad.</pre><pre>28 §  Svar på fråga 1992/93:53 om kvinnorna och\r\nett nytt pensionssystem</pre><pre>Anf. 141  Statsrådet BO KÖNBERG (fp):</pre><pre>Herr talman! Karin Wegestål har med anledning av\r\npensionsarbetsgruppens promemoria Ett\r\nreformerat pensionssystem -- Bakgrund, principer\r\noch skiss (Ds 1992:89) frågat mig hur kvinnor med\r\n10--20 år kvar till pensioneringen, och som trots\r\nsvårigheterna räknat med att få full pension, skall\r\nkunna kompensera sig för den försämring som det\r\nnya pensionssystemet kommer att innebära för\r\ndem.</pre><pre>I direktiven för pensionsarbetsgruppen anges att\r\npensionssystemet skall reformeras enligt vissa\r\nriktlinjer. Dessa riktlinjer, som också finns angivna\r\ni 1991 års finansplaner och regeringens proposition\r\n1991/92:38 om inriktningen av den ekonomiska\r\npolitiken, innebär för det första att beslut rörande\r\npensionssystemet skall präglas av långsiktighet och\r\nstabilitet. En annan viktig utgångspunkt är behovet\r\nav ett högre långsiktigt sparande. Vidare skall\r\nförändringarna stimulera till ökat arbete och\r\ndärmed öka den ekonomiska tillväxt som är\r\nnödvändig bl.a. för att finansiera pensionerna.\r\nSlutligen skall de förändringar som vidtas bidra till\r\nett större samband mellan avgifter och förmåner.</pre><pre>Jag vill också påpeka, att det på många ställen i\r\npromemorian anges, att det som redovisas är en\r\nskiss, som kan läggas till grund för en reformering\r\nav det allmänna pensionssystemet. På en del\r\nväsentliga punkter fordras fortsatta överväganden.\r\nDet är dock viktigt att konstatera att\r\npensionsarbetsgruppen angett några principer som\r\nutgångspunkt för ett framtida pensionssystem. En\r\nav dessa principer är att det bör finnas ett starkare\r\nsamband mellan avgifter och förmåner i systemet.</pre><pre>Gruppen har emellertid, inte minst med tanke på\r\nkvinnornas situation, tänkt sig flera\r\nfördelningsmässiga inslag i det nya systemet.\r\nSkissen innebär att samma regler tillämpas för\r\nkvinnor och män. Grundtryggheten i det tänkta\r\nsystemet gynnar kvinnor mera än män i och med att\r\nden ger mera kompensation vid lägre inkomster.\r\nDet handlar vidare om att ha särregler för personer\r\nsom avstår från förvärvsarbete för att ta hand om\r\nminderåriga barn och eventuellt även för\r\nvärnpliktiga under grundutbildning. Man har också\r\növervägt möjligheten att dela pensionspoäng\r\nmellan makar. Gruppen har dock inte tänkt färdigt\r\npå denna senare punkt. För att vara mer precis\r\nfinns det olika uppfattningar i gruppen.</pre><pre>I promemorian redovisas också att ett nytt\r\nregelsystem bör förses med övergångslösningar.\r\nFlera alternativ till sådana lösningar presenteras.\r\nDen som när de nya reglerna träder i kraft alltjämt\r\när i yrkesaktiv ålder bör ges möjligheter att anpassa\r\nsig till de nya förutsättningarna och utrymme att\r\npåverka sin situation.</pre><pre>Avsikten med att publicera promemorian var att få\r\ni gång en diskussion om vårt pensionssystems\r\nframtid utifrån vissa principiella utgångspunkter.\r\nDen här frågan som är ställd till mig är ett exempel\r\npå en sådan diskussion. Det är naturligtvis ännu för\r\ntidigt för mig att presentera några färdiga\r\nsynpunkter på promemorians innehåll.</pre><pre>Anf. 142  KARIN WEGESTÅL (s):</pre><pre>Herr talman! Herr socialminister! Jag ber att få\r\ntacka så mycket för svaret. Jag tycker att det är ett\r\nfylligt och bra svar.</pre><pre>Jag instämmer i att det är bra att man har kommit\r\nut med en skiss. Jag menar att det finns ett stort\r\nbehov av att diskutera de här frågorna. Det har\r\nvarit alldeles för litet diskussion om det\r\npensionssystem som finns. Jag skulle vilja säga att\r\ndet är med anledning av det som man nu kan föreslå\r\nändringar som kanske kommer att få svåra\r\nkonsekvenser, speciellt för kvinnorna. För\r\nkvinnorna vet egentligen inte vilka konsekvenser\r\ndet nuvarande pensionssystemet har.</pre><pre>De regler som var avsedda att underlätta för\r\nkvinnorna, dvs. 15-  och 30- årsregeln, har inte\r\nkommit i gång och fungerat på ett riktigt bra sätt\r\nför kvinnorna, snarare har det varit negativt. Under\r\ntiden från 1960 har det varit svårt för kvinnor att\r\nuppnå den tid som behövs för att man inte skall få\r\nen reducerad pension.</pre><pre>Den tidigare pensionsberedningen sade att först\r\npersoner födda 1944 och senare var de som riktigt\r\nkunde utnyttja ATP-systemet. Speciellt gällde det\r\nkvinnorna. Det blir egentligen de kvinnorna som\r\nhamnar på gränsen mellan det nya och det gamla\r\npensionssystemet. Därför är det väldigt viktigt att\r\nman ser över detta. De har levt i det samhälle vi har,\r\nmed de möjligheter till arbete som har funnits, med\r\nsvårigheter med barnomsorg och de\r\ndeltidsförhållanden som många gånger är\r\nkvinnornas. Kanske har de räknat med att de skulle\r\nhinna med att få full pension, och så får vi nu ett\r\nnytt system. Därför skulle jag gärna vilja vet vad\r\ndet finns för möjligheter att klara detta.</pre><pre>Anf. 143  Statsrådet BO KÖNBERG (fp):</pre><pre>Herr talman! Jag har några kommentarer till den\r\nskiss som har lagts fram. Om jag får börja med det\r\nsom är själva grunden för att både den förra\r\nregeringen, den socialdemokratiska regeringen,\r\noch den nuvarande regeringen anser att det är\r\nnödvändigt att se över och ändra i ATP-systemet,\r\nså har det förstås att göra med att vi är oroliga för\r\natt systemet inte kommer att vara tryggt tillräckligt\r\nlänge om en del saker inträffar. Ett sådant exempel\r\när förstås om tillväxten i vår ekonomi går ned och\r\nom den under längre tid är lika dålig som under de\r\ntre fyra senaste åren. Då visar det sig att vi blir\r\ntvungna att mycket drastiskt skära ned de utlovade\r\npensionsförmånerna, låt säga en bit in på nästa\r\nsekel. Det har varit tanken både hos den\r\nföregående regeringen och hos den nuvarande att\r\nförsöka hitta förändringar nu som gör att\r\npensionssystemet blir stabilare och tryggare, vilket\r\nrimligen alla tjänar på, men allra mest de som är\r\nmest beroende av pensionssystemet i dess\r\noffentliga skick.</pre><pre>Vad gäller de olika reglerna, 30-årsregeln nämndes\r\noch frågan om full och inte reducerad pension, är\r\nden nya skissen på en punkt fundamentalt\r\nannorlunda mot det nuvarande systemet, genom att\r\ndet inte längre kommer att finnas någon slags full\r\npension. Det nya systemet bygger huvudsakligen\r\npå en livsinkomstprincip. Det innebär att man kan\r\nfå hur mycket pension som helst. Man kan också få\r\nlitet pension, beroende på hur länge man har\r\narbetat eller vårdat minderåriga barn. Begreppet\r\nfull pension förlorar sin mening i det kommande\r\npensionssystemet.</pre><pre>En utomordenligt viktig fråga när man skall ändra\r\nregler för en så långsiktig sak som pensioner är\r\nförstås hur övergångsreglerna skall se ut.\r\nArbetsgruppen presenterar flera stycken olika,\r\ntänkbara övergångsregler, alltifrån att systemet\r\nskulle införas omedelbart för alla, till att det\r\negentligen bara skulle börja tillämpas för dem som\r\när 16 år i dag, och olika mellanformer av detta. Det\r\när en viktig del av den offentliga debatten att\r\ndiskutera övergångsreglerna. Helt fritt från\r\nekonomiska bedömningar kan man väl inte göra\r\ndet. Vår tanke i gruppen var att ju förr vi fattar\r\nbeslut om hur det skall se ut på låt oss säga 2010-\r\ntalet, desto mer omfattande övergångsregler kan\r\nman ha. Väntar riksdagen till 2007 eller något\r\nsådant blir det svårt med generösa övergångsregler.</pre><pre>Anf. 144  KARIN WEGESTÅL (s):</pre><pre>Herr talman! Det finns saker i det gamla systemet\r\nsom inte har varit så bra, men de bästa bitarna för\r\nkvinnorna har som sagt inte riktigt kommit i gång.\r\nDet är synd att det kommer att ske ett skifte av\r\nsystem mitt i den möjlighet som kvinnorna skulle\r\nha haft att få en bra pension.</pre><pre>Men det finns också saker i den här skissen som är\r\nbra. Det är att den som arbetar länge i systemet har\r\nen möjlighet att få bättre pension än i dag. Det är\r\nlåginkomsttagare med lång tid i arbetslivet som är\r\nvinnare på detta. Det är klart att det också finns\r\nmånga kvinnor i den situationen.</pre><pre>Men de räkneexempel som jag har sett gör att jag\r\nkan säga, att de personer man hänvisar till, som har\r\nett typiskt kvinnligt beteende, får en försämring.\r\nTrots att man har lagt in fiktiv pensionspoäng för\r\nvård av barn, får de ändå en lägre pension än de\r\nskulle ha fått med det gamla systemet. Därför har\r\nkvinnor all anledning att vara observanta och\r\ndiskutera detta förslag innan det är färdigt.</pre><pre>Anf. 145  Statsrådet BO KÖNBERG (fp):</pre><pre>Herr talman! Det är förvisso sant, som Karin\r\nWegestål säger, att det är viktigt att vi diskuterar\r\nden här frågan. Det gäller inte bara kvinnor, utan\r\nkvinnor och män.</pre><pre>Får jag bara peka på ett par saker som har att göra\r\nmed den s.k. 30-årsregeln. I den allmänna debatten\r\npekar man på att den är en fördel för\r\npensionstagarna i så måtto att det räcker med att\r\narbeta i 30 år för att få full pension, vilket är kortare\r\nän inom de flesta europeiska system. Det man\r\nibland glömmer bort i debatten är förstås det som\r\nKarin Wegestål snuddade vid, nämligen att den\r\nsom i dag arbetar 49 år, och får pensionsavgifter\r\ninbetalda för sig, bara har rätt att räkna 30 år. De\r\n19 senare åren får man ingenting för.</pre><pre>Problemet blir ekonomiskt. Om Karin Wegestål\r\ntycker bra om de delarna av\r\npensionsarbetsgruppens förslag som handlar om att\r\nde som arbetar länge, ofta låginkomsttagare, kan få\r\nmer, men tycker illa om den andra delen, kommer\r\npensionssystemet inte att bli stabilare och tryggare,\r\nutan mycket mera instabilt och otryggt. Det blir\r\nmycket dyrare om man bejakar bara den ena delen\r\noch inte den andra.</pre><pre>Anf. 146  KARIN WEGESTÅL (s):</pre><pre>Herr talman! Jag skall be att få tacka.</pre><pre>Överläggningen var härmed avslutad.</pre><pre>29 §  Svar på frågorna 1992/93:59 och 78 om\r\nlegitimation för naprapater</pre><pre>Anf. 147  Statsrådet BO KÖNBERG (fp):</pre><pre>Herr talman! Per Stenmarck och Hugo Bergdahl\r\nhar frågat mig om regeringen avser att ta några\r\ninitiativ för att naprapaterna skall kunna erhålla\r\nlegitimation. Jag besvarar frågorna i ett\r\nsammanhang.</pre><pre>Jag har tidigare haft anledning att diskutera frågan\r\nom en eventuell legitimation av naprapater i\r\nriksdagen. Då har jag framfört att\r\nalternativmedicinkommittén i sitt betänkande\r\n1989:60 diskuterade frågan men ansåg att det inte\r\nfanns förutsättningar då för legitimation av\r\nnaprapater.</pre><pre>Det är i första hand Socialstyrelsen som skall\r\nbevaka om det kommer fram en sådan vetenskaplig\r\ndokumentation att det finns anledning att ompröva\r\nfrågan.</pre><pre>Representanter för Svenska Naprapatförbundet\r\nhar vid besök på Socialdepartementet i början av\r\nåret och i en skrivelse till regeringen hemställt om\r\natt frågan om legitimation skulle diskuteras på nytt.\r\nRegeringen uppdrog på mitt förslag den 20 februari\r\ni år åt Socialstyrelsen att avge utlåtande om\r\nhuruvida det föreligger ett dokumenterat\r\nvetenskapligt underlag för att tillstyrka legitimation\r\nav naprapater.</pre><pre>Socialstyrelsen har redovisat sin bedömning av\r\nfrågan i en rapport som inkom till regeringen den\r\n18 juni i år. Enligt Socialstyrelsens mening\r\nföreligger för närvarande inte dokumenterat\r\nvetenskapligt underlag för att tillstyrka legitimation\r\nav naprapater.</pre><pre>På senare år har motioner väckts i riksdagen om\r\nlegitimation av naprapater, socionomer, kuratorer,\r\ndietister, arbetsterapeuter samt fotterapeuter. Jag\r\nkan också tillägga att det i form av uppvaktningar\r\ntill mig på departementet har framförts samma\r\nönskemål för ytterligare grupper utöver dessa.\r\nEnligt min mening finns det skäl att i ett större\r\nsammanhang fundera på vilka kriterier som skall\r\ngälla för att rättsligt reglera ytterligare\r\nyrkesgrupper inom hälso- och sjukvården.</pre><pre>En anledning till det är den pågående förändringen\r\nav organisationsformerna inom hälso- och\r\nsjukvården som bl.a. kommer att innebära en ökad\r\nandel av privat verksamma yrkesutövare.</pre><pre>En annan anledning är att den anpassning av den\r\nsvenska lagstiftningen till EG-rätten som för\r\nnärvarande genomförs kan motivera en översyn av\r\nvilka förutsättningar som bör gälla för införande av\r\nlegitimation för utövning av yrken inom hälso- och\r\nsjukvården.</pre><pre>Jag är mot denna bakgrund beredd att ta initativ till\r\natt en allmän översyn görs av principerna för\r\ninförande av föreskrifter om legitimation eller\r\nandra kompetensbevis för yrken inom svensk\r\nhälso- och sjukvård.</pre><pre>Anf. 148  PER STENMARCK (m):</pre><pre>Herr talman! Jag ber att få tacka för svaret. Dess\r\nvärre tycker jag inte att det för saken framåt.</pre><pre>När man diskuterar naprapaternas betydelse för\r\nmånga människor -- det rör sig troligen om en\r\nmiljon besök årligen för mer än 200 000 patienter --\r\när det viktigt att konstatera att den metod som\r\nnaprapaterna använder sig av, nämligen den s.k.\r\nmanipulationsmetoden, har prövats och visat sig\r\nfungera. Detta var en del av\r\nalternativmedicinkommitténs arbete. Det här ledde\r\nfram till att en annan yrkesgrupp inom\r\nalternativmedicinen som använder sig av samma\r\nmetod, nämligen vissa kiropraktorer, fick\r\nlegitimation.</pre><pre>Det borde därmed, som jag ser det, vara logiskt att\r\nockså ge naprapater, som det finns fler av i Sverige\r\noch som dessutom utbildas i Sverige, legitimation.\r\nDetta styrks i det utlåtande som Socialstyrelsen\r\navgav för ett tag sedan. Professorn i allmänmedicin\r\nvid Uppsala universitet, Gösta Tibblin, tillika\r\nvetenskapligt råd, skriver: ''Naprapatutbildningen i\r\nSverige förefaller vara betydligt kvalitetssäkrare än\r\nden utländska kiropraktikerutbildningen och mer\r\nanpassad till svenska förhållanden.''</pre><pre>Vidare skriver Gösta Tibblin: ''Det förefaller vara\r\nsvårt att på saklig grund avstå från att ge\r\nnaprapaterna legitimation när nu den betydligt\r\nmindre gruppen kiropraktorer fick\r\nlegitimation -- -- --.''</pre><pre>Detta bör vara ett tungt vägande skäl i\r\nsammanhanget. Jag frågar därför statsrådet vilken\r\ntidsplan statsrådet ser för legitimation av\r\nnaprapater.</pre><pre>Anf. 149  HUGO BERGDAHL (fp):</pre><pre>Herr talman! Även jag vill framföra ett tack till\r\nstatsrådet för svaret på min fråga.</pre><pre>Frågan om legitimation av naprapater har\r\nbehandlats av riksdagen vid ett flertal tillfällen. Inte\r\nbara riksdagen utan även berörda utskott har utfört\r\nett omfattande arbete på detta område. Riksdagen\r\nhar uttalat sig för legitimation av naprapater så\r\nsnart det föreligger ett tillräckligt underlag för ett\r\nställningstagande.</pre><pre>Regeringen gav Socialstyrelsen i uppdrag att avge\r\nett utlåtande, precis som statsrådet redovisade i sitt\r\nsvar. För det ändamålet anlitade Socialstyrelsen tre\r\nexperter, bl.a. just professor Gösta Tibblin, som\r\nredan har nämnts av föregående talare. Den\r\nsammanfattning som Tibblin skrev har Per\r\nStenmarck redan redovisat, så jag skall inte\r\nupprepa den.</pre><pre>Jag konstaterar att den allmänna översynen av\r\nprinciperna för erhållande av legitimation skall\r\nutredas. När skall utredningen sätta i gång sitt\r\narbete, och hur lång tid räknar statsrådet med att\r\nutredningen skall arbeta?</pre><pre>Det här svaret är givetvis en besvikelse för mig, och\r\ndet är säkert en stor besvikelse för de naprapater\r\nsom är berörda och som har haft stora\r\nförväntningar på att en ny regering äntligen skulle\r\ngöra slag i saken.</pre><pre>Anf. 150  Statsrådet BO KÖNBERG (fp):</pre><pre>Herr talman! Det är alldeles korrekt som Hugo\r\nBergdahl säger att riksdagen har uttalat att ett\r\nbeslut skall fattas när det finns underlag härför. En\r\ndel av bakgrunden till att jag i våras föreslog\r\nregeringen att ett uppdrag skulle ges till\r\nSocialstyrelsen var att frågan behövde lyftas fram\r\neftersom det inte hade hänt så mycket på några år.</pre><pre>Det framkommer relativt tydligt i Socialstyrelsens\r\nsvar att man avstyrker legitimering. Det kom inte\r\nriktigt fram i de två frågeställarnas synpunkter. Det\r\ntalas mycket klart om att underlaget för bedömning\r\nav utbildningen är begränsat, att läkarnas\r\nkompetens är heterogen, i många fall låg, etc.</pre><pre>Det som förbryllar mig något är att när Per\r\nStenmarck citerade den som möjligen kan\r\nkarakteriseras som mest positiv av de tre\r\ntillfrågade, valde Per Stenmarck att bryta citatet\r\nmitt i en mening. Citatet lyder i sin helhet: ''Det\r\nförefaller vara svårt att på saklig grund avstå från\r\natt ge naprapaterna legitimation när nu den\r\nbetydligt mindre gruppen kiropraktorer fick\r\nlegitimation -- -- --.''</pre><pre>Där satte Per Stenmarck punkt. Men citatet\r\nfortsätter: ''-- -- -- på som det förefaller ganska lös\r\ngrund.''</pre><pre>Man kan ha uppfattningen att Socialstyrelsen har\r\nfel i sakfrågan. Men det är litet synd om vi skall\r\nbehöva tvista om vad Socialstyrelsen egentligen har\r\nföreslagit.</pre><pre>Svaret på den fråga som ställdes av regeringen är:\r\n''Enligt Socialstyrelsens mening föreligger för\r\nnärvarande inte dokumenterat vetenskapligt\r\nunderlag för att tillstyrka legitimation av\r\nnaprapater.''</pre><pre>Min uppfattning är, och som framgår av mitt svar,\r\natt vi bör se över hela frågan om legitimation av\r\nolika yreksgrupper. Jag är beredd att mycket snart\r\nta initiativ till en sådan översyn. Jag tror att detta\r\ninnehåller en del komplexa frågor som rör juridik\r\nosv., som gör att jag i dagsläget inte vill ge besked\r\nom när utredningen kan bli klar.</pre><pre>Anf. 151  PER STENMARCK (m):</pre><pre>Herr talman! Den del av citatet som föll bort i mitt\r\nförra inlägg rörde inte naprapater utan\r\nkiropraktorer. Det är en fråga som jag inte har tagit\r\nupp i detta sammanhang.</pre><pre>Det finns många yrkesgrupper som önskar\r\nlegitimation. Det är säkert också många som är\r\nberättigade att få det. Problemet är att för många\r\nav de grupperna har det inte funnits några tidigare\r\nutredningar. Men det har funnits för naprapaterna.</pre><pre>Under den förra mandatperioden fanns det en\r\nborgerlig enighet för legitimation av naprapater. I\r\ndag har vi inte längre en borgerlig opposition utan\r\nen borgerlig majoritet i kammaren. Då förväntar\r\nsig givetvis också borgerliga väljare att vi i\r\nregeringsställning skall genomföra det som vi i\r\nopposition reserverat oss till förmån för. Det är\r\ndärför som jag framhärdar i min fråga, som inte går\r\nut på om regeringen skall föreslå legitimation för\r\ndenna yrkesgrupp utan när. Jag tycker att statsrådet\r\nborde kunna precisera sig och inte viljelöst enbart\r\ntillsätta ytterligare utredningar.</pre><pre>Anf. 152  HUGO BERGDAHL (fp):</pre><pre>Herr talman! Jag tror att det för många av dem som\r\när intresserade av sjukvårdspersonalens situation\r\noch sjukvårdsfrågor är svårt att förstå skillnaden\r\nmellan att kiropraktorer kan få legitimation men\r\nnaprapater inte kan få det. Utbildningarna och\r\narbetsuppgifterna är inte så helt olika. Därför\r\ntycker jag att det faktum att det drar ut på tiden\r\ninnan man kommer till skott är oroväckande.</pre><pre>När avser statsrådet att tillsätta utredningen? Hur\r\nlång tid kan man räkna med att den skall behöva\r\narbeta för att komma fram till några synpunkter?</pre><pre>Anf. 153  Statsrådet BO KÖNBERG (fp):</pre><pre>Herr talman! Per Stenmarck och jag var vid den\r\nsenaste replikväxlingen överens om hur citatet ser\r\nut i sin helhet, så vi kan lägga den frågan åt sidan.</pre><pre>Per Stenmarck anför nu att de andra\r\nyrkesgrupperna inte har utretts. Det är i flertalet\r\nfall sant -- möjligen kan det gälla samtliga.</pre><pre>Bakgrunden till det här ärendet är att den utredning\r\nsom förelåg landade på att inte tillstyrka\r\nlegitimation av naprapater. Jag har nu några år\r\nsenare tagit initiativ till att undersöka om det finns\r\nett underlag. Socialstyrelsen har då konstaterat,\r\nmöjligen till både min och Per Stenmarcks\r\nförvåning, att man vill avstyrka en legitimation.\r\nDet har jag redovisat här.</pre><pre>Varför gjorde man då i den gamla utredningen en\r\nskillnad mellan dessa två grupper? Svaret är ganska\r\nenkelt. Det framgår tydligt av utredningen. Man\r\nbedömde då -- det här svaret riktar sig också till\r\nHugo Bergdahl -- att det fanns en stor spridning\r\ninom gruppen kiropraktorer. Det fanns skäl att\r\ngodkänna de som hade den bästa utbildningen.\r\nNaprapaterna är en mycket enhetligare grupp. Det\r\nfår förstås den konsekvens som Hugo Bergdahl\r\npåpekade, nämligen att det är litet svårt att förstå\r\nskillnaden.</pre><pre>Överläggningen var härmed avslutad.</pre><pre>30 §  Svar på fråga 1992/93:24 om gatubarn i\r\nSverige</pre><pre>Anf. 154  Socialminister BENGT\r\nWESTERBERG (fp):</pre><pre>Herr talman! Margareta Viklund har frågat mig vad\r\njag tänker göra för att inlemma gatubarn/hemlösa\r\nbarn i samhället och för att förebygga förekomsten\r\nav gatubarn/hemlösa barn.</pre><pre>Från olika håll har under senare tid kommit\r\nuppgifter om att det vistas hemlösa och övergivna\r\nbarn i Stockholms city. Uppgifterna kommer dels\r\nfrån ungdomarna själva, dels från organisationer\r\noch myndigheter som har olika typer av verksamhet\r\ni Stockholms city. Vi har haft många benämningar\r\npå den här gruppen av ungdomar som av olika\r\nanledningar är -- eller känner sig -- övergivna av\r\nvuxenvärlden och som samhället inte lyckats ta om\r\nhand på ett bra sätt.</pre><pre>För att få en mer samlad bild och för att få veta om\r\nsamhället brister i sitt ansvar har regeringen\r\nuppdragit åt Socialstyrelsen att undersöka\r\nsituationen för den aktuella gruppen. En rapport\r\nkommer att presenteras av Socialstyrelsen inom\r\nnågon månad.</pre><pre>Socialtjänstlagen ålägger kommunerna ett särskilt\r\nansvar för de barn och ungdomar som riskerar att\r\nutvecklas ogynnsamt eller på olika sätt fara illa.\r\nInga barn i Sverige skall tvingas leva på gatan. De\r\nbarn som behöver placeras i ett annat hem än det\r\negna, får komma till ett familjehem eller till ett hem\r\nför vård eller boende.</pre><pre>Frivilligorganisationernas insatser har också stor\r\nbetydelse för de utsatta barnen och ungdomarna.\r\nRegeringen har gett särskilda medel för att stödja\r\nderas verksamhet och kommer också i\r\nfortsättningen att ge hög prioritet åt organisationer\r\nsom arbetar med utsatta barn och deras familjer.</pre><pre>Ungdomsministern och regeringens Barn- och\r\nungdomsdelegation uppmärksammade frågan om\r\nhemlösa ungdomar genom att anordna en särskild\r\nhearing med frivilligorganisationer och berörda\r\nmyndigheter i augusti 1992. De redovisade\r\nerfarenheterna från hearingen visar att det inte\r\nbara är brist på resurser som är anledning till att en\r\ndel ungdomar inte får den hjälp de behöver.</pre><pre>Det finns också behov av en ökad samverkan\r\nmellan myndigheter, frivilliga organisationer,\r\nenskilda vuxna och ungdomar. Det individuella,\r\nfrivilliga och enskilda engagemanget bör tillvaratas\r\nbättre så att man kan bygga stabila nätverk.\r\nUngdomsministern och jag kommer inom kort att\r\nta initiativ till ett projekt i syfte att bl.a. stimulera\r\ntill förbättrade samverkansformer mellan\r\nmyndigheter och frivilligorganisationer som\r\narbetar med dessa ungdomar.</pre><pre>Det råder inga tvivel om att den ekonomiska krisen\r\ninnebär att kommuner och landsting tvingas till\r\nsvåra prioriteringar som kan komma att beröra\r\nbarn och ungdomar. Socialstyrelsen har fått i\r\nuppdrag att redovisa hur de kommunala\r\nförändringarna påverkar barns villkor. Om\r\nundersökningen visar att utsatta barn och\r\nungdomar inte får det skydd och stöd de har rätt till\r\navser jag att återkomma med förslag till åtgärder.</pre><pre>Anf. 155  MARGARETA VIKLUND (kds):</pre><pre>Herr talman! Först vill jag tacka socialministern för\r\nsvaret, som jag tycker är mycket bra, engagerat och\r\nframåtsyftande.</pre><pre>I början av oktober kunde vi läsa i tidningarna om\r\nhur barnmisshandeln har ökat och kommer att öka\r\nännu mera under året. Det är oroande. En orsak\r\ntror man, som så ofta när det gäller våld mot\r\nframför allt barn och kvinnor, är en ökad\r\nberedvillighet att anmäla våldsbrott, i detta fall\r\nmisshandel, mot barn. Det får vara hur det vill med\r\ndet antagandet, men verkligheten talar sitt eget\r\nspråk. Barnmisshandelsfallen har ökat med 18 %\r\nenligt statistikerna.</pre><pre>Jag vill då kalla gatubarnen eller de hemlösa barnen\r\ni Sverige för barn som är utsatta för misshandel.\r\nMånga kan eller vill inte tro att det mitt ibland oss\r\nfinns barn som är helt övergivna. En del kallar dem\r\nför gatubarn. Naturligtvis är problemet med\r\ngatubarn mycket större i tredje världens länder\r\nbåde när det gäller djup, bredd, spridning och\r\nkanske också orsak.</pre><pre>För ungefär fjorton dagar sedan mötte jag en grupp\r\nav barn som arbetade på gatan i San Salvador.\r\nDessa barn hade fortfarande en viss kontakt med\r\nsin familj och med sina hem. De ansågs inte vara\r\nriktiga gatubarn enligt den definition som gällde\r\ndär, utan de var ''nästan gatubarn'' -- gränsen är\r\nhårfin. Att möta dem och höra de frågor som de\r\nställde räckte för att förstå deras nöd och deras\r\nkamraters utsatta situation.</pre><pre>Mot bakgrund av de resurser som vårt land har och\r\ndet välutvecklade sociala och offentliga nätverk\r\nsom det egentligen saknas motsvarighet till i de\r\nfattiga länderna kan man ändå kalla en särskild\r\ngrupp utsatta barn här i Sverige för gatubarn. Det\r\nhandlar om barn mellan 12 och 18 år som inte har\r\nnågon kontakt med sin familj eller vårdnadshavare.\r\nDe deltar bara i undantagsfall eller sällan i\r\nundervisningen eller har något arbete. De\r\ntillbringar huvuddelen av sin tid på gatan eller på\r\ntillfälliga inkvarteringar. Det är dessa barn som vi\r\nmåste göra någonting åt.</pre><pre>Anf. 156  Socialminister BENGT\r\nWESTERBERG (fp):</pre><pre>Herr talman! Låt mig först understryka det\r\nMargareta Viklund säger, nämligen att dessa\r\nproblem naturligtvis är större, liksom nästan alla\r\nsociala problem, i u-världen och för all del i i-\r\nvärldens storstäder, exempelvis i New York som jag\r\nbesökte häromdagen. Där finns dessa problem i\r\nmycket stor skala.</pre><pre>Dess värre vet vi inte så mycket om dessa barn. Den\r\nundersökning som jag känner till och som är den\r\nmest omfattande är gjord av\r\nSocialforskningsinstitutet i Köpenhamn. Man har\r\ndär för ett par år sedan tittat på en grupp hemlösa\r\nbarn. Det visar sig att dessa barn uppvisar ungefär\r\nsamma sociala bakgrund och samma sociala\r\nmönster som många andra problembarn. De var\r\narbetslösa, de gick inte i skola eller deltog i någon\r\nannan form av utbildning, de saknade bostad och i\r\nmycket hög grad kom från splittrade familjer, ofta\r\nmed missbruk och andra sociala problem i\r\nbakgrunden. Den stora majoriteten av dem\r\nförsörjde sig helt eller delvis på kriminalitet.</pre><pre>Men när man skall försöka svara på frågan vad vi\r\nskall göra åt dessa problem, tror jag att svaret\r\negentligen blir detsamma som det som vi allmänt\r\nsett måste ge när vi stöter på barn med olika sociala\r\nproblem. Det handlar om att bekämpa missbruk i\r\nderas familjer, se till att tidigt uppmärksamma\r\nderas särskilda behov. Det finns flera\r\nundersökningar, både internationella och svenska,\r\nsom just visar betydelsen av att barn som har ett\r\ndåligt stöd hemifrån får ett stöd i form av andra\r\nvuxenkontakter, t.ex. i form av barnomsorg på\r\ntidigt stadium. Det här är ett av skälen till att jag i\r\nolika sammanhang brukar tala varmt om hur viktigt\r\ndet är att det finns barnomsorg. Det är naturligtvis\r\nalldeles särskilt viktigt för barn med särskilda\r\nbehov som, om de inte får detta stöd, riskerar att\r\nhamna i hemlöshet eller i andra motsvarande\r\nsociala situationer.</pre><pre>Anf. 157  MARGARETA VIKLUND (kds):</pre><pre>Herr talman! De problem som socialministern tar\r\nupp är sådana som har varit aktuella under många\r\når och som man egentligen har arbetat med i\r\nSverige och gett dessa barn förtursplats inom\r\nbarnomsorgen. Trots detta har vi problem i Sverige.\r\nKan det inte också handla om att vi har förändrat\r\nvår syn på människan och människovärdet, att vi\r\nbehöver få en annan människosyn generellt sett och\r\nbörja uppskatta barnen som de individer som de i\r\nverkligheten är? Borde vi inte ge dem deras fulla\r\nplats i det samhälle som vi har? Jag tror att detta är\r\nen fråga som inte bara handlar om direkta insatser,\r\nutan det handlar också om en helt annan syn på\r\nbarnen i samhället.</pre><pre>Anf. 158  Socialminister BENGT\r\nWESTERBERG (fp):</pre><pre>Herr talman! Någon gång på 1960-talet skrev den\r\nkände doktorn Gustav Jonsson i Skå sin avhandling\r\nsom kallades Det sociala arvet. Han hade följt ett\r\nantal ungdomar som passerat genom Skå och\r\nstuderat deras sociala bakgrund. Hans misstanke\r\nvar att det just var fråga om ett negativt socialt arv,\r\ndvs. att de som växer upp i dåliga sociala miljöer\r\nriskerar att få sociala problem. Den undersökning\r\nsom han utförde bekräftade att det förhöll sig på\r\ndet sättet. Det har sedan bekräftats i många senare\r\nstudier i Sverige och utlandet.</pre><pre>Man kan naturligtvis känna en viss hopplöshet över\r\natt den välfärdsstat, som byggts ut mycket kraftigt\r\nsedan det här primärmaterialet fanns på 50-talet\r\noch som Gustav Jonsson i Skå analyserade, inte har\r\nlyckats avskaffa detta sociala arv. Men faktum är att\r\nvi nu vet mycket mer, och dess bättre vet vi en hel\r\ndel om vad som kan få positiva effekter, vet vad\r\norsaken är till att en hel del av dem som kommer\r\nfrån dåliga sociala miljöer faktiskt lyckas i livet, s.k.\r\nmaskrosbarn. Där har t.ex. tidigt insatta åtgärder\r\nav typen barnomsorg i tidig ålder en mycket positiv\r\neffekt.</pre><pre>Anf. 159  MARGARETA VIKLUND (kds):</pre><pre>Herr talman! Jag håller med om det socialministern\r\nsäger, men jag vill också poängtera att det också\r\nhandlar om, som jag upplever det, vårt sätt att se\r\npå människan över huvud taget och på barnet.\r\nSedan tror jag att vårt samhälle mera måste lyfta\r\nfram pappans roll. Det visar sig t.ex. inom\r\nkriminalvården att väldigt många av de pojkar som\r\nhamnar där inte har haft någon pappa eller någon\r\nsom de har kunnat identifiera sig med. Jag tror\r\nalltså att vi måste lyfta fram pappans roll. Det är väl\r\nvad de s.k. farsorna på stan försöker göra. Jag\r\nupplever att det finns väldigt mycket att göra på det\r\när området och att vi bara är i början.</pre><pre>Anf. 160  Socialminister BENGT\r\nWESTERBERG (fp):</pre><pre>Herr talman! Jag vill bara understryka det\r\nMargareta Viklund säger. Jag delar helt hennes\r\nuppfattning. Men vi kan naturligtvis inte lösa alla\r\nsociala problem. Vi kan inte ge alla familjer det\r\nstöd som de behöver, men vi kan skapa goda\r\nförutsättningar. Dit hör en väl utbyggd\r\nbarnomsorg, en väl fungerande föräldraförsäkring\r\nsom också ger pappor möjlighet att tidigt få kontakt\r\nmed barnet. Jag tror att en bra kontakt när barnet\r\när litet innebär en bra kontakt även senare i livet.</pre><pre>Självklart löser ingen av dessa eller andra åtgärder\r\nalla sociala problem. Men det råder inget tvivel om\r\natt de utgör ett positivt bidrag. Det hoppas jag att\r\nvi tillsammans kan arbeta för.</pre><pre>Anf. 161  MARGARETA VIKLUND (kds):</pre><pre>Herr talmann! Jag håller med socialministern om\r\ndet, men som jag sade tidigare måste pappans roll\r\nlyftas fram. Samtidigt anser jag att familjen måste\r\nfå ett större utrymme i samhället. Man måste mera\r\nse på familjen i dess helhet, se på dess stora\r\nbetydelse och funktion. Familjen måste\r\nsanktioneras och få stöd i samhället.</pre><pre>Anf. 162  Socialminister BENGT\r\nWESTERBERG (fp):</pre><pre>Herr talman! Jag delar den uppfattningen, men\r\nproblemet är inte de barn som växer upp i\r\nfungerande familjer. Där går det i regel ganska väl.\r\nSjälvklart finns det ett och annat problem även där.</pre><pre>Problemet med gatubarnen i Köpenhamn är -- jag\r\ntror att mönstret är precis detsamma i Stockholm --\r\natt det är barn som inte växer upp i hela familjer. Vi\r\nkommer aldrig att kunna skapa ett samhälle där alla\r\nfamiljer är hela, där alla föräldrar fungerar väl.\r\nKom ihåg att Gustav Jonsson gjorde sina studier om\r\nungdomar som växte upp på 40- och 50-talet, dvs. i\r\nen helt annan värld med en helt annan social\r\nstruktur, då familjer höll samman, om inte annat så\r\nav ekonomiska skäl, då mammorna praktiskt taget\r\nalltid var hemma. Det var en helt annan social\r\nsituation, men ändå fanns det barn som måste\r\nkomma till Skå.</pre><pre>Det är därför viktigt att se med vilka metoder vi\r\nskall hjälpa de barn som inte har lyckan, som jag\r\noch många andra, att få växa upp i en hel, bra och\r\nväl fungerande familj.</pre><pre>Anf. 163  MARGARETA VIKLUND (kds):</pre><pre>Herr talman! Jag håller helt med om det, men jag\r\ntror att många olika krafter och alla de olika\r\nåtgärder som socialministern här fört fram måste\r\nsamverka. Kanske behövs det också, som jag\r\nnämnde tidigare, en annan syn på människan.\r\nFamiljen måste få en annan roll. Familjen måste få\r\ndet stöd den behöver för att ta hand om sina barn\r\npå rätt sätt.</pre><pre>Överläggningen var härmed avslutad.</pre><pre>31 §  Svar på fråga 1992/93:35 till statsministern\r\nom reformer på handikappområdet</pre><pre>Anf. 164  Socialminister BENGT\r\nWESTERBERG (fp):</pre><pre>Herr talman! Eva Zetterberg har frågat\r\nstatsministern om regeringen kommer att\r\ngenomföra Handikapputredningens förslag om\r\nreformer på handikappområdet under denna\r\nvalperiod. Frågan har överlämnats till mig.</pre><pre>Regeringen har nyligen överlämnat en remiss till\r\nlagrådet som i huvudsak är grundad på förslagen i\r\nHandikapputredningens huvudbetänkande. I\r\nlagrådsremissen föreslås bl.a. att en ny rättighetslag\r\nskall införas för personer med svåra\r\nfunktionshinder, att vissa förbättringar skall göras\r\ninom habiliteringen, rehabiliteringen och\r\nhjälpmedelsområdet, att vissa förändringar skall\r\ngöras inom föräldraförsäkringen och att\r\ntolktjänsten för döva, dövblinda och hörselskadade\r\nskall förbättras.</pre><pre>Det är regeringens avsikt att de reformer som\r\nföreslås i lagrådsremissen skall genomföras den 1\r\njanuari 1994.</pre><pre>Anf.165  EVA ZETTERBERG (v):</pre><pre>Herr talman! Jag vill tacka socialministern för\r\nsvaret, men jag måste uttrycka min besvikelse över\r\natt inte statsministern besvarade frågan. Jag har\r\nupplevt väldigt starkt att regeringen varit osäker i\r\nden här frågan. Däremot har jag en stark\r\nupplevelse av att socialministern har varit säker på\r\nsin avsikt att driva just handikappfrågorna framåt.</pre><pre>Jag tackar som sagt för svaret, och jag är\r\nnaturligtvis glad över de delar av\r\nhandikappreformen som nu kommer att\r\ngenomföras. De tidigare besked som vi har fått vad\r\ngäller exempelvis föräldrar som har barn över 16 år\r\noch som inte har möjlighet att få föräldrapenning\r\nhar varit mycket oroande.</pre><pre>I dagarna har samtliga riksdagspartier fått ett brev\r\nfrån en förälder från Vallentuna som heter Karl-\r\nRune Lind. Han undrar om han och hans fru som\r\nföräldrar skall fortsätta att avsätta semesterdagar\r\nför vård av sin dotter som är över 16 år. Det är\r\nglädjande att det nu kommer att fattas ett beslut i\r\nfrågan. Karl-Rune Lind har dock några år på sig,\r\nför såvitt jag förstår kommer inte reformen för hans\r\ndel att träda i kraft förrän 1994. Det betyder alltså\r\nytterligare ett par år för honom innan reformen\r\nbörjar fungera.</pre><pre>Det som jag tycker är bra är att man i samband med\r\nreformen börjar fundera över vad som fattas. Det\r\när en utbyggd färdtjänst, en rad andra frågor vad\r\ngäller sysselsättning. Just utvecklingsstörda och\r\nhandikappade har det betydligt svårare på\r\narbetsmarknaden än övriga. Jag undrar\r\nnaturligtvis: Vad händer med färdtjänsten? När\r\nkommer det förslaget? När får vi en lag som\r\ngaranterar arbete och sysselsättning även för gravt\r\nhandikappade?</pre><pre>Anf. 166  Socialminister BENGT\r\nWESTERBERG (fp):</pre><pre>Herr talman! Först vill jag säga att det inte har varit\r\nnågon oenighet i regeringen om\r\nhandikappreformen, utan vi har varit säkra hela\r\ntiden. Den aviserades i fjolårets\r\nregeringsdeklaration, och det upprepades i årets\r\ndeklaration. Propositionen kommer alltså snart att\r\npresenteras för riksdagen.</pre><pre>Färdtjänstfrågan behandlas i\r\nHandikapputredningens slutbetänkande som nu\r\nskall skickas ut på remiss. Så småningom kommer\r\nvi med förslag, kanske inte i ett sammanhang utan\r\ntar upp förslagen styckvis. Färdtjänstfrågan tillhör\r\nnaturligtvis det som är mest angeläget att ta upp i\r\nutredningen.</pre><pre>Vad gäller sysselsättningsgarantin hade vi länge\r\nförhoppningar om att det skulle kunna ingå i den\r\naktuella propositionen. Av ekonomiska skäl har vi\r\nansett att det inte finns möjlighet att göra det nu.\r\nDet är viktigt att komma ihåg att det redan finns en\r\nsysselsättningsgaranti, alltså en skyldighet för\r\nkommunerna att ordna sysselsättning för\r\nutvecklingsstörda och övriga som omfattas av den\r\nnu gällande omsorgslagen. Det som vi skjuter på\r\nframtiden är alltså en utvidgning av reformen till att\r\ngälla andra grupper med grava funktionshinder. Jag\r\nbeklagar det djupt att vi inte kunde göra det, men\r\nsom sagt har vi av ekonomiska skäl inte bedömt det\r\nmöjligt.</pre><pre>\r\nJag håller med Eva Zetterberg om att inte ens\r\nomsorgslagen gjort det möjligt att bereda alla\r\nsysselsättning på det sätt som det skulle ha varit\r\nönskvärt. Det finns en del kommuner som har varit\r\nföredömliga. I Östersund t.ex. har man varit\r\nmycket duktig på att ordna arbete åt\r\nutvecklingsstörda, men det finns mycket kvar att\r\ngöra. Vi kan hoppas att kommunerna nu ändå i\r\nförsta hand tar itu med att uppfylla det som\r\ngällande lag säger och som kommer att upprepas i\r\nden nya lagen. Så småningom får vi utvidga lagen\r\ntill att gälla fler grupper.</pre><pre>Anf. 167  EVA ZETTERBERG (v):</pre><pre>Herr talman! Den osäkerhet som jag åberopade\r\noch som både jag och många från\r\nhandikapporganisationer har upplevt rör inte\r\nregeringsdeklarationen utan de uttalanden som\r\nstatsministern gjort i samband med\r\nkrisuppgörelsen. De har definitivt gjort att många\r\nmänniskor har börjat undra vad som kommer att\r\nhända.</pre><pre>När det gäller färdtjänsten och sysselsättningen är\r\njag naturligtvis glad över att det skall genomföras\r\nen reform, men jag skulle gärna vilja ha några\r\ntidsuppgifter. När kommer reformen?</pre><pre>Jag vet inte om socialministern läste i\r\nKommunaktuellt nr 30 om de enorma skillnader i\r\nkostnader för färdtjänst som enskilda\r\nhandikappade kan ha. Det kan röra sig om\r\nskillnader på 2 000 kronor mellan olika kommuner.\r\nI Kommunaktuellt tar man t.o.m. till så stora ord,\r\natt man talar om att handikappade sitter i husarrest,\r\neftersom de av ekonomiska skäl inte kan använda\r\nsig av färdtjänsten. Jag undrar om jag kan få\r\npreciserat litet mer när färdtjänsten kan bli\r\nlagstadgad.</pre><pre>Anf. 168  Socialminister BENGT\r\nWESTERBERG (fp):</pre><pre>Herr talman! Jag kan inte i dag ge något besked.\r\nDet enda som jag kan försäkra är att reformen skall\r\ngenomföras så snabbt som vi bedömer att det över\r\nhuvud taget är möjligt bl.a. av ekonomiska skäl.</pre><pre>Anf. 169  EVA ZETTERBERG (v):</pre><pre>Herr talman! Då vill jag ställa ytterligare en fråga\r\nsom gäller de bidrag som landstingen i dag delar ut\r\ntill studieförbunden. Dessa bidrag har en väldigt\r\nviktig funktion för att de utvecklingsstörda skall\r\nkunna delta i studiecirklar.</pre><pre>I Stockholms läns landsting är man i dagarna\r\nberedd att skära ned dessa bidrag mycket starkt.\r\nVad tror socialministern om framtiden med en ny\r\nrättighetslag för gravt handikappade? Kommer\r\nlandstingen i fortsättningen att kunna lämna den\r\ntypen av bidrag? Hur ser socialministern på\r\nnödvändigheten av att på det viset kunna stödja\r\nhandikappade?</pre><pre>Anf. 170  Socialminister BENGT\r\nWESTERBERG (fp):</pre><pre>Herr talman! Jag vågar inte ha någon bestämd\r\nuppfattning om hur situationen ser ut och vilka\r\nprioriteringar man kommer att göra i Stockholms\r\nläns landsting och i andra landsting. Men det är\r\nviktigt att understryka att studieförbunden gör\r\nutomordentliga insatser för personer med\r\nfunktionshinder. Även om man har knappa\r\nmarginaler inom studieförbunden, är det angeläget\r\natt prioritera insatser för de handikappade. Vissa\r\nstudieförbund gör insatser som är ovärderliga. Men\r\ndet är klart att inte alla pengar går till sådana\r\nändamål, eftersom också studieförbunden tvingas\r\natt prioritera. Jag hoppas att studieförbunden tar\r\nsitt sociala ansvar och gör de prioriteringar som jag\r\nhar angivit.</pre><pre>Anf. 171  EVA ZETTERBERG (v):</pre><pre>Herr talman! Avslutningsvis vill jag säga att jag\r\nnaturligtvis tycker att det är bra att den här lagen\r\nsnart kommer att gälla och att dessa förändringar\r\nkommer till stånd. Men jag hoppas att det inte\r\ndröjer för länge med återstoden av\r\nhandikappreformen, trots att det under lång tid\r\nsäkerligen kommer att finnas ekonomiska problem.\r\nJag tycker att det är viktigt att regering och riksdag\r\nresursmässigt och lagstiftningsmässigt visar att\r\nSverige som land har råd att satsa på de grupper\r\nsom har det sämst i vårt samhälle. Det är i dag\r\ntyvärr många handikappade som saknar möjlighet\r\natt använda sig av färdtjänst eller saknar möjlighet\r\natt få ett arbete.</pre><pre>Anf. 172  Socialminister BENGT\r\nWESTERBERG (fp):</pre><pre>Herr talman! Jag delar helt den uppfattningen. Det\r\nråder inte några som helst delade meningar mellan\r\nEva Zetterberg och mig. Jag tycker också att det är\r\nviktigt att prioritera handikappade. Och det gör\r\nregeringen genom att visa att trots att vi har\r\nföreslagit en rad betydande nedskärningar i den\r\noffentliga ekonomin, har vi ändå funnit utrymme\r\nför att satsa mer på personer med svåra\r\nfunktionshinder.</pre><pre>Jag är också medveten om att detta inte är den sista\r\nreformen. Den löser ingalunda alla problem. Det är\r\nmånga reformer som återstår innan vi kan känna\r\noss någorlunda tillfredsställda med den här\r\ngruppens situation.</pre><pre>Överläggningen var härmed avslutad.</pre><pre>32 §  Svar på fråga 1992/93:62 om barns kontakt\r\nmed föräldrar</pre><pre>Anf. 173  Socialminister BENGT\r\nWESTERBERG (fp):</pre><pre>Herr talman! Sten Söderberg har ställt följande\r\nfråga till mig. I Sverige finns i dag ca 250 000 barn\r\nsom inte har någon eller dålig kontakt med minst\r\nen av sina föräldrar. Han undrar vad regeringen har\r\ngjort och vad vi tänker göra för att åtgärda detta\r\nstora problem.</pre><pre>Det är djupt beklagligt att många barn inte har\r\nmöjlighet till en nära kontakt med sina föräldrar.\r\nMisshälligheter mellan föräldrarna är en vanlig\r\norsak till detta. Att en förälder är bosatt på annan\r\nort än barnet är en annan vanlig orsak.</pre><pre>Mycket har gjorts för att underlätta kontakterna\r\nmellan barn och föräldrar. Reglerna om gemensam\r\nvårdnad av barn efter en skilsmässa har tillkommit\r\ni detta syfte. Skyldigheten för kommunerna att\r\nerbjuda samarbetssamtal syftar bl.a. till att nå\r\nenighet i frågor om vårdnad och umgänge med\r\nbarn. I föräldrabalken stadgas också att det ingår i\r\nvårdnadshavarens uppgifter att ansvara för att\r\nbarnets behov av umgänge med en förälder som\r\ninte är vårdnadshavare så långt möjligt tillgodoses.\r\nÄven frågan om kostnader i samband med\r\nutövandet av umgänge kan beaktas vid\r\nbestämmandet eller betalandet av\r\nunderhållsbidrag. Formella förutsättningar för en\r\ngod kontakt mellan barn och föräldrar finns således\r\ni betydande grad. Det är däremot möjligt att mer\r\nkan göras för att få vuxna att förstå vikten av goda\r\noch nära kontakter mellan barn och båda dess\r\nföräldrar.</pre><pre>Sverige har som ett av de första länderna ratificerat\r\nFN:s konvention om barnets rättigheter. I\r\nkonventionens artikel 9 punkt 3 anges att\r\nkonventionsstaterna skall respektera rätten för det\r\nbarn som är skilt från den ena eller båda\r\nföräldrarna att regelbundet upprätthålla ett\r\npersonligt förhållande till och direkt kontakt med\r\nbåda föräldrarna, utom då detta strider mot barnets\r\nbästa. I samband med den fortsatta\r\nimplementeringen av konventionen kommer jag att\r\növerväga vilka möjligheter som finns att ytterligare\r\nsprida kunskap om barnens rätt och behov av nära\r\nkontakt med sina föräldrar.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>33 §  Svar på fråga 1992/93:74 om\r\nLokaldemokratikommitténs arbete.</pre><pre>Anf. 174  Civilminister INGER DAVIDSON\r\n(kds):</pre><pre>Herr talman! Olle Schmidt har frågat mig om\r\nregeringen är beredd att påskynda\r\nLokaldemokratikommitténs arbete i syfte att den\r\nsnabbt skall kunna föreslå åtgärder som stärker den\r\nlokala demokratin och hindrar en urholkning av\r\nnuvarande insyns- och informationsmöjligheter.\r\nBakgrunden till frågan är uppgifter bl.a. om att allt\r\nfler fullmäktigesammanträden ställs in i\r\nkommunerna och att antalet kommunalpolitiker\r\nminskar.</pre><pre>I likhet med Olle Schmidt anser jag att den\r\nkommunala demokratins utveckling är en viktig\r\nframtidsfråga. Därför tog jag i början av det här\r\nåret initiativ till att tillsätta en särskild kommitté --\r\nLokaldemokratikommittén -- med uppgift att\r\nföreslå åtgärder för att stärka den lokala\r\ndemokratin.</pre><pre>Det ligger helt i linje med direktiven till\r\nLokaldemokratikommittén att uppmärksamma de\r\nproblem som Olle Schmidt tar upp i sin fråga. En\r\nav kommitténs huvuduppgifter är just att lägga fram\r\nförslag till åtgärder som stärker den lokala\r\ndemokratin.</pre><pre>Kommittén gör nu en bred kartläggning av hur\r\narbetsfördelningen mellan de kommunala organen\r\nförändras, hur antalet förtroendevalda förändras\r\noch hur fullmäktiges roll utvecklas mot bakgrund\r\nav den nya kommunallagen.</pre><pre>Lokaldemokratikommitténs uppdrag skall vara\r\nslutfört senast den 1 oktober 1993, men\r\nkartläggningar och delbetänkanden kommer att\r\nredovisas successivt. Kommittén har redan\r\növerlämnat ett första delbetänkande til mig, och jag\r\nvet att det kommer fler delbetänkanden kring\r\nårsskiftet.</pre><pre>Mitt intryck är alltså att kommittén arbetar mycket\r\neffektivt. Den tid som står till kommitténs\r\nförfogande är mycket knapp med hänsyn till det\r\nuppdrag som regeringen har givit. Jag ser därför\r\ninte någon möjlighet att nu påskynda\r\nLokaldemokratikommitténs arbete.</pre><pre>Anf. 175  OLLE SCHMIDT (fp):</pre><pre>Herr talman! Jag ber att få tacka civilministern för\r\nsvaret. Jag har ställt denna fråga för att jag är\r\nmycket oroad över den utveckling som nu pågår i\r\nvåra kommuner. Jag är fullt medveten om att\r\nLokaldemokratikommittén har fått sitt uppdrag,\r\noch att den också snabbt skall redovisa resultat.\r\nMen saken är den att det går med en rasande fart\r\nute i kommunerna. Även om jag har varit\r\nkommunalpolitiker under några år, är det nog inte\r\nså många kommunalpolitiker som är medvetna om\r\nhur fort det går. Framför allt är nog inte\r\nmedborgarna och vi här i riksdagen medvetna om\r\ndet.</pre><pre>Det blir alltså färre fritidspolitiker och färre öppna\r\nsammanträden. Sedan 1988 har antalet uppdrag\r\nminskat med ca 8 000. Enligt Kommunaktuellts\r\nenkät kommer 8 500 uppdrag att försvinna under de\r\nnärmaste åren, vilket rör sig om hela 600 nämnder.\r\nDet är en minskning med ca 6 000 politiker.</pre><pre>Också fullmäktigesammanträdena blir färre. Det\r\nfinns helt enkelt inte tillräckligt med frågor att\r\navhandla. Ca 80 kommuner har ställt in ett eller\r\nflera sammanträden, totalt 100 sammanträden\r\nenligt Kommunaktuellt. Skälen är att man\r\nhuvudsakligen har delegerat ärenden. Man kan\r\nockså ha infört nya organisations- och styrprinciper\r\ni en lågkonjunktur, vilket uppenbarligen också kan\r\nvara ett sätt att spara pengar. Jag har t.o.m. hört\r\noch läst att en del politiker anser att demokrati har\r\ningenting att göra med hur många politiker som är\r\naktiva. Själv har jag en helt annan uppfattning. Vad\r\nanser civilministern i detta sammanhang? Finns det\r\nnågot samband mellan en väl utvecklad demokrati\r\noch antalet politiker, framför allt antalet\r\nfritidspolitiker?</pre><pre>Anf. 176  Civilminister INGER DAVIDSON\r\n(kds):</pre><pre>Herr talman! Ja, jag tror att det finns ett samband\r\nmellan antalet människor som är aktiva inom den\r\npolitiska sfären och demokrati. Däremot tror jag\r\ninte att det är hela sanningen. Det finns också\r\nmycket annat som är viktigt.</pre><pre>När man nu ser över hur det påverkar kommunerna\r\natt antalet förtroendevalda minskar, är det viktigt\r\natt ta reda på hur denna minskning går till. Det har\r\nvarit samma personer som har innehaft väldigt\r\nmånga uppdrag. Nu kommer kanske uppdragen att\r\nfördelas mera. Det gäller att se efter hur\r\nrepresentativiteten -- könsfördelning,\r\nåldersfördelning osv. -- ser ut bland dem som finns\r\nkvar. Det är sådant som också spelar in när man\r\ntalar om demokratin i stort.</pre><pre>Jag håller med om att det är viktigt att snabbt göra\r\nnågonting, eftersom förändringen går så fort.\r\nMedborgarna har en rätt till insyn i den kommunala\r\nverksamheten. Därför måste man hela tiden\r\nbevaka hur formerna för denna insyn iakttas. Om\r\nantalet fullmäktigesammanträden minskas, kan\r\ndessa naturligtvis ersättas med någonting annat. De\r\nkan ersättas med allmänna frågestunder, och\r\nallmänheten kan på olika sätt erbjudas insyn i\r\nverksamheten.</pre><pre>Det är just dessa frågor som Lokalkommittén skall\r\nse över, dvs. hur det går till ute i kommunerna, om\r\nman har den insyn som man skall ha och i vilken\r\nform man har denna insyn.</pre><pre>Anf. 177  OLLE SCHMIDT (fp):</pre><pre>Herr talman! Jag förstår att civilministern är oroad\r\növer utvecklingen. Men vi här i riksdagen måste\r\nvara medvetna om att utvecklingen går fortare än\r\nvi tror. Den representativa demokratin, som vi vill\r\nslå vakt om, håller snabbt på att urholkas. Därmed\r\nhar inte medborgarna den möjlighet att påverka\r\npolitiken som vi politiker är skyldiga att se till att de\r\nhar. Medborgarna har helt enkelt inte kraft och ork\r\natt stå emot. Vi i riksdagen måste vara beredda att\r\nagera snabbare framgent.</pre><pre>Det finns en annan punkt som inte har belysts\r\ntillräckligt i diskussionen, nämligen att\r\nmöjligheterna för de politiska partierna att\r\nrekrytera aktiva personer som är intresserade av\r\npolitiska uppdrag håller på att försvinna. De är\r\nmånga uppdrag som inte besätts ute i kommunerna,\r\noch det är också en fråga som civilministern bör\r\nbetänka. Om det inte finns några uppdrag att\r\nengagera människor till, blir det inte så mycket kvar\r\nav demokratin, vilket ytterligare urholkar de\r\npolitiska partiernas uppgifter.</pre><pre>Anf. 178  Civilminister INGER DAVIDSON\r\n(kds):</pre><pre>Herr talman! Jag var tidigare inne på\r\nmångsyssleriet, och jag vill återigen upprepa att\r\nsamma person ofta har innehaft ett antal olika\r\nposter. Om uppdragen kunde spridas, vore nog\r\nmycket vunnet.</pre><pre>Det var just dessa tankar som låg bakom\r\ntillsättandet av Lokaldemokratikommittén, dvs. att\r\nutvecklingen nu kommer att gå mycket snabbt. Det\r\nhände saker mellan det att den nya kommunallagen\r\nbelutades och fram till dess att den trädde i kraft\r\nden 1 januari. Det var därför som denna kommitté\r\ntillsattes. Kommittén har lämnat förslag om hur\r\ninflytandet skall kunna ökas genom t.ex. enkäter\r\ntill medborgarna, utbyggnad av\r\nmedborgarkontor -- något som vi på\r\ncivildepartementet arbetar väldigt aktivt med -- där\r\nmedborgarna på ett mycket enkelt sätt kan få\r\nupplysning i ett antal frågor och också om vart de\r\nskall vända sig för att få de frågor besvarade som\r\nmedborgarkontoret inte kan hjälpa till med.\r\nLokaldemokratikommittén skall även lägga fram\r\nförslag till ett antal andra åtgärder, som vi hoppas\r\natt kommunerna snabbt skall ta till sig.</pre><pre>Anf. 179  OLLE SCHMIDT (fp):</pre><pre>Herr talman! Pendeln har ju en tendens att svänga\r\nså våldsamt fort i vårt land, civilministern. Nu är\r\ndet kutym att tala om målstyrning, beställar- och\r\nutförarnämnder, och att antalet politiker ifrågasätts\r\nav flera har inte med demokrati att göra.\r\nCivilministern kan tydligen tänka sig att ersätta\r\nfullmäktigesammanträden med någonting annat.\r\nDet ställer jag mig tveksam till, eftersom jag anser\r\natt fullmäktigesammanträden -- precis som\r\nriksdagsammanträden -- är det enda forumet där\r\nman kan föra en offentlig diskussion, där man\r\nbehandlar beslutsärenden och där man kan\r\nredovisa sina olika ställningstaganden.</pre><pre>Faran har varit att man har gått ifrån någonting\r\nväldigt snabbt fram till något som man inte riktigt\r\nvet vad det är. Man vet färdriktningen, men man\r\nvet inte var det hela hamnar.</pre><pre>Som tidigare kommunalpolitiker anser jag att man\r\nmåste varna för detta. Då måste regeringen och i\r\nsynnerhet civilministern vara beredda att reagera\r\nsnabbare än vad som kanske var tänkt tidigare.\r\nÄven riksdagen måste vara beredd att agera\r\nsnabbare, annars kan vi, enligt min uppfattning,\r\nförlora mycket i det demokratiska och det\r\nkommunalpolitiska arbetet i Sverige.</pre><pre>Anf. 180  Civilminister INGER DAVIDSON\r\n(kds):</pre><pre>Herr talman! Olle Schmidt har missuppfattat mig\r\nom han tror att jag tycker att man kan ersätta\r\nfullmäktigesammanträden med något annat. Det\r\ntycker jag inte. Jag anser att\r\nfullmäktigesammanträdena är det viktigaste\r\nforumet för debatten och för allmänhetens insyn.\r\nMen jag anser att det finns även andra viktiga sätt\r\natt ge medborgarna möjlighet till insyn, och dessa\r\nmåste utvecklas.</pre><pre>Jag håller med Olle Schmidt om att det lätt blir så\r\natt en kommun gör en typ av förändring som alla\r\nandra sedan skall ta efter. Det går nästan mode i\r\ndessa svängningar. Jag tror att det är mycket viktigt\r\natt kommunerna utvecklas efter sina egna\r\nförutsättningar och att de kommunala företrädarna\r\nverkligen ser över hur den egna kommunens\r\nverksamhet bäst kan utvecklas. Jag tror att det kan\r\nvara väldigt olika i t.ex. Dorotea och Malmö.</pre><pre>Anf. 181  OLLE SCHMIDT (fp):</pre><pre>Herr talman! Dorotea och Malmö är säkert olika på\r\ndet formella planet. Men när det gäller att\r\nmänniskor vill ha inflytande över sin situation,\r\nskulle jag kunna tänka mig att människor är precis\r\nlikadana i Dorotea som i Malmö. Det är i varje fall\r\nmin uppfattning.</pre><pre>Om inte sammanträdena äger rumm ersätts de ju av\r\nnågot annat. Det var detta som jag menade. Jag vet\r\natt man funderar över detta i olika sammanhang.\r\nDet tycker jag att man skall varna för.</pre><pre>När det gäller frågan om att samma personer har\r\nmånga olika uppdrag brukar man räkna med en\r\nkoefficient på 1,4 uppdrag. Mångsyssleriet har\r\nfaktiskt minskat, civilministern, och det tror jag\r\nfaktiskt att våra båda partier har medverkat till.</pre><pre>Jag vill emellertid varna för att det inte får gå så\r\nfort. Därför behöver man ha litet ytterligare\r\nstyrning och diskussion. En vital\r\nkommunaldemokratisk debatt, och en demokratisk\r\ndebatt över huvud taget, borde i högre grad kunna\r\nföras i detta hus, givetvis initierad av\r\nCivildepartementet och civilministern. Jag tror att\r\nalla vi som sitter här har ett mycket stort ansvar för\r\ndetta. Den kommunala demokratin, den\r\nrepresentativa demokratin, är ju för närvarande\r\nifrågasatt. Det tror jag att både civilministern och\r\njag märker när vi är ute i landet.</pre><pre>Anf. 182  Civilminister INGER DAVIDSON\r\n(kds):</pre><pre>Herr talman! Det är samtidigt viktigt att man inte\r\ndrar förhastade slutsatser av uppgifter som man får\r\ni massmedia och från litet olika håll utan att man\r\nfaktiskt skaffar sig en överblick över hur det ser ut.</pre><pre>I just detta sammanhang har vi tillgång till den typ\r\nav kommitté som nu är tillsatt. Den har\r\nförhållandevis kort tid på sig, och den beaktar just\r\nlokaldemokratifrågorna. Den kommer att lämna\r\nrapporter efter hand som den blir färdig med dem.\r\nJag vet att den redan arbetar med att se över hur\r\nfullmäktigesammanträdena går till, i vilken form de\r\nhålls, osv.</pre><pre>Jag tycker därför att vi skall avvakta denna\r\nkommittés rapporter. Efter hand som de läggs fram\r\nskall vi också ha en diskussion omkring detta.\r\nUnder tiden kan vi mycket väl debattera detta i ett\r\nantal andra forum, vilket också görs, och det är\r\nviktigt och bra.</pre><pre>Anf. 183  OLLE SCHMIDT (fp):</pre><pre>Herr talman! Avslutningsvis hoppas jag att\r\ncivilministern och Civildepartementet bevakar\r\ndessa frågor lika intensivt, och måhända än\r\nintensivare än ni har gjort under det senaste året.\r\nJag tror nämligen att våra vänner ute i\r\nkommunerna har behov av det och att man från\r\ndetta hus och från regeringens sida måhända också\r\när beredd att fatta beslut snabbare än vad man hade\r\ntänkt sig.</pre><pre>Överläggningen var härmed avslutad.</pre><pre>34 §  Svar på fråga 1992/93:75 om\r\nkonsumentinformationen</pre><pre>Anf. 184  Civilminister INGER DAVIDSON\r\n(kds):</pre><pre>Herr talman! Elisabeth Persson har frågat mig om\r\njag är beredd att vidta åtgärder med anledning av --\r\nsom hon säger -- ''den pågående nedrustningen av\r\nlandets konsumentinformation''.</pre><pre>Jag delar helt Elisabeth Perssons uppfattning om\r\nkonsumentinformationens betydelse. Däremot\r\ndelar jag inte hennes bedömning att\r\nkonsumentinformationen över lag håller på att\r\nnedrustas.</pre><pre>En förutsättning för att marknadsekonomin skall\r\nfungera tillfredsställande är kunniga och\r\nvälinformerade konsumenter. Den pågående\r\ninternationaliseringen förstärker ytterligare\r\nbehovet av konsumentinformation och\r\nkonsumentkunskap.</pre><pre>Ansvaret för att konsumenterna får god och tydlig\r\ninformation om varorna och tjänsterna på\r\nmarknaden vilar i första hand på de företag som\r\nmarknadsför dem. Regler om sådan\r\ninformationsskyldighet finns bl.a. i\r\nmarknadsföringslagen (1975:1418).\r\nInformationskraven har successivt höjts genom\r\ntillämpning av den lagen men också genom\r\ntillkomsten av ny lagstiftning. Jag kan här hänvisa\r\ntill de utbyggda informationsreglerna i den nya\r\nkonsumentköplagen (1990:932), liksom till\r\nprisinformationslagen (1991:601). Den senare\r\nlagen trädde i kraft i 1 januari 1992.</pre><pre>Konsumentverket har en omfattande verksamhet\r\nför att informera och stödja konsumenterna.\r\nVerket stöder också de lokala\r\nkonsumentrådgivarna och vissa\r\nkonsumentorganisationer.</pre><pre>Lokalt pågår också ett intensivt upplysningsarbete\r\nav kommunernas konsumentrådgivare för att\r\nsprida kunskap om konsumentfrågor. Just nu är\r\ndetta arbete koncentrerat till budgetrådgivning och\r\nskuldsanering.</pre><pre>Av landets 286 kommuner saknar ca 30\r\nkonsumentrådgivning. Under året har 4 kommuner\r\nlagt ned verksamheten. Om detta innebär att\r\nkonsumenterna i dessa kommuner inte på något\r\nannat sätt tillförsäkras information och stöd är det\r\noroande. Jag avvaktar nu den redovisning som\r\nKonsumentverket inom kort kommer att\r\npresentera angående den lokala\r\nkonsumentverksamheten.</pre><pre>Jag vill tillägga att regeringen nyligen har tillsatt en\r\nparlamentarisk kommitté för att se över den statliga\r\nkonsumentverksamheten. Kommittén skall bl.a.\r\növerväga om konsumentinformationen kan göras\r\neffektivare.</pre><pre>Mot denna bakgrund kan jag inte dela Elisabeth\r\nPerssons bedömning att konsumentinformationen\r\növer lag håller på att nedrustas.</pre><pre>Anf. 185  ELISABETH PERSSON (v):</pre><pre>Herr talman! Jag vill tacka civliministern för svaret.\r\nPå flera punkter delar jag hennes uppfattning. Men\r\njag blir litet konsternerad när jag hör vilken slutsats\r\nsom civilministern drar av resonemanget.</pre><pre>Av landets 286 kommuner uppger 30 att de saknar\r\nkonsumentrådgivning, och det låter ju mycket bra.\r\nMen om man tittar litet grand bakom kulisserna,\r\noch det tycker jag att man skall göra, visar det sig\r\natt det i väldigt få kommuner finns en fungerande\r\nkonsumentvägledning.</pre><pre>Väldigt många av dessa tjänster är vakanta och har\r\nvarit det under många år. I många kommuner\r\nuppger man att man har konsumentvägledning.\r\nDet kan vara fråga om att en\r\ninformationssekreterare eller en socialsekreterare\r\nhar avsatts för detta en eller två timmar. På andra\r\nhåll kan det se ut på något annat sätt. Detta har\r\nkritiserats bl.a. av riksdagens revisorer.</pre><pre>I mitt eget län har vi 13 kommuner. Det är dess\r\nvärre bara två kommuner som har en riktigt väl\r\nfungerande konsumentvägledning. Och jag tror\r\ninte att Östergötland är extremt dåligt när det gäller\r\ndetta utan ganska representativt.</pre><pre>Detta är ett exempel på att konsumentrådgivningen\r\noch konsumentvägledningen håller på att rustas\r\nned. En annan sak som talar för detta och som visar\r\natt konsumentfrågor inte är aktuella i debatten på\r\ndet sätt som de borde vara är att Konsumentekot i\r\nradion skall läggas ned, trots att naturligtvis\r\nredaktionen inte vill det. Det går att räkna upp en\r\nrad exempel som visar att konsumentvägledningen\r\noch konsumentinformationen över huvud taget\r\nhåller på att nedrustas.</pre><pre>Jag hade hoppats att civilministern skulle ha\r\nkommit med förslag på åtgärder mot detta och att\r\nvi hade delat oron för den situation som råder.</pre><pre>Anf. 186  Civilminister INGER DAVIDSON\r\n(kds):</pre><pre>Herr talman! Jag stöder mig på Konsumentverkets\r\nuppgifter i dessa fall. Jag brukar kunna lita på dem.\r\nJag har just i dag sett en uppgift om att 91 % av\r\nbefolkningen har tillgång till kommunal\r\nkonsumentvägledning eller kommunal\r\nkonsumentverksamhet. Den uppgiften kommer\r\nalltså från Konsumentverket.</pre><pre>Samtidigt kan jag dela uppfattningen att det\r\nnaturligtvis finns olika orter i landet -- man kan\r\nräkna upp många exempel -- där man skär ned\r\nkonsumentverksamheten i dessa tider då ekonomin\r\när dålig. Men det innebär inte alltid att man inte\r\nfortsätter med någon typ av konsumentvägledning\r\neller hjälp till konsumenterna i form av t.ex.\r\nskuldsanering och budgetrådgivning. Man kanske\r\nlägger över detta på någon annan, t.ex.\r\nsocialtjänsten, vilket sker i olika kommuner.</pre><pre>Om 91 % av befolkningen har tillgång till\r\nkommunal konsumentverksamhet samtidigt som\r\nlagstiftningen när det gäller information till\r\nkonsumenterna har förstärkts under den senaste\r\ntiden, kan jag inte dela uppfattningen att\r\nkonsumentinformationen över lag skärs ned.</pre><pre>Att Konsumentekot eventuellt skall läggas ned,\r\nkan man naturligtvis ha synpunkter på. Det har\r\nvarit ett viktigt forum för debatt i konsumentfrågor.\r\nMen det är inte min uppgift att lägga mig i Sveriges\r\nradios programpolicy.</pre><pre>Anf. 187  ELISABETH PERSSON (v):</pre><pre>Herr talman! Jag vet att det inte är civilministerns\r\nuppgift, och det tycker jag inte heller att det skall\r\nvara. Det är inte heller min uppgift. Men jag anser\r\natt det är viktigt att se det som en del i en trend hur\r\nman behandlar konsumentfrågorna i dag. Det var\r\ndärför som jag ville ta upp detta och få en\r\ndiskussion om det, även om det naturligtvis inte är\r\ndetta som är det viktiga.</pre><pre>Jag skulle vilja rekommendera civilministern att\r\nlåta någon på Civildepartementet i\r\ntelefonkatalogen slå upp de olika kommunerna och\r\nse efter vilka som har hänvisning till\r\nkonsumentvägledning. Låt den personen ringa upp\r\nför att se efter hur det ser ut i verkligheten. Dess\r\nvärre är det på det sätt som jag påstår, nämligen att\r\ndet på många håll inte finns någon väl fungerande\r\nkonsumentvägledning. Det är även precis på det\r\nsätt som civilministern säger, nämligen att många\r\nkonsumentvägledare är så upp över öronen\r\nsysselsatta med budgetrådgivning att det inte finns\r\ntid över till annan verksamhet. Man kan verkligen\r\nsäga att det under en lågkonjunktur är en grupp\r\nsom har högkonjunktur, och det är\r\nkonsumentvägledarna. Jag vill ta upp ett annat\r\nexempel...</pre><pre>Anf. 188  FÖRSTE VICE TALMANNEN:</pre><pre>Tyvärr är taletiden slut nu.</pre><pre>Anf. 189  Civilminister INGER DAVIDSON\r\n(kds):</pre><pre>Herr talman! Jag behöver inte be någon av mina\r\ntjänstemän att göra denna rundringning.\r\nKonsumentverket håller nämligen redan på med\r\nden och är så gott som färdig med den. Jag skall få\r\nen redovisning från Konsumentverket inom de\r\nnärmaste veckorna av hur det ser ut när det gäller\r\nden lokala konsumentvägledningen. I\r\nKonsumentverkets uppdrag ingår även att se över\r\nhur konsumentinformationen kan förstärkas.</pre><pre>Anf. 190  ELISABETH PERSSON (v):</pre><pre>Herr talman! Då får jag väl avvakta och se hur\r\ndenna redovisning ser ut. Jag tolkar civilministern\r\npå ett sådant sätt att jag, om det skulle visa sig att\r\ndessa gamla siffror inte gäller och att\r\nkonsumentvägledningen och\r\nkonsumentrådgivningen är betydligt tunnare än\r\nvad som har framgått tidigare, kan förvänta mig\r\nåtgärder från civilministerns sida.</pre><pre>Överläggningen var härmed avslutad.</pre><pre>35 §  Svar på fråga 1992/93:43 om avveckling av\r\nkärnkraften</pre><pre>Anf. 191  Näringsminister PER\r\nWESTERBERG (m):</pre><pre>Herr talman! Lennart Daléus har frågat mig om\r\nregeringen avser att nu vidta konkreta åtgärder för\r\natt påbörja avställningen och därmed avvecklingen\r\nav kärnkraften. Utgångspunkten för Lennart\r\nDaléus fråga är att fem kärnkraftsreaktorer är\r\navställda och att Sverige har ett elöverskott.</pre><pre>Som Lennart Daléus mycket riktigt påpekar är fem\r\nkärnkraftsreaktorer för närvarande avställda.\r\nEftersom det är de fem minsta reaktorerna, svarar\r\nde för endast ca 30 % av den svenska\r\nkärnkraftskapaciteten.</pre><pre>Vi har under det senaste året haft en stark\r\nkraftbalans i Sverige. Det finns flera orsaker till\r\ndetta. Sverige befinner sig i en mycket djup\r\nlågkonjunktur, vilken har sänkt elkonsumtionen\r\ninom såväl industrin som hushållen. De senaste\r\nåren har dessutom varit milda och nederbördsrika,\r\nvilket har medfört att vattenmagasinen har fyllts.\r\nEfter stoppet i september har vi fram till förra\r\nhelgen haft ett mycket milt väder. Belastningen har\r\nvarit endast ca 60 à 70 % av normalbelastningen\r\nvintertid. Trots dessa gynnsamma förhållanden har\r\nvi tvingats att importera elenergi i form av\r\nvattenkraft från Norge och kolkondenskraft från\r\nDanmark för att kompensera bortfallet i de fem\r\navställda reaktorerna.</pre><pre>Förra helgen förändrades väderlekssituationen.\r\nDet blev kallt. Därmed ökade elimporten.\r\nElimporten till Sverige var förra veckan av samma\r\nstorleksordning som ett av de avställda\r\nkärnkraftverken. Dessutom producerades lika\r\nmycket elenergi i de svenska oljekondensverken.</pre><pre>De avställda kärnkraftsreaktorerna i Barsebäck\r\nberäknas att åter tas i drift under oktober månad.\r\nUnder november månad beräknas reaktorerna i\r\nOskarshamn vara i drift. Då normaliseras\r\nkraftbalanssituationen, och vår import av elenergi\r\nkommer att minska.</pre><pre>I regeringsförklaringen uttalades att\r\nenergiöverenskommelsen från våren 1991 ligger\r\nfast. Jag vill påminna Lennart Daléus om innehållet\r\ni denna genom att citera några centrala stycken i\r\növerenskommelsen:</pre><pre>''Landets elförsörjning skall tryggas genom ett\r\nenergisystem som i största möjliga utsträckning\r\ngrundas på varaktiga, helst inhemska och\r\nförnybara, energikällor samt en effektiv\r\nenergihushållning. Stränga krav skall ställas på\r\nsäkerhet och omsorg om miljön vid användning och\r\nutveckling av all energiteknik.</pre><pre>Riksdagen uttalade år 1980 (prop. 1979/80:170,\r\nNU70, rskr. 410) att kärnkraften skall avvecklas i\r\nden takt som är möjlig med hänsyn till behovet av\r\nelektrisk kraft för att upprätthålla sysselsättning\r\noch välfärd. Vidare angav riksdagen att det bör slås\r\nfast att den sista reaktorn i Sverige skall stängas\r\nsenast år 2010.''</pre><pre>Vidare angavs i energiöverenskommelsen från\r\n1991:</pre><pre>''En säker tillgång på el till ett rimligt pris är en\r\nviktig förutsättning för den svenska industrins\r\ninternationella konkurrenskraft. Energipolitiken\r\nskall utformas så att denna förutsättning bevaras.\r\nSärskilt för den elintensiva industrin -- som\r\nomfattar viktiga basnäringar som pappersindustrin,\r\ngruvindustrin och stålindustrin -- är detta ett\r\ngrundläggande krav. Det är därför nödvändigt att\r\ndet finns tillräcklig kapacitet i elproduktionen och\r\natt priset på el sätts efter marknadens villkor.''</pre><pre>Av energiöverenskommelsen framgår också:</pre><pre>''Tekniken för att utnyttja vindkraft och\r\nbiobränslen i storskalig elproduktion behöver\r\nytterligare utvecklas. Det kan krävas särskilda\r\nåtgärder avseende bl.a. teknikutveckling för att\r\nfrämja en på sikt ökad användning på kommersiella\r\nvillkor av biobränslen och andra förnybara\r\nenergislag för storskalig elproduktion.''</pre><pre>Jag citerar vidare:</pre><pre>''Omställningen av energisystemet måste, vid sidan\r\nav säkerhetskraven, ske med hänsyn till behovet av\r\nelektrisk kraft för upprätthållande av sysselsättning\r\noch välfärd. När kärnkraftsavvecklingen kan\r\ninledas och i vilken takt den kan ske avgörs av\r\nresultaten av hushållningen med el, tillförseln av el\r\nfrån miljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser. Partierna är ense om\r\ndessa utgångspunkter.''</pre><pre>Lennart Daléus är som politiskt sakkunnig i\r\nregeringskansliet väl införstådd med att det i\r\nenlighet med energiöverenskommelsen satsas\r\nbetydande belopp för att utveckla alternativ till\r\nkärnkraften. För närvarande satsas mer än 500\r\nmiljoner kronor per år som stöd för utveckling av\r\nförnybara energikällor, biobränsleeldad\r\nkraftvärme, vindkraft och solvärme samt\r\nenergihushållning.</pre><pre>Det förhållandet att den svenska elanvändningen\r\nminskar till följd av bl.a. en djup lågkonjunktur är\r\ninget skäl att avvika från energiöverenskommelsen\r\noch nu inleda kärnkraftsavvecklingen.</pre><pre>Anf. 192  LENNART DALÉUS (c):</pre><pre>Herr talman! Jag tackar näringsministern för\r\nsvaret. Men jag tycker att det på sina punkter är\r\nlitet förbryllande.</pre><pre>Först vill jag slå fast att energiöverenskommelsen\r\nenligt min uppfattning inte skall brytas. Tvärtom\r\nskall den uppfyllas. Det är det som jag är ute efter\r\ni min fråga.</pre><pre>Från den utgångspunkten vill jag granska litet\r\ngrand det som näringsministern säger. Jag noterar\r\natt han konstaterar att fem reaktorer står stilla. Han\r\nunderlåter att säga att det är så av säkerhetsskäl.\r\nReaktorerna kan nämligen inte köras med\r\nbibehållande av de säkerhetskrav som vi har.</pre><pre>Vidare blev jag litet konfunderad över\r\nnäringsministerns redovisning av kompensationen\r\nför detta. Det konstateras att vi i det milda klimat\r\nsom näringsministern redogör för importerade\r\nvattenkraft från Norge och kolkondenskraft från\r\nDanmark. Efter det att det blev litet kyligare, som\r\nnäringsministern säger, har det gått så långt att vi\r\nbehövt kompensera med elimport motsvarande ett\r\nav de avställda kärnkraftverken och producera lika\r\nmycket elenergi i de svenska\r\noljekondenskraftverken. Det innebär att tre\r\nreaktorer är kvar, näringsministern! De har inte\r\nkompenserats med någon annan produktion och\r\ninte heller med någon import.</pre><pre>Borde vi inte utnyttja det utrymme som de tre\r\nreaktorerna utgör för att uppfylla den\r\növerenskommelse som finns?</pre><pre>Dessutom står näringsministerns redovisning av\r\nsituationen i bjärt kontrast till vad representanter\r\nför Svenska elverksföreningen säger: Om man\r\nskulle gå så långt så att fem reaktorer stod stilla\r\nunder en vinterperiod, skulle det bli besvärligt.</pre><pre>Företrädare för NUTEK, som gör prognoser på det\r\nhär området, säger: Visst kan det bli problem under\r\nnågra timmar, om de fem reaktorerna står en\r\nsvinkall februarimorgon.</pre><pre>Då frågar jag näringsministern: Vilka fasor kan\r\nnäringsministern måla upp, om vi under ett\r\nkommande år stänger en av de mindre\r\nreaktorerna? Vad blir den fasansfulla\r\nkonsekvensken av det för det svenska samhället?</pre><pre>Anf. 193  Näringsminister PER\r\nWESTERBERG (m):</pre><pre>Herr talman! Vi måste ha en elbalans i enlighet med\r\ntrepartiuppgörelsen, som har bekräftats av\r\nregeringsförklaringen. Den skall innebära en säker\r\nelbalans med hänsyn tagen till\r\nklimatförutsättningar under vintertid och även till\r\nen högkonjunktur. Vad vi gör är att vi fullföljer den\r\ni regeringen och i riksdagen i bred enighet gjorda\r\növerenskommelsen.</pre><pre>Anf. 194  LENNART DALÉUS (c):</pre><pre>Herr talman! NUTEK, som jag hänvisade till\r\ntidigare, har i ett material som man lämnat till\r\nnäringsministern redovisat ett elöverskott under de\r\nkommande åren på ungefär 10 TWh per år. Man\r\nhar därvid tagit hänsyn till de reserver som behövs.\r\nMan säger också att ytterligare 5 TWh är att räkna\r\nmed som möjliga i fråga om import.</pre><pre>10 TWh motsvarar ungefär två små reaktorer under\r\nflera år framåt. Man räknar med att de\r\nsäkerhetsmarginaler finns som behövs.</pre><pre>Tycker inte näringsministern som jag att det när det\r\ngäller säkerhetsaspekterna, såsom de ännu en gång\r\ndemonstrerats -- med fem av säkerhetsskäl\r\navställda reaktorer -- och det av de berörda\r\nmyndigheterna redovisade monumentala\r\növerskottet på elenergi finns skäl att ta åtminstone\r\nett första litet steg och avställa en liten reaktor för\r\ngott för att uppfylla den energiuppgörelse som\r\nnäringsministern själv hänvisar till?</pre><pre>Anf. 195  Näringsminister PER\r\nWESTERBERG (m):</pre><pre>Herr talman! Säkerhetsmarginalerna i\r\nelenergibalansen skall vara de erforderliga, och\r\ndetta utan stor elimport. Det är det vi verkställer,\r\noch det är det vi för närvarande kan klara.</pre><pre>När det gäller säkerheten i de fem avställda\r\nreaktorerna är det, som bekant, Lennart Daléus\r\negen arbetsgivare på miljödepartementet som har\r\ntillsynen av att vi klarar säkerhetskraven\r\nbeträffande de reaktorerna.</pre><pre>Anf. 196  LENNART DALÉUS (c):</pre><pre>Herr talman! Vad jag försöker göra är att väga\r\nsamman ett antal aspekter. Det är väl tveklöst på\r\ndet sättet att kärnkraften ännu en gång visar att den\r\ninte är en fullgod energikälla från\r\nsäkerhetssynpunkt.</pre><pre>Jag skulle också kunna ta hänsyn till det som\r\nnäringsministern citerar ur\r\nenergiöverenskommelsen beträffande en säker\r\ntillgång till el till ett rimligt pris och be\r\nnäringsministern redovisa om det svenska elpriset i\r\ndag inte är rimligt i förhållande till andra\r\nindustriländers av vår karaktär -- t.ex. Japan eller\r\nTyskland -- och säga om de lider av att ha ett elpris\r\nsom förvisso är väsentligt högre än det vi har i\r\nSverige.</pre><pre>Jag skulle också vilja fråga näringsministern: Om vi\r\ntar de här kriterierna -- tillgången till el, priset på\r\nel, säkerhetsaspekterna och nödvändigheten av\r\nbalanser -- vilka kriterier, utöver dem som\r\nföreligger i dag, måste gälla för att näringsministern\r\nskall vara beredd att ta detta första lilla steg på en\r\nresa som skall vara slut 2010?</pre><pre>Anf. 197  Näringsminister PER\r\nWESTERBERG (m):</pre><pre>Herr talman! Elpriset för svensk industri, som det\r\ntalas väldigt mycket om i energiuppgörelsen, skall\r\nvara konkurrenskraftigt. Det ligger ungefär på den\r\nnivå som motsvarande industrier ute i Europa för\r\nnärvarande har.</pre><pre>Vi skall också se till att vi har god tillgång på\r\nelenergi. Den energibalans som vi nu har klarar\r\nmed god säkerhetsmarginal detta. Vi vill bibehålla\r\nden säkerhetsmarginalen och fullfölja den\r\növerenskommelse som finns.</pre><pre>Anf. 198  LENNART DALÉUS (c):</pre><pre>Herr talman! Då blir den oundvikliga frågan: När\r\nvill näringsministern påbörja avvecklingen?</pre><pre>Det låter som om det som näringsministern målar\r\nupp är en situation som kommer att vara under lång\r\ntid framöver med näringsministerns sätt att se det\r\nhela. Är det på det viset, verkar det vara stört\r\nomöjligt att påbörja en avveckling före 2010 på ett\r\nsådant sätt att den också är avslutad till det årtalet.</pre><pre>Eller är det till äventyrs så, att näringsministern är\r\nav den uppfattningen att 2010 är ett årtal som inte\r\nligger fast och som alltså inte kan betraktas som\r\nstoppunkten?</pre><pre>Om man anser det, måste man ju inse att en\r\nrealistisk avveckling måste påbörjas ungefär nu för\r\natt det skall vara möjligt att hålla en takt som är\r\nrimlig med hänsyn till samhällets behov av en\r\nelförsörjning som är trygg också under en\r\navvecklingsperiod.</pre><pre>Anf. 199  Näringsminister PER\r\nWESTERBERG (m):</pre><pre>Herr talman! Jag har redan svarat på nu ställda\r\nfrågor.</pre><pre>Överläggningen var härmed avslutad.</pre><pre>36 §  Svar på fråga 1992/93:57 om småföretagens\r\nexportmöjligheter</pre><pre>Anf. 200  Näringsminister PER\r\nWESTERBERG (m):</pre><pre>Herr talman! Kjell Eldensjö har frågat mig vad\r\nregeringen gör för att förbättra småföretagens\r\nmöjlighet att komma över olika ''initialtrösklar'' för\r\nexportsatsningar.</pre><pre>Låt mig först erinra om de små och medelstora\r\nföretagens stora betydelse för Sveriges ekonomi.\r\nMånga av dessa företag har varor och tjänster som\r\nockså passar på de utländska marknaderna.</pre><pre>Erfarenhetsmässigt inleder dessa företag ofta sina\r\nexportansträngningar på närmarknaderna i\r\nEuropa. Olika organ genomför särskilda aktiviteter\r\nför småföretag med inriktning på\r\nexportverksamhet och EG-frågor.</pre><pre>Sveriges exportråd har till uppgift att samordna och\r\ngenomföra åtgärder för att främja svensk export.\r\nExportrådet har en omfattande\r\nutlandsorganisation bestående av såväl\r\nhandelssekreterare som handläggare vid vissa av de\r\nsvenska ambassaderna. Merparten av Exportrådets\r\nverksamhet skall komma de mindre företagen till\r\ndel.</pre><pre>Riksdagen har nyligen ställt sig bakom regeringens\r\nförslag rörande inriktningen av Exportrådets\r\nverksamhet. I propositionen om statens roll i den\r\nexportfrämjande verksamheten inom Sveriges\r\nexportråd (prop. 1991/92:108) poängteras att det\r\nfinns anledning att vidta särskilda åtgärder för att\r\nfrämja de små och medelstora företagens export\r\noch internationalisering. En slutsats är att statens\r\nstöd till Exportrådet bör inriktas bl.a. på aktiviteter\r\nsom syftar till utveckling av exportoerfarna,\r\nframför allt små och medelstora, företags\r\nexportverksamhet.</pre><pre>Exportrådet bedriver mot denna bakgrund en rad\r\nverksamheter som särskilt inriktar sig på denna\r\ngrupp av företag. Jag vill särskilt nämna\r\nexportchef-att-hyra-programmet jämte\r\nupplysnings- och rådgivningsverksamhet.\r\nExportrådet biträds härvidlag av en särskild\r\ndelegation för mindre företag.</pre><pre>De regionala utvecklingsfonderna gör i samarbete\r\nmed Närings- och teknikutvecklingsverket\r\n(NUTEK) och Exportrådet informations- och\r\nrådgivningsinsatser riktade till småföretagen\r\nrörande den europeiska integrationen och\r\nmarknadsutvecklingen inom Europa.</pre><pre>Rådgivningsinsatserna sker exempelvis i form av\r\ns.k. EG-konsekvensanalyser.\r\nUtvecklingsfondernas konsulter går då igenom\r\nföretagets verksamhet för att finna de hot men\r\nframför allt de möjligheter i form av export och\r\nsamverkan som den europeiska marknaden\r\nerbjuder.</pre><pre>Sverige deltar även i BC-NET, som är ett\r\ndatorbaserat system som gör det möjligt för små\r\noch medelstora företag att snabbt hitta\r\naffärskontakter inom EES-länderna. NUTEK,\r\nutvecklingsfonderna och handelskamrarna är\r\nkontaktpunkter dit företagen kan vända sig. BC-\r\nNET är ett led i strävan att föra ut småföretagen på\r\nden europeiska marknaden och att öka de svenska\r\nsmåföretagens konkurrenskraft genom samarbete\r\nmed europeiska företag.</pre><pre>Till detta kan läggas Exportrådets och\r\nHandelskammarförbundets satsning Gomorron\r\nEuropa. Denna satsning går ut på att informera\r\nframför allt de mindre företagen om vad EES-\r\navtalet innebär. Detta sker genom\r\ninformationsmaterial men också genom särskilda\r\ninformationsmöten på ca 200 orter runt om i landet.</pre><pre>Jag vill slutligen nämna systemet med s.k. Euro\r\nInfo Center som etablerats inom EG. Syftet är att\r\nsprida information om den gemensamma\r\nmarknaden till små och medelstora företag.\r\nInformationen kan avse lagstiftning,\r\nfinansieringsmöjligheter, forskning samt\r\ninformation om regelverken i medlemsländerna.</pre><pre>I augusti 1992 godkände Kommissionen NUTEK\r\nsom svensk värdorganisation för Euro Info Center.\r\nVerksamheten skall handhas av NUTEK samt ett\r\nregionalt nätverk bestående av bl.a.\r\nutvecklingsfonder och handelskamrar.\r\nVerksamheten beräknas vara i gång vid årsskiftet.</pre><pre>Anf. 201  KJELL ELDENSJÖ (kds):</pre><pre>Herr talman! Jag får först tacka näringsministern\r\nför ett uttömmande och positivt svar. Jag är\r\növertygad om att jag och näringsministern har\r\nsamma uppfattning när det gäller att ge\r\nsmåföretagen så goda möjligheter som man bara\r\nkan för att de skall kunna satsa på export.</pre><pre>Min fråga är föranledd av att jag, när jag under\r\nsommaren har varit ute bland småföretagare, hört\r\natt de ofta har export till Danmark, Norge och\r\nandra näraliggande länder, men inte till längre bort\r\nbelägna länder. Frågar man dem om de tror att de\r\nskulle ha möjligheter att konkurrera t.ex. även i\r\nandra länder i Europa, är svaret oftast ja, men man\r\ntycker att språkbarriärer, dyr marknadsföring för\r\nsmåföretag osv. är oöverkomliga hinder för dem.</pre><pre>Som jag uppfattat situationen efterfrågar många\r\nsmåföretagare en instans där man utan krånglig\r\nbyråkrati eller höga konsultkostnader kan få hjälp\r\nmed att komma in på exportmarknader, framför\r\nallt med att få tag i rätt kompetens för just den egna\r\nproduktmarknaden.</pre><pre>Många småföretagare är underleverantörer till\r\nnågot enda eller till några få företag, och därutöver\r\nhar de inte någon eller bara liten produktion. De\r\nblir i dagens läge mycket sårbara.</pre><pre>Nu när Europa öppnar sig ännu mer genom EES-\r\navtalet är det naturligtvis viktigt att man ger\r\nsmåföretagen så god uppbackning som möjligt för\r\natt de skall kunna komma ut och konkurrera i\r\nEuropa. Någon form av regionsvisa exportcentra\r\nför consulting och assistans åt småföretag skulle\r\nvara mycket bra.</pre><pre>Näringsministern har i svaret givit en hel del\r\nuppgifter om vilka möjligheter som finns, men av\r\nnågot skäl har de i varje fall inte ännu nått ut till alla\r\nsmåföretag eller inte absorberats av dem.</pre><pre>Anf. 202  Näringsminister PER\r\nWESTERBERG (m):</pre><pre>Herr talman! Jag delar uppfattningen att det finns\r\nbetydande behov av satsningar på export bland\r\nframför allt mindre och medelstora företag, i\r\nsynnerhet med den stora omvandling som nu sker\r\nav hela underleverantörssystemet, där\r\nunderleverantörerna internationaliseras och de\r\nstora svenska monteringsindustrierna tar in allt fler\r\nutländska underleverantörer, mer och mer\r\nspecialiserade på system.</pre><pre>Av den orsaken har vi just genomfört en förändring\r\nav Exportrådets verksamhet och av det stöd som\r\nutgår från framför allt statsmakten. Det det skall\r\nske en klar och entydig koncentration till små och\r\nmedelstora företag, vilkas exportansträngningar vi\r\nhar anledning att stödja. De skall framför allt få\r\nmöjligheter att lära sig hur man kommer in på\r\nandra marknader.</pre><pre>Jag tror också att införandet på olika replipunkter i\r\nlandet av de olika EG-system som finns för att hitta\r\nhandelspartner via databaser är utomordentligt\r\nvärdefulla. Därigenom kan man hitta de\r\nhandelspartner som man behöver, om man inte av\r\negen kapacitet kan marknadsföra sig på\r\nexportmarknaden.</pre><pre>Anf. 203  KJELL ELDENSJÖ (kds):</pre><pre>Herr talman! Jag tackar för det positiva svaret.\r\nSmåföretagen har i dagens läge ytterligare en\r\nspeciell svårighet, nämligen att de numera skall\r\nleva upp till kvalitetssäkringssystem, t.ex. till ISO\r\n9000-serien. Detta har företagen kanske inte så lätt\r\natt göra av egen kraft, utan de kan behöva hjälp för\r\natt klara detta.</pre><pre>Jag ser med tillförsikt fram emot att man skall\r\nkunna klara dessa uppgifter. Här finns en\r\nbetydande tillväxtpotential att utnyttja.</pre><pre>Anf. 204  Näringsminister PER\r\nWESTERBERG (m):</pre><pre>Herr talman! Jag delar den uppfattningen. Jag tror\r\ndock att ISO 9000 kommer att vara mycket positivt\r\nför småföretagen. Genom det får man en klar\r\nkvalitetsstämpel, som är välkänd i hela Europa och\r\ndärmed ökar exportförutsättningarna.</pre><pre>Överläggningen var härmed avslutad.</pre><pre>37 §  var på fråga 1992/93:65 om vindkraft</pre><pre>Anf. 205  Näringsminister PER\r\nWESTERBERG (m):</pre><pre>Herr talman! Marianne Jönsson har frågat mig när\r\nregeringen kommer att ta de politiska initativ som\r\nerfordras för att ge vindkraften förutsättningar att\r\nutvecklas i Sverige.</pre><pre>Inom ramen för de energipolitiska program som\r\ninfördes som ett resultat av\r\nenergiöverenskommelsen våren 1991 genomförs nu\r\nkraftfulla åtgärder för en effektivare användning av\r\nenergi och en målmedveten satsning på utveckling\r\nav ny miljövänlig kraftproduktion. För detta har\r\navsatts närmare 4 miljarder kronor under en\r\nfemårsperiod. Som jag nyss framhöll till Lennart\r\nDaléus är det resultatet av dessa insatser som avgör\r\nnär kärnkraftsavvecklingen kan inledas.</pre><pre>Insatserna för utveckling och introduktion av\r\nvindkraft i den svenska energiförsöjningen är\r\nviktiga inslag i omställningsprogrammet. I\r\nenergiöverenskommelsen konstateras att\r\nutbyggnaden bör ske i huvudsak med stora\r\nvindkraftverk (större än 1 000 kW) om vindkraften\r\nskall kunna ge ett betydande tillskott till landets\r\nelenergiförsörjning. Medelstora och mindre\r\nvindkraftverk kan dock ge värdefulla tillskott till de\r\nenskilda hushållens elförsörjning.</pre><pre>Utvecklingen av teknik för små och medelstora\r\nvindkraftverk har kommit så långt att tekniken\r\nligger nära kommersiell bärkraft. För den\r\nstorskaliga vindkraften fordras fortfarande några\r\nutvecklingssteg innan tekniken kan bli fullt\r\nkommersiell. Teknikutvecklingen stöds av staten i\r\nform av forsknings- och utvecklingsstöd.</pre><pre>Staten ger också stöd till små och medelstora\r\nvindkraftverk genom ett investeringsbidrag som\r\nuppgår till 25 % av godkända\r\ninvesteringskostnader.</pre><pre>I den utredning om vindkraften som NUTEK\r\nredovisade i våras -- och som Marianne Jönsson\r\nhänvisar till -- konstateras bl.a. att\r\ninvesteringsstödet inte efterfrågas i sådan\r\nutsträckning som avsatta medel ger utrymme för.</pre><pre>Anledningen till att utbyggnaden går långsammare\r\nän förväntat är, enligt NUTEK, att vindkraften är\r\nföretagsekonomiskt olönsam med det råkraftpris\r\noch de skatter som gäller i dag. Detta gäller även\r\nmed det investeringsstöd som infördes förra året.\r\nEnligt NUTEK:s beräkningar skulle bidragsnivån\r\nbehöva höjas från 25 % till 35 % för att\r\ninvesteringarna skulle bli lönsamma.</pre><pre>Enligt energiöverenskommelsen skall regeringen\r\nårligen i budgetpropositionen redovisa de resultat\r\nsom har uppnåtts genom de energipolitiska\r\nprogrammen för omställning och utveckling av\r\nenergisystemet samt förelägga riksdagen förslag om\r\nde ytterligare åtgärder som är motiverade. Frågan\r\nom en eventuell förändring av vindkraftsstödet\r\nbereds just nu som en del av översynen av de\r\nenergipolitiska programmen.</pre><pre>Jag har förstått att NUTEK:s förslag om\r\nförändrade stödregler har medfört problem för de\r\nföretag som säljer vindkraftverk, eftersom\r\nmarknaden avvaktar regeringens\r\nställningstagande. Endast ett fåtal ansökningar om\r\nstöd har inkommit till NUTEK under senare tid.</pre><pre>I regeringskansliet pågår nu diskussioner om\r\nlämpliga åtgärder för att kunna ge ett besked så\r\nsnart som möjligt.</pre><pre>Anf. 206  MARIANNE JÖNSSON (c):</pre><pre>Herr talman! Jag tackar för svaret. Jag uppskattar\r\natt näringsministern har svarat så utförligt. Jag\r\ntycker att det är viktigt att näringsministern slår fast\r\natt den energipolitiska överenskommelsen nu skall\r\ngenomföras kraftfullt och målmedvetet. Jag är\r\nliksom näringsministern imponerad av summan 4\r\nmiljarder kronor under femårsperioden. Det är\r\nmycket pengar, och det behövs naturligtvis, om vi\r\nskall kunna leva upp till folkomröstningsresultatet\r\noch det riksdagsbeslut som vi har fattat om att\r\nkärnkraften skall vara avvecklad om 18 år.</pre><pre>Jag vill om de 4 miljarderna och den stora\r\nsatsningen på alternativ säga att den beträffande\r\nvindkraften omfattar 250 miljoner kronor under\r\nfem år. Jag var i går kväll på NUTEK, och då\r\nberättade man att man till dags dato bara hade\r\nanvänt 22 miljoner till 55 vindkraftverk.</pre><pre>Det är, som näringsministern säger, någonting som\r\ninte stämmer på det området. Man avvaktar ett\r\nhögre stöd, och NUTEK har rekommenderat en\r\nhöjning till 35 %. Jag vill fråga näringsministern när\r\nbeskedet härom kan komma. Jag har i mina\r\nanteckningar skrivit ''Budgetpropositionen?'' Har\r\nni för avsikt att lägga fram förslaget där eller i\r\nnågon särskild proposition dessförinnan?</pre><pre>Anf. 207  Näringsminister PER\r\nWESTERBERG (m):</pre><pre>Herr talman! Man kan se på olika sätt på det\r\nförhållandet att det inte har använts så mycket\r\npengar. Det ena är att det inte har funnits så många\r\nprojekt. Det andra skulle kunna vara att man\r\nbehöver högre bidragsprocent för att få fram\r\nprojekt att ge bidrag till.</pre><pre>Vi håller på att göra en översyn med anledning av\r\nNUTEK:s rapport från i våras, och jag räknar\r\npersonligen med att ett avgörande kommer att ske\r\nunder de närmaste veckorna.</pre><pre>Anf. 208  MARIANNE JÖNSSON (c)</pre><pre>Herr talman! Jag tar till mig detta med tacksamhet\r\noch tycker att det är mycket värdefullt. Jag tillhör\r\nsjälv vindkraftens vänner. Jag har andelar i\r\nvindkraftverk. Jag bor på Öland, solens och\r\nvindarnas ö, där vi av tradition tagit till vara\r\nvindkraften.</pre><pre>Jag skulle vilja föra en diskussion här med\r\nnäringsministern om de stora vindkraftverken. Vi\r\nsatsar på Öland liksom på Gotland på de små och\r\nmedelstora vindkraftverken. Det har visat sig att\r\ndet är lätt att introducera vindkraft och att få med\r\nsig den lokala opinionen om det sker i den skalan.</pre><pre>Jag var med vid ett tillfälle när Sydkraft ville bygga\r\nstora 1 000-kilowattsverk på våra strandängar. Det\r\nblev en oerhörd folkopinion mot detta, och det gick\r\ninte att genomföra. Därför vill jag ställa en fråga till\r\nnäringsministern om energiteknikutvecklingen.</pre><pre>Man har satsat 800 miljoner på de stora verken,\r\nmen mycket litet på de små. Finns det någon\r\nambition att ändra inriktningen på detta, att lägga\r\növer satsningen på forskningen till de mindre och\r\nmedelstora verken och kanske inte låta\r\nkraftbolagen ha hand om detta?</pre><pre>Anf. 209  Näringsminister PER\r\nWESTERBERG (m):</pre><pre>Herr talman! Det stöd som staten skall\r\ntillhandahålla skall ges via NUTEK. Vi fullföljer de\r\nenergiöverenskommelser som finns, och jag\r\nförutsätter att pengarna används på effektivaste\r\nmöjliga sätt för att nå de resultat som vi alla hoppas\r\natt man skall kunna nå på detta område.</pre><pre>Anf. 210  MARIANNE JÖNSSON (c):</pre><pre>Herr talman! Jag tackar än en gång för svaret. Jag\r\nskall med intresse ta del av resultatet av den\r\nproposition som kommer om några veckor.</pre><pre>Överläggningen var härmed avslutad.</pre><pre>38 §  Svar på fråga 1992/93:67 om\r\nvidareutveckling av näringslivet och\r\nindustrisysselsättningen</pre><pre>Anf. 211  Näringsminister PER\r\nWESTERBERG (m):</pre><pre>Herr talman! Bertil Danielsson har frågat mig vilka\r\nåtgärder regeringen är beredd att vidta för att säkra\r\noch vidareutveckla näringsliv och\r\nindustrisysselsättning i Kalmar och i landet i övrigt.</pre><pre>Mot bakgrund av marknadsläget för personbilar är\r\ndet naturligt att Volvo beslutat att utreda\r\nförutsättningarna för driften vid\r\nmonteringsanläggningarna i såväl Kalmar som\r\nUddevalla. Utredningen väntas föreligga under\r\nnovember månad och konsekvenserna av resultatet\r\nfår diskuteras då.</pre><pre>När det gäller frågan om att säkra och\r\nvidareutveckla näringslivet och därmed\r\nsysselsättningen har regeringen redan vidtagit och\r\näven aviserat en rad åtgärder.</pre><pre>Jag är övertygad om att tillväxten inom både\r\ntillverkande industri och tjänstesektorn främst\r\nkommer att finnas hos de mindre och medelstora\r\nföretagen. Att underlätta en sådan expansion och\r\nskapa förutsättningar för nyetablering av företag\r\nser jag som en väsentlig uppgift i näringspolitiken.</pre><pre>Bland de redan genomförda åtgärderna för tillväxt\r\ni näringslivet vill jag nämna sänkningen av\r\nföretagsbeskattningen till en nivå som är en av de\r\nlägsta i Europa.</pre><pre>Avskaffandet av valutaregleringen och\r\nförvärvslagen är exempel på avregleringar som\r\nökar Sveriges möjligheter att få utländska\r\ninvesteringar som kan tillföra kapital, ny teknologi\r\noch nya jobb.</pre><pre>Överenskommelsen mellan regeringen och den\r\nsocialdemokratiska oppositionen visar på en bred\r\nenighet att spara inom den offentliga sektorn och\r\natt sänka arbetsgivaravgiften för det privata\r\nnäringslivet.</pre><pre>Privatiseringen av statliga företag är viktig för att\r\nutveckla dessa företag och stärka\r\nmarknadsekonomin. Med hänsyn till rådande\r\nförhållanden på finans- och kapitalmarknaderna\r\nråder ett temporärt uppehåll i\r\nmarknadsplaceringarna. Förberedelserna för att\r\növerföra statliga företag till privat ägo fortsätter\r\ndock planenligt.</pre><pre>För svenskt näringsliv och därmed även\r\nsysselsättningen är vårt fortsatta arbete med att\r\nfullfölja ansökan om fullt EG-medlemskap av\r\nstörsta vikt.</pre><pre>Regeringen avser att senare lägga fram förslag om\r\ninsatser inom forskning och utveckling. Vägar\r\nöppnas nu också för ett ökat deltagande i\r\neuropeiska FoU-program.</pre><pre>Vidare kommer industrins energiskatter att kraftigt\r\nsänkas från den 1 januari 1993. Detta skall ses som\r\nen anpassning till förhållandena i\r\nkonkurrentländer. Regeringen förbereder även\r\nåtgärder för en ökad konkurrens på elmarknaden,\r\nvilket ytterligare kan förbättra prisbilden för\r\nnäringslivet.</pre><pre>Regeringen har visat sin vilja att upprätthålla en\r\nfast växelkurs för att behålla omvärldens\r\nförtroende och därmed fortsatta stabila\r\nhandelsförbindelser.</pre><pre>Som jag tidigare nämnt att nyföretagandet av stor\r\nvikt för tillväxt och sysselsättning. Under hösten\r\nkommer regeringen att lägga fram förslag om\r\nnyföretagarlån, vilket innebär ökade möjligheter\r\nför att starta eget. Arbetslösa erbjuds också bidrag\r\noch utbildning för start av företag.</pre><pre>Förslag har presenterats avseende nya\r\nriskkapitalbolag med tillsammans 6,5 miljarder\r\nkronor i eget kapital. Genom sex riskkapitalbolag\r\nkommer satsningar i tillväxtföretag att möjliggöras.\r\nUnder en tid då banksystemet utsätts för stora\r\npåfrestningar kommer denna nya källa för\r\nriskvilligt kapital att vara av mycket stor betydelse\r\nför de mindre och medelstora företagens\r\nkapitalförsörjning.</pre><pre>Ett förslag kommer att läggas om en ny\r\nkonkurrenslag, som bl.a. tar sikte på att underlätta\r\nnya företags tillträde till marknaden.</pre><pre>Jag anser att det är genom åtgärder av de slag jag\r\nhar nämnt som möjligheterna att utveckla och\r\nstarta företag stärks och därmed även\r\nförutsättningarna för en ökad sysselsättning.</pre><pre>Anf. 212  BERTIL DANIELSSON (m):</pre><pre>Herr talman! Jag ber att få tacka näringsministern\r\nför det omfångsrika svaret. Det var en omfattande\r\nredovisning av vad regeringen har gjort och tänker\r\ngöra på det aktuella området för att säkra och\r\nvidareutveckla näringslivet i Sverige. Det är bra.</pre><pre>Men under tiden, just nu, föreligger ett konkret hot\r\nmot två vitala industrigrenar i vårt land. I den del av\r\nlandet som jag kommer från är detta hot en påtaglig\r\nrealitet, som innebär att vi direkt kan förlora 1 200\r\narbetstillfällen. Med följdeffekter kan det bli det\r\ndubbla. Det här är inte bra. Det kommer att sätta\r\nKalmar på kriskartan på ett sätt som är\r\nutomordentligt olyckligt.</pre><pre>Näringsministern säger nu att ''dessa problem får\r\ndiskuteras då'', dvs. när det slutliga beskedet från\r\nVolvo kommer. Det är så dags då! Man måste\r\nreagera tidigt, och man måste reagera snabbt,\r\ninnan beslut är fattade.</pre><pre>När det gäller Volvo är svårigheterna givetvis\r\nutomordentligt stora. Att tillverka bilar som ingen\r\nköper är svårt.</pre><pre>Att en tågtillverkande industri hotas av\r\nnedläggning i ett läge när regeringens intentioner är\r\natt satsa på infrastruktur, det går emellertid inte\r\nihop. Detta är utomordentligt allvarligt. Hur ser\r\nnäringsministern på KVAB:s problem? Det\r\nnämndes inte i svaret.</pre><pre>Anf. 213  Näringsminister PER\r\nWESTERBERG (m):</pre><pre>Herr talman! Vi har inte som princip att gå in i\r\nenskilda företag, vare sig statliga eller privata, utan\r\ndet är deras sak att arbeta efter de allmänna,\r\ngenerella villkor som finns.</pre><pre>Vi försöker skapa ett näringsklimat som vi klart och\r\nentydigt säger skall vara det mest\r\nkonkurrenskraftiga i Europa. Anledningen är inte\r\natt svenska företag är sämre, utan att vi behöver en\r\nexpansion av hela det svenska företagandet för att\r\nvi skall klara våra ekonomiska förhållanden.</pre><pre>Vi går därför inte in med några förutfattade\r\nmeningar om t.ex. Volvos eventuella nedläggning\r\nav den ena eller andra fabriken förrän beslut\r\nföreligger utan hoppas självfallet att förutsättningar\r\nskall kunna föreligga för fortsatt drift.</pre><pre>Vi vidtar ytterligare åtgärder när det gäller\r\nsatsningarna på infrastrukturen, åtgärder som\r\nskapar ökat marknadsutrymme och ökade\r\nförutsättningar. Sedan är det aktörernas sak att\r\nsjälva avgöra om det i och med de satsningar som\r\ngörs och inom gällande ramar finns förutsättningar\r\nför att driva verksamheten vidare.</pre><pre>Jag skall till sist bara påminna om att de\r\nverksamheter som berörs alla är kapitalintensiva\r\nverksamheter, och det gäller där att verkligen vara\r\nmycket försiktig med statens utgifter, att via\r\nfinanspolitiken försöka skapa utrymme för sänkta\r\nräntenivåer i landet. Detta är det kanske allra\r\nviktigaste för att dessa företag skall kunna\r\nkonkurrera och leva vidare.</pre><pre>Anf. 214  BERTIL DANIELSSON (m):</pre><pre>Herr talman! Jag delar uppfattningen att det är\r\nsvårt för en regering att direkt gå in och med\r\nskattemedel stötta företag som på marknadens\r\nvillkor har små möjligheter att bedriva sin\r\nproduktion.</pre><pre>Låt mig i stället omformulera min fråga: Vilken\r\nberedskap har regeringen inför att vi i vårt land kan\r\ngå miste om möjligheten att vidareutveckla och\r\ntillverka rullande tågmateriel och att bilindustrin i\r\nvårt land kan komma ner i sådana låga volymer att\r\nbiltillverkningen i vårt kanske över huvud taget\r\nifrågasätts, och känner man eventuellt någon oro\r\ninför detta? Jag förutsätter att regeringen ändå\r\ntänker i de här banorna. Även om man inte skall gå\r\nin i enskilda företag, måste alla eventualiteter\r\nföreligga i sinnevärlden även för regeringen.</pre><pre>Anf. 215  Näringsminister PER\r\nWESTERBERG (m):</pre><pre>Herr talman! Vi är i högsta grad medvetna om det\r\nallvarliga läget för industrin. Det är därför så\r\nutomordentligt stora insatser görs för att stärka\r\nsvenskt näringslivs konkurrenskraft. Som jag sade\r\när finanspolitiken med sänkta räntor de mest\r\ncentrala bitarna. En sänkning av\r\narbetskraftskostnaderna, bl.a. via de\r\nkrisuppgörelser som har genomförts, är andra\r\nmoment.</pre><pre>Vi gör vad vi kan till vårt yttersta för att stärka\r\nkonkurrenskraften. Vi behöver Europas\r\nkonkurrenskraftigaste företagarklimat. Svenskt\r\nnäringsliv måste expandera om vi skall kunna ta\r\nlandet ur den nuvarande stagnationen.</pre><pre>Anf. 216  BERTIL DANIELSSON (m):</pre><pre>Herr talman! Jag får då till slut uttala en\r\nförhoppning om att regeringens politik tillräckligt\r\nsnabbt får den avsedda effekten, så att de hot som\r\nnu finns i vår landsända inte kommer att\r\nförverkligas.</pre><pre>Överläggningen var härmed avslutad.</pre><pre>39 §  Svar på fråga 1992/93:66 om krispaketen\r\noch jämställdheten</pre><pre>Anf. 217  Finansminister ANNE WIBBLE\r\n(fp):</pre><pre>Herr talman! Karin Starrin har frågat\r\njämställdhetsminister Birgit Friggebo om det pågår\r\nnågot arbete inom Kulturdepartementet med att\r\nbelysa hur krispaketen slår mot kvinnorna resp.\r\nmännen.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Finansdepartementets fördelningspolitiska grupp\r\nhar till uppgift att löpande följa inkomst- och\r\nförmögenhetsfördelningens utveckling och\r\nanalysera fördelningspolitiska effekter av olika\r\nförslag. I samband med höstens krisuppgörelser\r\ngjorde gruppen en översiktlig analys av hur de olika\r\nåtgärderna påverkar kvinnor resp. män.</pre><pre>Analysen visade att vissa åtgärder, t.ex. sänkt\r\nsjukersättning, påverkar kvinnor mer, eftersom de\r\ni genomsnitt har en högre sjukfrånvaro.</pre><pre>Andra förslag innebär att männen får betala litet\r\nmer: Lägre brytpunkt i skatteskalan påverkar\r\nfrämst män, eftersom de har högre inkomster.\r\nSänkt pensionsnivå betalas till större delen av\r\nmanliga pensionärer, eftersom fler kvinnor tillhör\r\ngruppen sämst ställda pensionärer, som\r\nkompenseras för sänkningen. Nedlagda\r\nregementen och färre hemresor för värnpliktiga\r\nberör främst män.</pre><pre>Merparten av besparingarna kommer dock att\r\nbäras ganska lika av män och kvinnor: höjd moms,\r\nhöjd pensionsålder, egenavgift i sjukförsäkringen,\r\nhöjd tobaksskatt, osv.</pre><pre>Den här typen av statisk och kortsiktig analys säger\r\nemellertid väldigt litet om krisuppgörelsens\r\neffekter för kvinnorna. Den relevanta\r\nfrågeställningen är hur kvinnors levnadsvillkor\r\nhade påverkats om man hade avstått från att göra\r\nnågot. Då hade vi fått en utveckling med\r\nrekordhöga räntor, kraftigt ökad arbetslöshet och\r\nen varaktig försämring av levnadsstandarden. Det\r\nskulle drabba alla svenskar -- kvinnor och män --\r\nväldigt hårt.</pre><pre>Anf. 218  KARIN STARRIN (c):</pre><pre>Herr talman! Jag vill tacka finansministern för\r\nsvaret.</pre><pre>Jag håller naturligtvis med om att garantin för en\r\nfortsatt och ökad välfärd är att vi får balans på\r\nekonomin. Det är emellertid i det här läget oerhört\r\nviktigt att vi får en ökad förståelse för krispaketen,\r\natt vi får svenska folket att ställa upp på\r\nkrispaketen. Det gäller alla -- inte minst kvinnorna.</pre><pre>Det är därför viktigt att ta kvinnornas oro på allvar.\r\nVisst måste väl också finansministern känna av att\r\ndet finns en växande oro och också en växande\r\nmisstro mot de olika förslagen i krispaketen. Vi kan\r\nläsa om detta i olika tidningar. De större\r\ntidningarna, Aftonbladet och Expressen, ger ju ut\r\nextra bilagor som handlar om hur kvinnorna\r\npåverkas i den nu kärva ekonomiska situationen.\r\nVisst är det då väldigt viktigt att vi förklarar det här\r\nså övertygande och tydligt som möjligt.</pre><pre>Jag vill fråga finansministern: Visst måste vi väl\r\nändå ta kvinnornas oro på allvar? Vad gör då\r\nFinansdepartementet och den fördelningsgrupp\r\nsom finns där för att föra ut det här budskapet, dvs.\r\ni princip det totala innehållet i krispaketen?</pre><pre>Anf. 219  Finansminister ANNE WIBBLE\r\n(fp):</pre><pre>Herr talman! Karin Starrin säger att det är viktigt\r\natt alla människor ställer upp för krispaketen, och\r\nockså jag tycker självfallet att det är mycket\r\nangeläget. Jag håller också med Karin Starrin om\r\natt det är angeläget att ta till sig och förstå att både\r\nkvinnor och män är oroliga över hur olika åtgärder\r\npåverkar den egna ekonomin. Denna oro kan var\r\noch en av oss möta i den vardagliga tillvaron. Det\r\när därför en synpunkt som jag tycker är mycket\r\nviktig att ta till sig.</pre><pre>Det man skall komma ihåg är så att säga vad man\r\nskall jämföra med. Det kan ibland förekomma\r\norealistiska föreställningar om att saker och ting\r\nkunde ha fortsatt utan att det hade varit nödvändigt\r\nmed den här typen av insatser. Det är tyvärr inte\r\nsant. Jag hade inte föreslagit den här typen av\r\nåtgärder om det inte hade varit nödvändigt. Det\r\ntror jag också att alla förstår.</pre><pre>Den fördelningspolitiska gruppen på\r\nFinansdepartementet genomför precis den här\r\ntypen av analyser av åtgärder och deras effekter,\r\nbåde i det mer statiska, kortsiktiga perspektivet och\r\ni ett längre, dynamiskt perspektiv. Detta brukar\r\nredovisas i form av bilagor till finansplaner och\r\nliknande.</pre><pre>Det fanns för övrigt alldeles nyligen i Dagens\r\nNyheter en artikel av två av mina medarbetare på\r\nFinansdepartementet. Där tog man upp just frågan\r\nom krisåtgärdernas effekter för kvinnor och män.</pre><pre>Anf. 220  KARIN STARRIN (c):</pre><pre>Herr talman! Jag vill tacka finansministern för de\r\nkompletterande svaren.</pre><pre>Det är viktigt att säga att vi har ett gemensamt\r\nansvar för att inte nonchalera de här frågorna.\r\nSkulle jag vara litet kritisk, skulle jag tolka\r\nfinansministerns svar som ganska nonchalant,\r\neftersom hon i svaret skriver att den relevanta\r\nfrågeställningen ändå måste vara: Hur skulle det ha\r\nvarit om vi inte hade gjort någonting? Det är precis\r\ndetta som kvinnor inte riktigt tar till sig i debatten.\r\nMin fråga är därför: Vad gör Finansdepartementet\r\nför att få ut informationen?</pre><pre>Jag har också läst artikeln i Dagens Nyheter. Även\r\nden kan tolkas på så sätt, att kvinnor förmodligen\r\ninte begriper sig på ekonomin och sambanden i\r\nekonomin, t.ex. att höga räntelägen hör ihop med\r\nhur arbetsmarknadssituationen ser ut. Man ställer\r\nde här frågorna och vill ha jämförelser gjorda\r\nutifrån att det här inte drabbar kvinnorna mer än\r\nmännen.</pre><pre>Anf. 221  Finansminister ANNE WIBBLE\r\n(fp):</pre><pre>Herr talman! Jag vill verkligen inte riktigt acceptera\r\nbeskrivningen att vi skulle nonchalera vare sig\r\nkvinnornas, männens, ungdomarnas eller\r\npensionärernas oro. Jag tycker nämligen att det är\r\nmycket angeläget att ta fasta på oro och att svara på\r\nfrågor.</pre><pre>Vad Finansdepartementet gör i denna fråga är med\r\nnödvändighet i någon mening begränsat. Jag kan\r\ndäremot tala om vad jag gör. Jag är ute och pratar\r\nom krisuppgörelsen, varför den var nödvändig och\r\nvilka effekter den ger, nämligen att vi genom\r\nuppgörelsen stärker den svenska ekonomin och\r\nskapar en grund för en bättre utveckling framöver,\r\ninte minst på de områden som nära berör kvinnor\r\nsom har låga löner och som i olika avseenden är\r\nberoende av offentlig service.</pre><pre>Inte bara Finansdepartementet utan också alla\r\nriksdagens ledamöter som står bakom\r\nkrisuppgörelsen här har en väldigt viktig uppgift,\r\nnämligen att tala med människor om detta, förklara\r\noch svara på frågor. Jag hoppas att Karin Starrin\r\ndeltar i den uppgiften.</pre><pre>Anf. 222  KARIN STARRIN (c):</pre><pre>Herr talman! Jag kan försäkra finansministern att\r\njag ofta är ute och pratar om hur den ekonomiska\r\nsituationen ser ut och varför vi nu befinner oss i den\r\nhär ekonomiska situationen.</pre><pre>Det är oerhört viktigt att kvinnor inte känner att\r\ndet är de som får betala för männens misstag i form\r\nav spekulationer, fastighetsköp, etc. -- alla de olika\r\nklipp som har havererat. Det är klart att kvinnor\r\nblir extra besvikna när det till stora delar är sådana\r\nfelsteg som orsakar den ekonomiska situationen i\r\ndag.</pre><pre>Finansministern berörde just det faktum att\r\nkvinnor har låga löner. Det skulle vara ganska\r\nintressant att få höra finansministerns uppfattning\r\nom hur vi nu skall hantera avtalsrörelsen. Hur skall\r\nvi påverka marknadens parter? Jag tycker att det är\r\nsjälvklart att det är personer med låga löner -- alltså\r\ntill stora delar kvinnor -- som skall ha de eventuella\r\nlönelyft som det nu finns utrymme för.</pre><pre>Anf. 223  Finansminister ANNE WIBBLE\r\n(fp):</pre><pre>Herr talman! När det gäller den sista frågan om\r\navtalsrörelsen skall jag gärna upprepa att det tyvärr\r\ninte finns något utrymme för några löneökningar.\r\nDet som är väsentligt för kvinnor och för all del\r\nmän -- det finns ju även lågavlönade män -- är att vi\r\ninte kommer tillbaka till den situation som rådde på\r\n80-talet.</pre><pre>Då kunde vi se att löneklyftorna mellan kvinnor\r\noch män ökade. Det berodde i hög grad på\r\növerhettningen. De som då kunde, om jag\r\nuttrycker mig litet slarvigt, roffa åt sig mera, var de\r\nmanliga yrkesgrupperna. Det skedde på kvinnliga\r\nlågavlönades bekostnad. Det är en utveckling som\r\nvi måste göra allt för att undvika, om vi vill ha\r\nrimligare lönerelationer.</pre><pre>Att informera om sambanden mellan olika\r\nekonomiska variabler är oerhört viktigt. Vi\r\npolitiker har en skyldighet att informera, inte bara\r\nvanliga människor utan också många som via media\r\nbeskriver verkligheten. Finansdepartementet har\r\ntankar på hur man skulle kunna få en mera rimlig\r\nbeskrivning av olika ekonomiska fakta, som inte är\r\nså snuttifierad.</pre><pre>Anf. 224  KARIN STARRIN (c):</pre><pre>Herr talman! Jag håller med finansministern om att\r\nden lönesituation som rådde under 80-talet inte får\r\nupprepas. Jag tror inte att det finns några risker för\r\ndet heller. Men kvinnorna tröttnar på att höra att\r\nmännen, precis som finansministern säger, roffade\r\nåt sig större delen av de stora lönepåslagen när det\r\nvar högkonjunktur. Därför ökade klyftorna. Ändå\r\nfanns det egentligen ingen tillväxt.</pre><pre>Vi tillät denna löneutveckling när vi hade\r\nhögkonjunktur. Konsekvensen av mitt resonemang\r\nmåste vara att när vi nu har en lågkonjunktur, med\r\negentligen inget löneutrymme alls, måste det vara\r\nmycket värt om vi får finansministerns ord på att\r\ndet, om det eventuellt finns något löneutrymme,\r\nmåste gå till de lågavlönade.</pre><pre>Anf. 225  Finansminister ANNE WIBBLE\r\n(fp):</pre><pre>Herr talman! Jag är ledsen att göra Karin Starrin\r\nbesviken, men jag måste upprepa det jag har sagt\r\ntidigare, nämligen att det icke finns något\r\nlöneutrymme att fördela. Vad det handlar om är att\r\nse till att arbetsmarknadens parter i\r\nlöneförhandlingarna förhandlar inte bara för dem\r\nsom har jobb, utan också för dem som vill ha jobb,\r\ndvs. de som i dag är arbetslösa. Om det blir dyra\r\navtal blir det bara flera arbetslösa. Det är en\r\nutveckling som jag inte tror att någon vill ha.</pre><pre>Den stora frågan om kvinnornas levnadsvillkor\r\nframöver hänger mycket nära samman med när vi\r\nfår i gång den ekonomiska utvecklingen i mera\r\npositiv mening. Det är bara ekonomisk tillväxt som\r\nger utrymme för ökade reallöner. De som bäst\r\nbehöver det är självfallet de som har låga löner i\r\ndag. Det är många kvinnor. Kvinnor är också mest\r\nberoende av offentlig service i olika avseenden.\r\nBristen på tillväxt hotar betalningen för denna\r\nservice. Tillväxt är faktiskt a och o för kvinnorna.</pre><pre>Anf. 226  KARIN STARRIN (c):</pre><pre>Herr talman! Jag är helt överens med\r\nfinansministern om totalresonemanget. Vi behöver\r\nen ökad tillväxt för att över huvud taget hämta in\r\nde stora löneskillnader som finns. Vi får uppmana\r\nvåra kvinnor att hela tiden vara med i debatten och\r\nvara på alerten när det gäller att snappa upp\r\neventuellt kommande löneutrymmen.</pre><pre>Min övergripande fråga till finansministern blir nu:\r\nKommer finansministern att påverka\r\njämställdhetsministern och Kulturdepartementet\r\natt ta fram en samlad, övergripande\r\nkonsekvensrapport om det nu gällande allvarliga\r\nekonomiska läget?</pre><pre>Anf. 227  FÖRSTE VICE TALMANNEN:</pre><pre>Jag medger nu varje talare ytterligare ett inlägg.</pre><pre>Anf. 228  Finansminister ANNE WIBBLE\r\n(fp):</pre><pre>Herr talman! Jag skall inte säga något mera än att\r\njämställdhetsaspekten i den ekonomiska politiken\r\när oerhört viktig. Den har också särskilt redovisats,\r\ninte minst i de förslag som regeringen har lämnat i\r\nfråga om den kommunala ekonomin. Där finns\r\nsärskilda avsnitt om jämställdhetsaspekterna. Det\r\ngenomsyrar arbetet med den ekonomiska politiken\r\növer huvud taget. Vi kommer att fullfölja denna\r\nlinje. Vi råkar tycka att jämställdhet mellan\r\nkvinnor och män är mycket viktigt.</pre><pre>Anf. 229  KARIN STARRIN (c):</pre><pre>Herr talman! Jag får tacka finansministern för de\r\nbeskeden. Vi skall ta det ansvar som vi har på alla\r\nnivåer att se till att kvinnor inte känner sig orättvist\r\nbehandlade i den ekonomiska politiken.</pre><pre>Överläggningen var härmed avslutad.</pre><pre>40 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:53 Följdlagstiftning med anledning av den\r\nnya läkemedelslagstiftningen m.m.</pre><pre>1992/93:64 EES-avtalet och advokaterna, m.m.</pre><pre>1992/93:66 Utlämnande av uppgifter från\r\nTullverket till vissa myndigheter</pre><pre>1992/93:81 Osann utsaga inför EFTA-domstolen\r\nm.m.</pre><pre>41 §  Anmälan om fråga</pre><pre>Anmäldes att följande fråga framställts</pre><pre>den 19 oktober</pre><pre>1992/93:82 av Kristina Svensson (s) till statsrådet\r\nBo Könberg om vården av anorektiker:</pre><pre>Enligt aktuella uppgifter finns det mellan 30 000\r\noch 40 000 registrerade fall av anorexia. Det totala\r\nantalet anorektiker och bulimiker kan dock uppgå\r\ntill ca 150 000. 90 % av dessa är kvinnor och\r\nsjukdomen kryper allt längre ner i åldrarna. I hela\r\nlandet finns ca 50 vårdplatser med\r\nspecialistkompetens. Vårdläget för denna grupp\r\npatienter är alltså katastrofalt.</pre><pre>Vilka initiativ avser sjukvårdsministern att ta för att\r\nförbättra vårdläget för anorektiker?</pre><pre>42 §  Kammaren åtskildes kl. 20.15.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.51 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}