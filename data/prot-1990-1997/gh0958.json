{"dokumentstatus":{"dokument":{"hangar_id":"2349324","dok_id":"GH0958","rm":"1993/94","beteckning":"58","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"58","slutnummer":"0","datum":"1994-02-10 00:00:00","systemdatum":"2005-10-27 13:39:13","publicerad":"1994-02-10 00:00:00","titel":"Riksdagens snabbprotokoll 1993/94:58 Torsdagen den 10 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{40F1FAE3-75A4-4538-BD6E-C8DB66C98481}","dokument_url_text":"http://data.riksdagen.se/dokument/GH0958/text","dokument_url_html":"http://data.riksdagen.se/dokument/GH0958","dokumentstatus_url_xml":"http://data.riksdagen.se/dokumentstatus/GH0958","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:58</div>\r\n<div class=\"sidhuvud_datum\">Torsdagen den 10 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Allmänpolitisk debatt</pre><pre>(forts. från prot. 57)</pre><pre>Den ekonomiska politiken</pre><pre>Anf. 1  GÖRAN PERSSON (s):</pre><pre>Fru talman! Den 10 januari, när vi tog emot\r\nbudgetpropositionen, riktade jag en mycket hård\r\nkritik mot regeringen. Jag kritiserade regeringen\r\nför att den var passiv. Den accepterade\r\nmassarbetslösheten. Den gjorde ingenting åt\r\nbudgetunderskottet.</pre><pre>Till den kritiken ansluter sig nu OECD. Det\r\ninternationella organet gör samma bedömning. Vi\r\när i ett utomordentligt bekymmersamt läge. Det\r\nkrävs politisk handling. Det krävs aktivitet.</pre><pre>När vi nu skall sammanfatta det fögderi som Anne\r\nWibble har haft ansvar för kommer det att i\r\nstenskrift stå: massarbetslöshet, förstörda\r\nstatsfinanser, orättvis fördelning, efterkrigstidens\r\nstörsta politiska misslyckande, Anne Wibble.</pre><pre>Den passivitet som regeringen visar inför\r\nutvecklingen är utomordentligt allvarlig. Vi måste\r\nhandla, och vi måste göra det nu. Om ingenting\r\ngörs faller Sverige ytterligare neråt.</pre><pre>Vi har pekat på det tydliga sambandet mellan\r\narbetslösheten och statsfinansernas förfall -- det gör\r\nockså OECD. Arbetslösheten är inte någonting\r\nsom bara drabbar de arbetslösa. Med vår typ av\r\nekonomi drabbar den oss alla. När arbetslöshetens\r\ngigantiska kostnader tar sig uttryck i att\r\nbesparingskraven kommer på andra områden -- i\r\nstatsfinanserna, i kommunernas budget och i den\r\nprivata ekonomin -- slår arbetslösheten inte bara\r\nmot de arbetslösa utan också mot oss andra.</pre><pre>Regeringen Bildt kommer långt efter det att den\r\nhar avgått att lämna spår efter sig vad gäller krav på\r\nnedskärningar och besparingar. Vi kommer aldrig\r\nifrån de underskott som är förknippade med\r\narbetslösheten. De skall betalas.</pre><pre>Att det blir nedskärningar i vården, att\r\näldreomsorgen försämras, att barnens skola inte\r\nhar den kvalitet som vi önskar och att daghemmet\r\nBlåkullan stängs är också en effekt av de enorma\r\nkostnader för massarbetslösheten som vi måste ta\r\npå oss. Därför är passiviteten i\r\narbetslöshetsbekämpningen också ett accepterande\r\nav dåliga statsfinanser. Därför var vår kritik mot\r\nregeringen den 10 januari så hård. Man\r\naccepterade att vänta till 1996 med att pressa\r\ntillbaka arbetslösheten. Så ser det ut.</pre><pre>Arbetslösheten representerar också en social\r\nkatastrof för de människor som drabbas av den.\r\nLångtidsarbetslösheten har under Anne Wibbles\r\nfinansministertid ökat med 464 % -- en fullständigt\r\nosannolik siffra. De långtidsarbetslösa hotas nu av\r\nytterligare försämringar. Det ligger bordlagda\r\nregeringsförslag i riksdagen, och man arbetar i\r\nregeringskansliet med ytterligare förslag om\r\nförsämringar i a-kassesystemet.</pre><pre>De människor som är långtidsarbetslösa har mötts\r\nav budskapet: Vad ni har att se fram emot är\r\nkortare ersättningsperioder i a-kassan. Sedan blir\r\nni utstämplade. Det skall vara 300 dagar plus 150\r\ndagar. Sedan återstår inget annat skyddsnät än det\r\nsom socialförvaltningen i hemkommunen kan\r\nerbjuda.</pre><pre>Det är ett utmanande och farligt förslag. Det finns\r\ntecken på att man i regeringskansliet börjar tvivla.\r\nDet går rykten om att man kanske inte kommer att\r\nlägga fram det förslaget i vår.</pre><pre>Jag skulle vilja fråga Anne Wibble: Tänker\r\nregeringen bita sig fast vid förslaget om försämrade\r\nregler för ersättningen i a-kassan, så att det blir 300\r\ndagar och 150 dagar? Kommer ni att lägga fram det\r\nförslaget i vår, eller har ni tagit intryck av kritiken\r\noch backar? Om inte Anne Wibble svarar kanske\r\ndet finns någon annan i den borgerliga gruppen som\r\nkan göra det.</pre><pre>Långtidsarbetslösheten är ett socialt gissel.\r\nArbetslösheten kostar; det sade jag förut. För varje\r\narbetslös som vi kan ta från arbetslösheten till\r\nproduktionen sparar vi 173 000 kr i de offentliga\r\nutgifterna. Anne Wibble har själv i en skrivelse om\r\nEG-politiken sagt att de offentliga utgifterna\r\navlastas med 9 miljarder kronor för varje\r\narbetslöshetsprocent som vi pressar tillbaka.\r\nArbetslösheten är någonting som direkt gröper ur\r\nekonomin.</pre><pre>Långtidsarbetslösheten ger sociala katastrofer.\r\nArbetslösheten ger en ekonomiskt katastrofal\r\nutveckling. Om vi inte vänder\r\narbetslöshetsutvecklingen klarar vi inte av\r\nekonomin. Därför måste vi börja med att minska\r\narbetslösheten nu. Vi får inte vänta till 1996.</pre><pre>Vårt ekonomiska alternativ utgår från\r\nutgångspunkten att det är nu arbetslösheten skall\r\nminskas, inte 1996. Då har vi fått en permanent\r\nlångtidsarbetslöshet. Då har också skadorna i\r\nekonomin blivit sådana att det blir oändligt mycket\r\nsvårare att hantera situationen.</pre><pre>För att vända utvecklingen krävs stimulanser i\r\nekonomin. Vi har sagt att de bör ligga på\r\ninvesteringssidan. Vi vill stimulera industrins\r\ninvesteringar, så att man nu bygger ut\r\nexportindustrin, i det uppåtgående\r\nkonjunkturläget. Vi vill stimulera ytterligare\r\ninsatser när det gäller kompetensutveckling och\r\nkompetensutbyggnad. Mänsklig kompetens är, och\r\nkommer att vara, det avgörande i framtiden om vi\r\nskall hävda oss som nation. Då skall man se till att\r\ndet som nu passivt utbetalas i kontantstöd i stället\r\nomvandlas till aktiva insatser i\r\nkompetenshöjningen. Vi vill också satsa på ett\r\ninvesteringspaket för att göra samhället värdigare.</pre><pre>Det är orimligt att barn och ungdomar skall vistas i\r\nmiljöer som ingen av oss vuxna skulle vilja vistas i\r\nsamtidigt som de som skulle kunna göra någonting\r\nåt dessa miljöer går arbetslösa och uppbär a-\r\nkasseersättning. Det är också orimligt att man inte\r\nser till att de äldre som bor kvar i sina egna\r\nlägenheter får en bättre situation.\r\nHandikappanpassa de bostäderna! Gör det nu!\r\nDessutom kan man inte acceptera förfall i\r\noffentliga lokaler vid sidan om skolsystemet, t.ex.\r\ninom äldre- och barnomsorgen. Se till att de\r\nlokalerna renoveras! Resurserna finns. Det går att\r\nkombinera.</pre><pre>Det är rimligt att vi tidigarelägger underhåll i\r\nvägsystemet. Det är också rimligt att vi nu bygger\r\nut telefonkommunikationerna även i Norrland,\r\nVärmland och Dalarna på ett sådant sätt att de\r\nregionerna kan vara med och ta för sig av allt det\r\ngoda som exemelvis electronic-highway-visionen\r\nger för framtiden.</pre><pre>Det är på sin plats att vi nu gör investeringar på\r\nmiljöområdet. Sådant gör faktiskt att samhället blir\r\nbättre och att de som kommer efter oss får en bättre\r\nsituation att leva i. Resurserna finns. Behoven\r\nfinns. Koppla ihop dem. Sätt människor i arbete\r\noch inse att detta sker till en samhällsekonomiskt\r\nmycket låg kostnad.</pre><pre>Detta investeringspaket lägger vi fram i det här\r\nförslaget. Det sätter många i arbete, och det ger\r\nSverige bättre förutsättningar att på sikt hävda sig.</pre><pre>Det är inte bara investeringarna som är viktiga för\r\noss utan också ansvaret för statsfinanserna. Vi\r\nsparar mer än regeringen. Som oppositionsparti har\r\nvi tagit på oss uppgiften att vara noggrannare med\r\nutgiftsprövningen än regeringen.</pre><pre>När jag stod här och kritiserade Anne Wibble den\r\n10 januari sade jag att jag hade förväntat mig mer\r\nbesparingar. Anne Wibble accepterade\r\nuppenbarligen massarbetslösheten i sin budget.\r\nOm hon inte ger sig på arbetslösheten måste hon\r\ngöra någonting åt utgifterna. Det fanns inga\r\nbesparingar i budgeten.</pre><pre>Jag möttes -- skulle jag vilja säga -- av ett\r\növerseende leende från finansministern. Men det\r\nråder inget tvivel om att den kritik som jag riktade\r\npå den punkten och som vi socialdemokrater stod\r\nför har delats av många oberoende bedömare. Nu\r\ndelas den också av OECD.</pre><pre>När vi lägger fram vårt förslag har vi ett bättre saldo\r\nän regeringen. Vi har gjort en noggrannare\r\nutgiftsprövning. Det var vi som orkade med\r\nbeslutet om att spara i föräldraförsäkringen. Det är\r\nvi som tycker att det är rimligt att också försvaret\r\nskall spara. Det är alltså inte bara andra\r\nsamhällssektorer som skall göra det. Vi tycker\r\nockså att det är rimligt att jordbruket tar sin del av\r\nbesparingarna. Det går dessutom att spara i fråga\r\nom flyktingmottagningen.</pre><pre>Vi kan gå igenom område efter område i\r\nsamhällsekonomin och ser då att det går att skrapa\r\nihop resurser och att vara noggrannare vid\r\nutgiftsprövningen också ett valår, fru\r\nfinansminister, för att använda resurserna på\r\nsatsningar på ett investeringsprogram som sätter\r\nmänniskor i arbete.</pre><pre>Vidare har vi omfattande förslag i vårt ekonomiska\r\nalternativ som rör skatteområdet. Där är vi inne på\r\ndet som rör en annan del av OECD-rapportens\r\nresonemang. I OECD-rapporten sägs det att får\r\nman inte en folklig uppslutning kring de stora\r\nbudgetnedskärningar och finansiella åtstramningar\r\nsom är nödvändiga under 90-talet, blir det svårt att\r\ngenomföra dem. Får man däremot en folklig\r\nuppslutning har man en ökad grad av frihet att\r\navpassa tid och storlek när det gäller att hantera\r\nnedskärningarna.</pre><pre>Vad sittande regering inte har gjort och inte har\r\nbegripit är att man inte har förankrat\r\nnedskärningarna, besparingarna, hos folkflertalet.\r\nBesparingarna har haft en orättvis fördelning, en\r\norättvis fördelningsprofil. Särskilt tydligt är detta\r\npå skatteområdet. När man lägger besparingskrav\r\npå arbetslösa och sjuka och samtidigt genomför den\r\ntyp av skatteförändringar som nu sker är det\r\nutmanande. Detta klyver Sverige.</pre><pre>Kan Anne Wibble förklara varför vi i nuvarande\r\nkonjunkturläge och statsbudgetläge skall sänka\r\nförmögenhetsskatten till 0 % den 1 januari 1995. 2\r\nmiljarder kronor tillförs de rikaste hushållen i\r\nlandet. Men samtidigt har vi inte råd med att\r\nexempelvis förse barn och gamla med den\r\nomvårdnad och omsorg som vi skulle vilja ge dem.\r\nVarför just ge 2 miljarder till nämnda grupp?</pre><pre>Om man driver en sådan politik, samtidigt som man\r\nhöjt skatterna för löntagare och pensionärer med\r\n29 miljarder kronor, höjt konsumtionsskatterna\r\nmed 14 miljarder kronor och sänkt kapitalskatterna\r\nmed 23 miljarder kronor, ställer man grupp mot\r\ngrupp. Då får man en samhällsutveckling som det\r\nkommer att vara utomordentligt svårt att hantera.</pre><pre>När man sedan ser att de kärva budgetbudskapen\r\nfrån regeringen ändå kan kombineras med att man\r\nkostar på sig politiska, inte sociala, reformer -- typ\r\nvårdnadsbidraget -- vad har man då från\r\nregeringens sida för trovärdighet när man går ut och\r\ntalar om nödvändigheten av att en stram\r\nfinanspolitik förs? Har man råd med ett\r\nvårdnadsbidrag på 3 miljarder kronor, med en ny\r\nreform, i ett läge där underskottet är 172 miljarder\r\nkronor? Hur har man råd med det?</pre><pre>När jag, Anne Wibble, träffar IMF:s och OECD:s\r\nrepresentanter och pratar med dem om den\r\nfinanspolitiska situationen och budgetunderskottet\r\ni Sverige säger de att de aldrig har hört talas om\r\nvårdnadsbidraget. De tror att vi har en regering\r\nsom är inriktad på att pressa ner kostnaderna,\r\nutgifterna. När jag berättar för dem att\r\nfinansministern jobbar på en ny social reform som\r\nskall ligga i budgetunderskottet och som därmed\r\nanses vara finansierad tar de sig, precis som de allra\r\nflesta svenskar gör, för pannann och säger: Detta\r\nkan rimligen inte vara möjligt. Jo, så är det!</pre><pre>Till den finansminister som säger att vi skall spara\r\noch hålla igen, som sänker skatterna för dem som\r\nhar det bäst ställt och som inför nya sociala\r\nförmåner som egentligen inte särskilt många vill ha\r\nmen som har blivit politiskt nödvändiga för\r\nkoalitionsregeringen -- Alf Svenssons politiska\r\nfallskärm -- vill jag ställa frågan: Är detta moral och\r\netik i den ekonomiska politiken? Knappast!</pre><pre>På samma sätt kan man tala om Bo Lundgrens\r\nskattesänkningar. Men det skall nästa debatt här på\r\nförmiddagen handla om. Skattesänkningarna,\r\nsäger Bo Lundgren, är finansierade inom\r\nbudgetarbetets ram. Men budgetarbetet slutar ju i\r\natt vi ligger 172 miljarder back. Hur har man då råd\r\natt finansiera skattesänkningar på nämnda sätt?\r\nOm man har den attityden till nya reformer och\r\nskattesänkningar, dvs. att det ligger inom\r\nbudgetarbetets ram, blir ju utrymmet för\r\nskattesänkningar och nya reformer obegränsat.</pre><pre>Förstår inte Anne Wibble att detta är det kanske\r\nfarligaste bidraget just nu till den ekonomisk-\r\npolitiska debatten? Vi kommer aldrig att klara att\r\ngå ut till svenska folket och begära av människorna\r\natt de tar på sig nya bördor och nya uppoffringar\r\nom ni samtidigt hanterar statsfinanserna så\r\nvårdslöst som ni gör. Därför har vi lagt fram vårt\r\nförslag, som har en bättre fördelningspolitisk\r\nprofil, en rättvisare profil och ett bättre\r\nbudgetsaldo än regeringens. Detta har varit\r\nnödvändigt, därför att alla inser lägets allvar.</pre><pre>Vi vill satsa på investeringar och sätta människor i\r\narbete. Vi vill spara mer än regeringen. Vi\r\nåterställer skattereformen, en rättvis beskattning\r\nmellan arbete och kapital. Vi får ett bättre saldo,\r\noch socialdemokratin i opposition får på så sätt en\r\nstarkare position ett valår. Det är viktigt för oss,\r\ndärför att vi räknar med att vi kan få regera landet\r\ni höst. Den valrörelse som kommer att föregå den\r\nnya regeringen kommer att präglas av ett val mellan\r\ntvå alternativ: å ena sidan alternativet att det går att\r\nbekämpa arbetslösheten nu, å andra sidan\r\nregeringen som säger: Vänta till 1996!</pre><pre>Vi måste minska budgetunderskottet nu. Men\r\nregeringen säger att det finns utrymme för nya\r\nreformer och ofinansierade skattesänkningar.</pre><pre>Det går att bedriva en politik som utgår från\r\njämlikhet och rättvisa. Troligen är detta det enda\r\nmöjliga receptet. För att vi skall få det svenska\r\nfolket att ställa upp på en hård finanspolitik under\r\nresten av 90-talet måste människorna känna att alla\r\när med och delar bördorna.</pre><pre>(Applåder)</pre><pre>Anf. 2  DAN ERIKSSON i Stockholm (nyd):</pre><pre>Fru talman! Jag tror att finansministern kommer att\r\ngå till historien. Under den tid av fem år som\r\nregeringens kraftfulla saneringsprogram verkar\r\nökar statsskulden från ungefär 1 000 miljarder till\r\nca 2 000 miljarder. Det måste vara rekord. Varje\r\nsvensk blir skyldig över 100 000 kr ytterligare under\r\nperioden. Detta kallas för krafttag och sanering!</pre><pre>Jag kommer att uppehålla mig litet grand vid\r\nstatsskulden och budgetunderskottet. En sund\r\nekonomi är ju en förutsättning för lägre räntor,\r\ninvesteringar och riktiga jobb. Det är bara genom\r\natt ha riktiga jobb som vi kan bibehålla välfärden i\r\nfortsättningen.</pre><pre>Regeringen kommer att gå till val på att\r\nökningstakten när det gäller statsskulden har\r\nminskat. Men det är långt kvar. Kommande\r\nbudgetår behöver vi låna ca 220 miljarder, ungefär\r\n1 miljard per arbetsdag. I finansplanen står det att\r\nen snabbt växande offentlig nettoskuld är oförenlig\r\nmed en god ekonomisk utveckling. Det är riktigt.\r\nProblemet är att det bara skenar i väg. Sverige\r\nkommer 1994 att ha västvärldens största underskott\r\ni statsbudgeten. Vi leder den pinsamma ligan och\r\nligger före Grekland, Finland och Italien. När\r\nregeringen borde jobba skjortan av sig för att klara\r\nekonomin håller man på att spricka på\r\nÖresundsbron.</pre><pre>Vi kan titta på vad regeringen har kommit med.\r\nDet är ju valår, så man skall inte stöta sig med folk.\r\nMen ett av regeringens djärva sparmål är att det\r\nfr.o.m. det femte barnet bara blir 2 barnbidrag per\r\nbarn i stället för 2,5. Man baxnar!</pre><pre>I stället är det brukligt att, som finansministern\r\nsnart kommer att göra, tala om ljus i tunnlar,\r\nvändpunkter, fler jobb och lägre räntor. Men\r\nsanningen är att det kommer att krävas stora\r\nbesparingar under nästa mandatperiod. Det vet\r\nregeringen. Det vet Socialdemokraterna. Det vet\r\nalla. Det ligger i allas vårt intresse att inte mörka\r\ndetta före valet. Ju längre vi väntar med att vidta\r\nnödvändiga åtgärder, desto värre blir det och desto\r\nmer kommer det att svida.</pre><pre>Det brukar gå till så här när man låtsas som om det\r\nregnar tills allt faller ihop som ett korthus. Då sätter\r\nman sig i nattliga krisuppgörelser som sällan blir\r\nbra. Det är alltid för sent. Det vore väl bättre om\r\nvi tog tag i problemen innan det är för sent.</pre><pre>Så här kommer det antagligen att gå någon gång\r\nunder 1995/96. Vi klarar ett eller ett och ett halvt\r\når till. Men sedan kommer en smäll. Finanshajarna\r\nflyttar sina positioner när de märker att det börjar\r\ngå åt skogen.</pre><pre>Ljuset i tunneln måste vi se upp med. Det kan\r\nhända att tunneln rasar ihop. Då kommer vi att sitta\r\nhär med Svarte Petter i handen.</pre><pre>Sveket mot kommande generationer är oerhört.\r\nDen mesta tiden i den ekonomiska debatten går åt\r\ntill att diskutera hur vi skall fördela pengar som vi\r\ninte har. Det är inte bara Vänsterpartiets och\r\nSocialdemokraternas starka sida.</pre><pre>Var tredje krona i statsbudgeten är lånad och\r\nräntebördan växer. Men notan kommer att behöva\r\nbetalas så småningom. Det får kommande\r\ngenerationer göra. Deras framtida\r\nkonsumtionsutrymme kommer att minska\r\nbetydligt. Vi tar oss friheter som vi inte har rätt till.</pre><pre>Redan nu betalar varje svensk 10 000 kr i ränta per\r\når. Det är ungefär lika mycket som staten betalar ut\r\ntill sjuka, handikappade och pensionärer.</pre><pre>Vi rullar statsskuld och räntebörda framför oss.\r\nHur länge det kommer att kunna fortgå är svårt att\r\nsäga. I OECD-rapporten som nyligen\r\npresenterades står tydligt att läsa det vi redan vet.\r\nMen inga rapporter i världen verkar kunna få\r\nregeringen att ta tag i de heliga korna mer än\r\nmöjligen med ett litet ryck i svansen.</pre><pre>Finansministern har själv sagt att\r\nsaneringsprogrammet, som alltså leder till en\r\ndubbelt så stor statsskuld under saneringsperioden,\r\när ett minimiprogram. Det är inte så svårt att hålla\r\nmed. Budgeten innehöll i stort sett heller inget nytt.\r\nDet var besparingar på 3 miljarder. Resten var känt\r\ni förväg.</pre><pre>Regeringen har också räknat positivt. Var finns\r\nberedskapen för en internationell kris eller något\r\nannat mindre förutsägbart? Svaret på den frågan\r\nmåste bli: Ingenstans.</pre><pre>Det är obehagligt att säga som det är och att inte\r\nkunna lova att det blir bättre för alla. Problemet är\r\natt nästa gång vi går in i en lågkonjunktur kommer\r\ndet att bli så mycket värre. Då finns det ingen\r\nbuffert. Då får politikerna stå till svars. Debatten\r\nkommer då att påminna om Lindomemordet, dvs.\r\nman skyller på varandra. Ingen skyldig alltså.</pre><pre>Tittar man på motionsfloden blir man fullständigt\r\nperplex. Skulle man kräva finansiering fullt ut av\r\nalla reformer, lokala vägstumpar och annat som\r\nföreslås, skulle motionsfloden minska betydligt. Då\r\nskulle det inte bli många kvar. Jag har ett litet tips\r\ntill finansministern: Sätt Birgitta Hambraeus som\r\nensamutredare med målsättningen att eliminera\r\nunderskotten i statsfinanserna. Jag undrar hur den\r\nutredningen skulle se ut.</pre><pre>Det behövs management i politiken. Personer som\r\nkan leda och förklara svåra saker så att folk förstår,\r\ninte sådana som bara talar om att det är andra som\r\ngör fel. Vi måste se helheten och hålla undan\r\nkravmaskinerna innan det blir en statsfinansiell\r\nkollaps.</pre><pre>Vad vill vi i Ny demokrati göra? Allas vårt uppdrag\r\nsom politiker är självfallet att hushålla med\r\nskattebetalarnas pengar. Det är självklart att varje\r\ntänkbar insats måste göras för att rationalisera verk\r\noch myndigheter, landsting och kommuner.\r\nUppenbara brister finns i de omfattande\r\nverksamheter som bedrivs av AMS,\r\nArbetsmarknadsverket, arbetsförmedlingarna,\r\nInvandrarverket och SIDA. Bristerna har påtalats\r\nmen inte föranlett kraftfulla åtgärder.</pre><pre>Indexeringen är ett gissel. Ta bort hela systemet\r\nmed indexering så får vi bättre kontroll över\r\ninkomster och utgifter.</pre><pre>Sedan måste vi gå på offensiven och skapa riktiga\r\njobb. Sänkt bygg- och tjänstemoms till 12 % ger\r\njobb och är en förutsättning för omstrukturering av\r\nden offentliga sektorn. Sysselsättningsexpansionen\r\ni framtiden kommmer också att finnas i den\r\ntjänsteproducerande sektorn, så vad väntar vi på?</pre><pre>Förändringarna i arbetsrätten var otillräckliga. Det\r\nhämmar antalet lediga platser. Dispenser måste ges\r\ntill mindre företag.</pre><pre>Hur har vi det med besparingarna? Göran Persson\r\nsäger att besparingar behövs. Det är trevligt att\r\nSocialdemokraterna börjar se det. Det vore också\r\nkul om regeringen kunde säga något sådant. När får\r\nvi en budget i balans för första gången? Det vore\r\nintressant att få ett svar på den frågan. Vad jag vet\r\nfinns det inga sådana beräkningar.</pre><pre>Vi vill ta bort flerbarnstillägget, ha lika\r\nersättningsnivåer på 80 % och ett tak på 5,5\r\nbasbelopp. I framtiden kommer det nog inte att\r\nvara fråga om 90 % eller 80 %. Vi får vara ytterst\r\nglada om vi klarar 80 %. Organisationsbidrag,\r\npartistöd och presstöd är gamla bekantingar.\r\nOrganisationsbidragen kritiserades skarpt av RRV\r\nredan 1986. Sedan tillsatte regeringen en utredare\r\nsom inte kom fram till någonting, trots att\r\ndirektiven lät lovande. Jag anmäler mig som\r\nfrivillig till en ny utredning. Då skall fru\r\nfinansministern få se på andra bullar!</pre><pre>Flera jobb kräver riskvilligt kapital.\r\nInvesteringsklimatet måste förbättras ytterligare.\r\nEn del har gjorts, men mer kan göras. Medlemskap\r\ni EU är viktigt för att få hit investeringar och\r\ndärmed sysselsättning. Det räcker inte med EES-\r\navtalet. Det ger inte samma stabilitet som ett fullt\r\nmedlemskap gör.</pre><pre>Vi lever i en värld där kapitalet blir mer och mer\r\nlättflyktigt. Investerare ser till att placera sitt\r\nkapital där det ger bäst avkastning i förhållande till\r\nrisktagandet. Har vi bra regler för investeringar får\r\nvi många investeringar. Har vi sämre regler flyttar\r\nkapitalet utomlands. Ökat skattetryck är ett\r\nbeprövat medel som garanterat skrämmer i väg\r\ninvesteringarna.</pre><pre>Får vi investeringar här ger det arbetstillfällen.\r\nUteblivna investeringar medför uteblivna jobb.\r\nHur illa man än tycker om kapitalägare är det så att\r\nde alltid klarar sig. De ser till att placera kapitalet\r\ndär de får bäst utväxling på pengarna. För vanligt\r\nfolk däremot står och faller allt med fler eller färre\r\njobb beroende på var investeringarna hamnar.</pre><pre>Vi måste också bereda oss på att konkurrensen från\r\ndet forna Östeuropa kommer att öka. När det\r\npolitiska systemet där blivit stabilare, när man har\r\nfått ordning på bankerna och något så när på\r\ninflationen kommer tillverkning att i mycket högre\r\nutsträckning läggas där. Det kommer att\r\nkonkurrera ut oss här.</pre><pre>En Lindbeckkommission om hur vi skall öka\r\nsysselsättningen och få ned arbetslösheten -- som vi\r\nväl är överens om är vårt största problem -- vore\r\nbra. Jag tänker särskilt på ungdomsarbetslösheten,\r\nsom man borde titta på extra. Det finns ingen\r\nanledning att den skall var i stort sett dubbelt så stor\r\nsom annan arbetslöshet.</pre><pre>Sedan har vi de gamla vanliga frågorna om\r\nbistånds- och flyktingpolitik. I det läge vi befinner\r\noss nu kan vi inte öka biståndet, som regeringen\r\nföreslår. Kom igen och diskutera biståndet när vi\r\nhar en riktig handlingsplan för hur vi skall få rätsida\r\npå ekonomin! Då kan vi diskutera biståndet. Nu\r\nsker det med lånade pengar, som kommande\r\ngenerationer får betala.</pre><pre>Totalt föreslår vi besparingar på nästan 38\r\nmiljarder. Vi föreslår, oklämt, skattesänkning på ca\r\n13,5 miljarder totalt sett. Där ingår en\r\nbensinskattesänkning på ungefär 2,5 miljarder.\r\nSammanlagt rör det sig om budgetförstärkningar på\r\növer 20 miljarder nästa budgetår. 1995/96 slår\r\nbudgetförstärkningarna igenom med ca 40\r\nmiljarder. Det borde finnas någonting i detta,\r\ntycker jag, som regeringen skulle kunna tänka sig\r\nvalåret 1994.</pre><pre>Jag skulle vilja avsluta med att ställa några frågor.\r\nJag vänder mig först till Göran Persson. Ser Göran\r\nPersson någon risk för försvagad ekonomisk tillväxt\r\nom man höjer skatterna? Hade man kunnat lösa\r\nSveriges problem med höjda skatter hade\r\nSocialdemokraterna löst Sveriges problem för\r\nlänge sedan. Finns det risk för försvagad\r\nekonomisk tillväxt och därmed färre jobb om man\r\nhöjer skatterna?</pre><pre>\r\nJag får återkomma till finansministern med fler\r\nfrågor senare. Tack.</pre><pre>Anf. 3  GÖRAN PERSSON (s) replik:</pre><pre>Fru talman! Jag skall svara på Dan Erikssons fråga.\r\nJag tror inte att man kommer ur den här krisen\r\ngenom att höja skattetrycket i Sverige. Det går inte.\r\nDäremot måste vi ha ett skattesystem som fördelar\r\nbördorna rättvist. Vi konstruerade en sådan\r\nskattereform för några år sedan tillsammans med\r\nFolkpartiet. Där ingick som en bärande del en\r\nrättvis beskattning av arbete och kapital. Man\r\nskulle beskatta arbete och kapital lika.</pre><pre>Det var bra och rationellt i ekonomiska termer. Vi\r\nstår fast vid det synsättet. Det är det synsättet och\r\nden skattereformen som vi har motionerat för i vårt\r\nförslag. Att regeringen har gått ifrån den\r\nuppgörelsen beklagar vi. Det beklagar vi också\r\nutifrån utgångspunkten att det skapar osäkerhet\r\noch tvekan. Skall man ha ett bra investeringsklimat\r\nskall man ha uppgörelser om skatter och\r\ninvesteringsregler över blockgränserna som man,\r\nnär väl handslaget är växlat, står för.</pre><pre>Det är ett område som Dan Eriksson inte tog upp\r\nmen som jag skulle vara intresserad av att höra\r\nhonom utveckla. Hans partiledare har varit mycket\r\ntydlig när det gäller vårdnadsbidraget och sagt att\r\ndet skall finansieras inom familjepolitikens ram och\r\nuppgå till 4 000 kr per månad. Vi har i sak en annan\r\nuppfattning. Dan Eriksson gick förbi frågan i dag\r\nnär han talade om den ekonomiska politiken. Det\r\nvore väldigt bra om han kunde klargöra om Ny\r\ndemokrati står fast vid sin uppfattning, eller om\r\nman också byter politik när man byter partiledare.</pre><pre>Anf. 4  DAN ERIKSSON i Stockholm (nyd)\r\nreplik:</pre><pre>Fru talman! Vi står fast. Om det skall bli ett\r\nvårdnadsbidrag måste det finansieras inom\r\nfamiljepolitikens ram.</pre><pre>Anf. 5  GÖRAN PERSSON (s) replik:</pre><pre>Fru talman! Det var ett klart besked. Det innebär\r\nalltså att det förslag som regeringen nu har\r\npresenterat är ett förslag som icke är möjligt för Ny\r\ndemokrati att anta.</pre><pre>Anf. 6  DAN ERIKSSON i Stockholm (nyd)\r\nreplik:</pre><pre>Fru talman! Det är alldeles riktigt uppfattat.</pre><pre>Anf. 7  JOHAN LÖNNROTH (v):</pre><pre>Fru talman! Författaren och TV-reportern Jan\r\nGuillou vill att medierna i den kommande\r\nvalrörelsen -- som han kallar ''valpisset'' -- sätter\r\n''räknenissarna'' i karantän, medan ''vi andra''\r\nsköter valrörelsen. När det gäller Guillous privata\r\nekonomi kan jag ha en viss förståelse för att det inte\r\nbehövs någon nisse som hjälper honom att hålla\r\nordning på pengarna. Men när det gäller landets\r\nekonomi och valet i medierna har jag precis motsatt\r\nönskemål: Sätt propagandanissarna i karantän och\r\nlåt några riktigt tråkiga och petrimetriska\r\nräknenissor och räknenissar gräva fram siffrorna\r\nbakom retorikens dimridåer och ge oss några riktigt\r\nkalla fakta.</pre><pre>Valundersökningen 1991 visade att kunskap lönade\r\nsig dåligt. Det som gäller för att nå framgång var\r\nutstrålning, att man liksom Peter Sellers i filmen om\r\nmr Chance säger plattityder på ett spännande sätt,\r\natt man talar så att tittare och lyssnare lägger in det\r\nde själva vill höra, att finansministern när hon talar\r\nom bättre villkor för näringslivet får\r\nsmåföretagaren i Gnosjö att tänka på sig själv och\r\ninte på näringsminister Westerberg, att Göran\r\nPersson när han kräver räntesänkning får alla att\r\ntänka på sina jobb och hyror utan att någon illvillig\r\njournalist springer i väg och kollar vilka\r\nreservationer Allan Larsson lagt i\r\nriksbanksfullmäktige.</pre><pre>Jag fick för mig häromdagen när jag såg på TV --\r\njag säger inte vem det var jag såg i rutan -- att den\r\nmoderna gentekniken borde kunna utveckla en\r\nmikrolögndetektor, som man sätter på sig som en\r\nmikrofonmygga och som gör att näsan växer som på\r\nPinocchio i proportion till hur mycket man bluffar.</pre><pre>Föreställ er exempelvis att vår prydlige EU-\r\nminister skulle få en förlängd och lätt blåfärgad\r\nnäsa när han spänner ögona i svenska folket och\r\nsäger att vetenskapen nu visat att\r\nutlandsinvesteringarna ökar mer än vad\r\nmedlemsavgiften kostar om Sverige kommer med i\r\nEU. För balansens skull kan jag med en gång\r\ntillägga att jag själv borde få tomatnäsa om jag\r\ngjorde lika självsäkra påståenden i motsatt\r\nriktning.</pre><pre>Ingen kan veta i dag hur finanskapitalisterna\r\npåverkas av ett svenskt EU-medlemskap. De\r\nekonomiska teorier som används av\r\nkonsekvensutredarna utgår ifrån att kapitalisten\r\njust är en enkelspårig räknenisse som enbart räknar\r\npå framtida vinster diskonterade till nuvärde och\r\ndär också riskerna är beräkningsbara. Teorierna\r\nligger långt ifrån verkligheten.</pre><pre>I gårdagens debatt tävlades det om vem som hade\r\nden modernaste ekonomiska teorin. Men den\r\nhemska sanningen är nog den att vi inte kommer\r\nundan kravet att vi nu måste tänka själva. Teorier\r\nbygger på förenklingar. De är användbara i\r\nnaturvetenskaperna där det ändå finns ett antal\r\nganska så exakta matematiska samband mellan\r\nolika storheter. Men den mänskliga naturen är för\r\nkomplicerad för att låta sig fångas i så enkla\r\nräknestycken.</pre><pre>Men att det inte finns någon fast teori betyder inte\r\natt vi inte kan ha övertygelser. Vi vänsterpartister\r\nkänner just nu ett visst självförtroende att vi har en\r\nekonomisk politik som håller. Vi tror att svenska\r\nhöginkomsttagare, kapitalägare och\r\nförmögenhetsägare tål en högre skatt och rent av\r\natt många av dem inser att en större jämlikhet kan\r\nvara bra för samhällsklimatet. Vi använder ökade\r\nskatteinkomster för att stärka kommunernas\r\nekonomi och för att ge stödpengar till\r\nbyggbranschen.</pre><pre>Vi tar också ifrån företagen en del av deras\r\ndevalveringsvinster för att skapa utrymme för en\r\nframåtsyftande näringspolitik och för en\r\nomställning av ekonomin i ekologiskt hållbar\r\nriktning. Vi inrättar en fond för försöksverksamhet\r\nmed sex timmars arbetsdag. Vi använder också en\r\nmindre del av de pengar vi tar in genom ökade\r\nskatter och besparingar inom främst försvar och\r\nmotorledsbyggen till att återställa a-kassan till\r\n90 %, höja pensionstillskottet och ge de\r\nlångtidssjuka 80 % ersättningsnivå.</pre><pre>Bildtregeringens tid rinner förhoppningsvis ut.\r\nMen det är ännu svårt att urskilja ett tydligt\r\nalternativ. Det är en oerhört svår uppgift att finna\r\nen strategi för den ekonomiska politiken som inte\r\nbara möjliggör ett återvändande till full\r\nsysselsättning utan som också minskar\r\nmiljöskulden och innebär en sanering av de\r\noffentliga finanserna. Det är lättare att enbart\r\nskälla på borgarna, hoppas på valseger och skjuta\r\nproblemen framför sig.</pre><pre>Vi inom vänstern har alltid varit ganska bra på att\r\ndela en kaka rättvist, men vi har varit sämre på att\r\ntala om hur kakan bakas. Vi har med rätta kritiserat\r\nkapitalisternas odemokratiska maktutövning, men\r\ninte kunnat konkretisera hur företagen skall drivas\r\ni vår socialistiska utopi. Nu när högerns\r\nfundamentalister har misslyckats i både öst och väst\r\nkan det kännas frestande att drömma om att det är\r\nmöjligt att återvända till 60-talets och 70-talets\r\nsamhälle, då vänstern ännu hade initiativet.</pre><pre>Denna typ av nostalgi finns ännu starkare tror jag\r\ninom socialdemokratin, symboliserad av bilder på\r\nGöran Persson iförd Strängs hängslen och livrem.\r\nJag skulle vilja försöka locka Göran Persson upp i\r\nen debatt om hur han ser på det här. Är han nöjd\r\nmed att bli en ny Gunnar Sträng? Räcker den gamla\r\npolitiken till på 90-talet?</pre><pre>Sträng var en stor pedagog, och jag skulle gärna\r\nvilja höra Göran Persson förklara era förslag. Ni\r\nhar haft här en debatt om skattehöjningar. Men\r\nsanningen är den, Göran Persson och Dan\r\nEriksson, att era förslag i allt väsentligt innebär\r\nskattesänkningar för företagen genom\r\ndirektavskrivningarna.</pre><pre>Ni socialdemokrater säger i er finansmotion att ni\r\nanslår 20 miljarder till utbildning och fler jobb och\r\natt 15,8 miljarder av dem kommer tillbaka redan\r\nkommande budgetår i form av minskade utgifter\r\nför arbetslösheten och ökade skatteinkomster. Det\r\nhär är en sorts kalkyl över multiplikatoreffekter,\r\neller dynamiska effekter, som ekonomer hade i\r\nryggmärgen på 70-talet men som Sträng ofta var\r\nskeptisk till. Jag vill fråga Göran Persson hur starkt\r\nhan tror på de här kalkylerna. Jag begär inte att han\r\nskall rita formler men att vi får en rimlig\r\nuppfattning om vilka antaganden som gjorts.</pre><pre>Man kan höja skatten rejält för näringsministern\r\noch andra miljonärer, men det räcker tyvärr inte\r\nlångt. Också ganska så genomsnittliga\r\ninkomsttagare måste offra några hundralappar om\r\nvi skall klara rimliga villkor för exempelvis\r\nkommunernas ekonomi.</pre><pre>I min egen hemkommun Göteborg är läget\r\ntämligen katastrofalt. Jag vill fråga Göran Persson:\r\nVar någonstans går gränsen mellan dem som\r\nförlorar och dem som vinner på era skatteförslag?\r\nSänker ni inte i själva verket skatten för dem\r\nganska högt upp i inkomstskalorna? Och har ni\r\nglömt att ert förslag till återställt grundavdrag\r\nberövar kommunerna ett antal miljarder i\r\nskatteinkomster? Jag har fått en uppgift från\r\nGöteborg att vi förlorar ca 200 miljoner kronor på\r\nåterställandet av grundavdraget. Det skulle vara\r\nden definitiva katastrofen för den kommunala\r\nekonomin i Göteborg.</pre><pre>Jag vill också försöka locka med finansminister\r\nWibble i en litet mera analytisk debatt -- talmannen\r\nhar ju begärt av oss att vi skall försöka att vara litet\r\nmer analyserande -- om vad som döljer sig bakom\r\nregeringens retorik. Ni tycks ju inte längre använda\r\nbegreppet ''Den enda vägen'', och det tycker jag är\r\nett framsteg. Men jag vill fråga Anne Wibble hur\r\nmycket hon tror på att den i dag rådande trenden\r\nbland OECD:s ekonomer och bland majoriteten av\r\nde svenska ekonomerna, som kräver ännu större\r\nbesparingar och ännu större skattesänkningar, skall\r\nhålla i sig.</pre><pre>I början av 70-talet var OECD-ekonomerna\r\nkeynesianer. De trodde då att oljeprishöjningarna\r\noch valutasvängningarna var tillfälliga störningar\r\nsom kunde botas med statlig efterfrågestyrning.\r\nUnder 80-talet blev hela bunten plötsligt\r\nmonetarister. Nu var det normpolitik och\r\navreglering för hela slanten. Jag har läst på det som\r\nAnne Wibble själv och alla dessa ekonomer sade i\r\nmitten av 80-talet, då man krävde avveckling av\r\nvalutaregleringen. Det var absolut inga problem,\r\nsade man. Det skulle bli litet tillfälliga utflöden av\r\nkapital på någon miljard eller möjligen två\r\nmiljarder. Sedan skulle det bli en oerhörd harmoni\r\noch stabilitet. Det var alltså prognosen.</pre><pre>Efter detta producerade ekonomerna och också\r\nfinansministrarna stolta prognoser över vad som\r\nskulle hända i framtiden. Men man högg i allt\r\nväsentligt till 95 % i sten. Mot denna bakgrund\r\nskulle jag gärna vilja att finansministern visade litet\r\nödmjuk osäkerhet inför framtiden.</pre><pre>Jag vill också gärna veta vad finansministern anser\r\nom de ekonomiska teorier som används i\r\nutredningarna kring föräldraförsäkringens,\r\nvårdnadsbidragets och sextimmarsdagens effekter.\r\nHar hon tagit del av den feministiska kritiken mot\r\natt man utgår ifrån att familjen har en enhetlig\r\nvilja -- oftast könsbestämd som en han -- som\r\nenbart räknar på mätbar nytta när besluten fattas\r\nom vem som skall förvärvsarbeta och vem som skall\r\nstäda eller om och när familjen skall skaffa barn? I\r\nden här teorin finns det varken kärlek, maktbegär\r\neller moral. Det finns ingen som helst möjlighet att\r\nskilja Alf Svenssons beteende från Bengt\r\nWesterbergs eller Bert Karlssons från Anne\r\nWibbles.</pre><pre>Våra förslag till ny ekonomisk politik gör inte\r\nanspråk på att vila på någon vetenskaplig teori. Vi\r\nhåller däremot på arbetarrörelsens grundläggande\r\nvärderingar som vi försöker väva ihop med våra\r\nhistoriska erfarenheter. Vi låter oss också inspireras\r\nav en del idéer som vi hämtat från både marxistiska,\r\nfeministiska och ekologistiska tanketraditioner.</pre><pre>Vi tror att det som är unikt med just vår\r\nekonomiska politik, dvs. det som skiljer oss från er\r\nandra, är försöket att kombinera de röda och de\r\ngröna perspektiven. Ägaren av en strandtomt har\r\ningen trovärdighet när han använder miljöskäl för\r\natt hindra andra att komma ned till vattnet. Den\r\nnödvändiga omställningen av ekonomin kan bara\r\nklaras om den bygger på solidaritet.</pre><pre>Sverige behöver en ny regering, men det räcker inte\r\nmed det. Det behövs också ett nytt ekonomiskt\r\ntänkande, en ny ekonomisk politik och en ny\r\nmoral. Ett något minskat ljugande i valrörelsen\r\nskulle vara en bra början.</pre><pre>Anf. 8  GÖRAN PERSSON (s) replik:</pre><pre>Fru talman! Johan Lönnroth har frågat mig om vår\r\nekonomiska politik. Jag skall svara på några av de\r\nmånga frågorna. Till att börja med baseras\r\nberäkningarna i vårt alternativ på de underlag som\r\nstatliga verk och myndigheter har lämnat i sina\r\nanslagsframställningar. Det rör sig om Boverket,\r\nArbetsmarknadsstyrelsen, Kommunförbundet och\r\nandra myndigheter som har uppgett vad en\r\nstimulans av investeringar nu skulle ge i form av\r\nsysselsättning. Därutöver har vi gjort jämförelser\r\nmed det makroekonomiska beräknandet som visar\r\nvad ett visst antal människor satta i arbete\r\ntillsammans med en förändrad kapitalbeskattning\r\nger i form av en sänkt sparkvot, vilket därmed\r\nskulle bidra till en ökad privat konsumtion i vår\r\nförsörjningsbalans. Allt är noga redovisat,\r\ngenomarbetat och helt öppet.</pre><pre>Att Johan Lönnroth hänger på den diskussion som\r\nArbetsgivareföreningen och moderaterna har\r\nstartat för att misskreditera socialdemokratin är i\r\noch för sig förvånande. Men om Johan Lönnroth\r\nhar intresse av att ta del av våra beräkningar står de\r\ntill hans förfogande.</pre><pre>Jag har varit väldigt försiktig att delta i debatten om\r\nny teori eller inte. Jag har den uppfattningen att det\r\nkanske trots allt inte är så fruktansvärt komplicerat\r\nnär det kommer till kritan. Det handlar om att vi\r\nmåste spara och arbeta samt att produktionen\r\nmåste växa, om vi över huvud taget skall kunna ta\r\noss ur den situation som vi nu befinner oss i.</pre><pre>Att lansera en politik som bygger på snabba\r\ngenombrott för ett nytt tänkande tror jag inte på.\r\nDärför är det alternativ som vi har lagt fram\r\nuppbyggt på vår budgetprövning, satsning på\r\ninvesteringar och satsning på att sätta människor i\r\narbete. Det är en god socialdemokratisk politik.\r\nGör gärna jämförelser med Gunnar Sträng, det har\r\njag ingenting emot.</pre><pre>Anf. 9  TALMANNEN:</pre><pre>Jag får erinra om de replikregler som gäller.</pre><pre>Anf. 10  JOHAN LÖNNROTH (v) replik:</pre><pre>Fru talman! Jag skall gärna erkänna att det kan\r\nkännas litet knepigt att föra fram en kritik som\r\nockså har framförts av borgerliga ledarskribenter\r\noch Svenska Arbetsgivareföreningen. Men frågan\r\när för viktig och allvarlig för att man skall tiga. Vi i\r\nVänsterpartiet behöver också kritik. Vi skulle\r\ngärna se att ni socialdemokrater granskade vårt\r\nbudgetförslag och att ni talade om huruvida ni hade\r\nkritiska synpunkter. Om vi inte vågar ta upp denna\r\nöppna debatt av rädsla för att bli klappade på\r\nryggen av högern, tror jag att vi har väldigt svårt att\r\nutforma ett konkret och bra alternativ.</pre><pre>Göran Persson talade om kalkyler. Jag har tittat på\r\nsådana ganska länge. Det är alltid så att när man\r\ngör dessa kalkyler måste man erkänna den mycket\r\nstora osäkerheten, dels om vad som styr\r\nmänniskors spar- och konsumtionsbeteende, dels\r\nframför allt om hur lång tid det tar att få tillbaka\r\npengarna i form av dynamiska effekter.</pre><pre>Till sist svarade inte Göran Persson på frågan om\r\nkommunernas ekonomi. Hur påverkas\r\nkommunernas ekonomi av att ni återställer\r\ngrundavdraget?</pre><pre>Anf. 11  GÖRAN PERSSON (s) replik:</pre><pre>Fru talman! Jag börjar med den avslutande frågan.\r\nI vårt budgetalternativ har vi räknat med att den\r\nstatliga kostnaden för att rädda grundavdraget är\r\nkorrigerad mot de merutgifter som drabbar\r\nkommunerna. Det är alltså hänsyn tagen till den\r\neffekten. Det finns ett klart samband, därom råder\r\ninga tvivel.</pre><pre>Johan Lönnroth sade i sin replik att det känns\r\nsmärtsamt att gå i armkrok med högern. Vi vet ju\r\natt Johan Lönnroth och hans parti har haft\r\nsvårigheter att ställa upp när det har gällt att fatta\r\nsvåra beslut. Västerpartiet har varit ett bräckligt\r\nstöd för socialdemokratin att luta sig emot. Efter att\r\nha tagit del av Vänsterpartiets ekonomiska\r\nresonemang tror jag inte att vi där i framtiden\r\nkommer att kunna hämta något stöd för svåra och\r\nimpopulära beslut, för sådana blir vi tvungna att ta.\r\nDet är lätt att tala om att man skall göra minskade\r\ninvesteringar och minskade insatser på diverse\r\nutgiftsområden för att sedan sänka skatter eller\r\nsatsa på attraktiva objekt. Vi vet ju att\r\nVästerpartiet har haft svårt att ställa upp när man\r\nhar kommit till beslutstillfället.</pre><pre>Som jag tidigare sade är det viktigt att göra klart för\r\nvåra väljare och för de människor som vill ha en\r\nprogressiv utveckling i det här landet att i grund och\r\nbotten handlar det om hårt arbete, sparande och en\r\nrättvis fördelning. Jag tror att det är ett budskap\r\nsom människor begriper och känner igen. Jag hyser\r\ningen som helst tveksamhet inför att gå ut i en\r\nvalrörelse och slåss för detta.</pre><pre>Anf. 12  JOHAN LÖNNROTH (v) replik:</pre><pre>Fru talman! När det gäller kommunernas ekonomi\r\nfinns det inte i den socialdemokratiska motionen\r\nnågon formulering som antyder att kommunerna\r\nskall kompenseras för effekten av grundavdragets\r\nåterställande. Men jag förutsätter att det skall\r\nkomma i någon form, om inte annat i samband med\r\nkompletteringspropositionen i de\r\nsocialdemokratiska motionerna.</pre><pre>De svåra besluten har Göran Persson och jag\r\ndebatterat tidigare. Jag har påmint om det som\r\nhände när Göran Persson var skolminister, då vi\r\nställde upp på ett för mitt parti oerhört svårt beslut.\r\nVi har också ansträngt oss mycket starkt i vår\r\nmotion för att betona de grundläggande\r\nvärderingar som vi här är helt överens om. Det är\r\narbetslösheten, som är den helt avgörande frågan,\r\noch den rättvisa fördelningen som präglar hela vår\r\nmotion.</pre><pre>Jag tycker ärligt talat att när vi nu verkligen\r\nanstränger oss för att räkna rätt i våra motioner\r\nockså ni borde jobba litet mer med att få ihop\r\ntrovärdigheten, Göran Persson. Den brister på sina\r\nhåll i era motioner. Jag tror ändå att det skall vara\r\nmöjligt för båda våra partier att enas om de\r\ngrundläggande dragen i den ekonomiska politiken,\r\nför där är inte skillnaderna särskilt stora. Men när\r\ndet gäller den retoriska nivån är det en viss skillnad.</pre><pre>Anf. 13  Finansminister ANNE WIBBLE\r\n(fp):</pre><pre>Fru talman! Den senste tidens ekonomiska nyheter\r\nvisar att ekonomin utvecklas ungefär som vi\r\nförutsåg i finansplanen. Låt mig citera:</pre><pre>''Utsikterna för svensk ekonomi fortsätter att\r\nförbättras. Det är inte bara utvecklingen av\r\nutrikeshandeln som är glädjande. Förbättringar\r\nsker också inom de områden, där de största\r\nproblemen finns. Den allt starkare svenska kronan\r\nbidrar till att desarmera den inflationsbomb, som\r\nde höjda importpriserna utgör. Den öppna\r\narbetslösheten stiger inte längre och det statliga\r\nbudgetunderskottet börjar sakta minska.'' Citatet\r\när faktiskt inte, som man skulle kunna tro, från\r\nfinansplanen utan från ett nyhetsbrev från Östgöta\r\nEnskilda Bank, denna vecka.</pre><pre>Ekonomin håller på att återhämta sig. Till och med\r\nGöran Persson har övergivit talet om depression\r\noch backat från kravet på momssänkning.</pre><pre>Sedan finansplanen skrevs har den svenska kronan\r\nstigit rejält i värde, samtidigt som de långa räntorna\r\nhar fortsatt att gå ned. Kronan ligger faktiskt nu på\r\nden nivå som de flesta trodde skulle gälla i slutet av\r\ndetta år.</pre><pre>Kronans uppgång har medfört att hushållens\r\nköpkraft har stimulerats med ca 5 miljarder kronor.\r\nPriserna blir på ett års sikt drygt 0,5 % lägre och på\r\nlitet längre sikt nära 1,5 % lägre. Det motsvarar en\r\nförstärkning av hushållens köpkraft med 5\r\nmiljarder kronor i år och 12 miljarder kronor på\r\nsikt. Pengarna räcker till mer.</pre><pre>5 miljarder kronor är mycket pengar. Det är mycket\r\nmer än effekten av Socialdemokraternas förslag om\r\ngrundavdrag, som för övrigt står i strid med\r\nkrisöverenskommelsen, vilket är ytterligare ett\r\nsvek. Det skulle bara ge 3 miljarder kronor. På sikt\r\nger den starkare kronan som sagt 12 miljarder\r\nkronor i bättre köpkraft, dvs. fyra gånger mer än\r\nGöran Perssons förslag. Och allt detta utan att\r\nförsämra statsfinanserna! Tvärtom tyder den\r\nstarkare kronan på större förtroende för regeringen\r\noch politiken och gör det lättare att få fram fler\r\njobb. Inte nog med det. Kronans förstärkning\r\ninnebär också att den del av statsskulden som är\r\nupplånad i utländsk valuta på två månader har\r\nminskat med 24 miljarder kronor.</pre><pre>Samtidigt leder kronförstärkningen till att\r\ntudelningen i ekonomin minskar. Då minskar\r\nklyftorna mellan den inhemska delen och den\r\nutlandskonkurrerande delen. Detta bidrar till att\r\nskapa en mer balanserad uppgång och ännu bättre\r\nförutsättningar för fler jobb.</pre><pre>Den öppna arbetslösheten har minskat varje\r\nmånad sedan i juli förra året. Då var den enligt\r\nAKU 9,6 %, och i december hade den sjunkit till\r\n8,0 %. Det är en minskning med nästan 100 000\r\npersoner. En del av minskningen är säsongsmönster\r\noch en del motsvaras av ökade åtgärder av olika\r\nslag. Det kan bli bakslag under enstaka månader\r\nframöver, men trenden går ändå åt rätt håll. I\r\njanuari i år varslades 4 300 personer, vilket var\r\n1 100 färre än i december. Det är 9 600 färre än för\r\nett år sedan. Konkurserna minskar kraftigt medan\r\nantalet lediga platser ökar. Därmed, fru talman,\r\nkan också Göran Perssons myckna tal om att\r\nregeringen väntar till 1996 av verkligheten\r\nförpassas dit det hör hemma: avdelningen osann\r\ndemagogi.</pre><pre>Allt detta är bra, men självfallet räcker inte\r\nutvecklingen. Det måste skapas ännu fler nya jobb,\r\nså att arbetslösheten kan fortsätta att sjunka. Det\r\nkräver att vi fortsätter med strukturreformer och\r\nfortsätter med budgetsanering, annars kan\r\ninflationsspöket snabbt komma tillbaka och med\r\ndet högre räntor och en svagare krona som\r\nförsämrar hushållens köpkraft och driver upp\r\nstatsskulden. Jobben skulle då bli färre,\r\narbetslösheten större och välfärden hotas.</pre><pre>I förra veckan presenterades\r\nsmåföretagsbarometern. Optimismen stiger bland\r\nSveriges småföretag. För första gången sedan 1988\r\nfunderar de faktiskt på att öka sysselsättningen.\r\nChanserna till fler jobb i de mindre företagen är\r\ngoda, men det förutsätter en företagarvänlig\r\npolitik.</pre><pre>Att återinföra krångliga arbetsrättsregler och\r\norättvisa skatter ger definitivt inte fler jobb i\r\nsmåföretagen. Tvärtom hotar Göran Perssons\r\nförslag de nya jobben.</pre><pre>Fru talman! Det har nyligen kommit några\r\nrapporter som har stor betydelse för den svenska\r\nekonomin, för jobben och för välfärden.\r\nKonsekvensutredningen om de\r\nsamhällsekonomiska effekterna av olika relationer\r\ntill Europeiska unionen är en både pedagogisk och\r\nmycket läsvärd rapport. Utredningen visar att varje\r\nalternativ har både fördelar och nackdelar. Men\r\nslutsatsen är klar: Tillväxten, tryggheten och\r\njobben vinner på ett svenskt medlemskap i EU.</pre><pre>Utredningen slår fast att utanförskap ger en\r\nmarkant sämre utveckling av investeringarna. Den\r\nvisar övertygande att medlemskapet ger både\r\nstörre volym investeringar och en bättre kvalitet på\r\ninvesteringarna. Skall Sverige få de\r\nr1 &gt; högteknologiska, kunskapsintensiva investeringar\r\nsom ger välbetalda jobb måste vir0 &gt;  ingå i den inre\r\nmarknaden till hundra procent. Något annat duger\r\ninte.</pre><pre>Svenskt EU-medlemskap är faktiskt särskilt viktigt\r\nför de mindre företagen -- de stora är ju redan\r\netablerade på kontinenten. Det är som jag nämnde\r\ni de mindre företagen som de nya jobben finns.</pre><pre>På längre sikt innebär EU-medlemskap enligt\r\nnästan alla bedömningar mer tillväxt och tryggare\r\nvälfärd. Men frågan har stor betydelse även på kort\r\nsikt. Mer investeringar är också mer efterfrågan\r\nsom ger fler jobb. Det går vi miste om vid ett\r\nutanförskap. Ett nej till EU skulle också medföra\r\nen risk för högre räntor och fortsatt hög eller ännu\r\nhögre arbetslöshet. Detta skulle genast märkas för\r\nhushållen och för statskassan.</pre><pre>Man kan med olika exempel räkna ut vad det\r\nbetyder. En procentenhets högre ränta skulle öka\r\nkostnaden för statsskulden med 5--10 miljarder\r\nkronor per år -- ökade utgifter i budgeten. En\r\nprocentenhets högre arbetslöshet jämfört med jobb\r\ni privat sektor kostar 8--9 miljarder kronor per år\r\nför statskassan, utöver de negativa sociala\r\nkostnaderna. Så även om EU:s medlemsavgift är\r\nhög kan ett ja till EU därför redan på kort sikt vara\r\nbättre för statsbudgeten än ett nej.</pre><pre>Sverige tänker inte betala den fulla\r\nmedlemsavgiften från första stund. Vi kräver\r\ninfasning, som det så vackert heter, där avgiften är\r\nlägre i början och sedan successivt ökar. Jag har\r\nunder de senaste veckorna talat med flera av mina\r\nkolleger i de nuvarande medlemsländerna om just\r\nSveriges krav på infasning av medlemsavgiften.\r\nVissa är förvisso mer förstående än andra. Det\r\nligger i jobbet som finansminister att vilja ha så\r\nmycket pengar som möjligt från andra. Men de vill\r\nockså ha bra medlemmar med en sund ekonomi.\r\nDe inser att vår budgetsanering skulle försvåras av\r\nen plötslig, stor ny utgift. Det ligger även i deras\r\nintresse att vår budgetsanering går bra, utan\r\nränteuppgångar och fladdrande växelkurs. Så jag är\r\noptimist i fråga om att få gehör för vårt krav på\r\ninfasning av medlemsavgiften.</pre><pre></pre><pre>Sverige behöver nya jobb, och vi behöver\r\ninvesteringar i privata företag. Därför är det\r\nförödande att Sveriges största politiska parti ännu\r\ninte tagit ställning i denna den största politiska\r\nframtidsfrågan. Det spelar ingen roll hur mycket\r\ninvesteringsstimulanser Göran Persson föreslår så\r\nlänge socialdemokraterna inte kan tala klartext om\r\nmedlemskap i EU. Den senfärdigheten kostar\r\nmånga arbetslösa jobbet.</pre><pre>Fru talman! Den andra utredning som jag vill\r\nberöra är OECD:s Sverigerapport som kom i\r\nmåndags. Den är ett starkt stöd för regeringens\r\nekonomiska politik.</pre><pre>OECD skriver att regeringen och Sverige är på rätt\r\nväg. Mycket har uträttats de senaste åren.</pre><pre>Rapporten ger den tidigare socialdemokratiska\r\nregeringen ett svidande underkännande för 1980-\r\ntalets finanspolitik. Att den offentliga sektorn\r\nunder några år visade överskott beror enligt OECD\r\nenbart på att ekonomin var överhettad och på några\r\ntillfälliga faktorer, t.ex. engångsskatten på\r\npensionssparande. Överhettningen och de\r\ntillfälliga skatteökningarna dolde ett underskott.</pre><pre>OECD säger också att mycket återstår. Saneringen\r\nav de offentliga finanserna måste fortsätta under de\r\nkommande åren. Det är därför mycket beklagligt,\r\nskriver OECD, att det inte längre finns politisk\r\nsamling kring detta. Jag kan bara instämma.\r\nSocialdemokraternas ekonomiska motion\r\ninnehåller inte ens ett embryo till ett\r\nsaneringsprogram. T.o.m. Aftonbladet har noterat\r\noch beklagat detta.</pre><pre>Budgetförslaget i s-motionen för nästa budgetår\r\ninnebär inte någon förstärkning, som Göran\r\nPersson påstår. Det ser ut så på grund av vad man\r\nmöjligen skulle kunna kalla kreativ bokföring. I\r\nsjälva verket innebär det socialdemokratiska\r\nförslaget ett mycket större underskott än\r\nfinansplanen. En multiplikator, eller s.k.\r\ndynamiska effekter, på ungefär åtta skulle ha fått\r\ninte bara Keynes utan med stor säkerhet även\r\nGunnar Sträng att vända sig i sin grav. Var är det\r\nlångsiktiga saneringsprogrammet? Varför har ni\r\ninte lagt fram ett sådant? Vågar ni inte?</pre><pre>När det gäller reformeringen av\r\nsocialförsäkringarna och den offentliga sektorn\r\nkonstaterar OECD att många viktiga steg har tagits\r\nde senaste åren, och att resultaten uppmuntrar.\r\nMen vi får inte vila på lagrarna, skriver OECD. Att\r\nåter höja ersättningarna till 90 % går inte för sig.\r\nÄndå såg jag att Ingvar Carlsson i går sade att höjd\r\na-kassa möjligen inte går nu, men ganska snart. Jag\r\nförstår uttalandet mot bakgrund av det svek som\r\nmånga upplever när socialdemokraterna nu\r\nplötsligt accepterar det som bara för några månader\r\nsedan kallades för klasskampspolitik och katastrof.\r\nMen Göran Persson är ju ekonomisk talesman.\r\nHan vet att vi inte har råd, vare sig nu eller sedan.\r\nDet är oärligt att luras, Göran Persson.</pre><pre>OECD pekar också på hur viktigt det är att\r\npensionssystemet reformeras. Det nyligen\r\nframlagda pensionsförslaget är därför ett viktigt\r\nsteg i rätt riktning. Det står också i OECD-\r\nrapporten att möjligheterna till evig rundgång\r\nmellan a-kassa och åtgärder måste upphöra och att\r\ningångslönerna måste vara flexibla för att man skall\r\nkunna minska ungdomsarbetslösheten. Allt i linje\r\nmed regeringens uppfattning, men på tvärs med\r\nsocialdemokraternas. När Göran Persson citerar\r\nOECD-rapporten med gillande har han antingen\r\ninte läst rapporten eller inte förstått innehållet.</pre><pre>Fru talman! Under de senaste två och ett halvt åren\r\nhar regeringen lagt grunden för en uthållig\r\nekonomisk tillväxt. Nu måste vi bygga vidare, så att\r\ntillväxten fylls med rätt innehåll: nya riktiga jobb\r\noch tillförlitliga trygghetssystem.</pre><pre>Vi behöver inte en stark tillväxt för att avhjälpa\r\nbrist på prylar i det här landet. Men vi lider brist på\r\nriktiga jobb, och många enskilda människor känner\r\nen brist på trygghet. Det är det vi måste råda bot\r\npå.</pre><pre>Det är inte heller så, som en del ekonomer menar,\r\natt trygghet och tillväxt står emot varandra.\r\nTvärtom, de är starkt beroende av varandra. Utan\r\ntillväxt finns det ingen bas för trygghetssystemen.\r\nOm trygghetssystemen raseras ökar osäkerhet och\r\nsparande ytterligare, och vi kan spana i stjärnorna\r\nefter tillväxten.</pre><pre>Trygghet och tillväxt går alltså väl att förena. Att\r\nklara det på ett bra sätt är 1990-talets stora\r\nutmaning. Det kräver att alla tar ett ansvar. Många\r\nav de beslut som krävs är besvärliga och motsatsen\r\ntill oppositionspartiers väljarfrierier. Icke desto\r\nmindre måste de tas.</pre><pre>Problemen, fru talman, är stora; många har ordat\r\nom dem. Men möjligheterna är också stora. För att\r\nta till vara möjligheterna, skapa massor av nya jobb\r\noch tryggad välfärd, måste vi fortsätta att angripa\r\nproblemen på det sätt som regeringen gör.</pre><pre>Anf. 14  GÖRAN PERSSON (s) replik:</pre><pre>Fru talman! Finansministern sade att det var\r\nnödvändigt med ytterligare åtstraming och\r\nbesparing. I mitt anförande frågade jag hur\r\nvårdnadsbidraget rimmar med den typen av\r\nuttalande. Hur är det finansierat? Hur kan man\r\nlägga fram en ny reform som bara bygger på\r\nunderskottet? Svara på det.</pre><pre>Jag frågade också om regeringen tänkte dra tillbaka\r\nförslaget om de 300 plus 150 ersättningsdagarna i a-\r\nkassesystemet. Jag fick inte något svar på den\r\nfrågan heller. Däremot fick jag ett svar som\r\nåberopade OECD:s resonemang i den frågan. Om\r\nman skall följa OECD i den delen, måste jag\r\nuppfatta det som att regeringen tänker lägga fram\r\nförslaget under våren. Med tanke på de rykten som\r\ngår tror jag att det vore bra om finansministern\r\nkunde skingra slöjorna något. Kommer regeringen\r\natt lägga fram förslaget eller inte?</pre><pre>Det är en viktig fråga eftersom det handlar om\r\noerhört många människor. Detta är ett systemskifte\r\ni ordets egentliga mening. Om regeringen lägger\r\nfram förslaget kommer vi snart att ha\r\nhundratusentals människor som stämplar ut ur a-\r\nkassorna och hänvisas till socialbyråerna. I vissa\r\nkommuner måste de först göra sig av med sina\r\ntillgångar innan de är berättigade till socialbidrag.\r\nOm det är det finansministern menar när hon säger\r\natt hon skall gå vidare med besparingar, är det\r\nviktigt att tydliggöra det. Vi har då en politisk strid\r\nframför oss under våren.</pre><pre>Anne Wibbles resonemang att kronan går upp och\r\natt vi är inne i en positiv spiral är en analys som vi\r\nnog alla kan dela, men vi hörde inte Anne Wibble\r\nta åt sig äran av att kronan föll, vilket var ett direkt\r\nresultat av hennes egen misslyckade politik. Från\r\nbotten går vi uppåt. Vi skall komma ihåg varför vi\r\nstartar på en så låg nivå som vi gör.</pre><pre>Anf. 15  Finansminister ANNE WIBBLE\r\n(fp):</pre><pre>Fru talman! Jag skall ge några svar.\r\nVårdnadsbidraget har vi diskuterat många gånger\r\ntidigare. Det är en omfördelning av utgifter. Bland\r\nnästan tusen poster måste man självklart kunna\r\ngöra omfördelningar. I regeringen har vi inte\r\nsamma uppfattning som socialdemokraterna om\r\nvad som är allra viktigast bland de tusen poster som\r\nsocialdemokraterna lämnade efter sig. Vi gör\r\nändringar för att uppfylla våra uppfattningar om\r\nrättvisa och valfrihet.</pre><pre>Göran Persson andas mycket stor motvilja mot den\r\nförändring i reglerna för a-kassa som lades fram\r\nredan förra hösten. Jag vill bara konstatera att\r\ngrundinslaget i förändringen är att göra\r\narbetslöshetsförsäkringen till en allmän försäkring\r\nsom gäller alla. Det skulle vara intressant att höra\r\nGöran Persson argumentera för att det vore fel.\r\nDet är ju det ni säger när ni går emot våra förslag\r\npå den här punkten. Jag vill påminna Göran\r\nPersson om att det inte är inräknat några\r\nbesparingar i de förslagen.</pre><pre>Tvärtom innebär det förhållandet att alla omfattas\r\nav förslaget och att utgifterna till att börja med blir\r\nnågot större.</pre><pre>Jag noterar också, fru talman, att Göran Persson\r\ninte svarade på någon av mina frågor. Han vågar\r\ninte upprepa att den socialdemokratiska budgeten\r\när starkare, eftersom han vet att det är en bluff.\r\nHan vågar inte svara på frågan om den långsiktiga\r\nsaneringen. Vart har den tagit vägen? Göran\r\nPersson vet att den antingen innehåller otrevliga\r\nsaker eller inte finns.</pre><pre>Anf. 16  GÖRAN PERSSON (s) replik:</pre><pre>Fru talman! Det var intressanta besked som\r\nfinansministern gav. Jag måste tolka Anne Wibbles\r\nsvar om de 300 plus 150 dagarna så att regeringen\r\nicke kommer att lägga fram det förslaget under\r\nvåren. Hon glider undan från ett klart ja eller nej\r\npå den frågan genom att ta upp den andra frågan\r\nom a-kassorna skall vara statliga eller som hittills\r\nprivata, i den meningen att de har varit hanterade\r\nav fackföreningarna.</pre><pre>Var vi står i den ideologiska frågan vet Anne\r\nWibble. Det är ingen tvekan om den debatten. Det\r\nnya i det här resonemanget är att Anne Wibble\r\nskall svara på frågan om regeringen tänker dra\r\ntillbaka de 300 plus 150 dagarna och\r\nutstämplingsrisken. Människor får gå från en\r\ntillvaro där de har haft en något sånär god\r\nekonomisk trygghet via a-kassan till ett system där\r\nde får vända sig till en socialbyrå. De får kanske\r\nbörja med att göra sig av med villan, bilen och\r\nsommarstugan, som för många som har blivit\r\narbetslösa tillhör det som de har vant sig vid att ha.\r\nDet är det systemskiftet som ligger i de 300 plus 150\r\ndagarna och som har mött en sådan oerhörd vrede\r\nute i landet.</pre><pre>Nu förstår jag av Anne Wibble att detta förslag\r\nmycket väl kan komma att dras tillbaka under\r\nvåren. Om jag har missförstått detta, svara då ett\r\nklart ja på att regeringen tänker upprepa det\r\nförslaget! Det är oerhört viktigt.</pre><pre>Om det är 1 000 utgiftsposter som ni har rört er med\r\nför att få ihop de 3 miljarderna till\r\nvårdnadsbidraget, kan inte Anne Wibble då vara så\r\nhygglig mot riksdagens finansutskott att hon\r\nskickar över en sammanställning över varifrån de 3\r\nmiljarderna har tagits, så att vi ser hur det är\r\nfinansierat?</pre><pre>Hittills har jag bara fått det svaret av Anne Wibble\r\natt det ligger i budgetunderskottet. Detta är\r\nnaturligtvis fullständigt omöjligt att acceptera. Vi\r\nkommer att vara tvugna att pressa ned\r\nkostnaderna. Det råder inget tvivel om att vi har\r\nlagt fram ett förslag som har ett starkare saldo än\r\nregeringens. Men det räcker inte, och det är vi\r\növerens om. Vi kommer att få ett 90-tal som\r\ninnebär oerhört stora påfrestningar, och då skall\r\nbördorna fördelas rättvist.</pre><pre>Anf. 17  Finansminister ANNE WIBBLE\r\n(fp):</pre><pre>Fru talman! Förslaget om\r\narbetslöshetsförsäkringen står på\r\npropositionslistan, och det kommer att framläggas\r\nett sådant förslag.</pre><pre>Jag noterar att Göran Persson fortfarande inte har\r\nnågon argumentation att sätta emot. Han vet att det\r\nsocialdemokratiska budgetförslaget bygger på,\r\nmycket vänligt beskrivet, en kreativ redovisning,\r\ndärför att det i verkligheten är många miljarder\r\nkronor svagare än regeringens. Det långsiktiga\r\nprogrammet lyser med sin totala frånvaro.</pre><pre>Det är också mycket märkvärdigt att den\r\nsocialdemokratiska politiken, som ju påstår sig\r\nvara för flera jobb i den privata sektorn -- det har\r\nstått i tidigare motioner -- vill få fram dessa nya\r\njobb genom att återgå till 80-talets\r\nstraffbeskattning av mindre och medelstora\r\nföretag. Det är utomordentligt egenartat att man\r\nkan föreslå sådant.</pre><pre>Om de socialdemokratiska förslagen skulle komma\r\natt genomföras, handlar det faktiskt i praktiken om\r\nbetydligt ökande skatter på nya jobb. Det leder i\r\npraktiken till färre investeringar i Sverige och färre\r\njobb, i synnerhet i de mindre och medelstora\r\nföretagen. Det blir, Göran Persson, högre\r\narbetslöshet. Det är en dålig politik.</pre><pre>Anf. 18  JOHAN LÖNNROTH (v) replik:</pre><pre>Fru talman! Finansministern talade om EU-\r\nkonsekvensutredningen. Där sägs det i en\r\nförhållandevis säker kalkyl att det skall kosta den\r\nsvenska samhällsekonomin 19 miljarder kronor\r\nnetto att vara medlem. Man för ett oerhört abstrakt\r\nresonemang om att medlemskapet skall skapa\r\nstabilitet, och sedan ägnar man sig åt någonting som\r\nvi verkligen kan kalla kreativ bokföring. Som av en\r\nhändelse råkar denna stabilitet ge något mer än 19\r\nmiljarder i ökade utlandsinvesteringar i Sverige.</pre><pre>Jag hävdar att det skulle vara ett sammanbrott för\r\nsvenskt utredningsväsende om det är så att\r\nregeringen kommer att hävda och använda dessa\r\nsiffror i sin propaganda inför EU-omröstningen.</pre><pre>Sverige har i dag ett av världens mest generösa\r\nbeskattningssystem för företag och kapitalägare.\r\nFörra året talade åtminstone finansministern något\r\nom behovet av eftervård efter devalveringen. Det\r\nhörde vi inte ett ord om nu. Är inte finansministern\r\ndet minsta oroad över utsikterna av en ny\r\nspekulationsbomb och övervinster?</pre><pre>Anf. 19  Finansminister ANNE WIBBLE\r\n(fp):</pre><pre>Fru talman! Jag brukar ofta prata om eftervård av\r\ndeprecieringen, och jag har gjort så även i dag,\r\näven om sambandet kanske inte har varit tydligt för\r\nJohan Lönnroth. Det handlar om att se till att\r\npriserna inte börjar öka i Sverige. Då skulle vi\r\nåterigen hamna i den spekulationskarusell som blev\r\nföljden av den socialdemokratiska bristen på\r\neftervård efter 1982 års devalvering.</pre><pre>Johan Lönnroth tar upp medlemsavgiften och\r\nutgifter och intäkter för staten respektive samhället\r\nför EU-medlemskapet. Som Johan Lönnroth\r\nmycket väl vet är alla siffror om framtiden\r\nbehäftade med någon osäkerhet. Medlemsavgiften\r\nhör väl till det något mindre osäkra i en osäker\r\nframtid, men inte heller den går att beräkna på\r\nkronan när.</pre><pre>Vi vet i synnerhet ännu inte exakt hur våra krav på\r\ninfasning och successiv betalning kommer att få\r\ngensvar. Det är självklart att vi måste få en viss\r\ninfasning, men vi kan inte veta exakt hur stor\r\nbetalning som infaller varje budgetår. Därför var\r\njag mycket noga med att inte poängtera någon\r\nprognosbedömning utan ge exempel på saker som\r\nman vid ett utanförskap går miste om i fråga om\r\nintäkter, efterfrågan och investeringar.</pre><pre>Man får vid ett utanförskap kostnader över\r\nstatsbudgeten -- där medlemsavgiften skall\r\nbetalas -- med högre räntor och högre arbetslöshet.\r\nDet finns mycket tydliga siffror, men den exakta\r\nsumman kan vi inte veta, och jag hoppas att vi\r\nslipper att få veta den. Vi måste bli medlemmar, för\r\njobbens skull.</pre><pre>Anf. 20  JOHAN LÖNNROTH (v) replik:</pre><pre>Fru talman! Det går utmärkt bra, finansministern,\r\natt måla upp ett scenario där den europeiska\r\nunionen har hamnat i handelskrig med USA och\r\nJapan och där ett medlemskap för Sverige skulle\r\nleda till ett utflöde av kapital från Sverige till EG-\r\nländerna. Man kan beskriva ett sådant scenario.</pre><pre>Det är också så att svenskt kapital och\r\nföretagsbeskattning är mer gynnsamma i dag än i\r\nEU genomsnittligt. Siffrorna och utredningen som\r\nkreativt skall skapa intrycket att det lönar sig med\r\nett svenskt EU-medlemskap är en bluff,\r\nfinansministern.</pre><pre>I dag avskedas många människor i kommuner och\r\nlandsting. De flesta är kvinnor. Min sista fråga är:\r\nÄr finansministern det minsta oroad? Vilka\r\ninitiativ tänker finansministern ta för att åtgärda\r\nden oerhört allvarliga situation som håller på att\r\nutvecklas i landets kommuner, inte minst inom\r\nsjukvården och skolan? Vad tänker regeringen\r\ngöra? Katastrofen är inte långt borta.</pre><pre>Anf. 21  Finansminister ANNE WIBBLE\r\n(fp):</pre><pre>Fru talman! Man kan förvisso, Johan Lönnroth,\r\nbeskriva även hemska scenarier för den svenska\r\nekonomiska utvecklingen, för jobb och välfärd,\r\navseende ett läge där vi är medlemmer i Europeiska\r\nunionen. Ett sådant scenario skulle t.ex. med\r\nsannolikhet besannas i Sverige, om den politik som\r\nJohan Lönnroth och socialdemokraterna\r\nförespråkar kom att genomföras. Då skulle inte ett\r\nmedlemskap räcka för att rädda jobb och välfärd.</pre><pre>Det är inte så enkelt att medlemskapet löser alla\r\nvåra problem, utan det måste självfallet\r\nkompletteras med en bra inhemsk ekonomisk\r\npolitik. Det har självfallet stor betydelse för jobben\r\noch välfärden i Sverige vad vi gör här och vilka\r\nbeslut som fattas i Sveriges riksdag.</pre><pre>I fråga om den kommunala situationen och läget\r\ninom sjukvården ber jag av brist på tid att få\r\nhänvisa till Bengt Westerbergs anförande i\r\nkammaren i går, där detta gicks igenom ganska\r\nnoga.</pre><pre>Avslutningsvis, fru talman, vill jag säga att Johan\r\nLönnroth i sitt första inlägg frågade huruvida man\r\nnu överväger, som han tyckte, en mängd konstiga\r\nidéer som diskuteras av ekonomer inom OECD och\r\nIMF och på alla möjliga andra håll. Jag tror, fru\r\ntalman, att det faktiskt är så i Sverige och i andra\r\nländer att vi måste överväga och diskutera litet av\r\nvarje av alla de idétyper som förs fram i\r\ndiskussionen. Jag tror inte att någon av dessa idéer\r\nlöser alla problem, utan man måste gå igenom och\r\nanalysera litet grand här och litet grand där för att\r\nverkligen få fram den starka ekonomi som ger\r\njobben och den tryggare välfärden.</pre><pre>Anf. 22  DAN ERIKSSON i Stockholm (nyd)\r\nreplik:</pre><pre>Fru talman! OECD-rapporten ger väl inte något\r\nstarkt stöd för regeringens politik för sanering av\r\nsvensk ekonomi. Jag skulle vilja fråga\r\nfinansministern vad hon säger till de unga\r\nmänniskor som kommer att få ärva en gigantisk\r\nstatsskuld. Hur ser finansministern på nästa möte\r\nmed en lågkonjunktur, där statsskulden blir bortåt\r\ndubbelt så stor som i dag? Och slutligen: När\r\nkommer vi att få en budget i balans?</pre><pre>Anf. 23  Finansminister ANNE WIBBLE\r\n(fp):</pre><pre>Fru talman! Till de unga människor som får ärva en\r\nalltför stor statsskuld säger jag faktiskt att det var\r\nen evig tur att inte fler röstade på Ny demokrati. Ny\r\ndemokrati har i och för sig i ord fört fram en\r\nförfärlig mängd s.k. besparingsförslag, dock i\r\nflertalet fall oerhört konstiga och ogenomförbara\r\nutifrån de värderingar som vi har i den svenska\r\nriksdagen.</pre><pre>Det konstiga är att när de konkreta förslagen\r\ndiskuteras och man har möjlighet att med\r\nsocialdemokratins och Vänsterpartiets hjälp få\r\nigenom olika saker, handlar det alltid om större\r\noffentliga utgifter eller om mindre statsinkomster.\r\nvilket minskar möjligheterna till budgetsanering.\r\nJag tycker att Dan Eriksson i Stockholm skulle se\r\nom sitt eget hus innan han börjar tala så som han\r\ngör.</pre><pre>Jag har svarat tidigare i någon debatt på frågan när\r\nvi får en budget i balans, och jag kan hänvisa till\r\ndet. Det framgår av saneringsprogrammet att\r\nunderskotten måste betas av successivt under 90-\r\ntalet. Detta är helt centralt från den\r\nutgångspunkten att vi skall få fram en stark\r\nekonomi, som ger oss de jobb och de trygga\r\nförsäkringssystem samt den offentligt finansierade\r\nsjukvård, äldreomsorg, barnomsorg osv. som har\r\nvarit och kommer att vara grunden för en bra\r\nsvensk ekonomisk utveckling framöver.</pre><pre>Anf. 24  DAN ERIKSSON i Stockholm (nyd)\r\nreplik:</pre><pre>Fru talman! Jag är inte bortskämd med att få bra\r\nsvar från finansministern. Jag brukar inte få något\r\nsvar alls i det första replikskiftet. Men jag tycker att\r\ndet här svaret var litet väl långt under\r\nlågvattenmärket. Jag tycker att det borde vara\r\nunder en finansministers värdighet att svara på det\r\nsättet i Sveriges riksdag.</pre><pre>Jag tycker inte heller att jag fick riktiga besked på\r\nmina frågor. Men låt mig ändå gå vidare.</pre><pre>Finansministern sade att våra besparingsförslag\r\ninte är genomförbara. Nej, det beror på att vi är\r\nensamma om dem. Att de inte är i finansministerns\r\nsmak betyder ju inte att de i och för sig är\r\nogenomförbara. Då är min fråga: Skulle Ny\r\ndemokratis budgetalternativ, med stora\r\nbudgetförstärkningar, vid ett genomförande -- även\r\nom finansministern nu inte tycker om det -- leda till\r\nstörre förtroende för den ekonomiska politiken,\r\nstärka kronan ytterligare, minska inflationsoron,\r\nmöjliggöra räntesänkningar och därmed skapa\r\nriktiga jobb?</pre><pre>Anf. 25  Finansminister ANNE WIBBLE\r\n(fp):</pre><pre>Fru talman! Min kommentar är: Tack och lov är Ny\r\ndemokratis förslag till besparingar i biståndet och i\r\nflyktingpolitiken inte genomförbara, eftersom ni\r\nstår så isolerade med era värderingar. Det är en\r\nstyrka för det svenska samhället att ni är så\r\nisolerade. Den värderingsgemenskap som bygger\r\npå solidaritet med människor som har det sämre,\r\näven i områden utanför Sveriges gränser, är en\r\nmycket viktig grund för ett öppet och tolerant\r\nsamhällsklimat. Det är mycket angeläget att vi har\r\nkvar det i Sverige.</pre><pre>Jag vill vidare bara konstatera att Dan Eriksson i\r\nStockholm inte hade något att anföra mot\r\nskillnaden mellan era många ord om minskade\r\nutgifter och om besparingar och hur ni tillämpar\r\nmöjligheten att få till stånd beslut här i riksdagen.\r\nNär ni kan förena er med socialdemokratin och\r\nVänsterpartiet handlar det om att öka statens\r\nutgifter eller att minska statens inkomster, vilket\r\nförsämrar den statsfinansiella situationen. Det är\r\nverkligen att sitta på två hästar. Till det som Ny\r\ndemokrati har gjort sig känt för hör ju att man har\r\nröstat mot sin egen politik.</pre><pre>Anf. 26  LARS TOBISSON (m):</pre><pre>Fru talman! Till den allestädes frånvarande Allan\r\nLarsson skulle jag vilja hälsa: Nu har det vänt! Det\r\nomslag som skett i den ekonomiska utvecklingen\r\nunder den senaste tiden har varit osedvanligt\r\nkraftigt. Det kan beläggas med statistik avseende\r\norderingång, utrikeshandel m.m., men faktiskt\r\nockså med statistik hämtad från arbetsmarknaden:\r\nfärre varsel och konkurser, fler lediga platser. Än\r\nmer markant är ändå den förändring av\r\nstämningsläget som inträffat. Allt flera svenskar\r\ntror allt starkare på en ljusare framtid för Sverige\r\noch dem själva.</pre><pre>Redan i riksdagens ekonomiska debatt i december\r\nvarnade jag för de inflationsrisker som en plötslig\r\nköpfest skulle föra med sig. Det är alltid svårt i den\r\nekonomiska politiken att i tid motverka att ett\r\nomslag urartar till ett överslag. De senaste\r\nveckornas händelser har för mig understrukit\r\nbetydelsen av att ta till vara de ytterligare\r\nbesparingsmöjligheter på den offentliga\r\nutgiftssidan som kan föreligga. Den breda enighet\r\nsom vunnits om att sänka kompensationsnivån i\r\nföräldraförsäkringen kommer utöver den\r\nplanerade finansieringen för vårdnadsbidraget och\r\nbör därför användas till att minska\r\nbudgetunderskottet. På samma sätt bör man\r\nförfara med de medel som AMS inte förmår\r\nförbruka av sina anslag.</pre><pre>Jag förstår att det har varit svårt för\r\nsocialdemokraterna att nu när vi går mot bättre\r\ntider skriva ihop en motion som skall finna så\r\nmycket elände som möjligt att lasta regeringen för.\r\nMen även med beaktande av denna komplikation\r\nmåste jag beteckna årets ekonomisk-politiska\r\nmotion från det stora oppositionspartiet som ett\r\nbedrövligt aktstycke. I den mån det där\r\nförekommer något alternativt program, så är det av\r\nhokus-pokus-karaktär. Man höjer skatter och\r\nlämnar bidrag till investeringar, och -- simsalabim --\r\nnår man redan nästa år långt över de 4 % i tillväxt\r\nsom man på annat håll i motionen bedömer som\r\nomöjligt för regeringen att få till stånd ens mot\r\nslutet av 90-talet. Det är alltid trevligt med\r\nskapande fantasi, men tyvärr medför sådana här\r\nglädjekalkyler svårigheter för en seriös debatt.</pre><pre>Redan analysen av orsakerna bakom krisen är\r\noförsvarligt tunn, lika tunn som den blivande\r\nfinansministern i spe varit i sin ekonomiska\r\nargumentation här i dag.</pre><pre>Sparandets roll i ekonomin -- och inte minst dess\r\nfördelning mellan offentligt och privat sparande --\r\nutgör en avgörande ideologisk skiljelinje mellan ett\r\nborgerligt och ett socialistiskt synsätt. Jag ser det\r\nförhållandet att hushållssparandet i Sverige nu nått\r\nupp till en gemonsnittlig europeisk nivå som en\r\nförutsättning för återgång till en sunt fungerande\r\nmarknadsekonomi. Men för en rättroende\r\nsocialdemokrat är det naturligtvis en styggelse.\r\nDen förändringen försvårar möjligheterna att\r\nmanipulera företagsamhetens villkor och\r\nmänniskors liv. Det är betecknande att det i\r\nmotionen åter talas om aktiv näringspolitik. Den\r\nsom var med under de mest radikala åren efter 1968\r\nkommer ihåg att med detta uttryck menas\r\nplanhushållning.</pre><pre>Det finns skäl att vara tacksam över att\r\nSocialdemokraterna inte kommer tillbaka med det\r\nförslag om sänkt moms som man så sent som för en\r\ndryg månad sedan röstade för här i kammaren. Det\r\nfår ses som ett erkännande av att man nu insett att\r\nden sortens efterfrågestimulans, som faktiskt inte\r\nskulle ha trätt i kraft förrän nästa månad, skulle slå\r\nalldeles fel.</pre><pre>Likaså är det ett intressant utslag av realism när\r\nSocialdemokraterna godtar åtskilliga av regeringen\r\nredan beslutade eller nu föreslagna besparingar,\r\nt.ex. den sänkning av kompensationsnivån i\r\narbetslöshetsförsäkringen som förra året\r\nföranledde så högljudda protester.</pre><pre>Men så långt som till att avstå från att styra och\r\nsubventionera investeringar har inte omprövningen\r\ngått. Med regeringens politik förutses näringslivets\r\ninvesteringar växa med 9 % i år och 12 % nästa år.\r\nFör industrins del är motsvarande siffror 17\r\nrespektive 22 %. Ändå fortsätter\r\nSocialdemokraterna att förespråka\r\ndirektavskrivningar av maskininvesteringar med\r\n70 %. Det innebär en kortsiktig\r\nlikviditetsförstärkning för särskilt verkstads- och\r\nprocessindustrin, som redan dunkar och går och\r\nsom planerar kraftigt ökande investeringar detta\r\nbidrag förutan. För statsbudgeten blir resultatet\r\ndock en avsevärd försvagning just nu när alla\r\nkrafter bör sättas in på att reducera underskottet.</pre><pre>Samma slappa finanspolitiska betraktelsesätt är\r\nman beredd att anlägga på subventioner till\r\nbyggsektorn. Men en återgång till den politik som\r\ntidigare drev fram överinvesteringar i bostäder och\r\noffentliga lokaler är definitivt fel signal i nuläget.\r\nByggbranschen inrymmer onekligen effektiva\r\npåtryckare med ett fack som ligger på hos\r\nvänsterpartierna och byggmästare och\r\nträhusfabrikanter som driver på högeröver. Men\r\näven inom denna sektor måste man vänja sig vid\r\nsunda produktionsförhållanden utan subventioner.\r\nOch det bästa stöd den kan få är sänkta räntor. Det\r\nkan uppnås med regeringens program för\r\nbekämpning av inflationen och sanering av de\r\noffentliga finanserna. Men hotet om\r\nsocialdemokratisk stimulanspolitik verkar i motsatt\r\nriktning.</pre><pre>Vad menar förresten Göran Persson med en\r\ndjärvare penningpolitik? Det är en retorik som\r\nborde ha gått i graven med det gamla året. Att i\r\ndagens läge kraftigt sänka den korta räntan är inte\r\ndjärvt -- det är dumdristigt, ja rentav dumt. Följden\r\nblir obönhörligen ökade inflationsförväntningar\r\noch stigande långa räntor, vilket direkt går ut över\r\ninvesteringarna och därmed möjligheterna att få till\r\nstånd de nya företag som skall ge oss jobb i\r\nframtiden.</pre><pre>Det finns tvärtom anledning för Riksbanken att\r\nvara försiktig med att sänka marginalräntan för att\r\nmed en stärkt krona motverka latenta\r\ninflationsimpulser och för att stärka tilltron till\r\nkonsekvensen i den ekonomiska politiken, vilket\r\nbäddar för en gynnsammare ränteutveckling på\r\nsikt.</pre><pre>Ett tradionellt inslag i Socialdemokraternas\r\nekonomiska program inför valet är givetvis höjda\r\nskatter på sparande, riskkapitalbildning och vad\r\nman kallar höga inkomster, vilka numera tydligen\r\nanses börja vid knappt 200 000 kr. Förstår ni inte att\r\nsådana åtgärder måste motverka de syften ni säger\r\ner eftersträva med era investeringsstimulanser?\r\nHur man med höjda skatter på sparande och extra\r\narbetsinsatser skall kunna skapa nya jobb och ökad\r\nvälfärd har för mig alltid varit en olöslig gåta.</pre><pre>Det ena stora hotet mot den gynnsamma\r\nekonomiska utvecklingen som regeringen fått i\r\ngång i Sverige är risken för ett socialdemokratiskt\r\nmaktövertagande efter valet i höst. Även socialister\r\nerkänner numera att kapital och företagande lätt\r\nrör sig över gränserna. Inför perspektivet av höjda\r\nskatter och försämrat näringsklimat hamnar de\r\nsatsningar som ger nya jobb utanför vårt land.</pre><pre>Det för mig över till det andra stora hotet. Det är\r\natt Sverige inte skulle vinna medlemskap i EG. Det\r\nfrämsta resultatet av konsekvensutredningens\r\narbete är just slutsatsen att inte ens EES-avtalet\r\nräcker för att förmå svenska och inte minst\r\nutländska företag att investera i Sverige. För det\r\nkrävs det att vi vinner status av full medlem.</pre><pre>Mot denna bakgrund har Socialdemokraterna\r\nlänge varit förbluffande passiva i\r\nopinionsbildningen. Från Göran Persson har det\r\nknappt hörts ett ljud. Ingenting sägs heller i\r\nmotionen om betydelsen av ett EG-medlemskap\r\nför Sveriges ekonomiska utveckling. Likadant är\r\ndet i Göran Perssons anförande i dag. Han säger\r\ninte ett ord om denna den viktigaste ekonomiska\r\nfrågan.</pre><pre>De förslag som läggs fram tyder numera på en\r\navsikt att låta vårt land gå sin egen väg. Göran\r\nPersson må gärna kalla det ett socialistiskt projekt,\r\nmen vill han här och nu deklarera sin avsikt att\r\nhjälpa Ines Uusmann att föra in Sverige i det\r\neuropeiska samarbetet?</pre><pre>Fru talman! Göran Persson har själv karakteriserat\r\nsin motion som innehållande klassisk\r\nsocialdemokratisk politik. Ja, nog är det\r\ntraditionellt alltid att socialdemokrater höjer\r\nskatter och försöker styra näringslivet med\r\nsubventioner. Men därmed blir också den\r\ntraditionella frågan obesvarad. Hur kan ni tro att\r\nden politik som förde oss in i krisen också skall\r\nkunna visa vägen ut ur den? Frågan väntar så\r\nmycket mera på sitt svar som regeringens politik\r\nredan visat sig kunna vända nedgången och ge\r\nmedborgarna en stark framtidstro.</pre><pre>Anf. 27  GÖRAN PERSSON (s) replik:</pre><pre>Fru talman! Vi har hört arkitekten bakom Ny start\r\nför Sverige, den man som tillsammans med Anne\r\nWibble bär ansvaret för den djupa ekonomiska kris\r\nvi sitter i och den kraftfulla åtstramning som skedde\r\ni den nedåtgående konjunkturen. Det ansvaret\r\nskall Lars Tobisson inte fly från. Det är klart att han\r\nföredrar att diskutera något annat än den\r\nregeringsperiod som han själv aktivt varit med och\r\nbidragit till. Moderaternas insatser i den här\r\nregeringen har bidragit till att skärpa\r\nmotsättningarna i Sverige.</pre><pre>Jag ställde en fråga till Anne Wibble förut om\r\nförmögenhetsskatterna. Jag kan ju ställa den till\r\nLars Tobisson som väl troligen är direkt personligt\r\nberörd av förslaget. I vilken mening tror Lars\r\nTobisson att detta återförenar och samlar Sverige?\r\nÄr det rimligt att de 10 % av hushållen som är bäst\r\nbemedlade nu skall få 2 miljarder till i\r\nskattesänkning och resterande 90 % får budskapet\r\natt de skall spara och hålla igen? Det är ju den\r\npolitiken ni driver. Det är den politiken ni beskriver\r\nnär ni står i talarstolarna och talar om vad som\r\nväntar svenskarna i Europa. Det är därför Lars\r\nTobisson är ett av de största hoten mot ett svenskt\r\nEG-medlemskap.</pre><pre>Vi som ser EU som en möjlighet att gå in och arbeta\r\nför full sysselsättning och rättvis fördelning utifrån\r\nvåra värderingar möter ofta människor som säger:\r\nTitta på Moderaterna! De beskriver det svenska\r\nsystemskiftet som nödvändigt för att vi skall med i\r\nEU.</pre><pre>Lars Tobisson och Carl Bildt har bidragit till att\r\nvända den svenska EU-opinionen i negativ\r\nriktning. När vi ansökte om medlemskap var folk\r\npositiva. När Tobisson tog hand om\r\nargumentationen har de negativas skara kommit i\r\nmajoritet. Det är ett stort ansvar han tar. Det råder\r\ningen tvekan om var felet i debatten ligger.</pre><pre>Anf. 28  LARS TOBISSON (m) replik:</pre><pre>Fru talman! Låt mig påminna Göran Persson om att\r\nhuvudargumentet mot mig från socialdemokratiskt\r\nhåll är att jag inte betalar skatt. Att jag plötsligt\r\nskulle bli berörd av förmögenhetsskatten var allt ett\r\nskott på måfå.</pre><pre>Men trots att jag alltså inte personligen är berörd\r\nanser jag att det är mycket viktigt att vi vidhåller de\r\nförändringar som har skett i beskattningen av\r\nsparande i Sverige. De är förutsättningen för att\r\nkapital stannar i Sverige och ger upphov till de\r\ninvesteringar som behövs för att vi skall få flera\r\nföretag, framför allt i den privata tjänstesektorn,\r\nsom kan ge de jobb som vi arbetar för att få till\r\nstånd. Ni kommer att driva bort investeringarna ur\r\nvårt land med er grumliga analys och framför allt\r\ngenom att inte tala klarspråk om betydelsen av\r\nmedlemskap i EG och också genom att vidhålla en\r\nlågskattepolitik.</pre><pre>När det gäller medlemskap i EG är det inte någon\r\nutväg att stå utanför, vilket man får en känsla av att\r\nGöran Persson innerst inne tycker när han skall\r\nåterskapa den svenska folkhemsmodellen. Med de\r\nförutsättningar som då råder i det gränslösa Europa\r\nkommer det att vara ännu mer nödvändigt att sänka\r\nkostnadsläget i Sverige och rätta till\r\nskatteförhållandena, om vi utöver andra\r\nsvårigheter skall ha gränshinder att passera på väg\r\nut i Europa.</pre><pre>Jag skulle vilja fråga Göran Persson om en\r\nformulering i motionen. Det står att en\r\nsocialdemokratisk regering kommer att utforma en\r\nny skattereform. Jag trodde att ni skulle bilda\r\nregering tillsammans med ett annat parti, t.ex.\r\nFolkpartiet.</pre><pre>Anf. 29  GÖRAN PERSSON (s) replik:</pre><pre>Fru talman! Vi bjuder in alla som vill vara med och\r\nformulera en skattepolitik som bygger på den\r\nuppgörelse vi träffade med Folkpartiet. Vi tyckte\r\natt det var en bra reform. Den var rationell och\r\nhade uppbackning från näringslivet, och den vilade\r\npå rättvis beskattning vad gäller arbete och kapital.\r\nVi vill tillbaka dit. Därom råder ingen tvekan.</pre><pre>Tobisson talar om att han inte är berörd av dessa\r\nskatter. Förlåt! Jag glömde bort att det var för\r\navdragen och inte uppdragen som Lars Tobisson\r\nvar berömd. Men det förtar inte det principiella i\r\nmin kritik. Han blir mig svaret skyldig.</pre><pre>Vi har sänkt kapitalskatten i Sverige med drygt 20\r\nmiljarder kronor. Nu skall man sänka den med 2\r\nmiljarder kronor till den 1 januari 1995. Det gäller\r\nförmögenhetsskatten. Det är de som äger jord,\r\nskog, börsnoterade aktier och större fastigheter\r\nsom nu skall få ytterligare 2 miljarder kronor i\r\nskattesänkning därför att det skall skapa nya jobb,\r\nsom Tobisson säger. Jag tror inte att det skapar\r\nnågra nya jobb. De 20 miljarder som vi hittills har\r\nsänkt kapitalskatterna med har ju kombinerats med\r\nen massarbetslöshet av tidigare icke skådat slag.\r\nAtt gå på med ytterligare 2 miljarder kommer bara\r\natt öka klyftorna i samhället.</pre><pre>Jag förstår att Tobisson försvarar detta. Det är en\r\nklassisk högertanke att gå emot\r\nförmögenhetsskatten. Det har det varit sedan 40-\r\ntalet, då Wigforss införde den. Men var står\r\nCentern i förmögenhetsskattefrågan? Var står kds?\r\nDet är en rimlig diskussion som vi så småningom får\r\nta här i dag.</pre><pre>Tobisson tog upp EG-frågan. Vi socialdemokrater\r\nsom arbetar i den organisationen är för ett\r\nmedlemskap i EG. Jag är för ett medlemskap i EG.\r\nVi möter väldigt många svenskar som är oroade just\r\nav den typ av argumentation som Moderaterna står\r\nför. Det Lars Tobisson och Carl Bildt har bidragit\r\ntill är faktiskt att vända opinionen i negativ\r\nriktning. Jag skall vara med och vända den tillbaka,\r\nmen det kommer troligen att ske under en debatt\r\nmed Tobisson och hans högerkamrater, som utgår\r\nifrån att vi ser oerhört olika på den europeiska\r\nframtiden. Så blir det också, därför att det är\r\nvänster eller höger också i Europa. Jag vill vara\r\nmed i Vänsterns Europa.</pre><pre>Anf. 30  LARS TOBISSON (m) replik:</pre><pre>Fru talman! Jag skall inte ge Göran Persson det\r\nintrycket att jag inte betalar någon skatt. Min\r\nsenaste slutskattesedel från december innebar mer\r\nän 500 000 kr i skatt -- över en halv miljon. Det var\r\nfaktiskt ingen förmögenhetsskatt.</pre><pre>Jag är tacksam för att Göran Persson ändå, även om\r\ndet är framtvingat, säger sig vara för Europa. Men\r\nså kommer han med en massa förbehåll. Det är ju\r\njust detta som är problemet. Det jag har beklagat\r\när att han inte, om han nu är blivande\r\nfinansminister, går ut och talar klart och tydligt om\r\nbetydelsen av Europa från ekonomisk--politisk\r\nsynpunkt. Vi kommer ingenvart med några som\r\nhelst former av stimulanser till investeringar eller\r\nkonsumtion eller vad det vara må om det finns\r\ntvivel på att den blivande finansministern är\r\nintresserad av att vi får delta i det europeiska\r\nsamarbetet.</pre><pre>Göran Persson sade litet lättvindigt att vem som\r\nhelst får vara med i den regering\r\nSocialdemokraterna vill bilda. Men det har ändå\r\nvarit en tes att det inte skall bildas en\r\nsocialdemokratisk regering även om\r\nSocialdemokraterna får egen majoritet, vilket det\r\nav misstag har kommit att stå i motionen. Det skall\r\nvara en koalitionsregering. Man har siktat in sig på\r\nFolkpartiet.</pre><pre>Jag har funderat mycket över vad orsaken till detta\r\nsjälvuppoffrande tänkesätt kan vara. En förklaring\r\när sannolikt att man är medveten om vad som redan\r\nhar skett. Man måste ta på sig och bevara åtskilliga\r\nav de förändringar som den nuvarande regeringen\r\nhar genomfört. Då får man ett alibi. Man kan säga:\r\nVi skulle vilja ändra på politiken, men vi har med\r\noss en koalitionspartner som har varit med om att\r\ngenomföra den. Så det går inte.</pre><pre>Den andra förklaringen är säkert att man behöver\r\ntalanger i den regeringen. Man har gjort sig av med\r\nalla ekonomiskt kunniga personer i sitt parti. Jag\r\nhinner inte räkna upp dem. Det är klart att det vore\r\nbra att få behålla Anne Wibble som finansminister.\r\nHon begriper ju i alla fall vad det handlar om, och\r\nhon står för en vettig politik. Hur den skall kunna\r\nförenas med Göran Perssons begriper jag inte.</pre><pre>Anf. 31  DAN ERIKSSON i Stockholm (nyd)\r\nreplik:</pre><pre>Fru talman! Jag förutsätter att Lars Tobisson håller\r\nsig för god för att svara på samma arroganta sätt\r\nsom finansministern. Jag skall ställa ungefär samma\r\nfrågor.</pre><pre>Vad säger Lars Tobisson till de unga människor som\r\nkommer att få ärva en gigantisk statsskuld? Är det\r\ninte hög tid att verkligen sanera statsfinanserna och\r\ninte bara kalla det för sanering? Hur ser Lars\r\nTobisson på ett möte med nästa lågkonjunktur, då\r\nstatsskulden blir bortåt dubbelt så stor som i dag?\r\nNär kan vi förvänta oss att få en budget i balans?</pre><pre>Anf. 32  LARS TOBISSON (m) replik:</pre><pre>Fru talman! Jag skall gärna besvara detta.</pre><pre>Jag kan inte direkt överblicka när statsskulden blir\r\nnoll, och jag skall vara ärlig och säga att den nog\r\ninte skall vara noll. Det är ett räknesätt som bara\r\när nyttigt för ett hushåll och kanske t.o.m. för ett\r\nföretag. För en nation, som ändå har rätt många\r\nplusposter i form av tillgångar av olika slag, är det\r\ninte fråga om att gå ända dithän. Men visst skall\r\nökningen av statsskulden upphöra. Statsskulden\r\nbör t.o.m. minska jämfört med nuvarande nivå\r\neller den nivå som kan förutses.</pre><pre>Receptet för att åstadkomma det är att undvika\r\nökade utgifter. Jag satt strax före jul i en\r\nförhandling med Dan Eriksson. Han spelade\r\nkanske inte den dominerande rollen, utan det\r\ngjorde en annan lång man som var med. Resultatet\r\nblev tyvärr ökade statsutgifter i förhållande till\r\nregeringens politik. Utgifterna ökade, t.ex. genom\r\nen höjning av grundersättningen i\r\narbetslöshetsersättningen, med över en miljard\r\nkronor. Det är där vi måste hålla igen, i synnerhet\r\nnu när vi går in i en period då det faktiskt går uppåt\r\ni ekonomin och då det kommer att kunna ges\r\ntillfälle till fortsatta besparingar.</pre><pre>Anf. 33  DAN ERIKSSON i Stockholm (nyd)\r\nreplik:</pre><pre>Fru talman! Jag tackar Lars Tobisson för svaret.\r\nDet ger mig möjlighet att också svara\r\nfinansministern. Jag tror att hon tyvärr gick ut nu,\r\nmen hon kanske kan läsa protokollet efteråt.</pre><pre>Anf. 34  TALMANNEN:</pre><pre>Repliken gäller alltså Lars Tobissons anförande.</pre><pre>Anf. 35  DAN ERIKSSON i Stockholm (nyd)\r\nreplik:</pre><pre>Fru talman! Just det, men jag får möjlighet att svara\r\näven på finansministerns fråga i svaret till Lars\r\nTobisson.</pre><pre>Även om vi i Ny demokrati vill göra stora\r\nbesparingar går vi inte med på precis allting. Ibland\r\nkan vi också vilja ha en skattehöjning eller en\r\navgiftshöjning. Det kan hända.</pre><pre>Vi vill dock sänka skatter och göra besparingar på\r\nungefär 20 miljarder totalt sett. Det är alltså en\r\nbudgetförstärkning på 20 miljarder.</pre><pre>Det är naturligvis litet svårt att komma in i en\r\nförhandling med tanke på den relation vi har till\r\nregeringen och regeringspartierna. Man kan inte\r\ndiskutera en helhet. Visst kan det bli som Lars\r\nTobisson säger.</pre><pre>Om vi kunde ta ett helhetsgrepp och diskutera\r\nigenom politiken från början till slut skulle vi nog\r\nkunna hitta andra lösningar som ingick i ett större\r\nsammanhang. Det skulle vara bra för nationen, för\r\nsäkerheten på marknaden osv. Det välkomnar vi\r\ngärna. Det har inte precis varit regeringens\r\nambition. När det verkligen har kärvat till och man\r\nhar haft kniven på strupen och riskerat nederlag har\r\nregeringen kunnat diskutera vissa små delposter.\r\nKom inte och skyll på oss om det någon gång blir\r\nen avgiftshöjning eller en skattehöjning!</pre><pre>Jag undrar om Lars Tobisson har läst vår\r\nekonomiska motion. Tror han i så fall att vårt\r\nbudgetalternativ och de budgetförstärkningar som\r\nfinns där leder till större förtroende för den\r\nekonomiska politiken, stärker kronan ytterligare,\r\nminskar inflationsoron och möjliggör\r\nräntesänknigar om de genomförs?</pre><pre>Anf. 36  LARS TOBISSON (m) replik:</pre><pre>Fru talman! Självfallet har jag läst Ny demokratis\r\nekonomiska motion. Just därför skulle jag gärna\r\nvilja före ett resonemang som inte handlar om\r\nslagord och paroller utan om den ekonomiska\r\nsituationen, om de ekonomiska utsikterna och om\r\nvad som kan vara rätt ekonomisk politik i detta\r\nläge.</pre><pre>Jag tror inte på möjligheten att kunna föra den\r\nsortens samtal med Socialdemokraterna, eftersom\r\nde är så helt instyrda mot en vänsterpopulism med\r\nsikte på valet. Men jag hoppas att det skall vara\r\nmöjligt att med andra krafter i riksdagen föra\r\nsamtal som tar upp den aktuella ekonomiska\r\nsituationen och vad den kräver.</pre><pre>Situationen kräver åtstramning. Den kan inte\r\nmedge att man t.ex. ger sig ut och stimulerar\r\nbyggsektorn med vad som förefaller vara rena\r\nförtäckta kommunalbidrag eller att man ger löften\r\nom att kommunera skall kunna behålla övertalig\r\npersonal med bidrag från staten.</pre><pre>Detta är ju egentligen ett svar till Johan Lönnroth,\r\nsom tydligen också har gått. Det är ingenting att lita\r\npå att staten skall kunna ställa upp och ge\r\nkommunerna bidrag utav det stora underskottet,\r\nsom bekymrar Dan Eriksson, och den stora\r\nstatsskuld som vi har.</pre><pre>Men låt oss gärna diskutera dessa frågor! Det\r\nkommer att vara nödvändigt i den förändrade\r\nekonomiska situation vi befinner oss i. Jag tycker\r\nkanske att en del inslag i Ny demokratis motion\r\ntyder på att man ännu inte riktigt har ställt om. För\r\ndet är väl inte så att ni också skall bli\r\nvänsterpopulister?</pre><pre>Anf. 37  PER-OLA ERIKSSON (c):</pre><pre>Fru talman! Efter att ha läst Socialdemokraternas\r\nekonomisk-politiska motioner och efter att i går ha\r\nhört Ingvar Carlsson och i dag Göran Persson, så\r\nslås jag av bristerna i deras politik. Den ger\r\nintrycket av ett enda stort illusionstrick, ett enda\r\nstort försök att förvilla svenska folket och få dem\r\natt tro att Socialdemokraterna har\r\nmirakellösningarna på Sveriges ekonomiska\r\nproblem. Så är det ju inte.</pre><pre>Göran Perssons anföranden är ofta fyllda med\r\nretorik och förenklingar. Det märks inte minst i år,\r\nnär det är valår. 1994 tycks bli retorikens år. Om\r\nman skalar bort retoriken är det i mycket ett\r\ntomhetens budskap som vi har hört från Göran\r\nPersson i dag.</pre><pre>Socialdemokraternas budgetförslag skulle om de\r\ngenomfördes inte underlätta den ekonomiska\r\nuppgången -- tvärtom. De visar på bristande\r\nförståelse för nödvändiga förbättringar för\r\nföretagande, långsiktighet och stabilitet i den\r\nekonomiska politiken. Man skjuter problemen på\r\nframtiden, vilket innebär att kommande\r\ngenerationer skulle få betala ett högt pris.</pre><pre>Göran Persson vill, som han betonat många gånger,\r\nföra en ''klassisk socialdemokratisk politik''. Han\r\nbrukar tala om att ''Socialdemokraterna har gjort\r\ndet förr''. Jag tycker att det låter illavarslande. Vi\r\nkänner alltför väl till vad denna ''klassiska\r\nsocialdemokratiska politik'' innebär. Spåren efter\r\ntidigare socialdemokratiska regeringar förskräcker\r\nsannerligen.</pre><pre>Om Socialdemokraterna, mot förmodan, skulle\r\nvinna regeringsmakten i årets val finns det\r\nanledning att känna oro. Socialdemokraterna\r\nskulle bana vägen för att flyttlassen åter börjar rulla\r\nfrån glesbygden, landsbygden och småorterna in till\r\nstorstäderna. Socialdemokraterna skulle bana\r\nvägen för en ny våg av betongpolitik och ökad\r\nmiljöskuld. Småföretagen skulle åter brandskattas\r\npå kapital. De offentliga utgifterna skulle öka.\r\nSverige skulle ta flera steg tillbaka.</pre><pre>Göran Persson talar om att Socialdemokraterna har\r\ngjort det förr. Avser då Göran Persson Stålverk 80,\r\nÖresundsbro utan miljökrav, de nedlagda\r\nbilfabrikerna i Uddevalla och Malmö? Eller talar\r\nhan om 80-talets storstadsexpansion? Kanske vill\r\nhan t.o.m. återinföra löntagarfonderna? Vi bör få\r\nsvar på de frågorna.</pre><pre>I en av de socialdemokratiska motionerna\r\nmotsätter man sig att flyttningsbidragen försämras\r\noch upphör. Flyttningsbidragen är betydelsefulla,\r\nheter det i motionen. Det innebär alltså att\r\nSocialdemokraterna, om de vinner valet, tänker\r\nmöta högkonjunkturen med ny flyttlasspolitik --\r\nfolkförflyttning från landsbygd och glesbygd. Fru\r\ntalman! Bevare oss från en sådan\r\nsocialdemokratisk politik!</pre><pre>I spåren efter 1980-talets socialdemokratiska\r\nkasinoekonomi för nu fyrklöverregeringen en sund\r\nekonomisk politik, som främjar jobben,\r\ntrygghetssystemen, miljön och utvecklingen i hela\r\nlandet.</pre><pre>Göran Persson talade om behovet av investeringar\r\ni vägar och järnvägar. Det var precis det som\r\nriksdagen beslutade om i fjol. Man kan ju fråga sig\r\nvar Göran Persson var under fjolåret, då han inte\r\nhar noterat de beslut som riksdagen redan har\r\nfattat.</pre><pre>Regeringspartierna lägger nu grunden för en bättre\r\nekonomisk tillväxt, som klarar välfärdssamhällets\r\nåtaganden. Utan en ekonomisk tillväxt kan vi inte\r\nklara vården, skolan, omsorgsverksamheten,\r\npensionerna eller trygghetssystemen. Men -- och\r\ndet är viktigt -- ekonomisk tillväxt får inte vara ett\r\nmål i sig. Det är ett medel för att uppnå målen.</pre><pre>En hög och uthållig ekonomisk tillväxt är\r\nnödvändig för att vi skall kunna minska\r\nbudgetunderskottet och betala av på statsskulden.\r\nMen den ekonomiska tillväxten får inte gå ut över\r\nmiljön. Därför är det bra att regeringen i\r\nfinansplanen mycket tydligt slår fast att en minskad\r\nstatsskuld inte får bytas mot en ökad miljöskuld.</pre><pre>Fru talman! En stark ekonomi förutsätter ett stort\r\ninslag av privat finansiellt sparande hos hushåll och\r\nföretag. För tio år sedan hade vi ett negativt\r\nhushållssparande. Nu har utvecklingen vänt. Sedan\r\n1990 har det privata sparandet ökat med 22 % av\r\nbruttonationalprodukten.</pre><pre>Socialdemokraterna klagar ofta över det ökade\r\nsparandet. Det måste bero på att de inte har frigjort\r\nsig från 80-talstänkandet, som innebar skuldsatta\r\nhushåll, hög inflation och det som slutade med\r\nfinanskrisen.</pre><pre>Göran Persson sade i sitt inledningsanförande att vi\r\nmåste handla nu, och han krävde mer besparingar.\r\nJag måste säga att det var bra mycket bludder i det\r\ndär.</pre><pre>I fjol kallade ju Socialdemokraterna besparingarna\r\ni de olika transfereringssystemen för dråpslag. Man\r\ntillbakavisade åtgärder och sade att det var att vrida\r\nklockan tillbaka, från folkhem till Fattig-Sverige.\r\nNu ropar Göran Persson efter fler besparingar.\r\nMen varför sade ni nej i fjol? Nu börjar det\r\naccepteras, sakta men säkert. Det som var fel i fjol\r\ntycks nu vara rätt. Men varför hade ni inte den\r\ninsikten då?</pre><pre>Många tecken tyder nu på att svensk ekonomi\r\nåterhämtar sig. Vägen tillbaka till sunda och stabila\r\nstatsfinanser är ännu lång och kräver uppoffringar.\r\nVi är i början av en konjunkturuppgång.</pre><pre>Till skillnad mot tidigare uppgångar kommer den\r\nhär konjunkturuppgången i skenet av den stora\r\nskattereformen, flytande kronkurs och allt lägre\r\nräntor. Det kräver ett fast grepp om finanspolitiken\r\noch penningpolitiken för att vi inte skall skapa en\r\nny inflationsekonomi och överhettning.</pre><pre>Den ekonomiska politiken måste inriktas på att\r\nminska budgetunderskottet. Det förutsätter att\r\nsaneringsprogrammet som riksdagen beslutat om\r\ngenomförs fullt ut. Det är ett minimikrav.</pre><pre>Sverige är på väg att bli en bra nation för\r\nföretagande och investeringar. Företagens\r\nkonkurrenskraft har förbättrats. Sverige\r\nåterindustrialiseras. Industriproduktionen och\r\nexporten ökar. Tjänstesektorn ges nya möjligheter.\r\nMiljöpolitikens inriktning leder till nya jobb. Ett\r\nförverkligande av den socialdemokratiska politiken\r\nskulle däremot innebära att uppgången i ekonomin\r\nförsvåras, fördröjs och försvagas.</pre><pre>Det ligger i löntagarnas intresse att villkoren för\r\nföretagandet förbättras, att nyetableringar\r\nunderlättas och industrins investeringar ökar. Det\r\nligger också i löntagarnas intresse att företagen har\r\ngoda vinstmarginaler så att nya investeringar kan\r\nkomma i gång.</pre><pre>Kampen mot arbetslösheten är i dag den viktigaste\r\npolitiska uppgiften. Genom en rad åtgärder har\r\nregeringspartierna sett till att villkoren för\r\nföretagandet i Sverige har förbättrats.</pre><pre>Jag vill rikta en uppmaning till näringslivet och de\r\nhundratusentals företagen runt om i landet. Nu är\r\ndet dags att stora såväl som små företag börjar\r\nanställa människor för att minska arbetslösheten.\r\nVänta inte! Börja anställa nu! Se till att\r\nmänniskorna är på plats när konjunkturen tar fart\r\npå riktigt!</pre><pre></pre><pre>Genom initiativ från bl.a. Centern har riksdagen\r\ntidigare vid olika tillfällen beslutat om åtgärder för\r\natt främja vissa bygginvesteringar. Vid två tillfällen\r\nunder fjolåret anvisade riksdagen totalt 1,3\r\nmiljarder kronor för att stimulera ROT-projekt\r\ninom kommunsektorn. Dessutom får enskilda\r\nmöjlighet att göra avdrag för reparation av villan\r\neller bostadsrätten.</pre><pre>Nu handlar det väldigt mycket om byggande i\r\ndebatten, men låt mig säga att det inte handlar om\r\natt bygga nya bostäder, som socialdemokraterna\r\nvill. Tillgången på bostäder i Sverige är i dag god.\r\nDäremot handlar det om att underhålla offentliga\r\nbyggnader, t.ex. skolor, vårdhem och daghem. För\r\nmin del är jag beredd medverka till att riksdagen nu\r\nsatsar ytterligare resurser på ROT-sektorn. ROT-\r\nprojekt, helst med miljöinriktning, kan skapa nya,\r\nvärdefulla arbetstillfällen runt om i landet. Men det\r\när viktigt att säga: De måste vara finansierade.</pre><pre>Herr talman! Nu rustas Sverige inför 2000-talet.\r\nRegeringspartierna har lagt grunden för en uthållig\r\nekonomisk utveckling som ger sundare\r\nstatsfinanser, bibehållen låg inflation, lägre räntor,\r\nfler investeringar och därmed lägre arbetslöshet. Vi\r\ninvesterar också i kretsloppssamhället som hör\r\nframtiden till. Det är för den politiken Centern och\r\nregeringen begär väljarnas förtroende i årets val!</pre><pre>Anf. 38  DAN ERIKSSON i Stockholm (nyd)\r\nreplik:</pre><pre>Herr talman! Jag anser att vi har lika litet rätt att\r\nlämna över en stor statsskuld till kommande\r\ngenerationer som att lämna över ett dåligt miljöarv.\r\nOm det sista tror jag Per-Ola Eriksson är ense med\r\nmig.</pre><pre>Nu är min fråga: Tycker finansutskottets\r\nordförande att vi skall göra mer för att komma till\r\nrätta med underskottet i budgeten och därmed\r\nförbättra statsfinanserna än det svaga program\r\nregeringen föreslår? Eller skall vi vräka över\r\nskuldbördan på kommande generationer?</pre><pre>Anf. 39  PER-OLA ERIKSSON (c) replik:</pre><pre>Herr talman! Det är just för att vi inte skall vältra\r\növer på kommande generationer som\r\nregeringspartierna och regeringen har lagt fram\r\nförslag, som riksdagen har bifallit, om ett\r\nlångsiktigt program för att sanera svensk ekonomi.</pre><pre>Det har framlagts olika besparingsförslag för\r\nriksdagen. Vi hade förväntat oss att Ny demokrati\r\nskulle ställa upp bakom dessa förslag. Men vid\r\nnågra tillfällen har Ny demokrati låtit sig lockas av\r\ntillfälliga popularitetsvinster och röstat emot\r\nsådana viktiga reformer för att sanera ekonomin.</pre><pre>Nu är besluten fattade och saken är passerad, men\r\njag tycker inte att Dan Eriksson i Stockholm skall\r\nifrågasätta regeringens ambitioner när det gäller att\r\nsanera svensk ekonomi. Hjälp i stället till i\r\nframtiden! Vi har att fatta ett antal beslut framöver.\r\nOm Dan Eriksson är intresserad är han välkommen\r\nmed i det arbetet.</pre><pre>Anf. 40  DAN ERIKSSON i Stockholm (nyd)\r\nreplik:</pre><pre>Herr talman! Det saneringsprogram som Per-Ola\r\nEriksson talar om medför att statsskulden under\r\nden tid saneringsprogrammet pågår ökar från 1 000\r\nmiljarder till 2 000 miljarder, alltså blir dubbelt så\r\nstort. Frågan är hur starkt det\r\nsaneringsprogrammet är. Det går att göra det\r\nmycket starkare. Det finns besparingar man kan\r\ngöra om man bara har vilja och mod.</pre><pre>I det budgetförslag regeringen har framlagt finns i\r\nvarje fall inte ett dugg mod. Men det är ju valår,\r\nsom sagt.</pre><pre>När det gäller att ställa upp: Vi ställer upp på\r\nbudgetförstärkande åtgärder. Men ni kan inte säga\r\natt vi måste gå med på vartenda enstaka förslag ni\r\nlägger fram. Vi måste resonera om en helhet. Då\r\när jag övertygad om att vi kan komma fram till bra\r\nbesparingar. Det är inga problem.</pre><pre>Jag tvivlar inte på regeringens ambitioner. Jag\r\ntvivlar mer på förmågan och orken att komma med\r\noch genomföra något som är någonting att ha.\r\nBudgeten är inte mycket att hänga i julgran.</pre><pre>Anf. 41  PER-OLA ERIKSSON (c) replik:</pre><pre>Herr talman! Vi har nu möjlighet att testa vad Ny\r\ndemokrati vill när det gäller långsiktiga\r\nsaneringsprogram och önskan att skapa en uthållig\r\nekonomisk politik. Vi börjar nu, som bekant, att i\r\nfinansutskottet gå igenom den här budgeten. Vi\r\nskall förstås pröva alla de förslag som framförts,\r\nockså dem som kommer från Ny demokratis sida.\r\nMen ibland brukar Ny demokratis förslag till\r\nbesparingar på olika områden tas tillbaka vid ett\r\nannat tillfälle, tillsammans med\r\nSocialdemokraterna och Vänsterpartiet. Det har\r\nvarit litet si och så med långsiktigheten och\r\nstabiliteten.</pre><pre>Jag är dock en optimistisk person. Vi får väl se var\r\nDan Eriksson i Stockholm hamnar när vi börjar\r\nmed årets budget.</pre><pre>Dan Eriksson säger att vi saknar vilja och mod. Är\r\ndet någonting som den här regeringen har visat så\r\när det just vilja och mod att förändra, göra stora\r\nstrukturreformer i transfereringssystemen och göra\r\nde besparingar som förut ansågs omöjliga.</pre><pre>Nu märker vi också att t.o.m. Socialdemokraterna\r\nbörjar traska efter. Det är så dags, men de är också\r\nvälkomna i det här arbetet.</pre><pre>Anf. 42  GÖRAN PERSSON (s) replik:</pre><pre>Herr talman! Först vill jag säga att det nyliberala\r\nbudskapet knappast skulle kunna formuleras bättre\r\nav en moderat än i Per-Ola Erikssons anförande.\r\nAtt han är centerpartist och representerar ett av de\r\nlän i landet som troligen förlorat mest på den politik\r\nhan talar om i talarstolen är svårt att se. Men det är\r\nen debatt Per-Ola Eriksson får klara ut på\r\nhemmaplan.</pre><pre>Med Per-Ola Erikssons tonläge, med den oerhörda\r\nhyllningen till regeringens konsekvens och fasthet,\r\nblir det parodiskt när han slutar sitt tal med att säga:\r\nVi kommer att gå ifrån regeringens politik när det\r\ngäller byggstimulansen.</pre><pre>Stå fast vid det regeringsförslag som föreligger, Per-\r\nOla Eriksson! Det är ju höjden av klokskap och\r\nförstånd. Det är framlagt av Per-Ola Erikssons\r\npartikamrat Börje Hörnlund. Bläcket har knappt\r\ntorkat.</pre><pre>Socialdemokraterna vet att när de framlägger sina\r\nalternativ så är de väl förankrade ute i landet.\r\nDärmed har Per-Ola Eriksson fått en opinion emot\r\nsig, och då viker han sig direkt.</pre><pre>Det tycker jag i och för sig är bra, men det vore\r\nklädsamt om det också påverkade Per-Ola\r\nErikssons sätt att uppträda i övrigt när han\r\nbeskriver regeringens alltigenom kloka politik.\r\nDen håller inte ihop. Verkligheten kommer\r\nsuccessivt att tvinga Per-Ola Eriksson att backa, det\r\när alldeles uppenbart.</pre><pre>Jag har två frågor: Lägger Börje Hörnlund fram\r\nförslaget om 300 plus 150 dagars stämplingstid i a-\r\nkassan? Hur kan Per-Ola Eriksson motivera en\r\nsänkning av förmögenhetsskatten med 2 miljarder\r\nkronor från den 1 januari 1995 när vi inte har råd\r\nmed vettiga insatser i exempelvis vård och omsorg?</pre><pre>Är det god centerpolitik, eller är Per-Ola Eriksson\r\nockså på den punkten ombud för det nyliberala\r\nsystemskiftet?</pre><pre>Anf. 43  PER-OLA ERIKSSON (c) replik:</pre><pre>Herr talman! Göran Persson har tidigare i dag fått\r\nsvar av finansministern då det gäller\r\narbetslöshetsförsäkringen. Därav framgick att det\r\nkommer en proposition. Göran Persson får ge sig\r\ntill tåls och vänta på den.</pre><pre>Däremot är det bra att riksdagen har fattat beslut\r\nom en allmän, obligatorisk arbetslöshetsförsäkring,\r\nsom täcker in alla människor i det här landet.</pre><pre>Göran Persson sade i sitt inledningsanförande att\r\narbetslösheten är ett socialt gissel. Han sade att han\r\nhade en vilja att ta ner arbetslösheten. På den\r\npunkten är Göran Persson inte ensam. Det är\r\nmånga i det här landet som vill se en sådan åtgärd,\r\noch det är också regeringspartiernas ambition. Vi\r\nhar som både mål och ambition att minska\r\narbetslösheten.</pre><pre>Men hur är det med den socialdemokratiska\r\nambitionen? Är det inte bara ord och retorik i den\r\nsocialdemokratiska motionen? När jag läser den\r\nser jag att man accepterar en hög arbetslöshet.\r\nSocialdemokraterna skriver att de kan acceptera en\r\n10-procentig arbetslöshet. Varför stannar ni vid\r\n10 %? Varför skriver ni i er motion att ni vill ha tio\r\nprocents arbetslöshet? Det är nämligen\r\nkomsekvensen av formuleringarna i er motion som\r\nhandlar om framtid för Sverige.</pre><pre>Jag tycker det är ganska allvarligt att inte Göran\r\nPersson har större ambitioner än så.</pre><pre>Anf. 44  GÖRAN PERSSON (s) replik:</pre><pre>Herr talman! Det var ett av de mest förvirrade\r\ninlägg jag hört från Per-Ola Eriksson. Vi skall\r\ntillbaka till full sysselsättning. Det blir tungt och\r\nsvårt, men jag tror att det bara finns en politisk\r\nkraft i Sverige som klarar den saken och det är\r\nsocialdemokratin.</pre><pre>Vi redovisar programmet i vår motion. Läs den!</pre><pre>Sedan ställde jag några konkreta frågor, utöver att\r\nPer-Ola Eriksson direkt springer ifrån\r\nregeringspolitiken, vilket man väl kan stå ut med\r\näven om det inte är särskilt handfast och hållfast.</pre><pre>Jag ställde en fråga om förmögenhetsskatten. Per-\r\nOla Eriksson skall hem till Norrbotten och möta\r\nmänniskor som har det svårt och besvärligt. Hur\r\nförklarar han för dem att de tio procenten rikaste\r\nhushållen skall få 2 miljarder kronor i\r\nskattesänkning bara därför att det är ett ideologiskt\r\nprojekt? Det gäller dem som äger jord,\r\nbörsnoterade aktier och stora fastigheter. Det finns\r\ninga som helst kopplingar mellan detta och nya\r\njobb. Det är ingenting annat än en ren och rå\r\nomfördelning.</pre><pre>Detta skall Per-Ola Eriksson försvara med\r\nutgångspunkt från att han så helhjärtat ställer upp\r\npå den här regeringens politik. Jag skulle vilja höra\r\nhur han tänker argumentera. Säg det gärna här i\r\nkammaren!</pre><pre>Sedan måste jag tolka svaret om de 300 plus 150\r\ndagarna så att det kommer en sådan proposition\r\nfrån regeringen. Den har som konsekvens\r\nutstämpling och socialbidrag efter 450 dagar. I den\r\nvalkrets Per-Ola Eriksson representerar är detta en\r\nsocial katastrof.</pre><pre>Hur förklarar Per-Ola Eriksson detta samtidigt som\r\nhan klarar ut varför man skall sänka\r\nförmögenhetsskatten för de rikaste?</pre><pre>Anf. 45  PER-OLA ERIKSSON (c) replik:</pre><pre>Herr talman! Göran Persson får slå sig till ro ett tag\r\noch avvakta propositionen. Då skall han få svar på\r\nsina frågor. Det är den arbetsmetod vi har i\r\nriksdagen.</pre><pre>Men jag skall gärna diskutera skatter med Göran\r\nPersson. Kom ihåg en sak: Vi lever nu i en helt ny\r\noch föränderlig värld, som också\r\nsocialdemokraterna medverkade till att skapa\r\nunder 1980-talet. Vi har fått avregleringar och vi\r\nlever nu i det gränslösa Europa där kapitalet\r\nströmmar fritt över gränserna.</pre><pre>Om inte Sverige har ett investeringsvänligt\r\nskattesystem som kan locka till oss kapital, så\r\nkommer vi inte att kunna skapa de nya jobb som\r\nsåväl Göran Persson som jag och alla andra här i\r\nkammaren är intresserade av.</pre><pre>När Göran Persson tar upp skatten på förmögenhet\r\noch aktier osv. är detta bara retorik. Det enda ni\r\ngör är att skapa osäkerhet för framtiden. Därest\r\nGöran Perssons parti skulle vinna valet och skulle\r\nomsätta alla sina uttalanden i praktiken och\r\nförsämra investeringsklimatet i Sverige, innebär\r\ndetta att då flyr företagen och jobben från Sverige\r\ni stället för att lockas hit.</pre><pre>Till sist, herr talman, återigen: I den\r\nsocialdemokratiska motionen på sid. 2 kan man\r\nbara tolka att de accepterar tio procents\r\narbetslöshet. Så läser man den mening som står\r\nlängst ned.</pre><pre>Anf. 46  ROSE-MARIE FREBRAN (kds):</pre><pre>Herr talman! Många kurvor som beskriver den\r\nsvenska ekonomin pekar i dag åt rätt håll. Detta till\r\ntrots måste vi tillstå att vi har en lång och mödosam\r\nväg att gå innan vi tar oss ur arbetslöshetens\r\nstålbad.</pre><pre>Den ekonomiska politik som vi kristdemokrater\r\ntillsammans med övriga regeringspartier lagt fast är\r\nuttryck för en samlad och långsiktig strategi för att\r\nklara denna utmaning.</pre><pre>Den här debatten -- liksom de flesta andra\r\nekonomiska debatter -- kretsar i mångt och mycket\r\nkring vilka åtgärder som kan leda till den uthålliga\r\ntillväxt som är nödvändig för att klara\r\nsysselsättningsmålet. För oss kristdemokrater\r\nkänns det i detta sammanhang angeläget att lyfta\r\nfram två viktiga, men i debatten något\r\nundanskymda, delar av finansplanen.</pre><pre>Den ena delen är ekonomins koppling till miljön.\r\nTillväxten vi talar om måste vara förenlig med\r\nkravet på en ansvarsfull miljöpolitik. En\r\nekonomisk tillväxt som samtidigt förstör våra\r\nlivsbetingelser är oacceptabel. Den utredning som\r\nkds tidigare krävt om skatteväxling för miljön, och\r\nsom regeringen inom kort tillsätter, hälsar vi med\r\nstor tillfredsställelse.</pre><pre>En skatteväxling skulle, förutom att få positiva\r\neffekter på miljön, även kunna skapa utrymme för\r\nen sänkt beskattning på arbete och därmed bidra till\r\nen ökad efterfrågan på arbetskraft.</pre><pre>Den andra mycket viktiga frågan, som också finns\r\nmed i finansplanen, handlar om etikens betydelse\r\nför att främja en långsiktigt positiv ekonomisk\r\nutveckling. Detta är ingen nyhet. Redan Adam\r\nSmith insåg sambandet mellan marknadsekonomi\r\noch etik.</pre><pre>Förra årets nobelpristagare i ekonomi, Douglass C\r\nNorth, har nu visat vetenskapliga belägg för vikten\r\nav väl fungerande institutioner med klara etiska\r\nnormer för att hålla transaktionskostnaderna låga.\r\nEn ekonomis förmåga att kunna hålla låga\r\ntransaktionskostnader är av avgörande betydelse\r\nför den ekonomiska utvecklingen.</pre><pre>Förmodligen underskattar vi i den ekonomiska\r\ndebatten ofta dessa mekanismer, och kanske vi i\r\nmotsvarande grad överskattar olika kortsiktiga\r\nekonomiska åtgärders betydelse för den\r\nekonomiska utvecklingen.</pre><pre>Herr talman! Vad som orsakat dagens ekonomiska\r\nproblem har redan avhandlats i denna och tidigare\r\nekonomiska debatter. Jag skall inte ta tid att\r\nupprepa detta. I stället vill jag göra några\r\nreflexioner kring Socialdemokraternas ekonomiska\r\npolitik, eller skall vi kalla det retorik?</pre><pre>Göran Persson anklagar regeringen för att strypa\r\nden ekonomiska efterfrågan samtidigt som han\r\nkritiserar regeringen för det offentliga\r\nbudgetunderskottet. När regeringen tvingades\r\nföreslå en sänkning av a-kasseersättningen från 90\r\ntill 80 % eldade Socialdemokraterna massorna och\r\nlät förstå att något sådant skulle\r\nSocialdemokraterna aldrig acceptera. Nu erkänner\r\nman att det inte är aktuellt att höja ersättningsnivån\r\nvid ett eventuellt regeringsskifte.</pre><pre>För mindre än två månader sedan, strax före jul,\r\nstod Göran Persson här i kammaren och\r\nförkunnade att en momssänkning den 1 mars i år\r\nvar en viktig del i lösningen på Sveriges ekonomiska\r\nproblem. Konsumtionen skulle stimuleras. Några\r\nveckor senare, när Socialdemokraternas\r\nekonomiska motion presenterades var det inte\r\nlängre aktuellt med någon momssänkning.</pre><pre>Det är naturligtvis hälsosamt att även politiker kan\r\nändra sig, men jag måste ändå få fråga Göran\r\nPersson: Var det något speciellt som hände under\r\nde korta jul- och nyårsveckorna som fick\r\nSocialdemokraterna på andra tankar? Eller rör det\r\nsig om en tillnyktring eller ett nyårslöfte att vara\r\nmer uppriktig för att slippa åtminstone något av den\r\nsvekdebatt som otvivelaktigt kommer att drabba\r\nSocialdemokraterna om de -- mot förmodan --\r\nskulle få regeringsansvaret efter valet?</pre><pre>Hur länge kommer Socialdemokraterna att hålla\r\nfast vid den nu presenterade politiken? Kan vi\r\nförvänta oss att den håller över vårriksdagen?\r\nGäller den även efter valet eller kommer\r\nSocialdemokraterna att fortsätta att bedriva en\r\nkvartalsinriktad ekonomisk politik?</pre><pre>Herr talman! I Finanstidningen den 8 oktober förra\r\nåret intervjuades Göran Persson. Han sade då: ''Jag\r\nhör till dem som tror att skattetrycket i vårt land\r\nnått den övre gränsen.'' Likväl föreslår\r\nSocialdemokraterna nu omfattande\r\nskattehöjningar på netto 4,1 miljarder enligt egna\r\nberäkningar och 8,5 miljarder i helårseffekt enligt\r\nberäkningar från Finansdepartementet.</pre><pre>I övrigt innehåller det socialdemokratiska\r\nalternativet en överbudspolitik vad gäller\r\ninfrastruktur- och utbildningssatsningar. Men --\r\nsom Socialdemokraterna även skriver i sin\r\nmotion -- underskotten i de offentliga finanserna\r\nlägger klara restriktioner när det gäller ytterligare\r\nfinanspolitiska stimulanser. När\r\ninfrastruktursatsningarna ligger på en tredubbel\r\nnivå jämfört med 80-talet ter det sig något\r\nbesynnerligt att just Socialdemokraterna föreslår\r\nytterligare satsningar.</pre><pre>När Socialdemokraterna dessutom, bara några\r\nmånader efter det att århundradets\r\ninfrastruktursatsningar klubbats av riksdagen,\r\nskriver att ''en nationell plan för investeringar i\r\ninfrastruktur behövs'', blir det närmast komiskt.</pre><pre>Socialdemokraternas budgetförslag innebär en\r\nytterligare underfinansiering av statens budget.\r\nEkonomer från alla håll, inte minst OECD och\r\nIMF, har tydligt deklarerat att det inte finns något\r\nutrymme för ytterligare underbalanseringar av den\r\nsvenska budgeten.</pre><pre>Inte ens länder med så blygsamma underskott som\r\n4--5 % av BNP vågar chansa med en mer expansiv\r\nfinanspolitik. I Sverige ligger underskottet på 13--\r\n14 %! Tvärtom är en fortsatt stram finanspolitik\r\nabsolut nödvändig för att återupprätta och\r\nvidmakthålla förtroendet för svensk ekonomi.</pre><pre>Det av riksdagen i våras antagna\r\nsaneringsprogrammet är en absolut miniminivå.\r\nDet ger förutsättningar för varaktigt låga räntor,\r\noch därmed stimuleras investeringarna.</pre><pre>Jag är helt överens med oppositionen om behovet\r\nav låga räntor. Men det behöver påpekas att\r\nräntesänkningar inte kan kommenderas fram eller\r\nbeslutas av politikerna. Låg ränta kan bara\r\nförtjänas med hjälp av en ekonomisk politik som\r\nupprätthåller och förstärker förtroendet för svensk\r\nekonomi.</pre><pre>Herr talman! De nya jobb som Socialdemokraterna\r\nmenar sig skapa med sitt budgetalternativ kommer\r\nnästan uteslutande den offentliga sektorn till del.\r\nSamtidigt kritiserar man regeringen för att den\r\noffentliga sektorns andel av BNP uppgår till över\r\n70 %.</pre><pre>Finansieringen av de nya jobben sker i huvudsak\r\nmed tämligen omfattande skattehöjningar -- trots\r\nGöran Perssons för några månader sedan uttalade\r\ntveksamhet till sådana. Bl.a. vill\r\nSocialdemokraterna nu återinföra\r\ndubbelbeskattningen på utdelningar, dvs. placera\r\nSverige i den lilla exklusiva grupp länder som\r\nbeskattar avkastning på kapital som satsas i företag\r\nsom skapar nya jobb hårdare än avkastningen på\r\npassivt sparande i t.ex. bank.</pre><pre>Göran Persson, om Socialdemokraterna nu, till\r\nskillnad från partikollegerna i Norge, så gärna vill\r\ndubbelbeskatta kapitalinkomster, vore det då inte\r\nbättre att lägga dubbel skatt på bankräntor och\r\nliknande avkastningar på passiva\r\nkapitalplaceringar?</pre><pre>Slutsatsen av Socialdemokraternas förslag är att\r\nman visserligen vill och troligen förmår att\r\nkortsiktigt skapa jobb, men att det sker i den\r\noffentliga sektorn på bekostnad av minst lika\r\nmånga jobb i den privata sektorn. Jag tillåter mig\r\ntvivla på att detta är en riktig väg.</pre><pre>Herr talman! Avslutningsvis vill jag ta upp den\r\nkommunala ekonomin. Grundläggande för vår\r\nvälfärd är att känna trygghet inför ålderdom och\r\nsjukdom. Det handlar ytterst om respekt för livet\r\noch solidaritet med de svagaste. Därför tillhör\r\nvården och omsorgen om våra äldre de områden\r\nsom kds prioriterar allra främst.</pre><pre>Antalet äldre har ökat markant i Sverige de senaste\r\n20 åren och kommer att fortsätta att öka. Samtidigt\r\nkräver, som jag tidigare sagt, de mycket ansträngda\r\nstatsfinanserna att den offentliga konsumtionen\r\ntotalt sett begränsas. Det innebär att stora krav på\r\nprioriteringar kommer att ställas i kommuner och\r\nlandsting.</pre><pre>De senaste åren, när BNP sjunkit och reallönerna\r\nstigit mycket långsamt, har de finansiella ramarna\r\nför offentlig konsumtion inneburit att kommuner\r\noch landsting faktiskt begränsat sin konsumtion\r\nmer än vad ''realt oförändrad konsumtion'', som\r\nanges i saneringsprogrammet, kräver. Det kan\r\ndiskuteras om det är en sund stabiliseringspolitik\r\natt låta den kommunala sektorn genomföra en\r\nstörre del av sin andel av saneringsprogrammet de\r\når det samhällsekonomiska läget är som sämst.</pre><pre>Herr talman! Mot den bakgrunden kan det finnas\r\nanledning att se över förhållandena i den\r\nkommunala sektorn.</pre><pre>Anf. 47  JOHAN LÖNNROTH (v) replik:</pre><pre>Herr talman! Rose-Marie Frebran hävdar att\r\nregeringen har en långsiktig strategi. Hon vill ge\r\nsken av att regeringen med kds hjälp har fått in nya\r\ndimensioner i sitt tänkande. Det handlar om dels\r\nmiljön, dels etiken.</pre><pre>Rose-Marie Frebran sitter i en regering som satsar\r\npå en Öresundsbro och på motorledsbyggen kring\r\nstorstäderna.</pre><pre>Rose-Marie Frebran sitter i en regering som nu\r\nbedriver en flyktingpolitik som ute i världen\r\nkarakteriseras som en av de hårdaste och mest\r\nrestriktiva jämfört med länder på samma\r\nekonomiska nivå som Sverige. Serbiska desertörer\r\nflyr i dag till Norge.</pre><pre>Rose-Marie Frebran sitter i en regering som har\r\nlagt fram ett program för kommunernas ekonomi\r\nsom innebär successivt minskade statliga anslag till\r\nsjukvård och skola. Vad är det som konkret är\r\nnytänkande, Rose-Marie Frebran, i frågorna om\r\nmiljö och etik jämfört med andra högerregeringar\r\nrunt om i världen?</pre><pre>Anf. 48  ROSE-MARIE FREBRAN (kds)\r\nreplik:</pre><pre>Herr talman! Johan Lönnroth nämner\r\nÖresundsbron, motorvägsbyggen,\r\nflyktingpolitiken, den kommunala ekonomin,\r\nnytänkadet osv. Det är mycket som Johan\r\nLönnroth har tänkt sig skall behandlas under två\r\nminuter. Det får naturligtvis ske en annan gång.</pre><pre>Jag håller inte alls med Johan Lönnroth i hans\r\nbeskrivning av den kommunala ekonomin. Han\r\nsäger att regeringen har lagt fram ett program som\r\ninnebär sänkt stöd till sjukvården. Detta är inte\r\nsant. En pågående utredning behandlar just\r\nsjukvårdens organisering och finansiering i\r\nframtiden. Men denna utredning är ännu inte ännu\r\nklar. Johan Lönnroths parti har för övrigt lämnat\r\nutredningen och vill inte vara med och ta ansvar för\r\nde förslag som skall läggas fram.</pre><pre>Nytänkande på miljöområdet är bl.a. den mycket\r\nviktiga skatteväxling med tanke på både miljön och\r\njobben. Lägg över skatt på naturresurser och på\r\nmiljöfarliga utsläpp och minska samtidigt skatt på\r\narbete! Då får man en bättre miljö och fler\r\narbetstillfällen.</pre><pre>Anf. 49  JOHAN LÖNNROTH (v) replik:</pre><pre>Herr talman! Jag tycker naturligtvis att utredningen\r\nom skatteväxling är bra. Också mitt parti är\r\nanhängare av att en sådan görs. Problemet är\r\nemellertid att medan detta utreds händer i\r\nverkligheten något helt annat.</pre><pre>De planer som regeringen har lagt fram för\r\nkommunernas ekonomi pekar på minskad\r\nverksamhetsvolym för såväl detta år som nästa år\r\noch framöver under 1990-talet. Det går inte att\r\nrationalisera bort de minskningar av anslagen som\r\nRose-Marie Frebrans regering lägger fram med\r\nsina planer.</pre><pre>Situationen inom sjukvården i exempelvis\r\nGöteborg är i dag katastrofal. Man kan utreda\r\neffektiviseringar och omfördelningar, men i\r\ngrunden klarar man i dag inte detta om inte\r\nsjukvården får mer pengar.</pre><pre>Jag tror att Rose-Marie Frebran och hennes parti i\r\nsjälva verket har mycket större problem med dessa\r\nfrågor än vad hon i denna debatt ger sken av. Vad\r\nblev det av kds satsning på sjukvården och etiken?</pre><pre>Anf. 50  ROSE-MARIE FREBRAN (kds)\r\nreplik:</pre><pre>Herr talman! Det är bra att Johan Lönnroth tycker\r\natt utredningen om skatteväxling är bra.</pre><pre>Sjukvårdens problem i Göteborg har jag\r\nnaturligtvis hört talas om. Jag är glad för att mina\r\npartikolleger i Göteborg inte står bakom den stora\r\nbesparing som nu har förelagts sjukvården där.</pre><pre>Däremot tycker jag inte att man har gett upp när en\r\nutredning pågår där man utreder vilka problemen\r\när och vad som behövs. Man behöver titta både på\r\norganisationsplanet och resursplanet. Det är en hel\r\ndel förändringar som behövs för att sjukvården\r\nskall kunna fungera som inte har med resurssidan\r\natt göra.</pre><pre>Vi i kds har sagt att om utredningen om\r\nsjukvårdens organisering och finansiering i\r\nframtiden kommer fram till att man måste satsa mer\r\nresurser, kommer vi att ställa upp för det. Vi\r\nkommer att prioritera och driva den frågan. Vården\r\noch omsorgen är nämligen så oerhört viktig att den\r\nmåste prioriteras i första hand.</pre><pre>Anf. 51  DAN ERIKSSON i Stockholm (nyd)\r\nreplik:</pre><pre>Herr talman! Rose-Marie Frebran pratade om att\r\ndet inte finns utrymme för ytterligare\r\nbudgetförsvagningar. Min fråga är helt kort: Är\r\nvårdnadsbidraget finansierat?</pre><pre>Etik och moral är något som kds säger sig stå för.\r\nMen vad är det för etik och moral i att lägga fram\r\nen så svag budget i ett läge där statsskulden skenar\r\ni väg och skyfflas över på kommande generationer?</pre><pre>Anf. 52  ROSE-MARIE FREBRAN (kds)\r\nreplik:</pre><pre>Herr talman! Det är märkligt att frågan om\r\nfinansieringen av vårdnadsbidraget skall behöva\r\nupprepas om och om igen. Ändå uppfattar de som\r\nfrågar icke svaret.</pre><pre>Regeringen fullföljer saneringsprogrammet.\r\nBesluten har tidigarelagts. Beslutet om de 14\r\nmiljarderna fattades redan i höstas. Och för att man\r\nskall kunna klara av de utgifter som man faktiskt\r\nvill ta, sparar man ytterligare på olika håll i\r\nbudgeten utan att därför säga att vissa pengar\r\nöronmärks för vissa projekt. Det som man vill\r\nanvända till vissa utgifter sparas in på andra. Precis\r\nsom finansministern sade handlar det om\r\nomfördelningar.</pre><pre>Vad är det då för etik och moral att lägga en sådan\r\nbudget på riksdagens bord som regeringen gör, en\r\nbudget som Dan Eriksson i Stockholm kallar svag?\r\nRegeringens budget är den starkaste av de två stora\r\nalternativen, regeringens och\r\nSocialdemokraternas. Det är ett uthålligt\r\nsaneringsprogram som skall ta ned\r\nbudgetunderskottet. Det sker genom att vi tar tag i\r\nproblemen i dag och inte vältrar över dem på\r\nframtida generationer.</pre><pre>Anf. 53  DAN ERIKSSON i Stockholm (nyd)\r\nreplik:</pre><pre>Herr talman! När Ny demokrati pratar om\r\ndynamiska effekter och lägger fram förslag, har\r\nman inte velat godta dem. Därför lägger vi i Ny\r\ndemokrati endast fram förslag med rent statiska\r\neffekter; de dynamiska får vi som grädde på moset.</pre><pre>I det budgetläge som vi befinner oss i skall vi inte\r\nvara flummiga, utan vi skall vara konkreta och\r\nklara för att få ned budgetunderskottet.</pre><pre>Av Rose-Marie Frebrans svar vad gäller framtida\r\nbudgetunderskott verkar det som att regeringen\r\ninser att man behöver spara. Jag vill då ställa\r\nfrågan: Det fanns ju en tydlig öppning när det gäller\r\natt spara mer. Vad finns det då i lager?</pre><pre>Anf. 54  ROSE-MARIE FREBRAN (kds)\r\nreplik:</pre><pre>Herr talman! Vad som för framtida budgetår finns\r\ni lager tänker jag inte diskutera i denna ekonomiska\r\ndebatt som handlar om de förslag som har lagts\r\nfram för budgetåret 1994/95. Självfallet diskuteras\r\ndet som kan bli aktuellt längre fram i tiden. Arbetet\r\nmed nästa budget startar nog vilken dag som helst.\r\nMen jag tänker som sagt inte ta den diskussionen i\r\ndag.</pre><pre>Anf. 55  GÖRAN PERSSON (s) replik:</pre><pre>Herr talman! Jag har två korta frågor.</pre><pre>Avslutningen av Rose-Marie Frebrans välskrivna\r\nanförande -- dock med en aggressiv ton --\r\nuppfattade jag som att hon menar att det nu är fel\r\nkonjunkturläge för neddragningar i kommunerna.\r\nMin första fråga är då: Hur skall det uppfattas?\r\nMenas det att vi i dag inte skall fullfölja det\r\nåtstramningsprogram som regeringen har ålagt den\r\nkommunala sektorn? Eller hur skall uttalandet\r\ntolkas? Det skulle vara oerhört intressant att få\r\nveta.</pre><pre>Den andra frågan ställer jag med anledning av att\r\nRose-Marie Frebran sade att vårdnadsbidraget var\r\nfinansierat genom besparingar. Besparingarna i\r\nbudgeten görs i huvudsak på två områden,\r\nnämligen på läkemedel och på tandvård. Är det kds\r\nuppfattning att de sektorerna har finansierat\r\nvårdnadsbidraget? Hur rimmar det i så fall med kds\r\nuppfattning att man skall prioritera vården?</pre><pre>Anf. 56  ROSE-MARIE FREBRAN (kds)\r\nreplik:</pre><pre>Herr talman! Det jag sade om den kommunala\r\nekonomin i slutet av mitt anförande var att\r\nkommuner och landsting faktiskt har begränsat sin\r\nkonsumtion mer än vad realt oförändrad\r\nkonsumtion innebär. En realt oförändrad\r\nkonsumtion är vad som har lagts fast i\r\nsaneringsprogrammet. Det är alltså den\r\nåtstramning som regeringen har krävt. Jag sade att\r\ndet kan diskuteras om det är sunt att låta den\r\nkommunala sektorn genomföra en större del av sin\r\nandel av saneringsprogrammet just under de år då\r\ndet samhällsekonomiska läget är allra sämst.</pre><pre>Jag tycker därför att det finns anledning att se över\r\nförhållandena i den kommunala sektorn under den\r\nnärmaste tiden. Jag förutsätter att denna fråga\r\nkommer att behandlas i\r\nkompletteringspropositionen.</pre><pre>När det gäller vårdnadsbidraget vill jag återigen\r\nsäga att de totala besparingar som har gjorts\r\nkommer att användas för de utgifter som\r\nregeringen vill satsa på. Inget är kvittat mot något\r\nspeciellt. Vårdnadsbidraget är inte öronmärkt på\r\ndet sättet.</pre><pre>Anf. 57  GÖRAN PERSSON (s) replik:</pre><pre>Herr talman! Det var trots allt ett intressant besked\r\natt det i kompletteringspropositionen kommer att\r\nbeskrivas att det har skett för stora neddragningar\r\ni den kommunala verksamheten. Det har vi i\r\noppositionen påpekat, men Anne Wibble har\r\navvisat det och sagt att det fullkomligt saknar\r\nrealistisk grund.</pre><pre>Jag noterar att vår verklighetsbeskrivning också på\r\nden punkten vinner alltmer terräng. Under den här\r\ndebatten har vi alltså tagit hem dels frågan om\r\nkommunerna, dels frågan om ROT. Det är inget\r\ndåligt utfall. Med tanke på den hätska tonen från\r\nregeringspartierna, hade nog den som har följt\r\ndebatten trott att regeringspartierna skulle hamna i\r\nen annan position.</pre><pre>Jag skall inte plåga Rose-Marie Frebran ytterligare\r\nmed vårdnadsbidraget. Jag tror inte att vi kommer\r\ndjupare i det resonemanget.</pre><pre>Jag har en fråga till, som jag har kört med under\r\nhela debatten. Det skulle vara intressant att höra\r\nhur kds, utifrån kristen moral och etik, motiverar\r\nborttagandet av förmögenhetsskatten för de allra\r\nrikaste i detta samhälle, i en tid då vi inte har råd\r\nmed den vård och den omsorg vi vill ge. ''Bären\r\nvarandras bördor'', Rose-Marie Frebran! Är den\r\npolitik som kds står för i den här frågan ett uttryck\r\nför dessa vackra ord, hämtade från Galaterbrevet\r\n6:2?</pre><pre>Anf. 58  ROSE-MARIE FREBRAN (kds)\r\nreplik:</pre><pre>Herr talman! Under Socialdemokraternas\r\nregeringstid mellan 1982 och 1991 försvann netto\r\n250 miljarder kronor ur landet, därför att det var\r\nlönsammare att placera pengar i företag,\r\nfastigheter m.m. i utlandet. Jag kan inte förorda att\r\nvi skall fortsätta att driva en sådan politik.</pre><pre>Anf. 59  INGA-BRITT JOHANSSON (s):</pre><pre>Herr talman! Sverige är ett fantastiskt land.\r\nTillsammans har vi sett till att man skall kunna leva\r\ngott i hela landet, även i de mest glesbefolkade\r\nområdena. Vi har varit överens om att fördela våra\r\ntillgångar så att alla människor skall ha en\r\njämförbar social standard och trygghet.</pre><pre>Men nu pågår ett systemskifte i landet, regisserat av\r\nModeraterna och med stöd från övriga borgerliga\r\npartier i riksdagen. Genom att successivt försämra\r\nden offentliga sektorns ekonomi rycks grunden för\r\nden generella välfärdspolitiken undan.\r\nFörutsättningar skapas för andra lösningar, där den\r\negna plånboken kommer att avgöra vem som i\r\nframtiden får den bästa vården, skolan och\r\nbarnomsorgen.</pre><pre>Vi är snabbt på väg in i det s.k.\r\ntvåtredjedelssamhället -- ett resultat av den\r\nnyliberala politiken -- där de rika blir rikare, där en\r\nstor medelklass lever bra men där många\r\nmänniskor hamnar utanför välfärden. Tydliga\r\nklasskillnader i form av hög arbetslöshet, social\r\nutslagning, segregation och invandrarfientlighet\r\nkännetecknar ett sådant samhälle. Göteborg\r\nuppvisar i dag många tecken på att\r\ntvåtredjedelssamhället redan är etablerat.</pre><pre>I valrörelsen 1991 gick Moderaterna till bred attack\r\nmot Socialdemokraternas sätt att sköta regeringen.\r\nUnder fältropet ''Det är framtidstro och optimism\r\nsom skall breda ut sig i storstäderna, inte armod och\r\nstagnation'' skulle invånarna lockas att lägga sina\r\nröster på det moderata alternativet. Budskapet\r\nkryddades med löften om kommande\r\nskattesänkningar. I första hand riktade man in sig\r\npå storstädernas ekonomiska problem och\r\nkonstaterade att storstäderna saknade ett\r\n''kompetent ledarskap'' och hade utsatts för ''en\r\nnegativ särbehandling av den socialdemokratiska\r\nregeringen och den socalistiska majoriteten i\r\nriksdagen''. Man talade om den slum som hade\r\nbrett ut sig i storstäderna och som Moderaterna\r\nsnabbt skulle rätta till.</pre><pre>Moderaterna utlovade en politik som är\r\n''konsekvent och tar hänsyn till storstädernas\r\nspeciella förutsättningar. Moderaterna har insett\r\natt storstadsregionerna är Sveriges ekonomiska\r\nmotorer. Det går inte att strypa storstäderna och tro\r\natt utvecklingen och tillväxten därmed flyttas till\r\nandra delar av Sverige. -- -- -- Därför måste en\r\nkommande borgerlig regering ta bort alla hämskor\r\npå storstäderna.''</pre><pre>I Göteborg bedrev de borgerliga partierna en\r\nkampanj på samma tema.</pre><pre>Med facit i hand är det bara att konstatera, att\r\nförutom skattesänkningarna för de rika blev det\r\ningenting av alla löften. I stället har Göteborg\r\nhamnat i ett ännu värre läge på grund av den\r\nborgerliga politiken. Om Rose-Marie Frebran hade\r\nvarit kvar i kammaren kunde jag ha upplyst henne\r\nom att kds stod bakom det borgerliga\r\nbudgetförslaget i Göteborgs kommun med\r\nåtföljande nedskärningar i sjukvården.</pre><pre>Skattereformens negativa konsekvenser har inte\r\nrättats till trots att den före valet beskrevs som ''den\r\nsenaste stenen på bördan för storstäderna''. Ett nytt\r\nstatsbidragssystem infördes 1993, som åter har\r\ninneburit ''en negativ särbehandling'' av Göteborg.\r\nDet statliga lånet på 900 miljoner kronor, som var\r\nett uttryck för den socialdemokratiska regeringens\r\nförståelse för Göteborgs problem, blev plötsligt\r\nräntebelastat, trots löften om fortsatt\r\nräntebefrielse.</pre><pre>Tillsammans med konsekvenserna av den\r\nekonomiska åtstramningspolitiken och andra\r\nriksdagsbeslut har detta medverkat till att\r\nstorstäderna i allmänhet och Göteborg i synnerhet\r\nhar hamnat i en situation som saknar motstycke i\r\nmodern tid. Torgny Larsson kommer om en stund\r\natt närmare redovisa resultatet av dessa beslut.</pre><pre>Utvecklingen visar tydligt att vi måste få ett nytt\r\nskatteutjämningssystem, som tar hänsyn till de\r\nförslag om ändringar som\r\nStrukturkostnadsutredningen har lagt fram.\r\nUtredningen har -- till skillnad mot i nuvarande\r\nsystem -- beaktat sådana merkostnader som\r\ndrabbar Göteborg och andra större städer,\r\nexempelvis kostnader för äldreomsorg,\r\nsocialbidrag, gator och vägar samt kollektivtrafik.\r\nKommunförbundet och den förra\r\nsocialdemokratiska regeringen diskuterade\r\nmöjligheten att ge den kommunalekonomiska\r\nkommittén i uppdrag att särskilt studera de problem\r\nsom drabbat Göteborg mot bakgrund av\r\nskatteomläggningen. Det fanns med andra ord\r\nbåde insikt och vilja att göra något åt situationen.\r\nDen borgerliga regeringen valde dock att slänga det\r\nuppdraget i papperskorgen.</pre><pre>Regering och riksdag måste ta ansvar för hela\r\nlandet, även för storstäderna. Om de beslut som\r\nfattas drabbar någon landsända särskilt hårt måste\r\nman ta sitt ansvar och rätta till dessa beslut. Det är\r\ndärför nödvändigt att de problem som har uppstått\r\ni Göteborg med skatteomläggningen och med det\r\nnya statsbidragssystemet rättas till. Det kan heller\r\ninte vara rimligt att ett lån som lämnats med löfte\r\nom räntefrihet plötsligt räntebelastas. De regler för\r\navtalsvillkor som gäller i övrigt måste rimligtvis\r\näven gälla mellan stat och kommun.</pre><pre>Det är också nödvändigt att ett skattesystem i linje\r\nmed Strukturutredningens förslag införs med det\r\nsnaraste. Vi vill också ha en ''navelsträng'' mellan\r\nlokalt näringsliv och kommunen, exempelvis\r\nfastighetsskatt, för att kunna finansiera nödvändig\r\ninfrastruktur.</pre><pre>Vi tigger inte pengar av staten. Vi kräver att få\r\nbehålla tillräckligt av våra inkomster för att kunna\r\nfinansiera vår service. Vi kräver att regeringen\r\nslutar med sin för vår stad så destruktiva politik och\r\nger våra medborgare tillbaka rätten till samma\r\nsociala standard och trygghet som vi anser att\r\nlandet i dess helhet skall ha.</pre><pre>Anf. 60  JOHAN LÖNNROTH (v) replik:</pre><pre>Herr talman! Det är kanske litet tveksamt om man\r\nskall kalla det här för en replik, eftersom jag tänkte\r\nbörja med säga att jag instämmer till hundra\r\nprocent i allt det som Inga-Britt Johansson har sagt.\r\nJag har ändock en fråga, och det förmodade svaret\r\noroar mig litet.</pre><pre>Frågan avser det socialdemokratiska förslaget att\r\nåterställa grundavdraget. När det gäller\r\nfördelningspolitiska aspekter säger Inga-Britt\r\nJohansson helt riktigt att för att undvika\r\ntvåtredjedelssamhället måste vi verkligen ta ut\r\nmera i skatt, inte bara av överklassen utan kanske\r\nockså av stora delar av medelklassen. De förslag\r\nsom Socialdemokraterna lägger fram innebär\r\nfaktiskt att alla som har en årsinkomst som\r\nunderstiger 250 000 kr får en skattesänkning. Det\r\ngår ut över kommunerna. Jag fick en uppgift om att\r\nGöteborgs kommun förlorar 200 miljoner på det\r\nhär förslaget.</pre><pre>När Socialdemokraterna lade fram förslaget kanske\r\nde hade någon idé i bakfickan om hur man skall få\r\ntillbaka pengarna. Hur förhåller det sig med\r\nkommunernas pengar? Kommer\r\nSocialdemokraterna att lägga fram ett särskilt\r\nförslag som kompenserar kommunerna för\r\nskattebortfallet?</pre><pre>Anf. 61  INGA-BRITT JOHANSSON (s)\r\nreplik:</pre><pre>Herr talman! Jag fortsätter att tala om Göteborgs\r\nkommun. Det är bara att konstatera att om vi får\r\nrätsida på de problem som de tidigare besluten har\r\nmedfört -- det rör sig i dag om sammanlagt 2,1\r\nmiljarder kronor för Göteborgs del -- kommer vi att\r\nha råd med grundavdraget.</pre><pre>Beträffande fördelningspolitiken är det så att\r\nmänniskorna i de lägre inkomstklasserna är\r\nberoende av pengarna. Det tror jag säkert att Johan\r\nLönnroth också håller med om. Om vi fortsätter att\r\nfatta beslut som ''plockar pengar'' ifrån Göteborgs\r\nkommun och framför allt ifrån storstäderna,\r\nkommer problemen att accentueras ytterligare. Jag\r\ntror inte att någon av oss som vet hur det står till i\r\ndessa kommuner egentligen vill vara med om det.</pre><pre>Anf. 62  JOHAN LÖNNROTH (v) replik:</pre><pre>Herr talman! Problemet är bara att de 2,1 miljarder\r\nsom Inga-Britt Johansson talar om gäller pengar på\r\nlängre sikt. Regeringen har skjutit på förslaget om\r\nen ny utredning vad gäller fördelningssystemet för\r\nstatsanslagen till kommunerna. Jag har svårt att se\r\natt det skulle kunna hända något konkret ens med\r\nde socialdemokratiska förslagen förrän tidigast år\r\n1996. Nu talar jag således om de två nästkommande\r\nåren. Då betyder de förslag som man kan utläsa på\r\npapperet ur den socialdemokratiska motionen att\r\nkommunerna förlorar ett antal miljarder i\r\nskatteinkomster. Göteborg förlorar i\r\nstorleksordningen 200 miljoner.</pre><pre>Min fråga kvarstår: Vad gör ni för att kompensera\r\ndetta? Detta kan väl ändå inte få inträffa?</pre><pre>Anf. 63  INGA-BRITT JOHANSSON (s)\r\nreplik:</pre><pre>Herr talman! Det finns andra förslag i våra\r\nmotioner som till en viss grad kompenserar den här\r\ndelen. Pengar skall exempelvis gå till AMS för att\r\nfinansiera olika sysselsättningsprojekt. Vi utgår\r\nifrån att fler människor kommer att få arbete. För\r\nGöteborgs del är det fråga om betydelsefulla\r\npengar, eftersom man i dagens läge har så höga\r\nkostnader för socialbidrag o.d. Jag tror därför inte\r\natt just den här delen av förslaget kommer att\r\ninnebära någon ekonomisk katastrof för Göteborg.\r\nDäremot är det viktigt att vi får en fortsatt\r\ndiskussion om förslagen till kompensation för\r\nexempelvis skatteomläggningen som vi förde med\r\nden förra socialdemokratiska regeringen.\r\nFörslagen till åtgärder var långt gångna och skulle\r\nmer än väl kunna uppväga kostnaderna.</pre><pre>Anf. 64  BO G JENEVALL (nyd):</pre><pre>Herr talman! Jag tycker att det är ganska\r\nanmärkningsvärt att det inte finns något block om\r\nbostadsfrågor i den här debatten. Det finns inte\r\nheller någon sådan del i de flesta debatter av\r\nliknande slag. Det är faktiskt en fråga som rör 15 %\r\nav BNP. Frågan har stor aktualitet, och\r\narbetslösheten inom byggbranschen är extra stor.\r\nDessutom deltar det närmast ansvarige statsrådet\r\naldrig i dessa debatter.</pre><pre>Vi måste nu göra något åt byggfrågan. Alla talar om\r\ndet, och alla menar att något måste göras. Såvitt jag\r\nkan förstå av motionerna föreligger det en klar\r\nmajoritet för att man skall åtgärda det här området.\r\nNu skall det åtgärdas. Det finns litet olika nyanser\r\ni förslagen. Men låt oss ta upp dem till diskussion\r\noch pröva dem och se till att någonting nu äntligen\r\nblir gjort.</pre><pre>De som vill veta var vi står i frågan kan läsa vår\r\nbostads- och byggmotion. I första hand vill vi\r\nanvända momsnedsättning som vapen. Frågan är\r\nkopplad till arbetslösheten. Det gäller inte minst\r\nden bransch vi nu talar om. Vi har för tredje året\r\nlagt fram två motioner med förslag som skulle\r\nkunna bidra till att lösa en del av problemen. Men\r\ndet händer naturligtvis ingenting med anledning av\r\nvåra motioner.</pre><pre>Vi har t.ex. föreslagit en dispens ifrån LAS enbart\r\nför de arbetslösa, för att de skall kunna ta de jobb\r\nsom finns under den tid som behövs. En sådan\r\ndispens kan man upplösa lika snabbt som man inför\r\nden, om den skulle komma att missbrukas. Vi\r\nmåste göra någonting. Det är det viktigaste.</pre><pre>Vi har föreslagit en förändring av arbetstidslagen i\r\nså måtto att man skulle möjliggöra för\r\nföretagsledningen och det lokala facket att inom\r\nramen för t.ex. 80--120 % kunna förändra\r\narbetstiden. Det skulle innebära att tiotusentals\r\nmänniskor aldrig skulle behöva lämna företagen för\r\natt gå ut i arbetslöshet. Förslaget är också kopplat\r\ntill byggbranschen och dess arbetslöshet.</pre><pre>Jag vill åter upprepa, vilket jag har gjort så många\r\ngånger tidigare, hur det var när vi kom in i\r\npolitiken. Vi föreslog besparingar på 196 miljarder\r\növer sex år. Vi blev hånade och bespottade. Ni kan\r\nnu läsa OECD:s rapport och begrunda.</pre><pre>Det vi gör, gör vi alltid för sent. Vi har passerat den\r\nvärsta nedgången i konjunkturen. Nu först börjar\r\nvi vidta de åtgärder som vi skulle ha satt in för länge\r\nsedan.</pre><pre>Det finns andra saker som måste åtgärdas. Det\r\ngäller t.ex. en kvinnofråga, vilket är aktuellt i dessa\r\ndagar. Som ni vet har vi medverkat till en bättre\r\nriskkapitalförsörjning för företagen. Det underliga\r\när dock att kvinnorna ytterst sällan kommer i\r\nåtnjutande av dessa medel, beroende på att de\r\nefterfrågar, som man säger, för små belopp. Det är\r\nen fruktansvärd paradox. Därför har vi väckt en\r\nsärskild motion i det ämnet. Vi föreslår ett nytt\r\nriskkapitalbolag för kvinnligt företagande. Det\r\nskall kunna anpassas till de möjligheter och de\r\nkanske något annorlunda arbetssätt som kvinnor\r\nhar. Vi har föreslagit att medlen skall tas från fond\r\n92/94. Där har vi, vilket torde vara bekant i dag, ett\r\növerkapital på cirka åtta miljarder. Det beror på att\r\nman har haft nytta av höstens börsrace.</pre><pre>Jag har fastnat för ett uttryck som jag tycker är\r\nmycket, mycket bra. Jag tycker också att det borde\r\nupprepas många gånger i politiken. Uttrycket är:\r\nGör aldrig ingenting. Sug på de orden ett tag -- gör\r\naldrig ingenting. Jag tycker att vi många gånger\r\nsysslar alldeles för mycket med att göra just\r\ningenting. Vad är det som hindrar att man fattar\r\nförnuftiga beslut? Jo, det är faktiskt partipolitiken.\r\nOm vi, ärade kolleger, skulle få bestämma med\r\nutgångspunkt ifrån vad vi verkligen tycker, tänker\r\noch vet är riktigt utan att vara styrda av\r\npartipolitiken, skulle vi med andra ord använda\r\nvårt sunda förnuft. Då skulle vi också fatta helt\r\nandra beslut. Det vet ni, och det vet jag.</pre><pre>Det finns en sakfråga som jag tror ligger oss alla\r\nvarmt om hjärtat. Det gäller att få en lösning på den\r\nfruktansvärda byggkrisen. I byggbranschen har\r\nman den största arbetslösheten i en bransch sedan\r\n30-talet och dessutom mycket värre. Vi lider av\r\nhandlingsförlamning. Det tänker åtminstone vi i Ny\r\ndemokrati bryta. Vi har i det här fallet, liksom i\r\nmånga andra fall, en vågmästarroll. Nu skall vi se\r\ntill att problemet löses. Jag hoppas att vi kan göra\r\ndet i gott samförstånd.</pre><pre>Anf. 65  TORGNY LARSSON (s):</pre><pre>Herr talman! Jag vill knyta an till vad Inga-Britt\r\nJohansson sade i sitt anförande. Låt hela Sverige\r\nleva! Så uttrycks ibland kravet på att den egna\r\nlandsändan skall ges tillräckligt goda villkor för att\r\nmänniskorna där skall kunna leva under drägliga\r\nlivsbetingelser. Det gäller naturligtvis glesbygden,\r\nmen det gäller också tätorterna och inte minst våra\r\nstorstäder.</pre><pre>I det tvåtredjedelssamhälle som vi nu med snabba\r\nsteg är på väg mot drabbas inte minst storstäderna\r\nhårt. Det finns många exempel på det. Varje dag\r\npåminns vi om de orättvisor som drabbar många\r\nmänniskor inte minst i Göteborg.</pre><pre>Alltsedan början av 1980-talet har den kommunala\r\nverksamheten i Göteborg ökat i betydligt\r\nlångsammare takt än i genomsnittet av landets\r\nkommuner. Den viktigaste orsaken till att\r\nutvecklingen varit så svag är att kommunen\r\ndrabbats av indragningar som motsvarar ett\r\ninkomstbortfall på drygt 2 miljarder kronor per år,\r\nvilket motsvarar 5 skattekronor. Detta har även\r\nInga-Britt Johansson påpekat. Om Göteborg hade\r\nhaft dessa inkomster så skulle inte det stora\r\nunderskottet ha uppkommit och invånarna hade\r\nkunnat få en acceptabel service.</pre><pre>Borttagandet av beskattningsrätten på juridiska\r\npersoner innebar exempelvis 1 000 miljoner kronor\r\ni minskade inkomster. Det statsbidragssystem som\r\ngäller fr.o.m. 1993 innebär en indragning på 400\r\nmiljoner kronor, en hel skattekrona.</pre><pre>Alla dessa indragningar har fått till följd att man\r\nhar tvingats göra drastiska nedskärningar inom\r\nskola, barnomsorg, sjukvård och äldreomsorg.\r\nUnder åren 1992 t.o.m. 1994 måste den befintliga\r\nverksamheten bantas med 20 %! Trots detta\r\nåterstår ett underskott för detta år på 460 miljoner\r\nkronor, vilket motsvarar en hel skattekrona.</pre><pre></pre><pre>Den 1 januari 1992 fanns det 70 000 anställda i\r\nkommunen. Efter två år hade en tiondel av dessa,\r\ndvs. 7 000, försvunnit. I år kommer ytterligare\r\n3 500 jobb att försvinna, de flesta av dem inom\r\nsjukvården.</pre><pre>Konsekvensen är, det begriper var och en, att det\r\nhar blivit stora försämringar i servicen. Antalet\r\nelever i skolklasser och antalet barn inom\r\nbarnomsorgen har ökat drastiskt. Vårdgarantierna\r\ninom sjukvården kan inte upprätthållas. I princip\r\nsätts inga vikarier in när personal är frånvarande på\r\ngrund av sjukdom osv.</pre><pre>Kommunförbundet har i sin rapport angående\r\nlevnadsförhållandena i Sverige bekräftat de\r\nstrukturella problem som Göteborg har att leva\r\nmed. Inom i stort sett varje redovisat område har\r\nGöteborg svårigheter jämfört med landet i dess\r\nhelhet.</pre><pre>Andelen förvärvsarbetande är klart mindre,\r\nandelen arbetssökande större, andelen\r\nensamstående med barn större, andelen utländska\r\nmedborgare betydligt större,\r\nbostadskostnadsindexet hela 14 % högre, antalet\r\nsocialbidragstagare betydligt större än\r\nmotsvarande siffra för riket, antalet\r\nförtidspensionerade större samt ohälsotalet\r\nbetydligt högre än genomsnittet.</pre><pre>Herr talman! Jag skulle kunna fortsätta den här\r\nuppräkningen och ge ännu fler exempel på de\r\nskillnader som finns mellan Göteborg och riket i\r\ndess helhet. Men i stället för att komma med\r\ntröttande siffror hänvisar jag till den rapport som\r\nKommunförbundet har redovisat och till den\r\nmotion som har rubriken ''Göteborg -- utsatt stad''\r\noch som har inlämnats under den allmänna\r\nmotionstiden med Inga-Britt Johansson som första\r\nnamn.</pre><pre>Bakom siffrorna finns det dock människor,\r\nmänniskor som länge har varit tysta men som nu\r\nalltmer gör sin stämma hörd i protest mot de allt\r\nkärvare förhållanden som de tvingas leva under --\r\nmänniskor som nu alltmer förtvivlat ser vad som\r\nhänder.</pre><pre>Så gott som varje dag hör jag av människor genom\r\nbrev, telefonsamtal eller på annat sätt. Man kan\r\ninte längre tiga. Åtstramningarna får nu sådana\r\neffekter att människor börjar göra sin röst hörd.</pre><pre>Regering och riksdag måste nu ta sitt ansvar. Det\r\när nödvändigt att komma till rätta med de särskilda\r\nproblem som uppstått i Göteborg i samband med\r\nde olika åtgärder som vidtagits från statsmakternas\r\nsida. Regeringen bör komma till riksdagen med\r\nförslag som gör att Göteborgs kommun åter har\r\nmöjligheter att ge sina medborgare en service som\r\nmotsvarar servicen i landet i övrigt.</pre><pre>Anf. 66  AGNE HANSSON (c):</pre><pre>Herr talman! Det finns klara samband i den\r\nekonomiska politiken. Det som hänt inom\r\nbostadssektorn under 80-talet är ett typiskt\r\nexempel på det. Då saknades detta samband,\r\ndenna nödvändiga helhetssyn. När nyproduktionen\r\ntog fart efter en djup nedgång i byggandet slog man\r\nsnabbt i kapacitetstaket. Kostnader och räntor steg.\r\nRäntestödet blev rena explosionen för staten. Det\r\nökade från 5 miljarder kronor 1980 till 16 miljarder\r\nkronor 1988 och sedan till 32 miljarder kronor 1993.\r\nKostnaderna för de boende steg kraftigt, trots\r\ngeneröst stöd.</pre><pre>Det var inte de som bäst behövde stödet som fick\r\nmest. Det var de som hade råd och möjlighet att\r\nbygga dyrt, lyxigt och stort som premierades. Där\r\ndet var dyrast och mest överhettat byggdes det\r\nmest. Bostadssubventionerna blev ett omvänt\r\nregionalpolitiskt stöd i fel riktning.</pre><pre>I inflationens spår följde spekulationen, de stora\r\nklippen, de övervärderade fastigheterna och\r\nbankkrisen. Det var de som hade pengar eller de\r\nsom chansade på en generös kreditgivning som\r\ngjorde klipp. De bostadslösa fick stå utanför.\r\nGenom att fjärma bostadspolitiken från den\r\nekonomiska politiken och den ekonomiska\r\nverkligheten fjärmade sig Socialdemokraterna,\r\nsom då hade ansvaret, alltmer också från de sociala\r\nmålen i bostadspolitiken.</pre><pre>Det är självklart för Centern att det finns ett\r\nsamband mellan ekonomi och ekologi. Likaså är\r\ndet självklart att det finns ett samband mellan\r\nekonomi och andra sektorer i samhället.</pre><pre>Det är endast genom en politik som medverkar till\r\natt hålla låg inflation och låga räntor som vi\r\nvaraktigt kan nå målet i bostadspolitiken, dvs. att\r\nalla skall ha tillgång till en bra bostad till ett rimligt\r\npris som hushållen klarar att betala. Det finns ingen\r\nannan som i slutänden betalar. Vi kan inte kräva att\r\nvåra barn eller barnbarn skall betala vårt boende.</pre><pre>Den omläggning av bostadspolitiken som varit\r\nnödvändig har utgått från detta självklara\r\nsamband. De nya reglerna för\r\nbostadsfinansieringen prioriterar stöd till den som\r\nbäst behöver stödet -- ett stöd till en normalbostad,\r\nlika för alla. Det verkar prisdämpande, och det\r\nfrämjar mångfald och konkurrens. Därmed verkar\r\ndet regionalpolitiskt rätt.</pre><pre>Den räntesänkning som genomförts sedan kronan\r\nbörjade flyta innebär totalt en stimulans i\r\nekonomin på mellan 55 och 60 miljarder kronor.\r\nLågt räknat omfattar 20 av dessa miljarder\r\nbostadssektorn. Räntorna är nu de lägsta på 30 år,\r\noch bostadslåneinstituten är nedringda av folk som\r\nvill placera om sina dyra lån som man tvingades ta\r\nunder den socialdemokratiska bostadspolitikens\r\ntid. Fastighetsskatten har sänkts. Flyttskatten har\r\ntagits bort. Besparingarna av räntebidragen har\r\nfördelats på tre år i stället för på ett. Därmed är det\r\nnu 1994 bäddat för den lägsta hyreshöjningen på 25\r\når. De statliga kreditgarantierna har utökats till\r\n40 % av bidragsunderlaget. Det verkar gynnsamt\r\nfrån kostnadssynpunkt och det främjar\r\nbygginvesteringar.</pre><pre>Ändå är byggaktiviteten låg. Så länge den är det\r\nfinns det en uppenbar risk för flaskhalsar i\r\nekonomin som motverkar målet med låg inflation\r\noch låg ränta. Per-Ola Eriksson har för Centerns\r\ndel deklarerat en oro över den djupa nedgången\r\noch pekat på behovet av ytterligare ROT-åtgärder.\r\nJag instämmer naturligtvis i det. Det ligger en rad\r\nsådana förslag på bostadsutskottets bord.</pre><pre>Det här pekar på att det finns behov av att rusta för\r\nframtiden i lokalbeståndet inom kultursektorn.\r\nKommunala skolor och äldrebostäder behöver\r\nrustas. Satsningar med miljöinriktning stärker\r\nlångsiktigheten och minskar miljöskulden.\r\nAvdragsrätten för reparationer, framför allt för\r\nsmåhusägare, behöver kanske vässas ytterligare i\r\nsyfte att göra fler svarta jobb vita.</pre><pre>Jag hoppas att det under den fortsatta\r\nriksdagsbehandlingen blir möjligt att hitta väl\r\navvägda ROT-åtgärder som kompletterar\r\nhelhetssynen i den ekonomiska politiken till\r\nförmån för en varaktig ekonomisk utveckling med\r\nbevarad låg ränta och låg inflation.</pre><pre>Anf. 67  SONIA KARLSSON (s):</pre><pre>Herr talman! Företrädare för regeringen hävdar att\r\nregeringens skattepolitik kommer att ge nya jobb.\r\nDet framhålls att sänkningen av skatt på\r\naktievinster och slopandet av utdelningsskatten på\r\naktier är det som skall ge de nya arbetstillfällena.</pre><pre>Inte ens Bo Lundgren kan tro på detta.</pre><pre>För att finansiera dessa skattesänkningar skärps\r\nskatten på företagen. Regeringen sänker alltså\r\nskatten för aktieägarna men höjer skatten för\r\nföretagen. Detta sker samtidigt som aktieägarna\r\nhar gjort stora vinster på börsen.</pre><pre>Regeringens skattepolitik kommer inte att leda till\r\nnya jobb. Det krävs offensiva åtgärder för att få i\r\ngång Sveriges ekonomi samt för att kunna pressa\r\nner arbetslösheten.</pre><pre>Det som behövs är kraftfulla investeringar. Såväl\r\nindustrins investeringar som de offentliga\r\ninvesteringarna måste öka. Industriförbundet\r\npåtalade i sin konjunkturrapport i december att\r\nkapacitetsutnyttjandet inom industrin var högt och\r\natt risken för att produktionskapaciteten skulle\r\nkomma att utgöra en trång sektor inom en snar\r\nframtid var överhängande om inte investeringarna\r\ntar ordentlig fart. Med andra ord, risken för att\r\nkommande produktionsökning skall leda till\r\nflaskhalsar och kapacitetsbrist är betydande om\r\ninte investeringarna snabbt ökar.</pre><pre>Vi socialdemokrater vill att näringslivet skall öka\r\nsina investeringar så att man klarar de framtida\r\nbehoven av ökad produktion. Därför föreslår vi att\r\nföretagen får direktavskriva 70 % av sina\r\nmaskininvesteringar.</pre><pre>Vad gäller byggsektorn är situationen akut. Förra\r\nåret föll bostadsinvesteringarna med 23 %. I år blir\r\ndet ännu värre -- minus 49,5 %.</pre><pre>Vi har i tidigare motioner lagt fram omfattande\r\nförslag för att få i gång ROT-projekt m.m. för att\r\npå så vis minska den mycket höga\r\nbyggarbetslösheten. Vi återkommer nu med förslag\r\ntill investeringar både vad gäller nybyggnad av\r\nlägenheter samt ombyggnad av lägenheter i det\r\näldre beståndet. Därutöver föreslår vi ett stöd som\r\ninnebär att skolor kan renoveras samt ytterligare\r\nresurser för att bostäder skall iordningställas för\r\näldre även under nästa budgetår. Detta innebär\r\nökade bostadsinvesteringar på ca 11 miljarder\r\nkronor. Tillsammans med ombyggnad/reparation\r\nav kommunala byggnader m.m. beräknas detta ge\r\nca 30 000 nya jobb.</pre><pre>I lördagens DN stod att läsa att Per-Ola Eriksson,\r\nCentern, skulle stödja åtminstone en del av de\r\nförslag om ROT-projekt som har lagts fram av\r\noppositionen. Enligt tidningen uttalade Per-Ola\r\nEriksson att Centern inte kommer att sitta som\r\nreservant i denna fråga.</pre><pre>Den fråga jag osökt ställer är varför inte Centern\r\nhar använt sitt regeringsmandat och sin\r\narbetsmarknadsminister för att driva denna fråga i\r\nregeringen.</pre><pre>Fallet i bygginvesteringarna med 49,5 % för 1994\r\nhar ju inte varit någon hemlighet som blivit känd\r\nförst nu, utan är en följd av den långvariga\r\nåtstramningen av byggsektorn. Per-Ola Eriksson\r\nhar tidigare i dag, med instämmande av Agne\r\nHansson, sagt att man är positiv till att det ligger så\r\nmånga förslag om ROT-projekt på\r\nbostadsutskottets bord. Alla de förslagen har\r\nkommit tack vare oppositionen. Men det är\r\nglädjande att regeringsföreträdare ändå hoppas att\r\nvi skall kunna arbeta fram gemensamma förslag.\r\nMin fråga till Agne Hansson är: Innebär detta att\r\nförslagen kommer att utarbetas tillsammans med\r\nbl.a. Socialdemokraterna?</pre><pre>Även kommunerna har en mycket ansträngd\r\nekonomi. Det har lett till betydande\r\npersonalminskningar under de senaste åren.\r\nRegeringen räknar med att 37 000 personer i år\r\nmister sina anställningar i kommuner och landsting.\r\nVi har tidigare lagt fram förslag som skulle ha\r\nförhindrat att dessa går ut i öppen arbetslöshet. I\r\nårets partimotion återkommer vi med förslag att\r\nkommun- och landstingsanställda skall få vara kvar\r\ni sina viktiga uppgifter inom vård och omsorg.</pre><pre>Även på detta område står regeringen stilla och\r\nväntar till dess oppositionen tvingar fram åtgärder.</pre><pre>Vi socialdemokrater har i vårt budgetalternativ\r\nföreslagit omfattande investeringar, i\r\nproduktionsapparaten, i utbildning och i ett\r\nmänskligare samhälle. Sammantaget ger detta\r\narbete för över 90 000 arbetslösa och 30 000 får\r\nutbildning under de kommande två åren.</pre><pre>Det är offensiva åtgärder av det här slaget som\r\nbehövs i dagens Sverige. Med vår politik, med\r\nnästan 100 000 färre öppet arbetslösa minskar\r\nstatens utgifter för arbetslösheten med 10\r\nmiljarder, vilket också är värt att notera.</pre><pre>Anf. 68  AGNE HANSSON (c) replik:</pre><pre>Herr talman! Det är tack vare oppositionen som det\r\nligger förslag om ROT-åtgärder och en del andra\r\nåtgärder på riksdagens bord, säger Sonia Karlsson.\r\nJag vill erinra om att det naturligtvis finns ett\r\nkoppel av åtgärder från Socialdemokraterna, men\r\ndet finns också förslag från Centerpartiet och det\r\nfinns förslag från andra partier. De ligger nu på\r\nbostadsutskottets bord.</pre><pre>I min roll som ordförande i utskottet vill jag säga\r\natt vi självklart skall titta på de här förslagen och se\r\nvad vi kan komma fram till. Det vore fel av mig att\r\ni dag yrka bifall blankt till samtliga de förslag som\r\nlagts fram.</pre><pre>Det viktiga nu är att man hittar åtgärder så att man\r\nkan lösa den här problematiken och få i gång\r\nsysselsättningen inom byggsektorn utan att behöva\r\nriskera att man slår i kapacitetstaket när\r\nkonjunkturen vänder uppåt. Men de här\r\nåtgärderna måste vidtas på ett sådant sätt att man\r\nkan behålla låg inflation och låg ränta.</pre><pre>Regeringen väntar inte alls tills oppositionen lägger\r\nfram förslag. Jag vill erinra om det ROT-program\r\nsom vi tog fram här i riksdagen förra året i det här\r\nsammanhanget. Det är en ambition att vi skall\r\nkunna hitta de vägar som bäst främjar en utveckling\r\npå det här området. Det hade varit bra om även\r\nSocialdemokraterna hade försett sina förslag med\r\nretroaktiv verkan. Fagra löften om framtiden\r\nhämmar helt klart byggproduktionen i nuläget.</pre><pre>Anf. 69  SONIA KARLSSON (s) replik:</pre><pre>Herr talman! Även de tidigare ROT-projekt som\r\nhar behandlats här i riksdagen har faktiskt till stor\r\ndel tillkommit för att oppositionen har tryckt på,\r\nAgne Hansson, och inte tack vare Centern eller\r\nregeringen. Särskilt den här gången tycker jag att\r\ndet är anmärkningsvärt att inte Centern har kunnat\r\nanvända sitt regeringsmandat och sin\r\narbetsmarknadsminister till att driva fram detta i ett\r\ntidigare skede i stället för att behöva vänta tills\r\noppositionen har bildat majoritet i riksdagen innan\r\nman säger att man vill vara med på vagnen.</pre><pre>Jag hoppas att bostadsutskottet skall lyckas, för\r\ndetta är mycket viktigt. Vi behöver snabbt få i gång\r\nåtgärder för att minska byggarbetslösheten. Varför\r\nställde jag då min fråga? Det är mycket viktigt för\r\nbyggsektorn att det finns ett brett politiskt stöd\r\nbakom de förslag som läggs fram, så att man\r\nverkligen tycker att det finns skäl att sätta i gång\r\nåtgärder och inte befarar att detta är något som\r\nkommer att ändras om det sker en förändring i och\r\nmed valutgången.</pre><pre>Jag har ännu en fråga till Agne Hansson. Per-Ola\r\nEriksson påstod att det inte behövs några nya\r\nbostäder, sådana har vi så att det räcker. Men redan\r\nhar Boverket tagit fram att vad det gäller\r\nStockholm, de större städerna och\r\nuniversitetsstäderna finns det risk för att det\r\nkommer att råda bostadsbrist redan i höst. Det\r\nfinns alltså skäl att se till att det även finns ett visst\r\nnybyggande av bostäder.</pre><pre>Anf. 70  AGNE HANSSON (c) replik:</pre><pre>Herr talman! Det finns ingen anledning att närmare\r\ngå in och diskutera vem som för fram förslag hit\r\neller dit. Jag slår mig naturligtvis inte för bröstet för\r\nmin egen eller för Centerns del, men det hade varit\r\nbra om Socialdemokraterna och Sonia Karlsson\r\nhade varit lika omtänksamma när de här problemen\r\nväxte och ställde till den situation som vi nu har. Nu\r\när problemen betydligt svårare att lösa än om man\r\nhade tänkt på att lägga fram de här kloka förslagen\r\npå 80-talet för att undvika den här situationen. Då\r\nhade vi naturligtvis varit i ett bättre läge.</pre><pre>Jag har ibland i mina dystraste stunder, när jag\r\nbollat med de här problemen, som inte är lätta,\r\nfunderat på om socialdemokraterna verkligen vill\r\nha i gång en byggsysselsättning nu. Det tror jag att\r\nde vill. Men självklart är det mycket av psykologi\r\nhär. Det finns redan en rad åtgärder som\r\nfortfarande borde verka. Det blir inte\r\ngynnsammare och det blir inte billigare att sätta i\r\ngång en byggproduktion än vad det är nu. Men ger\r\nman marknaden signaler att man vill fortsätta att\r\nutreda vad som styr finansiering och regler och\r\nsäger att man vill ge generösa stöd efter att ha\r\nvunnit ett val är det givet att marknaden blir osäker\r\noch avvaktar med att investera. Jag tror att det är\r\nviktigt att vi även av det skälet kan komma sams på\r\nsådant sätt att vi kan ge entydiga signaler för att\r\nsnabbt få i gång sysselsättningen nu. Annars är det\r\nrisk att vi inte får det.</pre><pre>Anf. 71  SONIA KARLSSON (s) replik:</pre><pre>Herr talman! Agne Hansson kan inte försöka klara\r\nsig undan genom att återigen dra upp 80-talet och\r\npåstå att den situation vi har nu, med\r\nbygginvesteringar som rasar med 49 %, endast\r\nskulle ha med den utvecklingen att göra.\r\nSituationen beror till stor del på att regeringen\r\nhösten 1991 gjorde en fullständig åtstramning vad\r\ngällde byggsektor, hushåll och kommuner. Det är\r\nden stora åtstramningen som har slagit ut stora\r\ndelar av byggkapaciteten. Om vi skulle reda ut\r\ndetta i en debatt skulle Agne Hansson och jag\r\nbehöva ha betydligt mer tid.</pre><pre>Jag håller med om att det är mycket viktigt att få i\r\ngång sysselsättning nu. Det var därför jag tog upp\r\ndetta. Kommer bostadsutskottet fram med snabba\r\noch bra förslag till åtgärder vad gäller reparationer,\r\nom- och tillbyggnader är det väldigt viktigt att\r\nbyggsektorn ser att det finns ett stort politiskt stöd\r\nbakom, så att man kan förlita sig på det och vet att\r\nman kan sätta i gång de här projekten.</pre><pre>Anf. 72  SIMON LILIEDAHL (nyd):</pre><pre>Herr talman! I en av riksdagens frågestunder\r\nhärförleden fick finansminister Wibble av en lärd\r\nnationalekonom -- vi har sådana här i kammaren --\r\nfrågan hur det känns att år efter år tvingas\r\nkonstatera hur fel alla hennes budgetprognoser har\r\nslagit. Inte minst gäller det i de fall då hon sagt att\r\nhon har läget under full kontroll. Hennes raka svar\r\nvar att många av de prognoser hon har skrivit under\r\nhelt enkelt varit missbedömningar av den\r\nekonomiska utvecklingen.</pre><pre>Det får inte gå till på det här sättet. Det är farligt\r\nom vår regering gång på gång skall sätta landets\r\nframtid på spel genom att fatta beslut grundade på,\r\nsom man ofta redan vet, otillförlitliga\r\nbeslutsunderlag.</pre><pre>Mot denna bakgrund måste finansministerns\r\nfinansplan 1994/95 tas med en stor nypa salt. Det är\r\nen valbudget som har presenterats. Den vilar på\r\nden lättsinniga förutsättningen att\r\nbruttonationalprodukten kommer att svänga från\r\nminus 1,9 % 1993 till plus 2,4 % 1994 och plus\r\n2,9 % 1995 för att sedan plana ut kring 4 % i\r\ntillväxt. Detta krävs -- det har finansministern\r\nsagt -- för att man skall klara dagens finansplan och\r\nfå en halvering av dagens arbetslöshet i slutet av 90-\r\ntalet och för att vi skall kunna behålla våra\r\ntrygghetssystem i stort sett intakta.</pre><pre>Det är lättsinniga förutsättningar i ljuset av alla\r\nregeringens tidigare prognosmissar. Så sent som\r\n1992 ansåg man att arbetslösheten skulle bli 4,8 %\r\n1993. Den blev 8,2 %. Gud bevare mig väl för\r\nsådana rådgivare, borde finansministern säga.</pre><pre>Ny demokrati tror att utplaningen av BNP kring\r\n4 % i slutet av 90-talet kommer att föra med sig\r\nproblem. Importen kommer att öka i allt snabbare\r\ntakt. Den kommer att slå igenom i högre\r\nkonsumentpriser. Regeringen kommer att få\r\nsvårigheter att värja sig mot löneökningar.\r\nBytesbalansen försämras, och regeringen får med\r\npenningpolitiska medel försöka att värja sig mot en\r\ninflation som starkt kommer att skjuta fart.</pre><pre>Detta är ett troligt scenario. För att komma till rätta\r\nmed detta måste man omedelbart och hänsynslöst\r\nbanta budgetunderskottet. Jag och Ny demokrati\r\nanser att det är fegt av dagens regering att inte ha\r\nbörjat med en ytterligare kraftig nedskärning. Dan\r\nEriksson, han som inte bor i Kolmården, har redan\r\nlagt ut texten hur Ny demokrati skall få ner\r\nbudgetunderskottet.</pre><pre>Det räcker emellertid inte med det. Jämsides måste\r\nSverige göras mer investeringsvänligt. Mycket har\r\nredan gjorts genom en fortlöpande nertrimning av\r\nframför allt de skatter som berör små- och\r\negenföretagarna. Mycket återstår. Det bristande\r\nförtroendet för investeringar avspeglar sig i det\r\nhöga övertidsuttaget, som motsvarar 60 000\r\narbetstillfällen.</pre><pre>Många småföretagare har under årens lopp fått\r\nkänna på LAS avigsidor i form av betungande\r\navgångsvederlag. Även storföretagarna börjar\r\nsvikta under oket. De har känt sig diskriminerade\r\nav det av riksdagen före jul fattade beslutet att\r\nendast två arbetstagare får undantas från ett\r\nföretags turordningskrets. LAS är unik för Sverige\r\noch ett stort hinder för utländska investeringar. Ny\r\ndemokrati kommer att aktivt verka för en fortsätt\r\nmodifiering av LAS.</pre><pre>Det gäller att göra oss attraktiva för utländska\r\ninvesterare i tillverkningsleden. Vi har i dag\r\nEuropas fördelaktigaste bolagsbeskattning samt\r\nlöne- och tillverkningskostnader, som är mycket\r\nkonkurrenskraftiga. Det är därför många fördelar\r\nmed att komma till Sverige, men marknadsföringen\r\nav Sverige som investeringsland är undermålig.</pre><pre>I budgeten har 15 miljoner avsatts till Styrelsen för\r\nSverigebilden, en statlig organisation som skall\r\nlocka utländska turister till Sverige. Det bör vara\r\nfinansexperter och inte marknadsförare som skall\r\nsälja Sverige. Ny demokrati har i en separat motion\r\nföreslagit hur detta skall gå till. Det är viktigare än\r\nnågot annat att få hit utländska investerare och få\r\nde svenska företag som investerat utomlands att\r\nkomma tillbaka till Sverige. Men vi kommer inte till\r\nrätta med våra problem och\r\narbetslöshetssituationen om vi inte kan fånga in\r\nsvenska och utländska företag.</pre><pre>Det står eländigt till med investeringarna i Sverige.\r\nFör perioden januari--september 1993 var det bara\r\n7,8 miljarder netto i investeringar i\r\ntillverkningsindustrin i Sverige. Det måste vara 10\r\ngånger mer för att vi skall överleva.</pre><pre>Jag hade tänkt ställa några frågor till\r\nfinansministern om investeringarna, men nu är hon\r\ninte här.</pre><pre>Jag får gå tillbaka där jag började, nämligen\r\nprognostiseringen. Jag tror att man får en bättre\r\ninblick i framtiden genom att studera fåglarnas\r\nflykt, som man gjorde i antiken. Där hade man ett\r\nslags bildspråk med ingredienser av vägvisning,\r\nobestämd frihetslängtan och duvans flygriktning.\r\nDet var statsämbetsmännens rätt att utföra\r\nfågelskådning före varje viktigt beslut. Det var\r\nsäkert ett mer träffsäkert system än regeringens\r\nvetenskapliga långtidsplanering i dag.</pre><pre>(Applåder)</pre><pre>Anf. 73  LISBET CALNER (s):</pre><pre>Herr talman! Pengar bryr jag mig inte om. Pengar\r\när inte så viktigt. Pengar är inte allt. Varför inte bry\r\nsig om pengar? Varför inte tycka att pengar är så\r\nviktigt? Har ni tänkt på att det är människor som\r\nhar gott om pengar eller väldigt gott om pengar som\r\nkan säga så?</pre><pre>Pengar är inte allt, sägs det. Jag håller med om det.\r\nMen ack så viktiga pengarna blir när de inte räcker\r\ntill så att man kan leva ett bra liv. Människor har\r\nnaturligtvis många olika önskningar och\r\nuppfattningar om vad ett bra liv är. Grundläggande\r\nför de allra flesta tror jag är att ha ett arbete så att\r\nman kan försörja sig själv och sin familj.</pre><pre>''Människan är en verksamhetslysten varelse, som\r\nkänner lust att fatta beslut, att ta på sig ansvar, att\r\növer huvud taget påverka de förhållanden, under\r\nvilka hon lever.'' Jag tror att Ernst Wigforss ord\r\ngäller också i dag. Det har jag märkt inte minst\r\nunder den senaste veckan, då jag besökt\r\narbetsplatser och träffat många människor på olika\r\nsammankomster.</pre><pre>Vad är det för ekonomisk politik som förs i vårt\r\nland i dag där regeringen ''sparar'',\r\nupplåningsbehovet ökar och statsskulden växer?\r\nfrågar man mig. Regeringen talar själv om hotet av\r\nen galopperande statsskuld i sin finansplan.\r\nMänniskor är oroliga inte bara för sin egen\r\nekonomi utan också för statens.</pre><pre>Jag mötte en man som hade arbetat i 20 år. Han\r\nberättade att lönen inte längre räckte till utgifterna\r\nför hyra och telefon, den breddade momsen, mat\r\noch försäkringar. Semesterresa var det inte att\r\ntänka på. Han ringde till kommunen och undrade\r\nvad han skulle göra. Så såg hans situation ut. Det\r\nvisade sig att han var berättigad till bostadsbidrag.\r\nHan tog naturligtvis emot det, men han tyckte på\r\nsamma gång att det var bedrövligt att inte kunna\r\nklara sig utan bidrag när man ändå jobbar och gör\r\nrätt för sig. Slutsats: Det är viktigt att ha pengar så\r\natt man kan betala hyran.</pre><pre>Hyror och boendekostnader skall minskas, sade\r\nCarl Bildt i valrörelsen 1991. Vad blev det? Jo,\r\nförtvivlade människor som ser sin ekonomi raseras\r\nutan att ha någon verklig möjlighet att påverka.</pre><pre>''Rapporten ''Obalanser i bostadssektorn' visar på\r\nett dramatiskt sätt hur riksdagsbeslut kan få helt\r\noförutsedda effekter.'' Så börjar ett brev som jag\r\nfick i går från SABO, underskrivet av\r\nriksdagskollegan Ivar Franzén, centerpartist, som vi\r\nkan se här i kammaren i dag. Han slutar brevet med\r\nen förhoppning att ''vi tillsammans skall vidtaga\r\nnödvändiga åtgärder innan stora skador uppstår''.</pre><pre>Det tyder onekligen på en viss insikt hos en av de\r\nborgerliga riksdagsledamöterna. Hur är det med er\r\nandra? Skall vi hjälpas åt att fatta beslut, så att\r\nmänniskor inte skall behöva gå från hem och hus?</pre><pre>Herr talman! Man skulle inte behöva ställa en\r\nsådan fråga i Sveriges riksdag i välfärdsstaten\r\nSverige. Men jag anser att frågan är berättigad i\r\ndag. Vi socialdemokrater har redovisat många och\r\nbra förslag i våra motioner som skulle lösa en del\r\nproblem. Sonia Karlsson har här räknat upp en hel\r\ndel av dem. Jag föreslår att bostadsutskottet villfar\r\nIvar Franzéns förhoppning att vidta åtgärder innan\r\nstora skador uppstår! Jag förstår av skrivelsen att\r\ndet inte bara handlar om ROT utan om en vettig\r\nbostadspolitik över huvud taget.</pre><pre>Jag tror att det var samma dag som beskedet kom\r\nfrån regeringen att föräldraförsäkringen skulle\r\nsänkas till 80 % som också beskedet kom att vi skall\r\nköpa stridsvagnar för flera miljarder. Det är inte så\r\nkonstigt om människor frågar sig hur regeringen\r\nsköter Sveriges ekonomi.</pre><pre>Pengar, ja se pengar, är till bekymmer för fattig och\r\nrik, sjunger Thore Skogman. Ja, visst är det så. Jag\r\nläste i Dagens Industri i går att det nu finns 100 sätt\r\natt skatteplanera på. Förra året fanns det bara 49\r\nkvittningsvarianter. I år är det 100. Det är klart att\r\ndet ställer till bekymmer för de stackars rika som\r\nnu måste ägna så mycket tid åt att undandra staten\r\nskatteinkomster. Vän av ordning måste naturligtvis\r\nundra om detta kan vara en vettig ekonomisk\r\npolitik. Jag tycker att den är vanvettig.</pre><pre>Var och varannan dag kan vi läsa i tidningarna om\r\natt människor faktiskt har det fattigt. I Sverige har\r\nvi inte talat om fattiga människor på åtskilliga\r\ndecennier. Vad är regeringens mål för den\r\nekoomiska politiken? Socialdemokraternas mål\r\nmed den ekonomiska politiken är arbete, rättvisa\r\noch framtidsbyggande.</pre><pre>Vi säger inte att nio av tio har jobb. Vi\r\nsocialdemokrater säger att en av tio är arbetslös.\r\nDet är två sätt att uttrycka samma sanning, men\r\nskillnaden i uttryckssättet avslöjar en del av ens\r\nmänniskosyn. Jag tycker att alla som i dag vill ha ett\r\narbete skall ha rätt till det.</pre><pre>Alla de arbetslösa människor som skall leva på\r\n80 % i arbetslöshetsersättning har bekymmer med\r\npengar som de inte har men som de skulle behöva\r\nför att kunna leva ett hyggligt liv. Många människor\r\ni Sverige anser sig fattiga i dag. När skall regeringen\r\nbörja bekymra sig om de fattiga? När skall alla de\r\nhundratusentals arbetslösa få 49 eller 100\r\nmöjligheter att välja ett jobb? Det skulle ge staten\r\nskatteinkomster.</pre><pre>Vi socialdemokrater beskylls ofta för att bara säga\r\nnej. Det är fel, vi säger inte bara nej, men ibland\r\nnär det är befogat utifrån vår grundsyn. Därför\r\nsäger vi nej till en ekonomisk politik som delar in\r\nlandet i fattiga och rika.</pre><pre>Herr talman! I går hölls det många anföranden från\r\ndenna talarstol, och man talade också om\r\ngårdagen. Främst var det regeringens företrädare\r\nsom föredrog att tala om 80-talets politik. Av någon\r\nanledning var det inte populärt att beskriva dagens\r\nsituation. Jag har försökt att litet grand beskriva\r\nden borgerliga politiken under 90-talet. Enligt\r\ndebatten i går är det 80-talets politik som är orsaken\r\ntill de problem vi lever med i dag. Vi vet att det inte\r\när så.</pre><pre>Tänk, herr talman, om regeringens förslag och\r\nhandlag med att föra en ekonomisk politik som\r\nleder till arbete och tillväxt hade haft något av den\r\nkraft som används till indignation och kritik av\r\nsocialdemokratisk politik. Då kanske det hade sett\r\nannorlunda ut. Då kanske kraften hade räckt till att\r\nse till att sjuka människor inte behöver ligga i\r\nkorridorerna på våra sjukhus. Då kanske kraften\r\nhade räckt till att skapa den trygghet och tillväxt\r\nsom Anne Wibble talade om men inte genomför.</pre><pre>Anf. 74  Statsrådet BO LUNDGREN (m):</pre><pre>Herr talman! Jag kan inte underlåta att faktiskt\r\nlämna en del upplysningar till Lisbet Calner. Jag\r\ntycker att det finns anledning att göra det.</pre><pre>Det är så lätt, ungefär som man gjorde i det gamla\r\nSovjetunionen, att skriva om historien därför att\r\nman tycker att den inte riktigt passar. I bostads- och\r\nbyggpolitiken, såsom den har drivits tidigare, ligger\r\nsvaret på varför det har sett så illa ut. Den reglerade\r\noch styrda bygg- och bostadsmarknaden skapade\r\nde problem som vi i dag upplever. Jag skall inte\r\nfördjupa mig så våldsamt mycket i det just nu.</pre><pre>1990 byggdes det bostadsrätter i Jakobsberg, här i\r\nStockholmsområdet, som var så dyra att producera\r\natt hyran exklusive subventioner för en 100\r\nkvadratmeters lägenhet egentligen skulle ligga på\r\n19 400 kr. Efter de subventioner som ni släppte\r\nfram och som drev upp byggkostnaderna så\r\nvåldsamt var det 8 600 kr som alla skattebetalare\r\nskulle betala därför att det blev så dyrt att\r\nproducera dessa lägenheter. Ändå var avgiften\r\n10 800 kr i månaden. Det var följden av den\r\nbostads- och byggpolitik som drevs av\r\nSocialdemokraterna och som vi nu försöker\r\nhantera.</pre><pre>1990 var ränteutgifterna för en normaltrea på 72\r\nkvadratmeter -- nu talar jag om genomsnittet för\r\nlandet och inte om detta extremexempel -- ungefär\r\n9 000 kr i månaden. I fjol bedömde vi att de låg\r\nnågonstans kring 5 700 kr. därför att vi äntligen har\r\nlyckats få ned räntan. Tillsammans med att\r\nfastighetsskatten sänktes, den fastighetsskatt som\r\nni helt felaktigt införde, är detta ett skäl till att\r\nhyrorna detta år ökar minst sedan 1970. Det är\r\nalltså lägsta hyresökningar sedan 1970.</pre><pre>Det tar tid att förändra felaktig bostadspolitik, men\r\ndet måste göras. Resultatet kan vi redan se i\r\nsjunkande produktionskostnader, sjunkande\r\nräntor och därmed låga hyresökningar. Detta är\r\nresultatet av regeringens politik, Lisbet Calner.</pre><pre>Självfallet måste målet för den ekonomiska\r\npolitiken vara att se till att de som är arbetslösa får\r\njobb och att också de som går ut från skola eller\r\nannan utbildning får ett jobb i framtiden. Hur\r\nuppnår man det om man, som ni föreslår, skall höja\r\nskatten med 10 miljarder kronor för de företag som\r\nskall ge jobben? Den debatten återkommer vi till,\r\nden är viktig. Ni har genom dubbelbeskattning och\r\növerbeskattning sett till att vi inte fått de växande\r\nsmåföretag som skulle ha kunnat ge de jobb som vi\r\nså väl behöver i dag.</pre><pre>Glöm inte bort ansvaret. Det som vi skall diskutera\r\ni skattedebatten är hur vi skall bära oss åt inför\r\nframtiden. Vi kommer att se till att skapa\r\nförutsättningar för de nya jobb som ger de\r\narbetslösa hopp. Det hoppet får de inte genom den\r\npolitik som går tvärtemot vad allt förnuft säger,\r\nnämligen en skattehöjning för just det arbete som\r\nde arbetslösa behöver.</pre><pre>Skattepolitik</pre><pre>Anf. 75  LARS HEDFORS (s):</pre><pre>Herr talman! Den svenska ekonomin befinner sig i\r\nen djup kris. Om vi inte visste det innan, så har vi\r\nfått lära oss det under dagens finanspolitiska\r\ndebatt. Vi har ett väldigt stort budgetunderskott,\r\nstora upplåningsbehov och en snabbt växande\r\nstatsskuld. Allt detta har ovedersägligen inträffat\r\nunder de två tre år då vi har haft en borgerlig\r\nregering.</pre><pre>Alla inser nu att den katastrofala utvecklingen\r\nmåste stoppas och att det bör ske bl.a. genom\r\nbesparingar. Det finns säkert också en stor\r\nförståelse för att alla måste vara med i detta\r\nbesparingsarbete, att man måste avstå från sådant\r\nsom tidigare kanske var självklart.</pre><pre>Men det finns en viktig förutsättning för denna\r\nförståelse. Den förutsättningen sammanfattas bäst\r\nmed ett enda ord, nämligen rättvisa. Bördorna\r\nmåste fördelas rättvist. Det går inte att lägga tunga\r\nbördor på de sämst ställda i form av lägre\r\nersättningsnivåer, sämre sjukvård, sämre\r\nbarnomsorg och sämre åldringsvård samtidigt som\r\nskatterna sänks på aktier, utdelningar och stora\r\nförmögenheter.</pre><pre>Det är just detta som sker i Sverige i dag, och det\r\när så långt ifrån rättvisa som man över huvud taget\r\nkan komma. Den politiken kommer att skapa ett\r\npolariserat samhälle, ett nytt klassamhälle, om man\r\nså vill. Vi socialdemokrater kommer med stor kraft\r\natt motarbeta den politiken. Vi kräver en rättvis\r\nsanering av ekonomin. I den saneringen spelar\r\nskattesystemet en viktig roll.</pre><pre>Vi har två fundamentala krav på vårt skattesystem.\r\nFör det första: De som tjänar mest och har kapital\r\nskall betala en större andel av sin inkomst än andra\r\ni skatt. För det andra: Ingen får smita undan.\r\nSkatteflykten måste stoppas.</pre><pre>I båda dessa avseenden har utvecklingen gått i rakt\r\nmotsatt riktning under den borgerliga perioden.</pre><pre>Låt oss börja med det första kravet som är skatt\r\nefter bärkraft. Här har regeringen Bildt under sina\r\n2,5 år vid makten lyckats med konststycket att höja\r\nskatten på arbete med 30 miljarder kronor och\r\nskatten på konsumtion med 16 miljarder kronor.\r\nSamtidigt har man sänkt skatten på\r\nkapitalinkomster och stora förmögenheter med\r\nmer än 20 miljarder kronor.</pre><pre>Under den borgerliga regeringen har alla löntagare\r\noch pensionärer fått höjd skatt, och alla som äger\r\naktier och stora förmögenheter sänkt skatt.</pre><pre>Under den borgerliga regeringen har skatten höjts\r\nmer för låginkomsttagare och pensionärer än för\r\nhöginkomsttagare.</pre><pre>Under den borgerliga regeringen har rättvisan satts\r\npå undantag.</pre><pre>Vi socialdemokrater kräver nu att\r\nkapitalinkomstskatten återförs till den nivå som\r\nbestämdes i skattereformen, dvs. 30 %, att\r\nförmögenhetsskatten inte avskaffas utan\r\nreformeras och effektiviseras och att de som tjänar\r\nmer än 200 000 kr om året får en höjd inkomstskatt,\r\nen s.k. värnskatt.</pre><pre>Först då får vi ett rättvist skattesystem. Först då har\r\nvi den moraliska rätten att kräva uppoffringar av\r\ndet svenska folket.</pre><pre>Det andra grundkravet när det gäller\r\nskattesystemet är att det skall vara så konstruerat\r\natt alla betalar skatt i vederbörlig ordning. Även på\r\nden punkten har den borgerliga regeringen\r\nmisslyckats. I dag vet vi att många människor inte\r\nbetalar skatt över huvud taget. Det handlar om\r\ntiotals miljarder kronor som på detta sätt\r\nundandras samhället.</pre><pre>Nu föreslår regeringen visserligen ytterligare\r\npengar för bekämpning av ekobrottsligheten. Och\r\ndet är i och för sig bra, även om det är mindre än\r\nvad man utlovade i 1993 års\r\nkompletteringsproposition.</pre><pre>Men samtidigt lägger man fram förslag som vrider\r\nviktiga vapen ur händerna på skattemyndigheterna.\r\nJag tänker då på den lagrådsremiss som nu\r\nbehandlas av lagrådet och som kommer att försvåra\r\nskattekontrollen. Jag tänker också på att den\r\nborgerliga regeringen har avskaffat\r\nskatteflyktslagen och betalningslagen. Och jag\r\ntänker på alla de förslag som särskilt Moderata\r\nsamlingspartiet ännu tidigare har fört fram i syfte\r\natt underminera skattekontrollen.</pre><pre>Det paradoxala har alltså inträffat att regeringen\r\nsamtidigt som den föreslår mer pengar till kampen\r\nmot ekobrottsligheten försvårar myndigheternas\r\nmöjligheter att använda dessa pengar på ett\r\neffektivt sätt. Min fråga till de borgerliga\r\nrepresentanterna i denna debatt blir därför: Vill\r\nman verkligen bekämpa skattebrottsligheten, eller\r\när det bara en kapitulation inför en stark opinion,\r\nen omvändelse under galgen?</pre><pre>Vi socialdemokrater har länge förespråkat mer\r\npengar till skattemyndigheterna och verkat för att\r\nvässa skattemyndigheternas vapen mot\r\nskattebrottslingar. Vi har också tidigare kraftigt\r\nförenklat skattereglerna, bl.a. för att\r\nskattemyndigheterna skall få mer tid för att syssla\r\nmed sådana väsentligheter som att jaga de stora\r\nskattesmitarna.</pre><pre>Förenklingsarbetet måste nu drivas vidare.\r\nOrdningen måste återställas. Vi föreslår därför att\r\nen förenklingskommisssion tillsätts för att på nytt\r\ntillskapa ett enkelt, effektivt och rättvist\r\nskattesystem.</pre><pre>Anf. 76  PETER KLING (nyd):</pre><pre>Herr talman! Jag skall börja med att tala litet grand\r\nom socialdemokraternas framtida visioner när det\r\ngäller skatter. Om socialdemokraterna får\r\nregeringsmakten till hösten vill de höja skatterna\r\nmed 20--30 miljarder. Skatterna skall höjas främst\r\npå aktier och förmögenheter. De vill också höja\r\nmarginalskatterna, en s.k. värnskatt.</pre><pre>Alla OECD-länder, OECD-rapporten och alla\r\nledande ekonomer i världen anser att ett högt\r\nskattetryck i ett ett enskilt land leder till försämrad\r\nekonomi för det landet, och det har ju historien\r\nvisat hela tiden. Ändå står socialdemokraterna fast\r\nvid den här linjen.</pre><pre>Sedan pratar man så vänligt om fördelningspolitik,\r\natt det skall vara rättvisa. Jag vill bara säga en sak:\r\nDet är skitsnack.</pre><pre>Varför skall jag tala om detta? Jo, man vill höja\r\naktiebeskattningen, förmögenhetsbeskattningen\r\noch allting sådant och säger att man skall sänka\r\nskatten för dem som har det svårt ställt. De skall få\r\n2 000 kr mer i plånboken per år.</pre><pre>Vad händer då med detta? Jo, på sikt mister de\r\nmänniskor som får 2 000 kr i minskad skatt per år\r\nsina jobb. Det är vad som händer. Jag har inga\r\naktier, och jag är definitivt inte rik, utan jag\r\nkommer från golvet. Det här är ett sätt för\r\nsocialdemokratin att lura sina väljare, anser jag.</pre><pre>Man säger att man skall höja skatterna för de rika,\r\nbeskatta aktiekapital och beskatta förmögenheter.\r\nMen då sticker dessa människor med pengarna\r\nutomlands och tar med sig 100 000--150 000\r\narbetstillfällen, som vi på golvet får betala.</pre><pre>Men vi får ju sänkt skatt med 2 000! Visst, men hur\r\nblir med våra jobb?</pre><pre>Jag blir otroligt besviken på en sådan politik. Man\r\nlurar faktiskt sina väljare. Jag kommer från\r\narbetarleden, och jag står fast vid detta.</pre><pre>Jag skall beskriva scenariot för en ny framtida\r\nsocialdemokratisk modell 1994--1998. Man sänker\r\nskatten och höjer kanske grundavdraget för de\r\nsämst ställda, som får 2 000 kr mer. Vad händer? Jo,\r\nkapitalflykten från landet blir oerhört stor. Vi\r\nförlorar ytterligare 100 000--150 000\r\narbetstillfällen. Socialdemokratin kommer kanske\r\natt skapa 100 000--150 000 -- vad vet jag? -- nya\r\narbetstillfällen genom konstgjord andning.</pre><pre>Om en tre, fyra, fem år kommer nästa\r\nlågkonjunktur. Vad händer då? Jo, då har vi\r\nskyfflat ut ytterligare kapital för att vi skall ha en\r\nrättvis beskattning, som det så fint heter, och vi på\r\ngolvet har gått miste om ytterligare 100 000--\r\n150 000 arbetstillfällen.</pre><pre>Så kommer det ytterligare en lågkonjunktur. Ja,\r\nmina damer och herrar, då känns den här krisen\r\nsom vi nu har som en västanfläkt mot det som\r\nkommer att hända. Detta är ett framtida\r\nsocialistiskt scenario.</pre><pre>Sedan vill jag rikta kritik också till regeringen. Ni\r\nhar gjort många strategiska skattesänkningar som\r\npå sikt kommer att resultera i fler arbetstillfällen.\r\nDet tackar jag för. Men era besparingar har varit\r\nalldeles för dåliga.</pre><pre>Ni tar ingenting från flyktingpolitiken och ingenting\r\nfrån biståndspolitiken, som vi egentligen inte har\r\npengar till. Ni gör väldigt litet åt den svarta sektorn\r\nosv. Dessa besparingar måste ju till samtidigt som\r\nman måste sänka skatterna strategiskt.</pre><pre>Herr talman! Vad säger vi då i Ny demokrati? Jo,\r\nvi vill göra kraftiga besparingar i budgeten, långt\r\nutöver vad regeringen vill. Samtidigt vill vi vara\r\nmed på de strategiska skattesänkningarna.\r\nDessutom vill vi ytterligare sänka skatten på\r\nstrategiskt viktiga områden i syfte att öka\r\narbetstillfällena. Då tänker vi på tjänstemomsen.</pre><pre>Det är ca 700 000--800 000 personer som berörs av\r\ntjänstemomsen. Minska tjänstemomsen till 12 %!\r\nDet är vårt förslag. Minska också byggmomsen till\r\n12 %!</pre><pre>Sedan har vi faktiskt en fördelningspolitik också. Vi\r\nvill nämligen sänka bensinskatten. Det skulle göra\r\nett par tre tusenlappar, Lars Hedfors, för ''den lilla\r\nmannen på golvet'', som nämligen kör 1 500--2 000\r\nmil per år. Vi vill återgå till\r\nbensinskattesänkningen.</pre><pre>Vi vill bekämpa den ekonomiska brottsligheten.\r\nDär är vi helt överens med Socialdemokraterna. Vi\r\nvill angripa den svarta sektorn. Vi vill införa en ny\r\nfamiljepolitik som skulle spara 20 miljarder och\r\nskapa fullständig rättvisa mellan familjerna. Vi vill\r\nminska biståndet men samtidigt effektivisera det,\r\nså att det kommer fram till dem som behöver\r\nhjälpen. Vi vill angripa organisationsstöden. Vi vill\r\natt alla som bor och lever i detta land skall betala\r\nskatt här. Detta är vad Ny demokrati vill.\r\nBesparingen kan röra sig om 40--50 miljarder. Våra\r\nskattesänkningar för tjänstemomsen och\r\nbyggmomsen, som jag talade om, rör sig om 15\r\nmiljarder.</pre><pre>Det är inte bara Socialdemokraterna som har en\r\ndålig politik och framtidsvision, utan det är även\r\nregeringen som har sparat mycket dåligt och inte\r\nangripit problemen.</pre><pre>(Applåder)</pre><pre>Anf. 77  LARS HEDFORS (s) replik:</pre><pre>Herr talman! Jag förstår att applåderna var\r\nsporadiska, för det var verkligen inte mycket att\r\napplådera åt.</pre><pre>Jag vill ställa frågan till Peter Kling vad det skulle\r\nfinnas för anledning för folk med kapital att flytta\r\nutomlands. Om man studerar utvecklingen av\r\naktiekurserna i Sverige under de senaste 70--80\r\nåren vet vi att det är det mest lönsamma sättet att\r\nspara på. Man har i Sverige under mycket lång tid\r\ntjänat massor av pengar på att ha aktier. Varför\r\nskall de som har stora förmögenheter flytta\r\nutomlands därför att vi har en\r\nförmögenhetsbeskattning i Sverige? Det finns ju\r\nförmögenhetsbeskattning i många många andra\r\nländer i Europa som är lika hög som i Sverige. Det\r\nfinns ingen som helst anledning att flytta av det\r\nskälet. Kapitalbeskattningen inom EG är ingalunda\r\nentydigt lägre än i Sverige. Det finns många länder\r\nsom har högre kapitalinkomstskatt än Sverige. Vi\r\ntål mycket väl att höja skatterna här också. Det\r\nviktigaste av allt, Peter Kling, är att vi har den\r\nkanske förmånligaste bolagsbeskattningen i hela\r\nvärlden. Den fungerar som en magnet för kapital\r\ntill Sverige och inte från Sverige. Risken är\r\nbetydligt överdriven, Peter Kling.</pre><pre>Peter Kling ställde en fråga som jag upplevde som\r\nnågot retorisk. Han sade: Vad säger då vi\r\nnydemokrater? Det undrar jag också. Ni har ju inte\r\nlämnat in någon skattemotion, så vi vet ju inte vad\r\nni säger för något. Finns det ingen skattemotion\r\nfrån Ny demokrati? Hänger det i så fall samman\r\nmed det allmänna sönderfallet i Ny demokrati\r\nmånntro?</pre><pre>Anf. 78  PETER KLING (nyd) replik:</pre><pre>Herr talman! Jag vill börja med att svara Lars\r\nHedfors med följande: Vårt kansli har missat att\r\nlämna in vår skattemotion. Det är beklagligt, men\r\ndet ligger inom den mänskliga felmarginalen. Att vi\r\nsedan har ett så ruttet riksdagssystem att man inte\r\nett par tre timmar för sent, när personalen har\r\nupptäckt att en motion inte har lämnats in, kan ta\r\nemot ett partis motion som berör skattepolitiken\r\ntycker jag är beklagligt. Men det är typisk svensk\r\ndemokrati att man inte kan acceptera ett par tre\r\ntimmars försening. Den mänskliga faktorn har\r\nspelat oss ett spratt, tyvärr.</pre><pre>Jag vill bemöta Lars Hedfors när det gäller\r\nfördelaktiga beskattningar etc. Ändå finns\r\nTetrapakkoncernen och Kamprads IKEA utanför\r\nSverige. Det bor 20 000 svenskar i England och\r\n25 000 i övriga Europa. Frågar man dem varför de\r\ninte bor här får man svaret att förmögenhetsskatten\r\noch skatten på vissa andra områden är för hög.\r\nDetta har kostat arbetarna på golvet 200 000--\r\n300 000 arbetstillfällen. Det är vad vi har lämnat ut\r\ntill övriga Europa. Säg inte att det är lyckad politik!</pre><pre>Anf. 79  LARS HEDFORS (s) replik:</pre><pre>Herr talman! Det är mycket möjligt, Peter Kling,\r\natt den mänskliga faktorn har spelat er ett spratt.\r\nMen när sådana kapitala misstag görs inom Ny\r\ndemokrati borde kanske inte Peter Kling ta\r\nmunnen alltför full.</pre><pre>Peter Kling räknade upp ett antal kapitalister som\r\nhar lämnat Sverige. Jag höll på att säga att vi\r\nmöjligen kan stå ut med att kapitalisterna lämnar\r\nSverige. Men de ser ju till att deras kapital finns\r\nkvar i Sverige och arbetar här när de söker sig till\r\nden svenska företagsamheten. Det beror på att vi\r\nhar så pass förmånliga villkor som vi har för\r\nföretagsamheten i Sverige. Det viktiga, Peter\r\nKling, är att här finns ett gynnsamt\r\ninvesteringsklimat.</pre><pre>Vi socialdemokrater kräver i vår motion ett ännu\r\ngynnsammare investeringsklimat, eftersom vi\r\ngenom direktavskrivningar vill gynna just\r\nnyinvesteringarna. Vi vill gynna nyinvesteringarna\r\ngenom att återinföra Anellavdraget som är en\r\ndirekt stimulans för nyinvesteringar. Ni vill gynna\r\nkapitalisterna, de som har kapital och stora\r\nförmögenheter. Det är de som är intressanta för\r\nPeter Kling. Det som är intressant för oss\r\nsocialdemokrater är företagen. Företagsamheten\r\nskall gynnas med alla till buds stående medel.</pre><pre>Anf. 80  PETER KLING (nyd) replik:</pre><pre>Herr talman! Jag får tacka Lars Hedfors för att han\r\nbjuder på en straffspark. Vi har faktiskt högre\r\nbeskattning på en rad områden. Annars hade det\r\ninte funnits någon anledning för de svenska\r\nkapitalägarna att investera för så pass mycket\r\npengar att de har skapat ett par tre hundra tusen\r\narbetstillfällen utanför Sverige.</pre><pre>Jag skall nämna en sak som är viktig för er på\r\nåhörarläktaren. Vi har drivit in en\r\nförmögenhetsbeskattning på omkring 3 miljarder\r\nkronor. Om man räknar på vad storkoncernerna\r\nTetrapak m.fl. omsätter utanför Sverige, beroende\r\npå idiotiska beskattningar såsom\r\nförmögenhetsbeskattningen, kommer man fram till\r\n3 miljarder kronor i förmögenhetsbeskattning som\r\nskulle kunna användas till skolor m.m. Det säger ni\r\när fördelningspolitik.</pre><pre>Om vi från början hade haft en vettig beskattning\r\npå aktier, hade vi kanske haft 200 000--300 000 fler\r\narbetstillfällen här i Sverige och bolagen skulle till\r\nhundra procent ha varit lokaliserade här. Då hade\r\nvi kanske fått in 10 miljarder på\r\nförmögenhetsskatter, bolagsskatter och\r\narbetsgivaravgifter. Vi hade kunnat tjäna 7\r\nmiljarder som hade kunnat användas till skolorna\r\noch fördelningspolitiken. Man får inte vara så\r\nkorttänkt. Men det är typisk socialdemokratisk\r\npolitik. Vi måste bryta mönstret. Felet med\r\nborgarna är att de inte når ut med detta.\r\nSocialdemokraterna har använt fackföreningarna.\r\nDe har tvättat folk i 15--20 år. Under\r\nhögkonjunkturen på 80-talet levererade vi som sagt\r\nytterligare 200 000--300 000 arbetstillfällen till\r\nländer utanför Sverige. Jag ställer inte upp på detta.</pre><pre>Anf. 81  LARS BÄCKSTRÖM (v):</pre><pre>Herr talman! Debatten är både ett bokslut och ett\r\navstamp. Den är ett bokslut över regeringen Bildts\r\nskattepolitik och ett avstamp som kan klargöra\r\nvalets skiljelinjer i skattepolitiken.</pre><pre>Först bokslutet -- det är dystert. Statsrådet\r\nLundgren redovisar att man har sänkt skatten med\r\n17 miljarder kronor. Men om man tar hänsyn till de\r\nbeslutade skattehöjningar som kallas egenavgifter\r\nblir sänkningen obetydlig. 3 % i egenavgifter\r\ninnebär en skattehöjning på ca 12 miljarder.\r\nNettosänkningen 1995 blir då inte större än 2\r\nmiljarder.</pre><pre>Herr talman! Bokslutet säger oss att regeringen\r\nt.o.m. har misslyckats med målsättningen att sänka\r\nskatterna. Men detta är inte hela sanningen, för i\r\nbokslutet ryms både höjningar och sänkningar.\r\nSom Lars Hedfors sade har regeringen sänkt\r\nskatterna för företag, kapital, arv och gåvor, och\r\nförmögenhetsskatten skall slopas. Samtidigt har\r\nregeringen drivit igenom en rad skattehöjningar för\r\nhushållen. Det är en politik där låginkomsttagarna\r\nkonsekvent har missgynnats och kapitalägarna lika\r\nkonsekvent har gynnats. Även om regeringen har\r\nmisslyckats med att sänka skatterna har den klarat\r\natt minska skatternas utjämnande funktion.</pre><pre>Regeringens politik, med stöd av en\r\nriksdagsmajoritet, har slagit sönder tanken på ett\r\nenhetligt skattesystem. Kapitalinkomster beskattas\r\nnu efter hela åtta olika skattesatser. Därigenom har\r\nman åter öppnat för stora möjligheter till\r\nskatteundandragande. Det är att beklaga att\r\nFolkpartiet har tvingats in i detta.</pre><pre>Regeringen säger att de har sänkt de skatter som\r\nhämmar tillväxten. Men sanningen är, Peter Kling,\r\natt Sverige redan innan regeringens\r\nskattesänkningar hade en kapital- och\r\nföretagsbeskattning som internationellt sett låg på\r\nen genomsnittlig eller låg nivå. Detta är ostridigt.</pre><pre></pre><pre>Regeringens politik har inneburit att man sänkt\r\nskatter som var måttliga, eller rent av låga, och höjt\r\nde skatter som redan var höga. På den punkten har\r\nBo Lundgren rätt.</pre><pre>Herr talman! I politik bör handlingar ytterst\r\nbedömas efter sina resultat. Regeringens resultat\r\nmed skenande budgetunderskott och dramatiskt\r\nhög arbetslöshet visar att skattesänkningar inte är\r\nnågon säker väg till tillväxt.</pre><pre>Bokslutet över en blå politik är fullt med röda\r\nsiffror, och det finns bockar i det. Den blå politiken\r\nbör inte upprepas efter valet 1994. Nu gäller det att\r\nredovisa alternativ för 1990-talet. Det har regering\r\noch opposition gjort på olika sätt. Regeringen och\r\nNy demokrati fortsätter att tala om\r\nskattesänkningar trots att man borde erkänna att\r\nunderskotten gör det omöjligt att sänka skatterna.\r\nCentern och kristdemokraterna talar om\r\nskatteväxling med miljöprofil. Men de tankarna\r\nfastnar alldeles uppenbart i finansen.</pre><pre>Politiskt förankrat eller ej -- på allvar eller ej\r\ndiskuterar man det s.k. pigavdraget i\r\nregeringskretsen. Vänsterpartiets och mitt\r\nalternativ är enkelt, rakt och lättbegripligt: Vi\r\nföreslår en högsta skatt på 30 % för kapital, företag\r\noch arbetsinkomster. Högsta inkomstskatten skall\r\nendast gälla inkomster över 300 000 kronor -- det\r\ngäller alltså mig -- med 25 000 kronor i månaden.\r\nVi föreslår att avdragsmöjligheterna beskärs. Vårt\r\nalternativ har också en grön del, nämligen ökade\r\nskatter på energi och miljö. Vi föreslår att industrin\r\nåter skall betala energiskatt, men inte mer än 1,2 %\r\nav produktionsvärdet. Vi föreslår en skatteväxling\r\nför 1990-talet, där ökad skatt på energi och\r\nmiljöpåverkan finansierar sänkt skatt på arbete.</pre><pre>Vi avvisar helt tankarna på det s.k. pigavdraget.\r\nDet finns ingen anledning att införa det. Låt\r\nhembiträdessamhället stanna i TV:s svartvita\r\nsöndagsfilmer från 1930- och 1940-talen. För 1990-\r\ntalet kan jag däremot tänka mig att diskutera ett\r\ngenerellt minskat skatteuttag på arbete och\r\ntjänsteproduktion, finansierat med ökad skatt på\r\nmiljö och kapital.</pre><pre>Vi har radikala förslag som stärker budgeten med\r\n10 miljarder -- för de offentliga finanserna med upp\r\nemot 30 miljarder -- för helåret 1995. Det är\r\nradikala förslag, men det krävs sådana när\r\nstatsskulden är över 1 000 miljarder, när\r\nunderskotten årligen ligger på 200 miljarder och\r\nnär regeringens egna konsekvenskalkyler talar om\r\natt underskottet 1997-1998 kan vara uppe i 2 000\r\nmiljarder.</pre><pre>Herr talman! Vårt alternativ är riksdagens mest\r\nradikala. Men till många delar är det likt det\r\nsocialdemokratiska alternativ som Lars Hedfors\r\npresenterar. Vänsterpartiet och\r\nsocialdemokraterna är överens om 30-procentig\r\nkapital- och företagsskatt, om 25-procentig\r\nstatsskatt över brytpunkten. Det är en god grund\r\nför samsyn i skattepolitiken när regeringen Bildt\r\nfaller.</pre><pre>Men det finns också skillnader. En sådan är\r\ngrundavdraget. Vi kan inte förstå varför\r\nsocialdemokraterna vill sänka skatten med 2\r\nmiljarder för dem som tjänar över 200 000 kronor.</pre><pre>Jag är tveksam till poängen med att beröva\r\nkommunerna 4 miljarder i skatteintänkter genom\r\natt höja det allmänna grundavdraget. Det kanske\r\nLars Hedfors kan reda ut.</pre><pre>Anf. 82  PETER KLING (nyd):</pre><pre>Herr talman! Lars Bäckström sade att skattetrycket\r\när relativt lågt i Sverige. Det är det väl\r\nförhållandevis. Men vi i Ny demokrati är överens\r\nmed OECD-länderna om att det måste till ett sänkt\r\nskattetryck för Sverige och absolut inga\r\nskattehöjningar. Det har framkommit i den senaste\r\nrapporten.</pre><pre>Ledande ekonomer i världen säger att det på sikt är\r\nhämmande för ett land att ha högt skattetryck. Det\r\nvet alla av erfarenhet.</pre><pre>Vad skiljer Ny demokrati från regeringen, undrar\r\nLars Bäckström. Vi är också måna om att det skall\r\ngå ihop. Vi vill spara kraftigt i budgeten och sedan\r\nsänka skatterna med hjälp av det. Det kan vi vara\r\növerens om. Men Lars Bäckström ställer ju inte\r\nupp på några besparingar som man kan använda till\r\natt sänka skatterna. Man behöver inte alls ta från\r\nde svaga och ge till de rika och föra en\r\nfördelningspolitik som ni alltid tjatar om. Vi har\r\nföreslagit besparingar inom familjepolitiken som\r\nskulle leda till rättvisa bland familjerna. Det skulle\r\nge 20 -- 23 miljarder.</pre><pre>Vi vill spara på flyktingpolitiken och göra den\r\neffektiv och human. Vi sparar 8-10 miljarder på\r\ndet. Biståndspolitiken vill vi också göra om och\r\nminska med 6-7 miljarder. Organisationsbidragen\r\noch politiskt tillskansade medel vill vi också minska\r\nmed 4-5 miljarder.</pre><pre>Vi vill också att alla här i Sverige skall betala skatt,\r\näven alla som skenskriver sig utomlands. Vi tycker\r\natt det är skäligt att alla som bor i Sverige skall\r\nbetala skatt i landet. Men så är det inte. Det skulle\r\nockså ge 3-5 miljarder. Vi vill spara 40-50 miljarder\r\nutöver vad regeringen föreslår. Dessa medel kan\r\nman faktiskt använda till strategiska\r\nskattesänkningar.</pre><pre>Det är skillnaden mellan Ny demokratis och\r\nregeringens politik. Vi vill alltså inte urholka\r\nbudgeten mer utan förstärka den, men samtidigt\r\nsänka skatterna.</pre><pre>Anf. 83  LARS BÄCKSTRÖM (v) replik:</pre><pre>Herr talman! Jag är övertygad om att Ny demokrati\r\nvill spara. Det sätter jag inte i fråga. Läget är så att\r\nom man skall klara av de stora underskotten, som\r\nni så ofta talar om, som vi har att hantera, kan man\r\ninte undvika att spara och att ha en politik för\r\nekonomisk tillväxt. Och man kan inte sänka\r\nskatterna.</pre><pre>För den som vill få enkla torgmötespoäng, leka\r\njultomte, leka gottköpspolitiker eller den snälla\r\npappan som lovar barnet en 5-öring så att det kan\r\nfå allt. Så fungerar det inte. Ett radikalt, kärvt,\r\nhederligt budskap är att vi inte kan sänka skatterna.\r\nVi måste spara och få fler människor i arbete.</pre><pre>Ni saknar den här helheten. Ni lägger fram\r\norealistiska sparprogram. I vårt budgetalternativ\r\nhar vi redovisat 7,31 miljarder i besparingar för\r\nkommande budgetår. Sedan måste vi göra\r\nytterligare besparingar, men det här är ju främst en\r\nskattedebatt.</pre><pre>Det är alldeles riktigt att vi måste spara. Vi måste\r\nspara på bostadssubventioner och inom\r\nsocialförsäkringen, men det går inte snabbt att\r\nhämta in 30-40 miljarder. Det är en omöjlighet.</pre><pre>Anf. 84  PETER KLING (nyd) replik:</pre><pre>Herr talman! Lars Bäckström sade att vi leker. Nej,\r\nLars Bäckström, vi tror nämligen att det går att\r\nspara inom de ramar vi har nämnt; familjepolitik,\r\nflyktingpolitik och biståndspolitik. Varför skulle\r\ndet inte gå att göra nedskärningar på de områdena\r\noch göra det effektivt? Det är vad 80 eller 90 % av\r\nsvenska folket vill. Vi har faktiskt ett stöd som inte\r\nsyns i våra siffror.</pre><pre>Folk tycker att man skall humanisera\r\nflyktingpolitiken och hjälpa många fler flyktingar\r\npå rätt sätt med en vettig politik. Vi vet att det går\r\natt skära ned organisationsbidraget. Ingen i den här\r\nkammaren har en aning om hur det fungerar, men\r\nvissa säger att det inte alls fungerar bra.</pre><pre>Vi vet att vi kan angripa den svarta sektorn och få\r\nin stora pengar på det. Vi vet att det går att införa\r\natt alla som skenskriver sig utomlands måste betala\r\nskatt i Sverige.</pre><pre>Om nu Lars Bäckström tycker att vi är jultomtar får\r\njag väl önska honom god jul, trots att det är litet\r\ntidigt.</pre><pre>Anf. 85  LARS BÄCKSTRÖM (v) replik:</pre><pre>Herr talman! Det läge vi har att hantera är ytterligt\r\nallvarligt. Det är ytterligt allvarligt om politiker\r\nleker och lovar ut enkla kvickfix-lösningar. Det\r\nfinns inga sådana. Man kan självfallet spara 30-40\r\nmiljarder på ett år, rent teoretiskt. Det är klart att\r\ndet går. De sociala konsekvenserna av en sådan\r\nsparåtgärd skulle bli ytterligt allvarliga. Ni vill inte\r\ngöra den konkretionen, eftersom ert staplande av\r\ntomma ölbackar då avslöjas. Det finns ingen\r\nsubstans i det, och det är ert problem.</pre><pre>Det kan gå att få opinionsframgångar under en kort\r\ntid. Man kan få ett jublande och hurrande möte,\r\nmen det går inte att ta konsekvenserna av att\r\ngenomföra en sådan politik. Det skulle slå sönder\r\nsvenska familjers ekonomiska situation, och då\r\nskulle man inte längre kunna vandra som en\r\nfolkhjälte på gatorna i Skara eller på något\r\ntorgmöte någon annanstans.</pre><pre>Anf. 86  LARS HEDFORS (s) replik:</pre><pre>Herr talman! Lars Bäckström ställde frågor till mig\r\noch han skall få svar på dem.</pre><pre>Den första frågan gällde varför vi vill återinföra\r\ngrundavdraget, eller höja det till dess ursprungliga\r\nnivå. Det är egentligen en ganska märklig fråga för\r\natt komma från en vänsterpartist.</pre><pre>Vi vill för det första göra det av fördelningspolitiska\r\nskäl. Höjer man grundavdraget, Lars Bäckström,\r\ngynnar det i första hand låginkomsttagarna och\r\nallra minst de mycket stora höginkomsttagarna. Vi\r\nvill för det andra göra det också därför att vi vet att\r\nproduktionen fortfarande behöver en stimulans.\r\nDet går inte heller nu att bara strama åt.</pre><pre>Lars Bäckströms påstående att vi socialdemokrater\r\nskulle vilja sänka skatten för höginkomsttagarna\r\nmed 2 miljarder kronor var ännu märkligare. Hur i\r\nall fridens namn går det ihop? Vi vill höja skatten\r\nför höginkomsttagarna genom den nu så\r\nmångomtalade och av oss lanserade värnskatten,\r\nLars Bäckström. Det innebär en höjning om 4\r\nmiljarder kronor. Jag antar att Lars Bäckström\r\nmöjligen syftar på att vi samtidigt vill ta bort\r\ngrundavdraget för dem som befinner sig över\r\nbrytpunkten. Vi vill återställa grundavdraget på\r\nden punkten, men det är vårt ursprungliga förslag.\r\nVi menar att det är fel att använda grundavdraget i\r\nden statliga inkomstskatten. Det är också\r\nfördelningspolitiskt galet. Det ger precis lika\r\nmycket till den som tjänar 200 000 kr som till den\r\nsom tjänar 1 miljon kronor. Vad skall man med ett\r\nsådant förslag till?</pre><pre>Vi vill alltså åter föra fram vårt ursprungliga förslag\r\nom en proportionell värnskatt, som kommer att\r\ndrabba miljonären betydligt hårdare än den som\r\ntjänar 200 000 kr.</pre><pre>Anf. 87  LARS BÄCKSTRÖM (v) replik:</pre><pre>Herr talman! Ert ursprungliga förslag om 25 % i\r\nstatsskatt diskuterades i samband med\r\nskatteomläggningen, och socialdemokraterna satte\r\nsig med kraft emot det. Vi drev det förslaget\r\ntillsammans med LO. Sedan ville ni ha en tillfällig\r\nhöjning, och ni har nu övergått till att vilja ha en\r\npermanent höjning så länge som det är underskott\r\ni Arbetsmarknadsfonden.</pre><pre>Jag tycker att ni har kommit fram till en bra\r\nståndpunkt, men så ursprunglig är den inte mot\r\nbakgrund av skattereformen.</pre><pre>Ni vill höja grundavdraget till 32 eller 33 % av\r\nbasbeloppet. Härigenom skulle kommunerna\r\nförlora ett skatteunderlag på 4 miljarder, och det är\r\nilla avvägd politik, eftersom regeringen faktiskt har\r\nlåtit kommunerna behålla dessa pengar.</pre><pre>I samband med skattereformen kritiserade ni\r\nmiljöpartiet sönder och samman därför att det ville\r\nha stora grundavdrag. Ni sade då att stora\r\ngrundavdrag gynnar höginkomsttagarna. Nu\r\ngynner de i stället låginkomsttagarna. Se så man\r\nkan ändra sig allteftersom lägena skiftar! Jag tror\r\natt det är på ungefär samma sätt hela tiden i denna\r\nfråga, nämligen att stora grundavdrag är mest\r\ngynnsamma för högre inkomsttagare, som kan\r\ntillgodoräkna sig marginalskatteeffekter.</pre><pre>Vårt förslag är att helt ta bort grundavdraget för\r\nhöginkomsttagarna. Men, Lars Hedfors, ni vill ta 4\r\nmiljarder från dem som har över 200 000 kr i\r\ninkomst och vill ge tillbaka 2 miljarder.\r\nNettoförlusten blir 2 miljarder. Vårt förslag till\r\nslopande av grundavdraget för alla över\r\nbrytpunkten ger väsentligt mer, och det går utmärkt\r\natt kombinera med den 25-procentiga statsskatten\r\növer brytpunkten.</pre><pre>Anf. 88  LARS HEDFORS (s) replik:</pre><pre>Herr talman Det var en ganska intressant\r\nupplysning som Lars Bäckström nu lämnade. Man\r\nvill nu helt plötsligt inskränka sig till att avskaffa\r\ngrundavdraget för inkomsttagare över\r\nbrytpunkten. Det är inte så särskilt många veckor\r\neller möjligen månader sedan, Lars Bäckström,\r\nsom ni hade ett annat förslag. Ni ville ge er på\r\ngrundavdrag för så många som ned till 140 000-\r\nkronorsinkomsttagaren. Det innebar att en\r\ngenomsnittlig LO-medlem skulle förlora på ert\r\nförslag. Min fråga till Lars Bäckström är: Varför\r\nhar ni ändrat er på den punkten? Varför är ni inte\r\nkonsekventa? Var ert gamla förslag inte så bra?</pre><pre>Påpekandet beträffande kommunernas\r\nskatteunderlag var riktigt, men om Lars Bäckström\r\nstuderar våra motioner skall ha finna att vi på annat\r\nvis kompenserar kommunerna på den punkten.</pre><pre>Anf. 89  LARS BÄCKSTRÖM (v) replik:</pre><pre>Herr talman! För det första har jag studerat de\r\nsocialdemokratiska motionerna extremt noggrant.\r\nDet står ingenstans i dessa motioner att man skall\r\nkompensera kommunerna. Jag har ringt upp\r\nsocialdemokratiska handläggare, som sagt att man\r\nnog på något viss skall kompensera för detta, men\r\ndet står ingenting om detta i motionerna. Jag har\r\nkanske hjälpt socialdemokraterna att bli medvetna\r\nom ett litet fallisemang på den punkten.</pre><pre>Vi har vidare inte ändrat oss. Våra förslag är helt\r\noförändrade i denna fråga. Vårt förslag om slopat\r\ngrundavdrag innebär att den som tjänar 180 000 kr\r\nfår betala 1 211 kr mer om året i skatt, alltså ungefär\r\n100 kr mer i månaden. I det inkomstläget tar man\r\ntotalt sett in 380 miljoner kronor, men på inkomster\r\növer 207 000 kr tar man in 3,2 miljarder kronor.\r\nDen stora fördelningspolitiska effekten är faktiskt\r\natt man kan ta in 4,8 miljarder utan att ens behöva\r\nhöja marginalskatten över 50-procentsnivån. Det\r\när ett suveränt och elegant förslag, som jag är\r\nalldeles tvärsäker på att Finansdepartementets\r\ntjänstemän, om de hade kommit på det, skulle ha\r\nsett till att få med i skattereformen.</pre><pre>Anf. 90  Statsrådet BO LUNDGREN (m):</pre><pre>Herr talman! Jag tänker först vända mig till\r\nkammarkansliet och talmännen. Jag ser att\r\nrubriken för de ärenden som skall diskuteras efter\r\nden ekonomiska politiken och skattepolitiken är\r\n''Välfärdspolitiken''. Denna rubriksättning bygger\r\npå en missuppfattning av begreppet välfärd. Det är\r\nbl.a. den som ligger bakom den svaga tillväxten i\r\nSverige, nämligen tron att välfärd är detsamma som\r\noffentliga utgifter av olika slag och att utgifter inte\r\nbehöver tjänas in innan de fördelas.</pre><pre>Det som vi hittills har diskuterat här i kammaren är\r\nvälfärdspolitiken. Den ekonomiska politiken är\r\ngrunden för välfärden. Skattepolitiken ger villkor\r\nför välfärdens fördelning, som bl.a. genomförs via\r\nsocialpolitiken. Vi och hela svenska folket måste\r\nlära oss att inse sambanden mellan produktionen\r\noch dess villkor och förutsättningarna för att skapa\r\nvälfärd i ordets egentliga bemärkelse, vilken inte\r\nfinansieras enbart via offentliga utgifter.</pre><pre>Om man skulle föra detta resonemang vidare,\r\nskulle man kanske vara hågad att omforma\r\nsocialutskottet till ett välfärdsutskottet, men jag\r\ntycker att spåren från den franska revolutionen\r\navskräcker ganska allvarligt från detta. Jag säger\r\ndetta för den som är intresserad av historia. Men\r\nordens valörer är viktiga och kan leda snett.</pre><pre>Det som vi hörde i det senaste replikskiftet mellan\r\nLars Hedfors och Lars Bäckström har visat var\r\nhotet mot välfärden ligger. Vad de två herrarna\r\ntvistade om var hur man på bästa eller snarare\r\nvärsta möjliga sätt skall bära sig åt för att åter\r\nstraffbeskatta svensk företagsamhet.</pre><pre>Socialdemokraterna vill höja företagsskatterna\r\nmed mellan 8 och 10 miljarder. Men, säger Lars\r\nHedfors, detta tas ut bara tillfälligt, eftersom man\r\nockså vill medge direktavskrivningar av\r\ninvesteringar. Men ni skriver själva i er motion att\r\ndet långsiktigt ger några hundra miljoner kronor i\r\neffekt vad gäller skattebortfall. Samtidigt föreslår\r\nni att bolagsskatt och andra skatter skall skärpas på\r\nett sådant sätt att det blir 8 000--10 000 miljoner i\r\nskatteskärpningar för de företag som är grunden för\r\natt de arbetslösa skall få nya jobb.</pre><pre>Är det någon mer än Lars Hedfors och Lars\r\nBäckström och deras partikamrater i kammaren\r\nsom tror att höjda skatter på företagsamheten leder\r\ntill jobb, dvs. att höjd skatt på arbete ger nya jobb?\r\nDet är så fruktansvärt avslöjande att jag inte förstår\r\natt Lars Hedfors vågar ställa sig i talarstolen och ta\r\nden debatten.</pre><pre>Lars Hedfors säger dessutom att man måste stå ut\r\nmed att kapitalister lämnar landet. Är det bra att\r\nIngvar Kamprad, Rausing och tusentals andra\r\nsvenskar lämnar landet efter det att de har satsat på\r\natt ge svenskar jobb? De har tjänat mycket pengar\r\npå att svenska arbetare och tjänstemän har fått\r\narbete. Är det bra att de sedan tvingas lämna\r\nSverige? Jag skulle vilja att Lars Hedfors närmare\r\nutvecklade om det är socialdemokartisk politik att\r\nkapitalisterna så länge de har tillgångar kvar i\r\nSverige gärna får flytta ut allesammans. Har vi inte\r\nnytta av deras kompetens, kunskap och\r\nentreprenörskap för att få de nya jobb som vi\r\nbehöver?</pre><pre>Lars Hedfors uttalande var ansvarslöst och fordrar\r\nrimligen en kommentar från denna talarstol. Om\r\nman vill ha en sådan politik går det illa för Sverige,\r\nför dem som är arbetslösa och för alla dem som\r\nkommer att vara arbetslösa.</pre><pre>Lars Hedfors redovisar ett antal beräkningar som\r\ninte alls stämmer. Jag tänker inte gå in på\r\ndetaljerna, eftersom han inte redovisat något\r\nunderlag. En annan fråga som man skulle kunna\r\nställa till Lars Hedfors, som talar så varmhjärtat om\r\nvarför man skall höja grundavdraget och sänka\r\nskatten: Varför krävde ni i den andra\r\nkrisuppgörelsen hösten 1992 att man skulle sänka\r\ngrundavdraget för att finansiera den sänkta\r\narbetsgivaravgiften? Om ni tycker att det var ett\r\nfelaktigt krav från er sida, varför föreslår ni nu inte,\r\nom ni vill höja grundavdraget, att också\r\narbetsgivaravgifterna skall höjas, som en\r\nstatsfinansiell kompensation? Det hänger ju\r\nsamman, Lars Hedfors.</pre><pre>Man bedriver återigen en ansvarslös politik i detta\r\nsammanhang, med bensinskattehöjning, avskaffat\r\ngrundavdrag och momshöjningar, allt för att få en\r\nbred uppslutning bakom hanterandet av en\r\nbesvärlig ekonomisk situation.</pre><pre>Det är inte heller så, Lars Hedfors och Lars\r\nBäckström, att hushållen inte betalar företagens\r\nskatter. Det är just vad de gör. Hushållen betalar\r\nalla skatter, direkt eller indirekt. Om man höjer\r\narbetsgivaravgifterna, som socialdemokraterna\r\nmed flit ägnade sig åt under 70- och 80-talen, får vi\r\nhögre priser. Det får vi alla betala. Utländska\r\nmedborgare och företag som köper svenska varor\r\nfår, om vi höjer arbetsgivaravgifterna, betala högre\r\npriser, och därför köper de då mindre av svenska\r\nvaror. Det blir därmed färre jobb i Sverige, vilket\r\narbetstagarna och hushållen också får betala.</pre><pre>Höjer man bolagsskatten, som ni nu vill göra,\r\nförsöker man öka vinstnivåerna för att kompensera\r\nsig för detta. Detta leder i sin tur till höjda priser.\r\nKan man inte klara detta, leder det till mindre\r\ninvesteringar och färre jobb. Direkt eller indirekt\r\nbetalar hushållen alla skatter, men det har ni aldrig\r\nvelat inse. Ni är på den punkten liksom\r\nVänsterpartiet fast i något slags gammal marxistisk\r\nideologi. Det är beklagligt att det fortfarande är så.</pre><pre>Det är alltså alltid hushållen som får bära alla\r\nskatter, och de får också del av alla\r\nskattesänkningar, direkt eller indirekt. Det är\r\nsjälvklart att jag och regeringen i övrigt i nuläget\r\nskall ägna sig åt att sänka skatten och skapa bättre\r\nförutsättningar för produktionen i Sverige. Det är\r\nnödvändigt.</pre><pre>Det har varit märkligt att i tidigare i debatten ha\r\nhört Göran Persson och nu också Lars Hedfors tala\r\nom att förmögenhetsskatten skall införas igen, dvs.\r\nden skatt som har drivit ut människor ur landet. Jag\r\ntrodde att alla tyckte att det var negativt, men jag\r\nhar nu förstått att det är det som är syftet med den.\r\nMan skall införa förmögenhetsskatt för att få\r\nkapitalister att flytta ut ur Sverige.</pre><pre>Om det är något som vi har ont om är det\r\nkapitalster. Vi behöver fler kapitalister som satsar\r\npå att bygga ut företag. Men, Lars Hedfors, det\r\nskall vara riktiga kapitalister, sådana som satsar på\r\nproduktiva investeringar. Det skall inte vara sådana\r\nkapitalister som ni skapade under början av 70-talet\r\ngenom höga marginalskatter, som ledde till\r\nvåldsamma förmögenhetsomfördelningar. De skall\r\ninte heller vara som den yuppie som satt i en\r\nPorsche med en dalmatinerhund på valaffischen\r\nfrån år 1985. Det var begynnelsen till den\r\nspekulationsekonomi som jag och alla andra i\r\nregeringen har fått försöka sopa upp efter er.</pre><pre>Ni släppte fram en spekulationsbubbla. Ni tillsatte\r\nen styrelseordförande i Nordbanken, som i\r\ntidningar har sagt att han fick i uppdrag att sitta som\r\nordförande på sammanträden. Tacka sjutton för att\r\nman inte klarade att leda Nordbanken på det viset!\r\nTa ansvaret för det! Det skapade\r\nspekulationsvinster, och det sitter nu tyvärr\r\nmänniskor utomlands med hopspekulerade pengar,\r\nsom de egentligen är skyldiga att betala tillbaka i\r\nSverige. Vi gör allt vad vi kan för jaga dem med\r\nblåslampa.</pre><pre>Men Lars Hedfors har mage att säga att vi inte\r\nskulle vara beredda att göra något åt vare sig\r\nskatteflykt eller ekobrott eller att vidta denna typ\r\nav åtgärder. Det är klart att vi är det. Vi har i\r\nhandling visat detta. Det är inte vi som ligger\r\nbakom spekulationsbubblan och de effekter den\r\ngav på svensk ekonomi. Men ni vill göra något\r\nannat i stället. De som satsar på produktiva\r\ninvesteringar skall ni köra ut ur Sverige. Lars\r\nHedfors tycker inte att det gör så mycket.</pre><pre>Tala om en ansvarslös politik, som verkligen kan\r\ndrabba de arbetslösa hårt! Det är sällan som jag är\r\nupprörd när jag går upp i debatt i riksdagen, men\r\njag är faktiskt det nu.</pre><pre>Jag vill också ställa en fråga till Lars Hedfors. Ni\r\ntycker att man skall ta ut en kapitalinkomstskatt om\r\n30 %. Vad är det som gör att den inte skall gälla för\r\nalla kapitalinkomster? Jag skulle vilja få en\r\nutläggning från Lars Hedfors om två saker i en\r\nreplik till mig.</pre><pre>För det första: Tycker han verkligen att det är bra\r\natt kapitalister lämnar Sverige i stället för att vara\r\nkvar här med sin kunskap och kompetens, om vi\r\nhar rätt att beskatt avkastningen av deras\r\ntillgångar? Också dessa försvinner ju när de flyttar\r\nutomlands, vilket gör att vi förlorar pengar.</pre><pre>För det andra: Den som får en räntebetalning skall\r\nenligt er uppfattning betala en skatt om 30 %. Om\r\nden som driver enskild firma får avkastning på de\r\npengar som han sätter in i firman, skall denne\r\nnumera enligt er uppfattning betala 30 % i skatt,\r\noch vi glädjer oss åt detta. Också en delägare i ett\r\nhandelsbolag vilken får avkastning på de pengar\r\nsom han sätter in i sitt handelsbolag skall betala\r\n30 % i skatt på sin kapitalavkastning. Men den som\r\nhar sina pengar i ett aktiebolag skall betala 51 % i\r\nskatt. Alternativt skall han betala 41 %, om han gör\r\nAnnellavdrag, vilket han dock inte alltid kan göra.\r\nNi vill ha kvar det avdraget, men vi vet inte riktigt\r\nom det skall gälla också för gamla investeringar\r\neller om det bara skall gälla för nya investeringar.</pre><pre>Men varför skall det inte vara 30 % där? Kan Lars\r\nHedfors förklara för mig varför det inte skall vara\r\n30 % på alla kapitalinkomster?</pre><pre>Det kapital som företagare och finansiärer lägger in\r\ni handelsbolag, enskilda firmor och aktiebolag -- de\r\nsenare är inte minst viktiga eftersom det är de\r\nföretag som har en chans att växa -- är grunden och\r\nförutsättningen för att få de nya jobb som\r\nmänniskor behöver. Det vill ni förneka dem genom\r\natt ha en alltför hög skatt. Förklara det för svenska\r\nfolket, Lars Hedfors!</pre><pre>Anf. 91  LARS HEDFORS (s) replik:</pre><pre>Herr talman! Bo Lundgren tar avslutningsvis upp\r\nfrågan om dubbelbeskattningen. Där har vi krävt\r\natt man skall återinföra utdelningsskatten. Men vi\r\nhar också krävt att det s.k. Annellavdraget skall\r\nvara kvar. Därigenom luckrar vi upp\r\ndubbelbeskattningen högst avsevärt, och det hade\r\nvi gjort redan innan detta började. Vi tycker att det\r\när bättre att ha Annellavdraget eftersom det gynnar\r\nföretaget och företagandet. Detta är en\r\nsocialdemokratisk politik.</pre><pre>Vi skall se till att det är gynnsamma villkor för dem\r\nsom vill investera och bygga ut. De som äger kapital\r\nklarar sig nog ändå. Dem behöver vi inte gynna\r\ngenom att avskaffa förmögenhetsskatten. I all\r\nsynnerhet som man samtidigt föreslår en kraftig\r\nurholkning av välfärdssystemet. Det innebär\r\nförsämringar för de gamla, sjuka, arbetslösa osv.\r\nSamtidigt skall de som har stora förmögenheter\r\nslippa att betala skatt på dem. Är det detta Bo\r\nLundgren menar med välfärd?</pre><pre>När det gäller detta med kapitalister som lämnar\r\nlandet vill jag erinra Bo Lundgren om att de\r\nfaktiskt började komma tillbaka till landet under\r\nden socialdemokratiska perioden. De upplevde att\r\npolitiken i Sverige var så pass stabil och bra att de\r\ntyckte att det var lämpligt att komma tillbaka. Det\r\nsade en del av dem själva när de återvände.</pre><pre>Sedan skulle jag vilja ställa en fråga till Bo\r\nLundgren. Det är en fråga som jag ställde i mitt\r\ninledningsanförande. Hur är det egentligen med er\r\ninställning till att bekämpa skattebrottslighet? Ni\r\nverkar kluvna på den punkten. Ni ger med ena\r\nhanden och tar med den andra handen genom att\r\nvrida viktiga vapen ur händerna på\r\nskattemyndigheterna. Hur är det med löftet om 200\r\nmiljoner kronor för att bekämpa\r\nskattebrottsligheten? Hur blev det med det? Bo\r\nLundgren har stått här i kammaren och upprepat\r\nflera gånger att skattemyndigheterna skall få dem.\r\nDe har fått hälften, 100 miljoner.</pre><pre>Anf. 92  Statsrådet BO LUNDGREN (m):</pre><pre>Herr talman! De 200 miljonerna kommer självfallet\r\natt föras över till skattemyndigheterna. I övrigt har\r\nvi bara sett till att den lagstiftning som upprörde\r\nhela Sverige 1976 när Ingmar Bergman hämtades\r\nfrån Dramaten under pågående verksamhet har\r\nersatts med en mer rättssäker hantering. Jag tycker\r\natt det är ganska bra att vi har kommit så långt.</pre><pre>Sedan talar Lars Hedfors försiktigtvis om detta att\r\ndet kanske inte är så bra att kapitalister lämnar\r\nlandet. Men han stod ju i talarstolen sade att det\r\ninte gör något om de försvinner, om vi driver ut\r\ndem. Det går att gå tillbaka till protokollet och läsa\r\ndet.</pre><pre>Det skrevs en doktorsavhandling 1990 som\r\nhandlade just om hur människor och kapital\r\nemigrerade från Sverige. I den här\r\ndoktorsavhandlingen av någon som jag tror heter\r\nHans Lindqvist gjorde man bedömningen att staten\r\nekonomiskt sett i varje fall inte gick plus genom den\r\ntransaktionen. När det gäller kompetens och\r\nerfarenhet var det naturligtvis negativt att vi\r\ntappade dem.</pre><pre>Det var så ni drev politiken. Spekulanter gynnades\r\nav er politik under 70-talet och 80-talet.\r\nFinanskrisen var en följd av den släpphänta 80-\r\ntalspolitiken. Det kan ingen förneka i dag.</pre><pre>Men nu skall vi i stället ha produktiva investeringar\r\nav människor som har kapital, små eller stora\r\ntillgångar, in i produktiva företag som ger jobb. Då\r\nvill ni se till att just det kapitalet skall\r\nstraffbeskattas. Lars Hedfors säger samtidigt att vi\r\nskall ha Annellavdrag för att luckra upp effekterna.\r\nDå erkänner ju Lars Hedfors att vi inte skall ha en\r\ndubbelbeskattning. Varför skall vi ha en halv eller\r\ntvå tredjedels dubbelbeskattning då? Det är väl fel?</pre><pre>Dessutom vill ni ha ett system som innebär att man\r\nlåser in kapitalet i existerande företag. Det är inte\r\nsäkert att det är just de existerande företagen som\r\nger de nya jobben för framtiden. Det behövs nya\r\nbranscher och nya företag. Vi skall ju undvika\r\ninlåsningseffekter. Det var ett av skälen till\r\nföretagsskattereformen en gång i tiden. Varför\r\nstraffbeskatta det egna kapitalet?</pre><pre>Anf. 93  LARS HEDFORS (s) replik:</pre><pre>Herr talman! Bo Lundgren gör sig, som så ofta,\r\nskyldig till felcitat. Jag har inte sagt att det inte gör\r\nnågot att kapitalägarna försvinner. Jag har sagt att\r\ndet viktiga är att vi satsar på företagen och\r\nföretagsbeskattningen. Vi måste se till att det blir\r\ngynnsamt att investera och öka sysselsättningen. Ni\r\ngör precis tvärtom. Ni höjer skatten för företagen\r\noch företagarna med 1,8 miljarder kronor. Vi vill\r\nsänka den med 5 miljarder kronor. Det kan Bo\r\nLundgren få svart på vitt på.</pre><pre>Sedan vill jag ta upp en helt ny fråga med Bo\r\nLundgren. Den 16 december 1993 fattade vi här i\r\nkammaren ett beslut om företagsbeskattningen. Då\r\nvar vi mycket kritiska och sade att det fanns många\r\norättvisa saker, mycket som strider mot\r\nskattereformen och mycket som leder till\r\nskatteplanering i det. Bo Lundgren sade att det\r\ningalunda var så. Det skulle bli ett bra förslag.</pre><pre>Den 22 december, sex dagar senare, fick vi en\r\nskrivelse till riksdagen där man ändrade på viktiga\r\nsaker i detta riksdagsbeslut därför att man hade\r\ninsett att det skulle leda till skatteplanering. Är\r\ndetta stabila spelregler för företagen? Är det bra för\r\nföretagsamheten med en sådan vinglighet, Bo\r\nLundgren? Till yttermera visso finns det i denna\r\nskrivelse till riksdagen ett förslag om den s.k. JIK-\r\nmetoden. Man skall införa JIK-metoden i Sverige\r\nfrån den 1 januari. Jag skall inte gå in närmare på\r\nvad den innebär -- det är för invecklat -- men detta\r\nskall ske innan man har utrett den.</pre><pre>Utredningen som sysslar med detta är inte färdig.\r\nHar Bo Lundgren någon kommentar till ett sådant\r\nfullständigt exempellöst förfarande av en regering?\r\nMan vill införa ett förslag innan det är utrett. Det\r\nstrider mot alla principer om att vi vill ha\r\nkonsekvensanalyser när det gäller era förslag. Det\r\ntyder på en total förvirring och total panik i\r\nregeringskansliet.</pre><pre>Anf. 94  Statsrådet BO LUNDGREN (m):</pre><pre>Herr talman! Det heter ju att anfall är bästa försvar.\r\nVi ser det på Lars Hedfors nu. Jag är glad över att\r\nkunna skicka över ett exemplar av betänkandet om\r\nJIK-metoden som presenterades för någon dryg\r\nvecka sedan om det är så att Lars Hedfors inte själv\r\nhar uppmärksammat detta.</pre><pre>Låt mig sedan säga att det vi gör och har gjort är att\r\nfullfölja skattereformen. Lars Hedfors säger inte\r\natt det är fel av mig att påstå att ni vill ha mer än\r\n30 % skatt på avkastning på det egna kapitalet i\r\naktiebolagen. Det är faktiskt vad Lars Hedfors\r\nsäger. Han säger att man måste luckra upp detta\r\nlitet grand. Därmed erkänner han att det är ett\r\nproblem med att ha dubbel skatt. Han erkänner att\r\ndet är ett problem, men nu måste han ha ett vapen\r\ni valrörelsen. Han måste kunna gå ut och säga: Se\r\npå regeringen! De sänker ersättningen för\r\narbetslösa, och sedan sänker de skatten för\r\naktieägarna.</pre><pre>Det är det vapen han vill ha. Nu är det ju svårt att\r\ngöra detta, eftersom ni också har tyckt att en\r\nersättningsnivå på 80 % är rimlig, och det går inte\r\natt komma längre. Ni lovade mycket för några\r\nmånader sedan. Nu är nu mycket tysta i det\r\navseendet. Man kan säga att det är eftertankens\r\nkranka blekhet.</pre><pre>Till skillnad från er är vi inte intresserade av att\r\ndiskutera 80 % eller 90 %. Vi är intresserade av att\r\nse till att människor får 100 % av lönen i stället\r\ngenom nya jobb. Det får vi bara om vi slutar att\r\nstraffbeskatta de pengar som ger nya jobb.</pre><pre>Sedan säger Lars Hedfors att vi skulle ha lagt fram\r\nförslag om att höja skatten för företag. Det är väl\r\nmagstarkt. Hur kan man stå här och kritisera oss för\r\natt vi sänker skatten för företagen och säga att det\r\när fördelningspolitiskt fel och sedan säga att vi\r\nhöjer skatten? Vi har genomfört lindringar som är\r\nnödvändiga för produktionen, företagen och för\r\nföretagandet som sådant medan ni föreslår\r\nkraftfulla höjningar på 8--10 miljarder kronor.</pre><pre>Anf. 95  LARS BÄCKSTRÖM (v) replik:</pre><pre>Herr talman! Jag har två minuter på mig så jag får\r\nfatta mig kort.</pre><pre>Statsrådet sade att han var upprörd. Jag har litet\r\nsvårt att förstå det. Det här ju en klassisk debatt\r\nmellan vänster och höger. Sedan gör statsrådet\r\nnågot mycket belysande som jag är tacksam för.\r\nDet finns i alla fall något vi kan vara eniga om.\r\nStatsrådet sade att det är hushållen som betalar\r\nskatterna. Jag håller fullständigt med statsrådet, till\r\n100 %. Det är just därför vi i vänstern vill ha\r\nprogression i inkomstbeskattningen. Det är just\r\ndärför vi vill ha förmögenhetsbeskattning. Vi vill ha\r\n30 % i kapitalbeskattning på den personliga sidan\r\njust för att det är hushållen som betalar skatterna.</pre><pre>Det finns olika slags hushåll. Jag och min familj är\r\nett hushåll. Vi har mindre inkomster än statsrådets\r\nfamilj. Sedan finns det kolleger till statsrådet och\r\nderas familjer som har mycket mer i inkomst än\r\nstatsrådet, t.ex. näringsministern. Jag tycker att jag\r\nprocentuellt skall betala mindre i skatt än vad\r\nstatsrådet gör. Jag tycker att näringsministern skall\r\nbetala en högre procentsats i skatt än vad statsrådet\r\ngör. Vi skall driva fördelningspolitik via skatterna\r\njust för att det är vi hushåll som betalar.</pre><pre>Ni har ju tagit till er och läst OECD-rapporten lika\r\nsäkert som en katt slickar grädde. Men vi skall väl\r\nläsa alla OECD-rapporter, t.ex. Taxingprofits in a\r\nglobal economy. Häromdagen stod det i Financial\r\nTimes, som statsrådet säkert har någon\r\nhandläggare som läser, att OECD rekommenderar\r\nhögre skatt på kapital och lägre skatt på arbete. Det\r\nvar ju det jag sade i talarstolen. Statsrådet har gjort\r\nprecis tvärtom och höjt skatten på arbete och sänkt\r\nden på kapital.</pre><pre>Anf. 96  Statsrådet BO LUNDGREN (m):</pre><pre>Herr talman! Det brukar ofta gå att föra en seriös\r\ndiskussion med Lars Bäckström. Låt oss försöka\r\nfölja den linjen nu också. Det är lättare än att föra\r\nen mycket svår diskussionen med någon som av\r\nrent partipolitiska maktskäl för en debatt om\r\ndubbelbeskattning och annat.</pre><pre>Vi är väl överens om att hushållen betalar alla\r\nskatter. Då antar jag att vi är överens om att, om\r\nman skall sänka skatter i det läge vi befinner oss nu\r\nskall man i första hand sänka skatter som förbättrar\r\nproduktionens förutsättningar. Det är väl rimligt.\r\nVi är överens om att produktionen är grunden för\r\nvälfärd. Då kan jag inte tänka mig att Lars\r\nBäckström tycker, som Lars Hedfors tidigare, att\r\nman t.ex. generellt skall höja företagsskatter. Det\r\nskulle vara intressant att få svar på den frågan.</pre><pre>Den största enskilda skattesänkningen vi har\r\ngenomfört är en sänkning av arbetsgivaravgifterna\r\nmed 18 miljarder, dvs. 4,5 % ungefär. Det\r\nsänkningen är ungefär detsamma som en\r\nmomssänkning, den går till hushållen i form av\r\nlägre priser. Det är en skillnad och det är att\r\nsänkningen av arbetsgivaravgiften också gynnar de\r\nvaror som säljs utomlands och förbättrar\r\nkonkurrenskraften. En sådan sänkningen av\r\narbetsgivaravgiften är detsamma som en\r\nmomssänkning. Den ger de facto positiva effekter\r\nför hushållen. Det är viktigt att konstatera det.</pre><pre>Om det nu är så, Lars Bäckström, att vi skall få\r\nmänniskor att bli intresserade av att investera\r\npengar i växande företag, tycker Lars Bäckström då\r\natt det är rimligt att vi i Sverige skall ha en\r\nkapitalinkomstbeskattning som gynnar\r\nräntebetalningar, ersättning till lånat kapital,\r\nframför aktieutdelningar och aktievinster som är\r\nersättning till sådant kapital som ligger i produktiva\r\ninvesteringar i de svenska företagen? Det skulle\r\nvara intressant att få svar på den frågan.</pre><pre>Anf. 97  LARS BÄCKSTRÖM (v):</pre><pre>Herr talman! Statsrådets fråga utgår ifrån hur vi\r\nskall lägga ut skattesänkningen. Det är där vi skiljer\r\noss så totalt. Statsrådets eget departement har gjort\r\nen konsekvenskalkyl som sträcker sig från 1987--\r\n1988. Den visar att man med extremt positiva\r\nantaganden om tillväxt, inflation, låg\r\nlöneutvecklingstakt osv. har en statskuld på 2 000\r\nmiljarder 1997/98. I ett sådant läge är det eskapism\r\natt tala om skattesänkningar. Man kan möjligtvis\r\ntala om skatteomläggningar. Det var detta jag\r\ngjorde.</pre><pre>Eftersom vi internationellt sett har låg\r\nkapitalbeskattning i Sverige kan vi höja den för att\r\nminska skatteuttaget på arbete. Det är en möjlig\r\nhypotes att diskutera. Men om man sänker det\r\ntotala skatteuttaget när man med positiva\r\nantaganden går mot ett underskott på 2 000\r\nmiljarder blir jag mycket upprörd, statsrådet. Vi\r\nhar inte råd med sådana resonemang i det här\r\nlandet längre.</pre><pre>Vi måste höja vissa skatter, få fart på tillväxten och\r\nspara. Det är verkligheten. Beställ den jämförelse\r\nsom kollegerna på norska finansdepartementet har\r\ngjort! Det generella draget i världen är att de\r\nnordiska länderna, som har stark arbetarrörelse,\r\nhar skattat kapital och företag lågt, medan man i\r\nUSA och i det superkapitalistiska Japan skattar\r\nkapitalinkomster och företag vida hårdare än i\r\nSverige. Det ger väl en indikation på vad som är\r\nmöjligt i politiken.</pre><pre>Anf. 98  Statsrådet BO LUNDGREN (m):</pre><pre>Herr talman! Påståendet att andra länder beskattar\r\nkapital hårdare är en sanning med stark\r\nmodifikation. Jag tror att man egentligen\r\nbeskattade ränteinkomster med 56 % i Tyskland,\r\nmen det var ingen som betalade enligt den formella\r\nskattesatsen. När man införde en källskatt på 25 %\r\nblev det våldsam kapitalflykt till länder utanför,\r\nframför allt till Luxemburg, av tyska tillgångar.\r\nSkattesatsen var formell och fungerade inte. Det\r\nvar ingen som betalade. Det finns samma exempel\r\nfrån många andra länder.</pre><pre>Om vi skall ta en seriös diskussion vill jag säga att\r\nLars Bäckström gör ett stort fel. Statsskulden är\r\nsumman av de underskott vi har i de offentliga\r\nfinanserna. Det gäller alltså att begränsa de\r\noffentliga finansernas underskott. De underskotten\r\när egentligen tvåfaldiga. Det är dels ett strukturellt\r\nunderskott; det måste vi spara bort. Det andra är\r\nett konjunkturellt underskott; det måste vi växa oss\r\nur.</pre><pre>Det innebär att vi inte skall ha hinder för\r\nframväxten av nya jobb. Vi skall se till att skapa bra\r\nförutsättningar för produktionen. Då får vi\r\nsnabbast möjligt bort det konjunkturella\r\nunderskottet. Det är en balansgång mellan dessa\r\ntvå underskott. Det är det som gör att vi också\r\nmåste göra skattesänkningar för produktionen.</pre><pre>Om jag kommer ihåg reglerna rätt har Lars\r\nBäckström inte rätt till någon ytterligare replik,\r\nmen vi får komma tillbaka till denna diskussion.</pre><pre>Kapitalinkomstskattesatsen kan vara 25, 30 eller\r\n35 % -- jag har min uppfattning och Lars\r\nBäckström har kanske sin. Frågan är egentligen om\r\nman utöver den skattesatsen skall beskatta just de\r\npengar som ger nya jobb, nämligen kapitalet i\r\naktiebolag, extra mycket. Skall man verkligen\r\nbeskatta det extra mycket i ett läge när man\r\nbehöver expansion och nya jobb? Där är jag helt\r\növertygad om att vi måste se till att ha likhet och\r\ninte diskriminera det kapital som ger de arbetslösa\r\njobb och som minskar de offentliga finansernas\r\nunderskott och därmed förbättrar utvecklingen av\r\nstatsskulden.</pre><pre>Anf. 99  KJELL JOHANSSON (fp):</pre><pre>Herr talman! I tisdags kväll var riksdagen inbjuden\r\ntill Stockholms bilsalong. Bilindustriföreningen\r\nhade dagen till ära trummat ihop några verkligt\r\nintressanta talare. En av dessa var Metalls nye\r\nordförande Göran Johnsson. Jag måste erkänna att\r\njag spetsade öronen ordentligt under hans\r\nanförande.</pre><pre>Där i talarstolen stod plötsligt Metallbasen och\r\ntalade om det goda investeringsklimat som vi nu har\r\nfått här i landet. Han talade med stort allvar\r\ndessutom om att han gärna såg en tredje\r\nbiltillverkare, utöver Saab och Volvo, etablera sig i\r\nSverige.</pre><pre>Han sade att det finns två ''d'' som spelar in. Det\r\nena står för devalvering, och den vägen är\r\nutesluten. Det andra står för duktighet. Det var på\r\ndenna duktighet som Göran Johnsson byggde sin\r\nframtidstro.</pre><pre>Han sade att vi visserligen inte har kommit ned i\r\nsamma tider som våra mesta framgångsrika\r\nkonkurrenter, men att vi skall komma dit. Han\r\nmenade att vi skulle kunna tillverka en personbil på\r\nen fjärdedel av den tid som vi behövde för några år\r\nsedan.</pre><pre>Jag kunde inte låta bli att tänka på den debatt som\r\nvi hade här i kammaren om företagsbeskattningen\r\nstrax före jul. Själv talade jag då om fördelarna\r\nmed att vara bäst, t.ex. då det gäller\r\nföretagsbeskattning. Jag sade då att det dock inte\r\nräcker, eftersom det är totalbedömningen som\r\nräknas om vi skall dra till oss utländskt kapital och\r\nutländska investeringar. Vi har förvisso en bra bit\r\nkvar på vägen.</pre><pre>Men nog är det intressant att höra dessa tongångar\r\nfrån den nya Metallbasen. Det är annat än Lars\r\nHedfors gnäll här i kammaren. Det var inte i går vi\r\nhörde någon tala i så optimistiska ordalag om\r\nmöjligheterna till utländska investeringar i vårt\r\nland. Jag skulle därför vilja fråga Lars Hedfors och\r\näven Lars Bäckström, som jag debatterade med\r\nföre jul, vad de tror att det faktum att Göran\r\nJohnsson talade i så här positiva termer om vår\r\nframtid som industrination beror på.</pre><pre>Jag tvingas erkänna, herr talman, att jag\r\nnaturligtvis känner en malande oro inför\r\nSocialdemokraternas hot om att åter införa\r\ndubbelbeskattning på aktier, höja kapitalskatterna\r\noch införa förmögenhetsskatt på arbetande kapital.\r\nMed sådana hot om att åter stänga inne kapitalet i\r\nbefintliga övermogna företag och att höja\r\nkapitalskatter och förmögenhetsskatter får man\r\ninte hit några utländska investerare. Möjligen kan\r\nman driva ett antal inhemska företag utanför\r\nlandets gränser, men några nya lär inte komma hit\r\nmed de signalerna.</pre><pre>Jag tycker i likhet med skatteministern att det är\r\nbeklämmande att Socialdemokraterna nu\r\nhemfaller åt en billig populism och därmed spelar\r\nhasard med vårt välstånd.</pre><pre>Många har talat om ingångsläget och hur det såg ut\r\ni ekonomin när regeringen tillträdde. Jag fäste mig\r\nvid att Göran Persson sade att man när man\r\ndiskuterar kronkursen skall komma ihåg att vi\r\nstartar från den låga nivå som vi nu gör. Sedan\r\nbörjade Göran Persson tala om arbetslösheten,\r\nmen han nämnde aldrig ett ord om vilken nivå\r\nregeringen startade ifrån där. Det skulle ha varit\r\nväldigt lätt.</pre><pre>Göran Persson är sörmlänning, precis som jag själv.\r\nJag antar att även han får Länsarbetsnämndens\r\nrapporter om hur läget är i Sörmland. I den näst\r\nsista rapporten talade man om katastrofåret 1991.\r\nJag började studera siffrorna litet noggrannare.\r\nDet visade sig faktiskt att 4 000 människor varslats\r\ni Sörmland under de tre första kvartalen 1991. Då\r\nhade ingen borgare satt sin fot i kanslihuset, och\r\nSocialdemokraterna hade stått för alla förslag och\r\nför hela politiken. Dessa varsel gjordes\r\nhuvudsakligen inom industrin. Den senaste\r\nrapporten gäller bara en enda månad, så den är\r\nnaturligtvis inte relevant. Men där redovisar man\r\natt 20 personer varslats i Sörmland inom industrin\r\nunder januari, som brukar vara en svår månad. Det\r\nsom är väsentligt är att antalet varsel har minskat\r\noavbrutet sedan katastrofåret 1991.</pre><pre>Herr talman! Jag vill avslutningsvis konstatera att\r\nslakten på jobben inom industrin började under\r\nden socialdemokratiska regeringen katastrofåret\r\n1991 -- för att använda Länsarbetsnämndens\r\nbenämning på detta år. Den slakten har alltsedan\r\ndess minskat oavbrutet. Så står det till i Sörmland,\r\noch det hoppas jag kunna lära Göran Persson vid\r\nnågot tillfälle.</pre><pre>Anf. 100  LARS HEDFORS (s) replik:</pre><pre>Herr talman! Den riktigt stora slakten på\r\nsysselsättningen och jobben i industrin i Sverige\r\ninleddes när en borgerlig regering i en klar och\r\ntydlig lågkonjunktur satte in det värsta\r\nåtstramningsprogram som vi har upplevt på väldigt\r\nlänge. Då blev det slakt på jobb i Sverige.</pre><pre>Kjell Johansson talar om de stora hoten mot\r\nSverige och syftar på att Socialdemokraterna skulle\r\nhöja kapitalinkomstskatterna och\r\nförmögenhetsskatten. Det skulle vara de stora\r\nhoten mot utvecklingen i Sverige. Jag vill säga till\r\nKjell Johansson att det riktigt stora hotet är att man\r\nskapar ett polariserat samhälle, dvs. ett samhälle\r\ndär man hela tiden gynnar de mest välbeställda och\r\nhela tiden missgynnar de sämst ställda. Då blir det\r\nså skarpa gränser och stora motsättningar i\r\nsamhället att det blir skadligt. Då får vi oroligheter\r\npå arbetsmarknaden.</pre><pre>Gå litet grand utanför vårt lands gränser! Lyft\r\nblicken över horisonten, Kjell Johansson, och se\r\nhur det är i de länder där denna polarisering -- detta\r\nklassamhälle -- finns. Är det detta vi vill ha i\r\nSverige? Det verkar som om de borgerliga vill det.</pre><pre>Jag skulle vilja ställa en fråga till Kjell Johansson\r\neftersom jag har möjligheten. Jag läste en rubrik i\r\nDagens Nyheter i söndags. Det stod så här: 75\r\nförändringar har redan undergrävt det nya\r\nskattesystemets fundament.</pre><pre>Hur kan det komma sig, Kjell Johansson, att ni som\r\nvar med om att genomföra skattereformen nu är\r\nmed och river upp detta fundament? Vi tog ju\r\nvarandra i hand och lovade att hålla på den här\r\nskattereformen. Den skulle bli stabil och långvarig.\r\nMen det går inte mer än några månader förrän ni är\r\nmed och river upp allt arbete som vi hade lagt ned.</pre><pre>Anf. 101  KJELL JOHANSSON (fp) replik:</pre><pre>Herr talman! Att dessa förändringar skulle ha\r\nundergrävt skattereformen tvivlar jag verkligen på.\r\nVi har i regeringsställning varit med om att\r\nförändra en del saker, bl.a.\r\nkapitalinkomstbeskattningen, till det bättre för att\r\nstärka jobben.</pre><pre>Jag vill ta fasta på det som sades om att skapa ett\r\npolariserat samhälle. Vilket av våra båda partier är\r\ndet som skapar ett polariserat samhälle? Är det vi,\r\nsom vill införa ett nytt ekonomiskt system i stället\r\nför det som den traditionella socialdemokratiska\r\npolitiken har fått att kapsejsa fullständigt? Eller är\r\ndet ni, som nu vill utnyttja detta? Ni bankar in detta\r\ni människor och missleder dem fullständigt i deras\r\ntänkande med tal om att gynna människor. Det\r\nhandlar ju om att få hit investeringar, något som är\r\nhelt avgörande för Sveriges framtid.</pre><pre>När det gäller åtstramningsprocessen skulle jag\r\nvilja tala litet om den socialdemokratiska\r\nskattemotionen. I den slutar ni med att påstå att\r\ndynamiska effekter på 15 miljarder skall minska\r\nbudgetunderskottet. När vi utformade den\r\nskattereform som Lars Hedfors talade om räknade\r\nvi försiktigt med 5 miljarder i dynamiska effekter.\r\nMen detta program, som bara innebär att avgifter\r\nläggs på industrin, skall åstadkomma 15 miljarder.</pre><pre>Om det är möjligt att få sådana dynamiska effekter,\r\nLars Hedfors, vill jag ställa en fråga tillbaka: Går\r\ndet då att åstadkomma större tillväxt genom ännu\r\nhögre skatter på företagsamhet?</pre><pre>Anf. 102  LARS HEDFORS (s) replik:</pre><pre>Herr talman! Jag tror att man kan få tillväxt om\r\nman sätter in skattesänkningarna på rätt sätt i\r\nföretagsamheten. Det är det vi menar. Om\r\nskattesänkningarna sätts in där de verkligen leder\r\ntill investeringar får vi också en ökad sysselsättning.\r\nMen det ger inte förslagen från den borgerliga\r\nsidan.</pre><pre>Det finns inte någonting som säger att det skulle ge\r\nnågra extra jobb att ensidigt sänka skatten på stora\r\nförmögenheter och kapitalinkomster och att sänka\r\nskatten på utdelningar. Sveriges främste expert på\r\nföretagsbeskattning, Jan Södersten, hävdar att det\r\när tvärtom; det ger mindre jobb.</pre><pre>Vi har inte undergrävt skattereformen, säger Kjell\r\nJohansson. Men ni har infört ett antal nya avdrag i\r\nskattesystemet. Ni har genomfört en\r\nkapitalinkomstbeskattning som har lett till att vi nu\r\nhar åtta olika nivåer i\r\nkapitalinkomstbeskattningen. Det säger sig självt\r\natt det är att undergräva skattereformen. Det är att\r\nöppna för skatteplanering. Det kommer nu att bli\r\ninne att försöka omvandla högbeskattade\r\ninkomster till lågbeskattade, precis det elände som\r\nvi hade före skattereformen. Det är ni med om att\r\ninföra igen.</pre><pre>Jag fick höra något oerhört märkvärdigt av Kjell\r\nJohansson, nämligen att det polariserade samhället\r\nskulle ha uppstått under den socialdemokratiska\r\ntiden.</pre><pre>Får jag då erinra Kjell Johansson om att vi under\r\nvår tid vid regeringsmakten t.ex. inte hade någon\r\narbetslöshet? Vi hade inga budgetunderskott. De\r\nbudgetunderskott som ni hade skapat mellan 1976\r\noch 1982 tog vi bort med mycken möda och stort\r\nbesvär. Vi hade en statsskuld som låg stilla. Vi hade\r\ninte några stora och växande ränteutgifter, sådana\r\nsom ni nu finansierar genom att skära ned på\r\nvälfärden.</pre><pre>Under vår tid hade vi ett samhälle i balans och i\r\nharmoni. Det var den största tillgången för Sverige.</pre><pre>Anf. 103  KJELL JOHANSSON (fp) replik:</pre><pre>Herr talman! Det var en märklig redovisning; det\r\nmå jag säga! Sanningen är att tillväxten i Sverige\r\nblev negativ och dök under socialdemokratins sista\r\når. Det var också skälet till den slakt på industrijobb\r\nsom åstadkoms under er tid.</pre><pre>Siffrorna som jag nyss redovisade i talarstolen kan\r\nkontrolleras hos nästan varenda länsarbetsnämnd i\r\nhela Sverige, eftersom bilden är precis densamma.\r\nDe visar tydligt att det var under er regeringstid\r\nsom detta hände. Socialsystemen hade pajat,\r\nvartenda ett. Vi är tvungna att dra ned\r\nersättningsnivåer i nästan varje system, och ni är\r\nmed på det. Detta är det gyllene\r\nbudgetunderskottet.</pre><pre>Jag tittade på den sista budget som Allan Larsson\r\nlade fram. Visserligen var det en borgerlig regering\r\nunder en kort tid av perioden, men se hur den såg\r\nut! På samma sätt. Enligt den var\r\nbudgetunderskottet på väg att minska ordentligt.\r\nSå det var en mycket märklig redovisning Lars\r\nHedfors gav; det får jag säga!</pre><pre>Det första brottet mot en kungstanke i denna\r\nskattereform begick ni när ni började med att\r\ndifferentiera momsen. Det andra brottet, mot en av\r\nde absoluta kungstankarna i skattereformen, begår\r\nni nu, när ni säger att ni vill införa en värnskatt. Nu\r\när inte ens det heligaste i skattereformen någonting\r\nvärt. Förutsättningen för att vi över huvud taget\r\nsatte oss vid förhandlingsbordet var ju att vi skulle\r\nha hälften kvar.</pre><pre>Jag tycker att ni skall sluta kritisera oss och\r\nrannsaka er själva litet!</pre><pre>Anf. 104  LARS BÄCKSTRÖM (v) replik:</pre><pre>Herr talman! Kjell Johansson talade om ''när ni\r\ndifferentierade momsen''. Det är ju vi inom\r\nvänstern som alltid har krävt det, och jag måste\r\nsäga: Äras den som äras bör! Vi tackar regeringen,\r\ndär Kjell Johanssons Folkparti sitter. Det var den\r\nsom differentierade momsen. Äras den som äras\r\nbör!</pre><pre>Jag tyckte också att Metalls ordförande var\r\nbefriande positiv. Jag är lika positiv till svensk\r\nindustris möjligheter. Den måste återuppbyggas\r\nefter att ha tappat hundratusentals arbetstillfällen;\r\ndet är helt riktigt. Det kommer vi att klara. Men\r\nman får inte någon återuppbyggd industri enbart\r\ngenom att sänka skatten för aktieägare. Det skapar\r\ninte en sådan kraft.</pre><pre>Att Metalls ordförande känner en sådan entusiasm\r\nberor inte på att han har fått skatten på sina aktier\r\nsänkt. Han känner den styrka som finns ute på\r\narbetsplatserna och som vi kan utveckla,\r\nnäringslivet och det offentliga tillsammans.</pre><pre>Se på Ericssons AXE-växlar! De togs fram av\r\nTeleverket och Ericsson i gott samarbete. Vi inom\r\nvänstern säger nu: Satsa på informationsteknologi!\r\nT.o.m. Carl Bildt är ju inne på samma linje. Visst\r\nfinns det möjligheter.</pre><pre>Kjell Johansson, jag har aldrig sagt att den här\r\nkrisen bara är regeringens fel. Det var många\r\nkockar som skapade denna soppa. Ingredienserna\r\nvar bl.a. valutaregleringens avskaffande och\r\nkreditavregleringar. Allt var inte fel, men man\r\ngjorde det i fel ordning. Skattereformen\r\ngenomförde man allra sist, så att allt blev\r\njättetokigt! Det var som att köra väldigt fort och\r\nsedan tvärbromsa med handbroms och fotbroms på\r\nen gång. Bilen kom i sladd.</pre><pre>Ni var ju med om detta. Alla är vi väl skyldiga, även\r\nom vi inom vänstern är minst skyldiga. Men låt oss\r\nnu gå vidare och sluta med sänkta skatter som\r\npatentmedicin! Det är alldeles omöjligt när vi har\r\n2 000 miljarder i statsskuld som hotar 1997/98. Sluta\r\nmed sänkta skatter!</pre><pre>Anf. 105  KJELL JOHANSSON (fp) replik:</pre><pre>Herr talman! Ni var med om detta, sade Lars\r\nBäckström. Ja, det är klart att vi var. Skulle vi inte\r\nha genomfört någon skattereform bara för att den\r\nsocialdemokratiska regeringen hade gjort saker i\r\nfel ordning? Om vi hade stått kvar med det gamla\r\nskattesystemet -- hur hade det då stått till i Sverige?</pre><pre>Det är riktigt att vi effektuerade ett beslut om\r\nmomsen som riksdagen hade fattat. Lars\r\nBäckström sade att man inte uppnår en god\r\nutveckling i Sverige genom att sänka skatten. Det\r\nbegriper väl jag att ni inte tycker! Ni höjer ju\r\nskatten. Och inte nog med det -- ni vill höja skatten\r\npå företagsamheten med innemot 20 miljarder i er\r\nmotion.</pre><pre></pre><pre>Då tycker jag faktiskt att Lars Bäckström skall\r\nförklara för mig: Hur skapar man jobb, hur får man\r\nföretagen att gå bättre i Sverige genom att höja\r\nuttaget på dem med 20 miljarder?</pre><pre>Om detta verkligen är möjligt, Lars Bäckström,\r\nförklara då varför man skall stanna vid 20 miljarder.\r\nVarför inte ta i ordentligt och höja så att vi kan få\r\nen riktigt blomstrande industri, riktigt blomstrande\r\nföretag i Sverige?</pre><pre>Anf. 106  LARS BÄCKSTRÖM (v) replik:</pre><pre>Herr talman! Det finns ett kardinalfel, som man\r\nbrukar ha inom Vänstern, där man tror att man\r\nmed en åtgärd kan lösa sju åtta problem. Det stöter\r\njag på. Om man höjer skatten är det givetvis inte\r\nför att stimulera industrin. Det vore en bisarr\r\ntanke. Man gör det för att få inkomster till de\r\nutgifter man har för skola, investeringar etc.</pre><pre>Jag kan ge ett belysande exempel på hur man\r\nutvecklar industrin. Jag är ofta ute i industrin. Jag\r\nhade förmånen att sitta på middag ihop med David\r\nHerman, Saabs nye chef, och en Volvodirektör.\r\nVolvodirektören berättade om allt elände, vilka\r\nskatter som måste sänkas och hur fel det var i\r\nsocialförsäkringarna. Då sade David Herman på\r\nbred amerikanska: Jag tycker du har helt fel!\r\nVolvodirektören blev upprörd: Har jag fel? Du vet\r\nväl att det är så här. Felet med dig, sade David\r\nHerman, är att du tänker som en politiker. Men jag\r\när företagsledare. Jag hanterar den verklighet som\r\nråder. Hade jag tänkt som du hade ingenting hänt\r\npå Saab.</pre><pre>Han hade tagit hand om ett företag där\r\nindustriledarna agerade som kravkoncerner -- för\r\natt travestera folkpartiuttrycket om kravmaskiner.\r\nOm ett näringsliv som bara agerar kravkoncerner\r\nvill ha skattesänkningar, då får man det, men det är\r\ninte så säkert att det händer något mera.</pre><pre>Man behöver duktiga och kompetenta\r\nföretagsledare, starka fackföreningsledare,\r\nvälutbildad arbetskraft, goda tekniker -- det är där\r\nman skapar tillväxt: vid ritborden, ute i\r\nverkstadshallen. Det är inte genom skattepolitik\r\nman skapar industriell tillväxt. Det är en alldeles\r\nomöjlig syn på hur man utvecklar industri. Det\r\nfinns inte en enda forskare i hela världen som tror\r\npå det, och det finns ingen praktik som styrker det.</pre><pre>Anf. 107  KJELL JOHANSSON (fp):</pre><pre>Herr talman! Jag kan hålla med Lars Bäckström i\r\nväldigt mycket av det han säger. Jag ser till min\r\nglädje att mina år i riksdagen inte varit helt\r\nbortkastade. Något har faktiskt Lars Bäckström\r\ntagit upp av allt det resonemang som jag har fört\r\nunder den här tiden.</pre><pre>Men detta att man med ett medelmåttigt\r\nskattesystem skulle kunna dra företag hit till\r\nSverige är den sista punkten som det tycks vara\r\nomöjligt att få Lars Bäckström att förstå.</pre><pre>När ett företag ser att trycket är för hårt i landet och\r\nmåste söka sig en bättre verksamhetsort, då letar\r\nman inte efter det medelmåttiga. Då söker man\r\nefter något som brukar kallas skatteparadis. Men\r\neftersom skatteparadisen som regel har så låg\r\nteknisk nivå, saknar infrastruktur och över huvud\r\ntaget den kompetens och de förutsättningar som\r\nbehövs, hamnar företagen aldrig i de verkliga\r\nskatteparadisen, utan man hamnar i den\r\nindustrialiserade världen. Där pågår en konkurrens\r\nom industriverksamhet och företagsamhet. I den\r\nkonkurrensen gäller det att ligga i spets, Lars\r\nBäckström, om man vill se sin industri och\r\nföretagsamhet växa. Att ligga någonstans mitt i\r\ntabellen ger inget.</pre><pre>Det är ingen som säger: Oj, nu är fotbollslaget här\r\nsom ligger mitt i tabellen, nu går vi på fotboll på\r\nsöndag! Nej, man går när det är en toppmatch. I\r\nden skall vi vara med. Det skall vi se till i den här\r\nregeringen.</pre><pre>Anf. 108  IVAR FRANZÉN (c):</pre><pre>Herr talman! Generellt brukar hävdas att skatter\r\nalltid har skadliga effekter. Det är korrekt så långt\r\natt skatter alltid har styrande effekt, men den\r\nstyrande effekten kan också vara positiv.\r\nRegeringens strategi har därför varit att med förtur\r\navskaffa eller minska de skatter som har en klart\r\nnegativ effekt på ekonomisk utveckling och på\r\nsysselsättning.</pre><pre>Det är självklart grannlaga att finna den rätta\r\nbalansen mellan skatternas styrande effekter och\r\nen fördelningspolitiskt rättvis fördelning av det\r\nnödvändiga skatteuttaget. Detta blir särskilt\r\nbesvärligt när effekter av skatteförändringen ofta\r\nblir synlig först på längre sikt, medan\r\nskatteändringen märks omedelbart.</pre><pre>De skattesänkningar som vidtagits för att främja\r\nsysselsättningsskapande investeringar kan i det\r\nkorta perspektivet upplevas som orättvisa. Vi bör\r\ndå komma ihåg att en av huvudorsakerna till alltför\r\nsmå investeringar i svenskt näringsliv i slutet på\r\n1980-talet beror på att det var ofördelaktigt att\r\ninvestera i svenska företag jämfört med utländska\r\nföretagsköp. Det är uppenbart att den\r\nsysselsättningskris vi nu upplever skulle varit\r\nväsentligt mindre om bekattningen under den\r\naktuella tiden varit mer positiv för investeringar i\r\nsvenskt näringsliv.</pre><pre>Vem som slutligen vinner mest på vidtagna\r\nförändringar i företagsbeskattningen är i dag\r\nomöjligt att avgöra. Jag vill ändå hävda att det\r\nsannolikt blir de som i dag är arbetslösa, men efter\r\nhand får arbete i ett expanderande näringsliv.</pre><pre>''Miljörelaterad beskattning -- skatteväxling'' är\r\nrubriken på ett asvsnitt i finansplanen. Det är\r\nviktigt att snabbt gå vidare med en mer\r\nmiljöanpassad beskattning. I dagarna föreslås i en\r\ndepartementspromemoria förändringar av bl.a.\r\nkraftvärmebeskattningen. Det är en tvingande\r\nnödvändighet att dessa förslag utformas så att\r\neffektivare energianvändning och en ökad\r\nanvändning av förnybar energi i än högre grad\r\nfrämjas.</pre><pre>I detta sammanhang måste också riksdagens\r\nupprepade beställningar av produktionsanknuten\r\nmiljökompensation (miljöbonus) för vindkraften få\r\nen konkret lösning. Den förnyelse av vårt\r\nenergisystem som är nödvändig, även om\r\ntidsschemat något kan påverkas av takten i\r\nkärnkraftsavvecklingen, måste ske på ett effektivt\r\noch miljömässigt riktigt sätt. Med väl avvägda\r\nmiljöavgifter och/eller -skatter kommer marknaden\r\natt på ett rationellt sätt tillgodose såväl miljön som\r\neffektivitetskraven.</pre><pre>Även den mer omfattande skatteväxlingen från\r\nskatt på inkomst till en miljöskatt, som det talas om\r\ni finansplanen, måste snarast omsättas i konkret\r\nhandling. Den utredning som nu tillsätts i denna\r\nfråga och föreslås vara klar senast vid utgången av\r\n1995 måste ges möjlighet att avge delbetänkanden,\r\nså att skatteväxlingen konkret kan påbörjas långt\r\nföre 1996.</pre><pre>Det finns skäl att poängtera att skatteväxlingen för\r\natt få fördelningspolitiskt godtagbara effekter\r\nmåste göras så att låg- och medelinkomsttagarna får\r\nden största delen av skattesänkningen på\r\narbetsinkomster. Höjningen av kommunalt\r\ngrundavdrag är ett exempel på en skattesänkning\r\nsom ger en sådan effekt.</pre><pre>Herr talman! ''Svenska folkets rätt att sig självt\r\nbeskatta'' har vi som riksdagmän uppdraget att\r\nsköta på bästa sätt. Det klarar vi aldrig så bra att\r\ndet inte finns skäl till kritik. Men det är viktigt att\r\nvi tillsammans medverkar till en korrekt\r\ninformation om vidtagna åtgärders effekter på\r\nsåväl lång som kort sikt. Först då kan vi få svenska\r\nfolkets stöd för de rätta åtgärderna som leder till en\r\npositiv utveckling.</pre><pre>Det kommer alltid att bland oss finnas olika åsikter\r\nom vad som är de bästa förändringarna. Det har jag\r\nrespekt för. Men jag beklagar när man mot bättre\r\nvetande av rent taktiska skäl misstänkliggör och\r\nmotarbetar åtgärder. Jag hävdar, herr talman, att\r\ndet är ett sätt att missbruka det uppdrag som vi har\r\nfått av svenska folket.</pre><pre>Anf. 109  LARS HEDFORS (s) replik:</pre><pre>Herr talman! Jag skulle i all stillsamhet vilja ställa\r\nnågra frågor till Ivar Franzén. Han säger att de\r\nskattesänkningar som regeringen har föreslagit är\r\ntill för att avskaffa negativa effekter på\r\nsysselsättningen. Vilka negativa effekter på\r\nsysselsättningen har t.ex. förmögenhetsskatten?\r\nVilka negativa effekter på sysselsättningen har\r\nutdelningsskatten på aktier? Vi vet att det kostar\r\nungefär 2 miljarder kronor att avskaffa\r\nutdelningsskatten. Vi vet att investeringseffekten\r\nblir ungefär 800 miljoner kronor. Det kan inte bli\r\nsärskilt många jobb av det. Vilka negativa effekter\r\nhar t.ex. förmögenhetsskatten haft på\r\nsysselsättningen?</pre><pre>Jag träffade ett antal centerpartister under\r\nvalrörelsen 1991, Ivar Franzén. Jag minns hur de\r\nattackerade oss socialdemokrater. De sade att\r\nskattereformen var fördelningspolitiskt orättvis.\r\nDen gick ut över de svaga i samhället. De sade att\r\nde angrep oss socialdemokrater från vänster.</pre><pre>Då blir min nästa fråga till Ivar Franzén följande. På\r\nvilket sätt har skattereformen blivit rättvisare i dag\r\nefter två och ett halvt års centerpartistisk\r\nmedverkan i regeringen?</pre><pre>Anf. 110  IVAR FRANZÉN (c) replik:</pre><pre>Herr talman! Jag tror att Lars Hedfors och jag är\r\nväldigt överens om att det måste finnas arbetande\r\nkapital för att skapa arbetstillfällen. Det finns också\r\nfullständigt fria kapitalströmmar. Det innebär att\r\nkapitalet söker sig dit där de förmånligaste\r\nvillkoren finns. Om vi vill ha ett öppet Europa kan\r\nvi göra litet åt detta, annat än att se till att det är\r\nfördelaktigt att ha arbetande kapital i Sverige.\r\nDetta är grunden för de åtgärder som har vidtagits\r\nnär det gäller kapitalbeskattningen.</pre><pre>Lars Hedfors kan aldrig bestrida att det tidigare var\r\nalltför mycket utlandsinvesteringar. Det var något\r\nav en flykt i fråga om arbetande kapital från Sverige\r\ntill utlandet -- det var fördelaktigare. Det går inte\r\natt bevisa här och nu att vidtagna åtgärder har gett\r\ndessa effekter -- även om tendenserna är mycket\r\nklara. Men om några år tror jag att vi tillsammans\r\nkan konstatera att de vidtagna förändringarna i\r\nbeskattningen -- aktieutdelning och\r\nförmögenhetsskatt -- har gjort Sverige till ett\r\ninvesteringsland. Det är basen för att Sverige skall\r\nbli ett sysselsättningsland.</pre><pre>Vidare har vi frågan om rättvisa. I skattereformen\r\när sysselsättningen, möjligheten till arbete och\r\ntrygghet det viktigaste i fråga om rättvisereformer.</pre><pre>Anf. 111  LARS HEDFORS (s) replik:</pre><pre>Herr talman! Jag blev inte riktigt klok på det sista.\r\nMen jag tolkar det på bästa sättet, nämligen att Ivar\r\nFranzén tycker att skattereformen var rättvis och\r\nbra. Men varför hojtade ni i valrörelsen 1991 om att\r\nden var orättvis? Den frågan har Ivar Franzén ännu\r\ninte svarat på.</pre><pre>Jag håller naturligtvis med Ivar Franzén om att det\r\nmåste finnas arbetande kapital. Vi\r\nsocialdemokrater tycker t.o.m. att det arbetande\r\nkapitalet skall stimuleras och gynnas, dvs. det\r\nkapital som gör nytta i företagen. Det skall\r\ninvesteras och leda till sysselsättning. Vi håller\r\nnaturligtvis också med om att kapitalet söker sig dig\r\ndär de förmånligaste villkoren finns.</pre><pre>Jag hävdar att villkoren blev förmånligare i Sverige\r\nefter skattereformen. Sverige fick världens\r\nförmånligaste bolagsbeskattning. Lars Bäckström\r\nhar tidigare visat att vi inte hade kapitalskatter som\r\nvar högre än omvärldens. Då kunde kapitalet söka\r\nsig hit. En och annan kapitalägare flyttade härifrån.\r\nMen kapitalet kom till våra företag, därför att det\r\nlönade sig att använda pengarna i företagen. Det är\r\ndet som är det viktiga.</pre><pre>Anf. 112  IVAR FRANZÉN (c) replik:</pre><pre>Herr talman! Snabbrundan mot slutet blev kanske\r\ninte så lättförståelig. En justering som har gjorts,\r\nLars Hedfors, är sänkningen av matmomsen. Det\r\nvar en av de frågor som var väsentlig och en del av\r\nden kritik vi hade mot skattereformen. Det var låg-\r\noch medelinkomsttagarna som missgynnades. Vår\r\ngrundinställning till skattereformen och dess brister\r\nhar inte förändrats annat än på de punkter där vi\r\nhar lyckats rätta till dem i efterhand.</pre><pre>Jag försökte lyfta fram hur vi på ett konkret sätt\r\nmåste angripa den sysselsättningsbrist som finns i\r\nSverige. Att öka sysselsättningen är ett\r\növergripande skäl för åtgärder även på\r\nskatteområdet. Vi måste i första hand åtgärda de\r\nproblemen och inte gräva ner oss i gamla men i och\r\nför sig viktiga detaljer.</pre><pre>Därför har vi sett vår medverkan i regeringen som\r\nytterligt väsentlig. Sverige skall återigen få full\r\nsysselsättning. Då måste vi ge kapitalet en\r\nmöjlighet att göra investeringar med gynsamma\r\nvillkor. Det är enkelt och lättförståeligt, och det\r\nbegriper Lars Hedfors.</pre><pre>Anf. 113  LARS BÄCKSTRÖM (v) replik:</pre><pre>Herr talman! Jag satt och lyssnade på Ivar Franzéns\r\nanförande om 80-talet. Det var som att höra\r\nfrågeställare på de vänstermöten som jag brukar\r\ndelta i. De brukar säga: ''På 80-talet flydde\r\nkapitalet och investerade utomlands. Det skulle vi\r\nha stoppat.'' Jag brukar säga att det rådde\r\növerhettning på 80-talet. Hade kapitalet stannat i\r\nSverige hade överhettningen blivit ännu större. En\r\ndel av överhettningen länkades av, Ivar Franzén.\r\nDet var inte fråga om att det investerades otroligt\r\nlitet på 80-talet. Överhettningen betydde att det\r\ninvesterades mycket och att det var hög aktivitet i\r\nekonomin. Men det investerades på fel sätt i gamla\r\nmogna industribranscher. Det blev inlåsningar.</pre><pre>Bl.a. var det för mycket byggande. Det fanns inte\r\nskatteinstrument som dämpade överaktiviteten på\r\nhotell- och konferenslokaler. Så var det, Ivar\r\nFranzén. Ge inte en felaktig historieskrivning, Ivar\r\nFranzén.</pre><pre>Storbritannien hade låg skatt. Men där är\r\narbetslösheten jättehög. Det råder inte något\r\nsådant samband, Ivar Franzén. Efter\r\nskatteomläggningen blev, internationellt sett,\r\nskatten låg även på kapitalinkomster i Sverige.\r\nTidigare var det bara på bolagsinkomster. Men\r\nefter skattereformen blev det så.</pre><pre>Hur påverkar det fördelningspolitiken, Ivar\r\nFranzén, när ni höjer mervärdesskatten, ökar\r\nskatten på arbetsinkomster och sänker den på\r\naktievinster? Fördelningspolitiken och\r\nsysselsättningen lär ni inte påverka.</pre><pre>Anf. 114  IVAR FRANZÉN (c) replik:</pre><pre>Herr talman! Vi är alla -- även Lars Bäckström --\r\nmedvetna om att den effektivisering,\r\nproduktivitetsökning, som har skett i efterhand\r\nhade varit precis lika möjlig i slutet av 80-talet och\r\nde första åren på 90-talet om investeringarna hade\r\ngjorts i Sverige. Då hade inte flaskhalsarna och\r\növerhettningen uppstått. Det finns, Lars\r\nBäckström, helt uppenbart ett samband med att det\r\ninte blev denna produktivitetsutveckling, vilket\r\nberodde på att investeringarna och tillväxten i\r\nnäringslivet uteblev.</pre><pre>Det går att skylla på en del andra saker. Det fanns\r\norimliga krav på löneökningar osv. De utgjorde\r\nockså en hämsko i utvecklingen. Hade vi haft dessa\r\narbetstillfällen i Sverige -- som vi medverkade till\r\natt skapa i utlandet -- hade vi inte haft någon\r\nsysselsättningskris i dag, Lars Bäckström. Jag tror\r\natt vi skall vara överens om dessa enkla fakta.</pre><pre>Jag har mycket klart erkänt att i det korta\r\nperspektivet kan de åtgärder vi har medverkat till\r\nupplevas som orättvisa.</pre><pre>Jag tror att vi som riksdagsmän måste ha den\r\nmoralen. Vi har fått förtroendet på uppdrag av\r\nsvenska folket att försöka titta runt hörnet och se\r\nvad detta kan ge på sikt. Bara för att komma åt\r\nvarandra får vi inte försöka dölja eller ge\r\nmissledande information. Vi måste tala om att\r\ndetta kortsiktigt innebär vissa mindre rättvisa\r\neffekter, men att vi på sikt tror på effekterna.\r\nVerkligheten må sedan utvisa om vi har rätt.</pre><pre>Anf. 115  LARS BÄCKSTRÖM (v):</pre><pre>Herr talman! Det ligger en stor poäng i att titta\r\nbakom hörnet. Man kan titta bakom nästa hörn och\r\nt.o.m. bakom vägkröken och se 1987--1988 och\r\nbesinna det enkla faktum -- som är min stora poäng\r\ni den här debatten -- att vi måste spara, att vi måste\r\nöka tillväxten och att vi inte har råd med\r\nskattesänkningar.</pre><pre>Er regering, Ivar Franzén, säger att ni har råd med\r\nskattesänkningar och att det handlar om någon\r\nsorts strukturellt underskott. Ivar Franzén är road\r\nav snabbräkning, det vet jag. Varje arbetslös kostar\r\n150 000 kronor; det är ju en rätt rejäl summa. Om\r\nvi tar bort 600 000 arbetslösa får vi väl 90 miljarder\r\ni inkomst? Underskottet ligger på 200 miljarder.\r\nDet är då bara 110 miljarder kvar. Med det\r\nperspektivet talar ni om att sänka skatterna. Det är\r\ndet som är så rysligt. Om vi hade haft råd med detta\r\nhade vi kanske kunnat titta bakom kröken och\r\nhoppas. Men vi har inte råd att chansa med\r\nskattesänkningar. Ni har gjort det under många år;\r\nnu är det dags att sluta. Nu är det dags att fördela\r\nom. Man kan sänka och höja småskatter. Får ni i\r\nCentern förresten igenom miljöskatten på bensin\r\nsom ni vill ha?</pre><pre>Vi har talat så mycket om skattereformen och vem\r\nsom egentligen var för och emot den. Jag börjar\r\ntycka att Vänsterpartiet är det parti som är\r\nåtminstone näst mest anhängare av den nu för\r\ntiden. Vad tycker Ivar Franzén om den\r\nbedömningen?</pre><pre>Anf. 116  IVAR FRANZÉN (c):</pre><pre>Herr talman! Det är just för att få en chans att\r\nskapa de 600 000 nya jobben som vi måste vidta\r\ndessa stimulerande åtgärder för investeringar och\r\nför att få det kapital som utgör grunden för de\r\narbetstillfällena. Egentligen, Lars Bäckström, har\r\nvi inte så skilda meningar i den här frågan. Vi har\r\nolika åsikt om vilka effekterna blir.</pre><pre>Signalerna från regeringen att skatterna måste vara\r\nfinansierade uppfattar jag lika starkt. När det gäller\r\nväxlingen mellan arbetsskatt och miljöskatt handlar\r\ndet om att inte höja det totala skattetrycket. Som\r\njag uppfattar regeringens politik är det inte fråga\r\nom att i nuläget göra några dramatiska\r\nskattesänkningar, utan det handlar om att\r\nomfördela. Det gäller att genom olika insatser\r\nförsöka få in den skatt som vi har beslutat om här i\r\nriksdagen.</pre><pre>När det gäller frågan om vem som är mest\r\nanhängare av skattereformen vill jag säga att jag\r\nhar kvar de ståndpunkter vi hade när reformen kom\r\ntill. Det fanns brister -- det finns det alltid. Jag är\r\nsjälv så generös att jag brukar säga att hur bra vi än\r\när -- vare sig det gäller socialdemokrater,\r\nmoderater eller vänsterpartister -- kan vi aldrig\r\ngöra saker och ting så väl att det inte finns plats för\r\nviss kritik. Men vi skall vara ärliga mot oss själva\r\noch svenska folket, och också erkänna att de\r\nåtgärder vi vidtar på sikt har effekter som är så\r\nvärdefulla att vi kanske har skäl att försvara att de\r\ni dag inte uppfyller alla tänkbara krav.</pre><pre>Anf. 117  HARRY STAAF (kds):</pre><pre>Herr talman! Jag minns en lektion i skolan för 32 år\r\nsedan. Vår lärare i geoteknik lämnade katedern,\r\ntog kritan och gick fram till svarta tavlan. Så sade\r\nhan till oss elever: Nu skall jag förklara skillnaden\r\nmellan borgerlig politik och socialdemokratisk\r\npolitik. Sedan ritade han en svagt uppåtgående\r\nsinuskurva. Därefter drog han en rak linje. Den\r\nkrokiga linjen skulle vara borgerlig politik. Den\r\nraka linjen stod för socialdemokratisk politik.</pre><pre>Ända till mitten av 1980-talet tyckte jag att den\r\nbilden stämde rätt väl. Men efter två och ett halvt\r\når i riksdagen tycker jag inte längre så. Visst fick\r\nbilden en törn under överbryggningspolitikens\r\ndagar på 1970-talet. Men när jag upplevde\r\növerbryggningspolitiken tyckte jag att den var rätt.</pre><pre>Herr talman! I fyra allmänpolitiska debatter har jag\r\nvalt att presentera kristdemokraternas\r\nskattepolitik. I dag tänkte jag få till stånd en dialog\r\nom den krokiga linjen i socialdemokraternas\r\noppositionspolitik.</pre><pre>SIFO-mätningen i januari 1991 visade att\r\nsocialdemokraterna kunde räkna med ett stöd i\r\nvalmanskåren på ca 32 %. Den klena\r\nuppslutningen kring 1990 års regeringspolitik\r\nberodde på resultatet av 1980-talets politiska\r\nmissgrepp, men också på ett missnöje med den\r\nmycket kraftiga omsvängning av politiken som\r\nbedömdes för att få Sverige på rätt väg.</pre><pre>Jag tycker att socialdemokraterna därefter har varit\r\nmycket skickliga på att vältra över missnöjet med\r\nden då förda politiken på nuvarande regering. Man\r\ngör det med olika beskrivningar.</pre><pre>Jag skall belysa det med några exempel från\r\nsocialdemokraternas ekonomiska partimotion i år.</pre><pre>När det gäller skatterna vill man gärna ge sken av\r\natt vi genomfört ett stort antal ofinansierade\r\nskattesänkningar. Men samtidigt summerar man på\r\ns. 16 i motionen de sänkta skatterna till 45 miljarder\r\noch de höjda skatterna till 43 miljarder. Det är\r\nalltså inte så stor skillnad.</pre><pre>På s. 17 talar man om att höginkomsttagarna har\r\nfått stora skattesänkningar. Det har de förvisso fått,\r\nmen det var genom de skattesänkningar som\r\ngenomfördes av socialdemokraterna innan jag kom\r\ntill riksdagen. De riksdagar jag har deltagit i har\r\nskärpt inkomstskatterna för höginkomsttagarna.</pre><pre>På s. 2 talas det om att pensionärerna har fått höjd\r\nskatt. Lars Hedfors upprepade det påståendet. Är\r\ndet verkligen korrekt? Jag skulle vilja att Lars\r\nHedfors exemplifierar det. I krisuppgörelsen, där\r\nregering och opposition var eniga, fick\r\npensionärerna ta en del. Men det mesta var\r\nutebliven kompensation för 1992 års prishöjningar.\r\nÄr det inte i stället så att man under den nuvarande\r\nregeringen har kompenserat pensionärerna --\r\ngenom höjning av de kommunala\r\nbostadstilläggen -- för skattehöjningar i boendet,\r\nsom medförde höjda hyror?</pre><pre>Socialdemokraterna administrerade under 1980-\r\ntalet en våldsam kapitalexport -- 250 miljarder -- till\r\nutlandet, utan motsvarande sparande i landet.\r\nTvärtom ökade -- allt enligt den socialdemokratiska\r\nmotionen -- hushållens skuldsättning med 300\r\nmiljarder på fyra år. Socialdemokraternas mycket\r\nsent påtänkta motåtgärder förändrade bilden för\r\nett sparande. Detta sparande har ökat under\r\nnuvarande regering och befinner sig i dag på en\r\nhyfsad nivå. Detta sparande kritiseras i den\r\nsocialdemokratiska motionen. På s. 11 får vi veta\r\natt bl.a. skatteavdraget för individuellt\r\npensionssparande och begränsningen av\r\nränteavdraget till 25 % är åtgärder som har minskat\r\nefterfrågan och ökat arbetslösheten. Är detta sant?\r\nOch är det i så fall regeringens fel?</pre><pre>Förändringen i det individuella pensionssparandet\r\ngenomfördes den 1 januari i år och har varit i kraft\r\ndrygt en månad. Sänkningen till 25 % träder i kraft\r\nnästa år.</pre><pre>Är det möjligen så att några åtgärder har påverkat\r\narbetslösheten och konsumtionen? Det måste i så\r\nfall vara Socialdemokraternas sänkning av\r\nränteavdragets värde från 50 till 30 %.</pre><pre>Anf. 118  LARS HEDFORS (s) replik:</pre><pre>Herr talman! Det var en gruvlig salva. Jag noterade\r\nmed stor tillfredsställelse att Harry Staaf berättade\r\nom sin gamle lärares beskrivning av skillnaden\r\nmellan borgerlig politik och socialdemokratisk\r\npolitik, där den raka linjen representerade den\r\nsocialdemokratiska politiken. Det var läraren i\r\ngeoteknik som sade detta, och då måste det vara\r\nsant, eftersom han verkligen står på fast grund.</pre><pre>Sedan gör Harry Staaf det som jag så ofta har hört\r\nandra göra: han lägger skulden för allt ont som\r\nhänder i dag på den socialdemokratiska politiken.\r\nFår jag då bara erinra om vad som hände under vår\r\ntid vid makten. Då sjönk budgetunderskottet\r\nväldigt kraftigt, då ökade investeringarna, då\r\nökade sysselsättningen -- arbetslösheten var nere\r\npå 1 % --, då höjdes reallönerna och då började vi\r\nsänka inflationen, genom Rehnbergavtalet.</pre><pre>Nu har vi haft en borgerlig regering i två och ett\r\nhalvt år. Det man började med att göra, mitt i\r\nbrinnande lågkonjunktur, var att strama åt\r\npolitiken. Det är det som har gjort att vi nu befinner\r\noss i en mycket obehaglig situation.</pre><pre>Jag vill också citera en person, som Harry Staaf\r\nförmodligen uppskattar, nämligen Olaus Petri. Han\r\npåstås en gång ha sagt så här: ''Man kan misslyckas\r\nmed mycket, men misslyckad blir man först när\r\nman skyller ifrån sig.''</pre><pre>Anf. 119  HARRY STAAF (kds) replik:</pre><pre>Herr talman! ''Misslyckad blir man först när man\r\nskyller ifrån sig.'' Så hård ville inte jag vara. Jag\r\nville visa att ni socialdemokrater försöker skylla\r\nvissa saker på regeringen som ni själva är ansvariga\r\nför. Exemplen finns alltså i er motion.</pre><pre>Jag måste säga att jag uppskattar en hel del av vad\r\nden socialdemokratiska regeringen gjorde under\r\n80-talet. Till en del hade ni tur, och till en del var ni\r\nskickliga. Men ni begick de stora misstagen i slutet\r\nav 80-talet. Lars Hedfors talade själv om att\r\nreallönerna höjdes. Var det då rimligt att föra en\r\npolitik som dessutom ökade hushållens\r\nskuldsättning? När reallönerna höjdes hade det\r\nvarit ett ypperligt tillfälle att både stimulera\r\nsparandet och försöka amortera statsskulden. Det\r\nskulle ni ha kunnat göra.</pre><pre>Anf. 120  LARS HEDFORS (s) replik:</pre><pre>Herr talman! Det var just det vi gjorde. Vi\r\nstimulerade sparandet, genom skattereformen. Vi\r\nlyckades faktiskt under vår period med\r\nkonststycket att så smått börja amortera den\r\nstatsskuld som hade byggts upp mellan 1976 och\r\n1982. Det var vår stora bedrift, och den borde\r\nHarry Staaf försöka uppskatta litet grand.</pre><pre>Harry Staaf påstod att man på den borgerliga sidan\r\ninte hade genomfört ofinansierade\r\nskattesänkningar. Jag tror inte att vi i\r\nskatteutskottet har behandlat en enda borgerlig\r\nproposition om skatter utan att vi har haft\r\nanledning att klaga på att det har varit dåligt\r\nredovisat hur åtgärderna skall finansieras. Det är\r\nväl självklart att skattesänkningarna är dåligt\r\nfinansierade när budgetunderskottet växer --\r\nannars hade detta inte upppstått.</pre><pre>Anf. 121  HARRY STAAF (kds) replik:</pre><pre>Herr talman! Vad jag talade om var alltså att\r\nsparandet borde ha stimulerats i slutet av 80-talet.\r\nLars Hedfors sade att skattereformen stimulerade\r\nsparandet, men det var ju 1990 och senare. Det gick\r\nalltså tre förlorade år.</pre><pre>Sedan skedde det en kraftig överkonsumtion med\r\nlånade medel. Detta gav ökade momsintäkter. Ett\r\nlån är egentligen bara någonting som man har tagit\r\nfrån framtiden. På sätt och vis lånade ni\r\nmomsintäkterna från framtiden utan att bokföra\r\ndem på framtiden. Det var det stora misstaget.</pre><pre>Anf. 122  BENGT SILFVERSTRAND (s):</pre><pre>Herr talman! Bo Lundgren sade att han var\r\nupprörd över socialdemokratisk skattepolitik. Kjell\r\nJohanssons röst närmade sig i vissa passager i hans\r\nanförande falsett. Jag skall med några citat ur\r\nskrifterna göra ett försök att lätta upp humöret\r\nnågot.</pre><pre>I den lilla skriften En soffliggares dagbok från 1968\r\nskrev Tage Danielsson under onsdagen den 4\r\nseptember följande:</pre><pre>''Direktör Hugo Lindgren i Lindgrens Plåtslageri\r\nAB måste få sin skatt sänkt med några tusen\r\nkronor. Annars kan han inte bereda plåtslagare\r\nErik Karlsson arbete. Det måste löna sig för\r\ndirektör Hugo Lindgren att arbeta, annars får han\r\ningen lust att utföra allt det arbete som det innebär\r\natt ha plåtslagare Erik Karlsson anställd.\r\nPlåtslagare Erik Karlssons skattelättnad blir\r\ndäremot nästan ingen. För honom lönar det sej\r\nnämligen ändå att arbeta, eftersom han, om\r\ndirektör Hugo Lindgren inte finge någon\r\nskattelättnad, skulle bli friställd. Dessutom måste\r\nvi som bekant ha ett starkare försvar, och det kostar\r\npengar, så för plåtslagare Erik Karlsson kan det\r\ntyvärr inte bli fråga om någon nämnvärd\r\nskattelindring. Om däremot direktör Hugo\r\nLindgren får skatten sänkt, så ökas hans lust att\r\ntillverka plåt för försvaret, vilket är bra och\r\ndemokratiskt. Därmed försvaras ju nämligen även\r\nplåtslagare Erik Karlsson mot anfall från öster.''</pre><pre>Det går en nästan obruten linje mellan denna drygt\r\n25 år gamla moderata skattefilosofi och dagens\r\nborgerliga regeringspolitik. Förnyelsen, i den mån\r\nden över huvud taget finns, består i att blygsamma\r\nskattesänkningar för småfolket har blivit kraftiga\r\nskattehöjningar, och skattesänkningarna för de\r\nvälbeställda har sin tyngdpunkt i passiva\r\nkapitalinkomster och spekulativa placeringar. Med\r\nsocialdemokratisk politik får både den vanlige\r\nlöntagaren och småföretagaren som investerar och\r\nbygger ut sin verksamhet lägre skatt.</pre><pre>Skattereformen, detta Folkpartiets stolta torn, är\r\nnu totalt sönderskjuten. Reformens grundval var ju\r\natt skapa likvärdig beskattning av kapital och\r\narbete. Denna grund är fullständigt uppriven i och\r\nmed att regeringen har höjt skatten på arbete och\r\nkonsumtion, medan den sänkt skatten kraftigt på\r\nkapital och framför allt aktieinnehav.</pre><pre>Mycket talar för att höginkomsttagare blivit rejält\r\növerkompenserade genom skattereformen och att\r\ndenna är kraftigt underfinansierad. Därför behövs\r\nnu en grundlig utvärdering av skattereformen, inte\r\nminst från fördelningspolitisk synpunkt. Skulle\r\nfarhågorna om fördelningspolitiska orättvisor\r\nbesannas måste en mer permanent höjning av\r\nskatten på högre inkomster övervägas.</pre><pre>I detta sammanhang vill jag ställa några frågor till\r\nFolkpartiets representant i debatten, Kjell\r\nJohansson: Betraktar Folkpartiet, som tidigare\r\nslagits hårt för skatteneutralitet mellan arbete och\r\nkapital, sänkningarna av kapitalskatter av olika\r\nslag som tillfälliga eller permanenta? Hur kan\r\nFolkpartiet t.ex. acceptera ett återinförande av\r\nkvittningsrätten, dvs. att man åter få dra av\r\nunderskott i jordbruk och företag från\r\nlöneinkomster? Vilka samhällsintressen, Kjell\r\nJohansson, gagnas av att det åter blir möjligt, eller\r\nsnarare lättare, att nolltaxera?</pre><pre>Ett annat fördelningspolitiskt problem är\r\negenavgifterna i dess nuvarande utformning. Den\r\nborgerliga regeringens beslut innebär att en\r\nlöntagare med en inkomst på 14 000 kr per månad\r\nredan nästa år kommer att få betala ca 6 600 kr i\r\navdragsgilla egenavgifter. Som bl.a. RRV:s\r\nundersöknings visat får egenavgifterna i sjuk- och\r\narbetslöshetsförsäkringarna en helt oacceptabel\r\nfördelningsprofil. Denna förskjutning av\r\nbetalningsbördan från högre till lägre\r\ninkomsttagare är från vår synpunkt helt\r\noacceptabel.</pre><pre>Om egenavgifter, som ju egentligen inte är något\r\nannat än rena skatter, över huvud taget skall finnas\r\nkvar som ett inslag i finansieringen av våra\r\nsocialförsäkringar, måste de ha en solidarisk\r\nfördelningsprofil, dvs. tas ut efter ekonomisk\r\nbärkraft.</pre><pre>Är Folkpartiet, och för all del också Centern och\r\nkds beredda att medverka till att egenavgiften\r\nutformas som en icke avdragsgill nettoavgift av\r\nrätteviseskäl, lika för alla?</pre><pre>Nu har det gått så långt att även Sveriges biskopar\r\nser sig föranlåtna att ta upp, kommentera och\r\nkritisera regeringens omvända fördelningspolitik.\r\nDet borde väl vara något som åtminstone får kds\r\nledamöter att en aning höja på ögonbrynen.</pre><pre>Med hänvisning till första Mosebok skriver\r\nbiskoparna bl.a följande: ''När Josef genom sin\r\nbetrodda ställning fick möjlighet att planera för\r\nhushållningen med Egyptens tillgångar byggde\r\nsystemet på mat för alla. Inte genom tillväxt, med\r\ntanke på den väntade knappheten i framtiden, utan\r\ngenom delande. Under sju goda år togs en femtedel\r\nundan och lades till förråden för en jämn fördelning\r\nunder de förväntade sju magra åren. Det var ett\r\nplanekonomiskt ansvarstagande för hela\r\nfolkgemenskapen som räddade landet i ett läge där\r\nfria marknadskrafter hade varit förödande för\r\nfolkflertalet, om än också säkert mycket\r\ninkomstbringande för några få. Exempel på det\r\nsenare finns både från vår egen samtid och i tidigare\r\nårhundraden.''</pre><pre>Just det! Och för att än en gång citera Tage\r\nDanielsson: ''Den här konstiga filosofin om att det\r\nmåste löna sej mera för somliga att arbeta än för\r\nandra verkar direkt vissen, för att inte säja\r\navsågad.''</pre><pre>Anf. 123  HARRY STAAF (kds) replik:</pre><pre>Herr talman! Bengt Silfverstrand tar upp två saker:\r\ndels biskoparnas brev, dels Josef som\r\nrikshushållare i Egypten.</pre><pre>Om jag inte minns alldeles fel kritiserade\r\nbiskoparna den kapitalistiska ordningen och\r\nfördelningen av resurserna främst i u-länderna.\r\nSverige gör väl ändå sitt bästa för att fördela\r\nutvecklingsbistånd till dessa länder?</pre><pre>Vad gäller rikshushållaren Josefs system, bör man\r\nobservera konsekvenserna av det. Under de sju\r\ngoda åren samlade man säd, för att ha säd under de\r\nförväntade dåliga åren. Men det står också vad som\r\nhände. Farao var den som samlade in säden. Sedan\r\nsåldes den till medborgarna. När medborgarna inte\r\nlängre hade pengar att köpa säd för, fick de sälja\r\nsig som slavar till Farao. De blev alltså slavar i ett\r\nstatssystem. Att hamna i en sådan situation är\r\nmycket allvarligt.</pre><pre>Anf. 124  BENGT SILFVERSTRAND (s)\r\nreplik:</pre><pre>Herr talman! Låt oss inte fördjupa oss i det här\r\nresonemanget! Men låt oss konstatera det som\r\nHarry Staaf säkert är medveten om, nämligen att\r\npoängen är det märkliga i att ett parti som i\r\nvalrörelsen så varmt och för många trovärdigt talar\r\nom rättvisa -- man säger att man inte skall samla\r\nmask och mal som förtär utan verkligen så vakt om\r\noch hjälpa de behövande i olika sammanhang -- inte\r\ngör det. Det finns riksdagsledamöter från kds som\r\nnu insett att kds inte var det parti som man skulle\r\nsatsa på om man kämpar för rättvisa. De har också\r\ntagit sin mats ur skolan, eller är åtminstone på väg\r\natt göra det.</pre><pre>Det är anmärkningsvärt att ett parti som kds som\r\nhar rättvisa som ett honnörsord kan sitta\r\ntillsammans med moderater i en regering och till\r\nhundra procent stödja denna orättvisa\r\nskattepolitik. Man tar från de behövande,\r\nförsämrar ersättningsnivåerna i\r\nförsäkringssystemet, samtidigt som man delar ut\r\ngåvor till ren spekulation. Man delar inte ut till\r\narbetare och företagande, vilket vi\r\nsocialdemokrater vill göra. Det har vi lagt fram\r\nförslag om.</pre><pre>Att återinföra möjligheten att nolltaxera vore värt\r\nen kommentar från Harry Staaf. Hur kan man på\r\nett så dåligt sätt leva upp till sin politiska retorik?</pre><pre>Anf. 125  HARRY STAAF (kds) replik:t</pre><pre>Herr talman! Det är en viss fördel om folk håller\r\nsig till sanningen när man debatterar med dem. Mig\r\nveterligen har ingen riksdagsledamot i kds tänkt\r\nlämna partiet och avsvärja sig partiets politik.</pre><pre>Däremot tror jag att Bengt Silfverstrand har\r\nuppfattat situationen precis rätt när han säger att\r\nkristdemokraterna arbetar för rättvisan; det\r\nförsöker vi faktiskt att göra.</pre><pre>Vad gäller att dela med sig, vill jag erinra om att vår\r\nbiståndsminister Alf Svensson aktivt bidragit till att\r\nhöja biståndet. Det kan man också utläsa av denna\r\nbudget. Det har också försports mig -- jag vet dess\r\nvärre ej om det är sant -- att det vid\r\nkrisuppgörelsens överläggningar var Silfverstrands\r\nparti som ville gå oerhört hårt fram när det gällde\r\natt dra ned på biståndet.</pre><pre>Anf. 126  BENGT SILFVERSTRAND (s)\r\nreplik:</pre><pre>Herr talman! Det finns företrädare för kds i\r\nriksdagen som har varit så pass rakryggiga och\r\nhederliga att de med tanke på vad som hänt på\r\nsjukvårdsområdet har erkänt att det inte var alls\r\nden politik som de tänkt sig att kds skulle vara med\r\noch administrera. Det är ett erkännande så gott\r\nsom något.</pre><pre>Kds arbetar för rättvisa. Vilka konkreta resultat när\r\ndet gäller skattepolitiken, Harry Staaf, har detta\r\ntagit sig uttryck i i riksdagen?</pre><pre>Är det rättvist att höja skatten på arbete och delvis\r\npå arbetande kapital och samtidigt sänka skatten på\r\naktieägande och aktievinster? Är det det som kds\r\nmenar med rättvisa? Det är i så fall en mycket\r\nmärklig tolkning som varken stämmer överens med\r\nbiskopsbrev eller med hur vanligt enkelt folk\r\nresonerar.</pre><pre>Anf. 127  KJELL JOHANSSON (fp) replik:</pre><pre>Herr talman! Jag skall göra så gott jag kan för att\r\nsvara på de frågor som Bengt Silfverstrand ställde.</pre><pre>Jag börjar med frågan om skatteneutraliteten\r\nmellan arbete och kapital. Jag rekommenderar\r\nBengt Silfverstrand att läsa Erik Åsbrinks svar till\r\nmig vid en utfrågning om skattereformen innan den\r\ngenomfördes. Jag ställde frågan om huruvida\r\nkapitalbeskattningen kunde behållas i detta skick.\r\nFritt tolkat sade Erik Åsbrink: Det är en mycket\r\nsvår fråga. Det internationella beroendet är mycket\r\nstort och frågan måste följas mycket noggrant. Han\r\nsade också att han var beredd att i en framtid se\r\növer detta -- tror jag med reservation för mitt dåliga\r\nminne.</pre><pre>På frågan om huruvida den kapitalbeskattning som\r\nnu införs skall bli permanent eller ej vill jag säga att\r\nden självfallet kan komma att ändras i detalj. Men\r\ninriktningen att dubbelbeskattning skall avskaffas\r\nhar Folkpartiet stått för under många år. Förslaget\r\nnämndes t.o.m. vid något enstaka tillfälle under\r\ndiskussionerna om skattereformen. Det nämndes\r\nmest på skämt, eftersom vi begrep att det inte var\r\nlönt att tala med socialdemokraterna i denna fråga.</pre><pre>Vad gäller kvittningsrätten har Bengt Silfverstrand\r\nfått något om bakfoten. Det är inte alls omöjligt att\r\ni dagens skattesystem nolltaxera. Man kan göra det\r\nunder förutsättning att man har inkomst i en\r\nförvärvskälla utan inkomst i en annan. Om\r\nutgifterna för inkomstens förvärvande är lika stora\r\nsom inkomsten, blir inkomsten noll. Det vi nu\r\nåsyftar är att vid två förvärvskällor med förluster i\r\nden ena och inkomster i den andra medge kvittning\r\nunder förutsättningen att det handlar om att starta\r\nnya företag. Jag tror att Bengt Silfverstrand håller\r\nmed mig om att det i dag är ganska väsentligt att\r\nnya företag startas. Denna möjlighet, denna fördel,\r\nfår man under fem år.</pre><pre>Anf. 128  BENGT SILFVERSTRAND (s)\r\nreplik:</pre><pre>Herr talman! Nej, Kjell Johansson, jag har inte fått\r\ndetta om bakfoten. Jag kan konstatera att efter det\r\natt skattereformen infördes och man likställde\r\nbeskattning av kapital och arbete minskade den\r\nskatteplanering och nolltaxering kraftigt som\r\ntidigare var mycket vanlig. Nu återfår man en\r\nkvittningsrätt, vilket under alla förhållanden\r\ninnebär att man ökar möjligheten att spekulera och\r\nskatteplanera. Därom torde det inte råda något\r\ntvivel.</pre><pre>Kjell Johansson försäker slingra sig i frågan om\r\nhuruvida Folkpartiet står fast vid principen om\r\nlikvärdig beskattning av kapital och arbete eller\r\ninte genom att hänvisa till internationella\r\nförhållanden. Efter det att skattereformen infördes\r\nmed de skattesatser som då åsattes bl.a. kapital fick\r\nvi ur internationell synpunkt en mycket\r\nkonkurrenskraftig företagsbeskattning. Jag satt\r\nmed i Företagsskatteutredningen. Folkpartiets\r\nrepresentant var på varje punkt överens med\r\nsocialdemokraterna om att det här var rimligt.</pre><pre>De som försökte företräda särintressena i den\r\nskatteutredningen var faktiskt Moderaterna och\r\nLRF. De lade fram förslag som skulle innebära att\r\nom det var fråga om en vanlig svensk herrgårdsost\r\ninnan skattereformen så skulle det bli en\r\nschweizerost med ungefär tio gånger så många hål\r\nefteråt. Vid det tillfället stod Folkpartiet rycken.\r\nSedan kom Folkpartiet med i en borgerlig regering,\r\noch då gav man upp de här viktiga principerna.</pre><pre>Kjell Johansson svarade inte på frågan om hur han\r\nser på egenavgifterna? Skall vi ha kvar nuvarande\r\norättvisa fördelning av egenavgifterna eller är Kjell\r\nJohansson beredd att medverka till ett nettoavdrag\r\npå det sätt som jag beskrev?</pre><pre>Anf. 129  KJELL JOHANSSON (fp) replik:</pre><pre>Herr talman! Det är helt riktigt att jag inte hann\r\nmed alla frågor, eftersom min taletid tog slut. Det\r\nskulle möjligen ha gått om jag hade fått dem i\r\nförväg.</pre><pre>Nej, jag har inte försökt slingra mig när det gäller\r\ndet internationella beroendet. Det var Erik\r\nÅsbrink som talade. Jag har aldrig haft förmågan\r\natt få mina åsikter uttryckta genom hans mun. Det\r\nvar hans svar som jag relaterade till.</pre><pre>Det är inget som helst tvivel om att man nu kan\r\nskatteplanera och kanske t.o.m. nolltaxera. Med\r\nde otroligt rigorösa bestämmelser som är fogade till\r\nmöjligheten att kvitta avdrag för förluster när man\r\nstartar ett företag mot inkomst av tjänst tror jag att\r\ndet blir ytterligt svårt att hitta någon möjlighet att\r\nskatteplanera i det avseendet.</pre><pre>Frågan om egenavgifterna är mycket intressant.\r\nBengt Silfverstrand kommer med en mycket\r\nintressant öppning. Han vill att egenavgifterna skall\r\nfölja inkomsten. Ni har ju drivit linjen att det skall\r\nfinnas ett tak. Man skall betala avgifter men man\r\nskall inte ha någon förmån av dem. Om ni har\r\nändrat er på den punkten, så vill inte jag här stänga\r\nmöjligheten att i en framtid finna andra lösningar\r\nän dem vi har i dag.</pre><pre>Anf. 130  BENGT SILFVERSTRAND (s)\r\nreplik:</pre><pre>Herr talman! Det finns självfallet vissa möjligheter\r\natt skatteplanera även i dagens system. Ett helt\r\nvattentätt system bör vi ur demokratisk synpunkt\r\naldrig ha. Däremot finns det ingen anledning att\r\nluckra upp skattesystemet ytterligare genom att\r\ninföra en kvittningsrätt som kommer att medföra\r\nökad skatteplanering.</pre><pre>Kjell Johansson måste vara medveten om\r\nproblemen att kontrollera kvittningsrätten. Efter\r\nmånga år i skatteutskottet måste han ha en viss\r\nerfarenhet av det. Vi får inte heller glömma bort att\r\nvi på nytt skall införa ett besvärligt byråkratiskt\r\nsystem för kontroll.</pre><pre>Så till egenavgifterna. I pensionsarbetsgruppen har\r\nman från Folkpartiets sida redan varit med om att\r\nkompromissa. Man har accepterat att man även tar\r\nut avgifter över det s.k. taket. Vari ligger det\r\norimliga, Kjell Johansson? Det är väl rimligt att de\r\nsom har de största möjligheterna, de som är de bäst\r\nställda och de som har högre inkomster också får\r\nvara med och betala solidariskt till dem som har det\r\nsämre ställt?</pre><pre>Som det nu ser ut -- det var utomordentligt bra att\r\nRiksrevionsverket kom med den här bekräftelsen\r\njust nu -- håller vi på att skapa ett skattesystem och\r\nett avgiftssystem i Sverige som innebär att man\r\nvältrar över skattebördan från personer med högre\r\ninkomster till personer med lägre inkomster. Detta\r\nsker i en tid då vi har fyra borgerliga partier i\r\nregeringsställning. Folkpartiet som tidigare var så\r\naktivt på skatteneutralitetens område är nu helt\r\nmed på den moderata orättvisa skattepolitikens\r\nskuta.</pre><pre>Välfärdspolitik</pre><pre>Anf. 131  BIRGITTA DAHL (s):</pre><pre>Herr talman! Hur väl ett samhälle fungerar speglas\r\ni barnens levnadsvillkor. I Sverige har vi länge fört\r\nen politik för att ge alla barn en trygg och\r\nutvecklande uppväxt.</pre><pre>Den här politiken har gett resultat. En rad\r\ninternationella studier visar att barn -- och\r\nkvinnor -- i Sverige mår bättre och utvecklas bättre\r\nän barn någon annanstans i världen. Födelsetalen\r\när bland de högsta i industrivärlden -- trots att\r\nnästan alla småbarnsmammor arbetar -- just därför\r\natt vi har funnit en modell som fungerar för hur\r\nkvinnor och män skall kunna kombinera\r\nföräldraskap med yrkesarbete och medborgarskap.</pre><pre>En av dessa studier visar att det inte finns något\r\nland där barn fått eller får så mycket tid och\r\nuppmärksamhet från vuxna -- såväl föräldrar som\r\nandra vuxna -- som Sverige. Det var just det som\r\nvar meningen med föräldraförsäkringen,\r\nbarnomsorgen, skolreformerna, kultur och\r\nfritidspolitiken.</pre><pre>Men nu angrips allt detta. Regeringen kallar sina\r\nåtgärder för en ''valfrihetsrevolution''. I\r\nverkligheten minskar valfriheten, medan\r\nsegregationen ökar och allt fler barn far illa.\r\nPrivatiseringen forceras fram, och resurserna till\r\nden offentliga verksamheten minskar. En\r\nundersökning av\r\nKommunaltjänstemannaförbundet visar att barnen\r\n''betalade'' över 40 % av besparingarna i\r\nkommunerna 1993.</pre><pre>I en annan undersökning, som den\r\nsocialdemokratiska riksdagsgruppen gjort i 13\r\nkommuner med 1,5 miljoner invånare, redovisas\r\nmed förfärande tydlighet hur den omvända Robin\r\nHood-politik, som i dag drar fram över landet, går\r\nut över barnen -- och särskilt de mest utsatta och\r\nsårbara barnen.</pre><pre>I de kommuner och kommundelar där det finns\r\nflest barn med behov av mycket och aktivt\r\nvuxenstöd för att de skall få en chans till ett bra liv,\r\när också den andel vuxna som är helt eller delvis\r\nberoende av socialhjälp särskilt stor. Den gruppen\r\nökar lavinartat på grund av arbetslösheten. Därför\r\ntas nu allt större andel av resurserna i dessa\r\nområden från verksamheter för barnen till\r\nsocialhjälp åt arbetslösa vuxna. Kvaliteten sjunker i\r\nkommunernas barnverksamheter. Det blir allt färre\r\nvuxna kring barnen. Skyddsnäten brister.\r\nResursstarka föräldrar flyttar från området eller tar\r\nsin peng och sina barn och sätter dem i privata\r\nalternativ. Kvar blir de barn som behöver mest,\r\nmen nu får minst i en sorts ''de bortvaldas\r\nsegregation'' som börjar bli verklighet i Sverige.</pre><pre>Klassamhället är på väg tillbaka -- och det syns\r\ntydligast i barnens villkor.</pre><pre>Sverige var ett av de första länderna som skrev på\r\nFN:s konvention om barnens rättigheter, i juni\r\n1990. Konventionen slår fast att varje land är\r\nskyldigt att efter måttet av sin förmåga göra sitt\r\nyttersta för att säkerställa goda levnadsvillkor för\r\nbarnen. Större krav ställs med rätta på nationer\r\nmed större resurser.</pre><pre>Vårt land befinner sig i ett svårt ekonomiskt läge.\r\nMen ingen kan försvara att detta så hårt skall\r\ndrabba barnen! I Carl Bildts och Bengt\r\nWesterbergs Sverige lever vi inte upp till FN:s\r\nbarnkonvention.</pre><pre></pre><pre>I Carl Bildts och Bengt Westerbergs Sverige är man\r\ni full färd med att förstöra den unika\r\nfamiljepolitiken, som är till för att ge barn, kvinnor\r\noch män ett bättre och rikare liv.</pre><pre>Vi socialdemokrater tänker göra allt för att\r\nbekämpa den politiken!</pre><pre>Vi säger nej till varje form av vårdnadsbidrag! Och\r\nvi tänker omedelbart riva upp ett eventuellt beslut\r\nom vårdnadsbidrag, om vi vinner valet.</pre><pre>Vi säger nej till alla former av pigavdrag! Vi tänker\r\ninte medverka till att kvinno- och vårdarbeten görs\r\ntill andra klassens jobb som man inte kan försörja\r\nsig på som en fri och självständig människa.</pre><pre>Vi säger nej till lagar och regler som ytterligare\r\nskulle försvaga kvinnornas ställning på\r\narbetsmarknaden i ett läge där kvinnor redan\r\ndiskrimineras därför att de kan behöva vara\r\nbarnlediga eller hemma med sjukt barn.</pre><pre>Vi socialdemokrater vill stärka kvinnornas ställning\r\ni politik och arbetsliv samt männens roll och ansvar\r\ni hemmet. Därför vill vi ha en bra\r\nföräldraförsäkring med pappamånad.</pre><pre>Vi vill stärka skyddsnäten kring barnen.</pre><pre>Därför prioriterar vi insatser för barnen i vårt\r\nbudgetalternativ. Vi har under stor vånda tagit\r\nbeslutet att sänka ersättningen i\r\nföräldraförsäkringen till 80 %. Men de resurser\r\nsom då frigörs skall inte användas till att täcka\r\nkostnaderna för vårdnadsbidraget eller\r\nbudgetunderskottet. De skall gå till de\r\nverksamheter som är viktiga för att varje barn skall\r\nfå den bästa starten i livet.</pre><pre>Vi föreslår att de 20 000 personer som varslats om\r\nuppsägning skall få behålla sina jobb. Det handlar\r\nframför allt om kvinnor som arbetar med vård och\r\nomsorg.</pre><pre>Vi föreslår ett socialt inriktat ROT-program på 4\r\nmiljarder kronor för upprustning,\r\nhandikappanpassning och allergisanering av\r\nbostäder i barnrika områden från\r\nmiljonprogrammet. Vi föreslår att 10 miljoner\r\nkronor satsas på konstnärlig utsmyckning i\r\nbostadsområden.</pre><pre>Vi vill att ytterligare 4 000 elever skall få ett tredje\r\ngymnasieår. Vi vill inte bara gå med på\r\nbegränsningar i hemspråksundervisningen.</pre><pre>Vi lägger fram ett särskilt barnkulturprogram på\r\ndrygt 22 miljoner kronor och föreslår att 2 miljoner\r\nkronor skall anslås till barn- och\r\nungdomsorganisationer som arbetar med barn till\r\nflyktingar och invandrare. Vi anslår 65 miljoner\r\nkronor för särskilda kulturinsatser för barnen.</pre><pre>Herr talman! Så visar vi socialdemokrater att vi\r\nsärskilt i hårda tider när det är ont om resurser vill\r\nvärna skyddsnäten kring barnen!</pre><pre>Anf. 132  ARNE JANSSON (nyd):</pre><pre>Herr talman! Jag har många gånger förundrats över\r\nregeringens handläggning av riksdagsbeslut och\r\nutskottsskrivningar.</pre><pre>Riksdagen fastställer utskottsbetänkandenas\r\nhemställanpunkter. I vissa fall sker det efter\r\nomröstning. Detta skall så att säga utgöra en\r\nbeställning till regeringen att verkställa fattat\r\nbeslut.</pre><pre>Kommer en motion till ett utskott från s.k. fel håll\r\nhar den liten chans att tränga igenom -- oavsett\r\ninnehållet. Man har avskärmat verkligheten, dvs.\r\nde människor som berörs av besluten, och ser mera\r\ntill politiken.</pre><pre>Är motionen alltför bra -- dvs. den skulle egentligen\r\nha lett till en hemställanpunkt -- kan man klara sig\r\nundan detta genom s.k. positiva skrivningar i\r\nutskottets betänkande. Utskottets mandat, som\r\nbygger på sittande regering, har i uppgift att få\r\nigenom propositionen i ograverat skick.\r\nPropositionen är nämligen det allra bästa!</pre><pre>Det skall erkännas att utskottet i vissa sällsynta fall\r\ngör misstag och släpper igenom en motion. Då\r\nföreligger alltid någon bakomvarande politisk\r\ntaktik. Men var kommer då människan in i bilden?\r\nDet är människan som det hela egentligen handlar\r\nom. Speciellt inom området socialförsäkringar kan\r\npreferensen för partipolitiken slå hårt och orättvist.\r\nMänniskan kommer många gånger i andra hand.</pre><pre>Ett typexempel där politik går före människan är\r\nförsämringen för långtidssjukskrivna. Den 1 juli\r\n1993 sänktes deras sjukpenning till 70 %. Detta var\r\nen krisuppgörelse mellan regeringen och\r\nSocialdemokraterna. Motivet var ursprungligen att\r\nspara pengar åt staten.</pre><pre>När man närmare synade krisöverenskommelsen\r\nkom man underfund om att detta inte skulle göra\r\nnågra besparingar. I stället skulle en\r\n''morotseffekt'' skapas. Genom s.k. medicinsk\r\nrehabilitering skulle de drabbade kunna komma\r\nupp till 80 % -- de skulle få ett incitament för en\r\naktiv rehabilitering.</pre><pre>När detta betänkande gick igenom riksdagen\r\nanförde jag bl.a.: Med de konstateranden som\r\nutskottet gör i sin skrivning borde även denna\r\nproposition egentligen ha rönt samma öde som den\r\nsom föreslog höjd pensionsålder -- dvs. avslag.</pre><pre>Grunden för mitt påstående var att utskottet bl.a.\r\nenhälligt konstaterade att besparingarna -- om det\r\nnu blir några -- kommer att bli blygsamma i\r\nförhållande till vad som tidigare beräknats, att\r\nställningstagandet kan påskynda en\r\nförtidspensionering och att de som redan har det\r\nsvårt kommer att drabbas ytterligare.</pre><pre>Varför då stödja utskottets betänkande som vi inom\r\nNy demokrati var så kritiska mot? Jo, det kunde\r\nligga en hel del i att individen självmant vill\r\npåskynda sin rehabilitering där möjlighet föreligger\r\nsamt att utskottet hade förmänskligat\r\npropositionen genom att uttrycka att en enskild\r\nperson som vill ha rehabilitering och inte kan få\r\nsådan heller inte skall få kompensationsnivån\r\nnedsatt till 70 % samt att regeringen -- och detta är\r\ndet viktigaste -- snarast skall utvärdera effekterna\r\nav nivåsänkningen till 70 %.</pre><pre>Dessutom betonade jag särskilt: Det enda jag har\r\nemot denna sista skrivning är det synnerligen\r\ndiffusa begreppet ''snarast möjligt''.</pre><pre>Trots att det hade informerats mig att ett sådant\r\nuttryck till regeringen innebär mycket hög prioritet\r\nskulle jag med tanke på ärendets känslighet samt\r\nden orättvisa som kan uppstå hos de drabbade\r\nhellre ha sett tidpunkten fastställd till riksdagens\r\nförsta arbetsmånad hösten 1993, dvs. vecka 40.</pre><pre>Vid denna tidpunkt borde utvärderingen vara klar\r\nför utskottets bearbetning.</pre><pre>Tyvärr måste ju en utvärdering ta sin tid -- det\r\nförstår vi alla. Men fyra fem månader borde vara\r\ntillräckligt i ett så här känsligt ärende.</pre><pre>Detta framförde jag i plenum för drygt nio månader\r\nsedan!</pre><pre>Vad har då hänt för de långtidssjuka som av ett\r\ndiffust politiskt beslut har drabbats av en\r\ntioprocentig nivåsänkning i sjukpenningen, vars\r\neffekt noga skulle följas upp och snarast möjligt\r\nutvärderas?</pre><pre>Då jag i mitten av november frågade\r\nsjukvårdsministern vad som hade hänt med\r\nutvärderingen fick jag till svar: Det har gått för kort\r\ntid för att en meningsfull utvärdering skall kunna\r\nske.</pre><pre>Av regeringens regleringsbrev till\r\nRiksförsäkringsverket framgår att redovisning\r\nkommer att ske först i samband med\r\nanslagsframställningen, dvs. i augusti 1994, alltså\r\n14 månader senare.</pre><pre>Trots detta kunde Riksförsäkringsverket och övriga\r\nberörda instanser vid en hearing i början av\r\ndecember 1993, alltså endast någon vecka efter det\r\natt jag ställt min fråga till sjukvårdsministern, redan\r\ndå i stort sett belägga att teori och praktik inte hör\r\nihop, att hela 70-procentsreformen var ett fiasko\r\nsom förorsakat onödigt mänskligt lidande och att\r\nförtidspensioneringen hade ökat dramatiskt.</pre><pre>Hur lång tid kommer det därefter att ta för\r\nregeringen att rätta till detta felaktiga beslut som\r\nalla känner till men som regeringen tydligen\r\nkommer att känna till först till hösten?</pre><pre>Ny demokrati har agerat och motionerat om en\r\nåtergång till de ursprungliga 80 procenten.</pre><pre>Utskottsskrivningar av typen ''angeläget att följa\r\nupp och snarast möjligt utvärdera'', ''förutsätter att\r\nfrågan skyndsamt blir föremål för prövning'',\r\n''angeläget att denna fråga behandlas med förtur''\r\netc. är egentligen bara tomt prat.</pre><pre>Herr talman! Jag anser att då besluten rör\r\nmänniskor som redan har det mycket svårt, dvs.\r\nsjuka och invalidiserade, får politiska skrivningar\r\noch beslut inte bara vara tomt politikertugg. Jag\r\nkräver, och kommer att verka för, en ändring i\r\ndenna fråga.</pre><pre>Anf. 133  ROLF L NILSON (v):</pre><pre>Herr talman! Det svenska generella\r\nvälfärdssystemet har varit någonting som Sverige\r\nhar kunnat vara stolt över. Det har varit god reklam\r\nför landet. Det har varit något som har använts som\r\nen förebild för andra länder som har velat bygga\r\nupp ett rättvist och demokratiskt samhälle.</pre><pre>Alla bekänner sig mer eller mindre till det generella\r\nvälfärdssystemet. Men den bild av detta\r\nvälfärdssystem som framträder för offentligheten är\r\nrätt skamfilad.</pre><pre>I ett generellt välfärdssystem ingår det en sjukvård\r\nsom är tillgänglig för alla till låg kostnad och som\r\nman kan lita på. Man kan lita på att man får god\r\nteknisk vård och att man får god omvårdnad.</pre><pre>Den bilden håller på att rämna nu. Medierna -- TV,\r\nradio och tidningar från olika delar av landet -- är\r\nfyllda med bilder på och reportage om överbelagda\r\nsjukhusavdelningar. Det är patienter med svåra\r\nsjukdomar som ligger trångt, som ligger i\r\nkorridorerna, som ligger i sköljrum. Det\r\nförekommer uttalanden från läkare som betonar att\r\nsituationen är ohållbar. Annan personal säger att\r\ndet bara är spring. Det är bara det mest nödvändiga\r\nman hinner med och knappt det. Omvårdnaden,\r\nden viktiga delen av en mänsklig och effektiv\r\nsjukvård, får stå tillbaka.</pre><pre>Det här beskrivs av regeringen, bl.a. av Bo\r\nKönberg, som om det huvudsakligen var ett\r\nadministrativt problem. Man kan inte använda de\r\nresurser man har ute i landstingen på ett korrekt\r\nsätt. Man kan inte göra prioriteringar.</pre><pre>Jag tror att det är en orättvis beskrivning av\r\nsituationen. Det har gjorts stora insatser för att\r\nrationalisera den svenska sjukvården. Den är\r\neffektiv och billig. Frågan är om man inte har\r\npasserat smärtgränsen vad gäller besparingar och\r\nadministrativa lösningar på de problem man står\r\ninför.</pre><pre>Vår uppfattning i Vänsterpartiet är att det behövs\r\nresurser, framför allt till personalförstärkningar, för\r\natt klara de problem som vi står inför nu. Vår\r\nuppfattning, som får stöd av fakta, är att detta inte\r\när fråga om akuta problem som uppstått tillfälligt.\r\nDet är belastningar som kommer att finnas\r\nframöver. Därför har vi i vår budget satt av pengar\r\nför ökade insatser till kommunerna och\r\nlandstingen, för att de skall klara de nödvändiga\r\nkostnader som de måste ta för att öka personalen\r\noch återupprätta en väl fungerande sjukvård. Vi\r\nanser att de reformer, t.ex. husläkarreformen, som\r\nhar genomförts av regeringen inte är ett bra sätt att\r\neffektivisera sjukvården på, utan snarast utgör en\r\nfördyring och en ineffektivisering av sjukvården.</pre><pre>Birgitta Dahl tog i sitt anförande upp barnens\r\nsituation. Det är nödvändigt att vi har en\r\nvälfärdspolitik där det går att förena föräldraskap\r\noch yrkesverksamhet för män och för kvinnor. Den\r\nstora reformen på familjepolitikens område som\r\nregeringen föreslår i årets budget, införande av\r\nvårdnadsbidrag, är ett steg i motsatt riktning. Det\r\när en signal till föräldrarna, till kvinnorna i första\r\nhand, att de skall hålla sig hemma och borta från\r\narbetsmarknaden. Det är inte en reform som ökar\r\nvalfriheten om man ser på samhället som helhet.\r\nDet är snarast en reform som minskar valfriheten\r\noch försvårar jämställdhetsarbetet i samhället.</pre><pre>En viktig och bra del i regeringens politik är det\r\narbete man har bedrivit för att följa upp\r\nHandikapputredningens förslag. Det är nödvändigt\r\natt vi går vidare med de generella insatserna, att vi\r\nskapar ett samhälle som är tillgängligt för alla. Jag\r\nvälkomnar förslagen om handikappombudsman.\r\nJag välkomnar de förslag som går vidare.</pre><pre>Handikapputredningen har aktualiserat ett par\r\nsaker som är mer principiella. Det gäller att skapa\r\nrättigheter för medborgarna. Vi inför rätten till\r\nvissa speciellt definierade förmåner i LSS-lagen.</pre><pre>Beslutet om rättighet till barnomsorg är också ett\r\nsteg i rätt riktning. Jag tror att det är nödvändigt att\r\nfortsätta ett arbete där man ökar och stärker\r\nindividernas rättigheter när man samtidigt gör de\r\nsociala insatserna och välfärdssystemet mer flexibla\r\noch mer anpassade för individernas direkta\r\npersonliga behov.</pre><pre>Anf. 134  Statsrådet BO KÖNBERG (fp):</pre><pre>Herr talman! Ämnet för den här debatten är\r\nvälfärdspolitik. Med välfärdspolitik menar många\r\nav oss det samhällsbygge som ägt rum och som\r\nkallas för välfärdsstaten. I den inkluderas enligt\r\nmin uppfattning två tunga delar. Den ena är att vi\r\nskall ha en bra skola, bra barnomsorg, bra sjukvård\r\noch bra äldreomsorg till låga eller inga avgifter, så\r\natt de står öppna för alla som behöver. Den andra\r\när att ha välutvecklade och klokt uppbyggda\r\nsocialförsäkringssystem av olika slag.</pre><pre>Snart har det gått två och ett halvt år sedan den\r\nnuvarande regeringen tillträdde. Det finns\r\nanledning att i en debatt av den här typen försöka\r\nsummera litet grand vad som har hänt under de\r\nåren. Är det så, som man brukat varna för från\r\nsocialdemokratiskt håll och Vänsterpartihåll, att en\r\nborgerlig regering skulle leda till en rasering av\r\nvälfärden?</pre><pre>Inom sjuk- och äldrevården, som jag tänkte\r\nuppehålla mig vid vad gäller själva den\r\noffentligfinansierade servicen som en del av\r\nvälfärdsstaten, har det ägt rum en intensiv\r\nreformverksamhet under senare år. Samtidigt har vi\r\ngenomlidit den värsta ekonomiska krisen på två\r\ngenerationer i vårt land, en period där bl.a. våra\r\ngemensamma producerade tillgångar har minskat.</pre><pre>Om man ser på det reformarbete som har bedrivits\r\nsedan slutet av 80-talet, nästan jämt pådrivet från\r\nborgerligt håll, har det handlat om sådana saker\r\nsom att kraftigt öka valfriheten inom den offentligt\r\nfinansierade sjuk- och äldreomsorgen. Det har\r\nhandlat om att se till att de operationsköer som i\r\ndecennier har plågat svensk sjukvård mycket\r\nkraftigt har reducerats och på många håll helt\r\nförsvunnit. Det har handlat om att bygga ut en\r\nordning i vår primärvård som innebär att alla de i\r\nvårt land som vill ha en direkt personlig kontakt\r\nmed en allmänläkare eller en person med\r\nmotsvarande utbildning skall få den möjligheten --\r\nhusläkarsystemet. Just nu handlar det om att vi\r\ninom regeringskansliet förbereder förslag om en\r\nförbättring av den svenska psykiatrin. Samtidigt\r\nsom dessa reformer har genomförts har, som jag\r\nnämnde, samhällsekonomin sviktat och resurserna\r\ntill sjukvården minskat något.</pre><pre>Det finns förstås många hundratusen, för att inte\r\nsäga miljoner bilder av svensk sjukvård. Varje år\r\näger det rum kanske 25 miljoner kontakter mellan\r\nmedborgare som söker hjälp och vårdpersonal som\r\npå olika sätt försöker ge den hjälpen. Det finns\r\nförstås alla möjliga bilder att hämta från den\r\nmångskiftande verkligheten.</pre><pre>En del av de här sakerna går att mäta, exempelvis\r\nköerna till operationer. Det råder inget tvivel om\r\natt situationen är avsevärt bättre än den någonsin\r\nhar varit förut. Antalet medicinskt\r\nfärdigbehandlade på våra sjukhus är i dag avsevärt\r\nfärre än bara för några år sedan. Inom andra delar\r\när det förstås mycket svårare att veta hur det ser ut.</pre><pre>Det har redan nämnts i dagens debatt att vi på\r\nsenare tid har fått rapporter om att det uppstått\r\nproblem här och var efter den positiva utveckling\r\nsom ägde rum under 1992 och början av 1993\r\nbeträffande möjligheterna för kommunerna att ta\r\nsitt ansvar genom den s.k. ÄDEL-reformen. Det\r\nråder förstås inget tvivel om att en del av\r\nlarmrapporterna från det senaste årsskiftet haft att\r\ngöra med en extremt hög belastning. Den har i sin\r\ntur haft att göra med den influensatopp som rådde,\r\nsom förstås har slagit hårt när det gäller både\r\npersonalens möjligheter att vara på sina\r\narbetsplatser och att ett ökat antal oftast äldre\r\npatienter har behövt hjälp. Men det finns tecken\r\nsom tyder på att det kan finnas någonting mer som\r\när problematiskt.</pre><pre>Regeringen har i dag gett i uppdrag till\r\nSocialstyrelsen att tillsammans med\r\nLandstingsförbundet och Kommunförbundet\r\nunder tre månader, fram till mitten av maj, gå\r\nigenom situationen, inte bara på de\r\ninternmedicinska klinikerna, utan inom allt som\r\nhar att göra med vårdkedjan för de äldre. Man skall\r\nundersöka hur det fungerar ute i verkligheten på\r\nsjukhemmen, studera hur samarbetet mellan\r\nkommuner och landsting fungerar, hur det går med\r\nutbyggnaden av gruppbostäder för åldersdementa\r\nm.m. På grundval av den genomgången får vi\r\nförstås överväga vilka beslut som bör fattas.</pre><pre>Rolf L Nilson nämnde i sitt inlägg att jag skulle ha\r\nbeskrivit alla problem inom sjukvården som rent\r\nadministrativa. Så är det förvisso inte. Om jag\r\ntrodde att de bara vore administrativa skulle jag\r\ninte ha lagt fram förslaget om att göra en\r\ngenomgång av detta, vilket regeringen antog i dag.</pre><pre>Däremot kan man -- det kan nog bekräftas av alla\r\nsom har varit ute och tittat på verkligheten i svensk\r\nsjukvård -- med likartade resurser uppnå mycket\r\nolika resultat, inom detta område som inom all\r\nannan mänsklig verksamhet. Det finns förstås all\r\nanledning att sprida goda exempel. Ett av de goda\r\nexemplen har jag besökt tidigare i dag. På ett av\r\nStockholmssjukhusen, S:t Görans sjukhus, har\r\nman mycket målmedvetet satsat på att förbättra\r\nsamarbetet mellan de geriatriska klinikerna och\r\nprimärvården, husläkarna, för att patienterna skall\r\nkunna få bättre hjälp.</pre><pre>Många gånger när vi ser bilder från akutsjukvården\r\noch hör akutsjukvårdsläkare uttala sig får man\r\nintrycket att eftersom problemen ibland finns på\r\nakutsjukhusen måste lösningarna också finnas på\r\nakutsjukhusen. Jag tror att det ofta är fel, inte\r\nalltid, men ofta finns lösningarna att söka någon\r\nannanstans.</pre><pre>Inom socialförsäkringsområdet har det under den\r\nhär mandatperioden skett omfattande\r\nförändringar. Vi har försökt att se till att\r\nsjukförsäkringssystemet både går ihop och att det\r\nsamhällsekonomiskt är utformat på ett sådant sätt\r\natt vi inte får en onödigt hög sjukfrånvaro. Det\r\nmesta tyder nu på att det reformarbetet har varit\r\nframgångsrikt.</pre><pre>Inom arbetsskadeförsäkringen har vi vänt ett\r\ngigantiskt hotande tresiffrigt miljardunderskott\r\nunder det här decenniet till någonting som ändå\r\nbetyder att det ackumulerade underskottet inte\r\nökar.</pre><pre>Inom läkemedelsförsäkringen har vi infört ett\r\nreferensprissystem. Det kommer att spara\r\nskattebetalarna kanske en halv miljard om året\r\ngenom att vi för likvärdiga läkemedel bara betalar\r\nde som är billigast.</pre><pre>Arbetsmarknadsministern har lagt fram förslag om\r\nreformering av arbetslöshetförsäkringen, vilket\r\ndelvis har antagits av riksdagen. Delvis skall\r\nriksdagen återkomma till detta under våren.</pre><pre>Vad gäller det kommunala bostadsstödet till våra\r\npensionärer har det skett förändringar i två etapper\r\npå sådant sätt att de människor i vårt land som har\r\nbehövt det särskilda kommunala bostadstillägget\r\nför att slippa gå till socialkontoret på drygt ett år har\r\nminskat från ca 40 000 pensionärer till i dagsläget\r\n12 000--13 000 pensionärer. Det gläder mig speciellt\r\natt det andra steget i den reformen helt nyligen\r\nkunde antas i mycket bred enighet här i riksdagen.\r\nJag tror att det bara var Vänsterpartiet som gick\r\nemot. De övriga partierna ställde upp bakom\r\nregeringens förslag.</pre><pre>Inom tandvården har regeringen lagt fram en\r\nproposition till riksdagen. Att döma av det som har\r\nhänt under den allmänna motionstiden finns det\r\nhyggliga förutsättningar för att vi skall kunna få en\r\nbrett förankrad tandvårdsreform. Ett av dess syften\r\nskulle vara att ytterligare stimulera det\r\nförebyggande arbetet på tandvårdsområdet och att\r\näven spara pengar i tandvårdsförsäkringen. Min\r\nförhoppning är att detta förslag skall kunna antas i\r\nbred enighet här i riksdagen under våren.</pre><pre>Herr talman! Den helt dominerande\r\nsocialförsäkringen i vårt land, och jag tror i de flesta\r\nländer, är den som har med pensionen att göra. Alla\r\nde andra försäkringarna som jag nu har nämnt\r\nuppgår sammantaget till mindre belopp än den\r\nsvenska folkpensionen och ATP:n gör. Regeringen\r\nuttalade i samband med sitt tillträde att den hade\r\nambitionen att söka samförstånd på alla de\r\nområden där det var möjligt, men framför allt på\r\ntre områden: Europapolitiken,\r\nförfattningsfrågorna och behovet av en\r\npensionsreform.</pre><pre>Vad gäller pensionsreformen strävade vi alltså efter\r\nen sådan bred enighet. Vi ville göra det genom att\r\nreformera pensionerna på tre väsentliga punkter.\r\nDet var punkter där vi uppfattade att vi och den\r\nsocialdemokratiska oppositionen var överens,\r\nnämligen att få in mer av en koppling mellan\r\navgifter och förmåner i systemet, att se till att det\r\nfanns fler inslag av långsiktigt sparande och att göra\r\nsystemet mer följsamt till samhällsekonomin, alltså\r\nmer stabilt och tryggt jämfört med ett system som\r\ninte är följsamt.</pre><pre>Det är förstås mycket glädjande att vi för några\r\nveckor sedan har kunnat redovisa en bred enighet\r\nmellan de fyra regeringspartierna och\r\nSocialdemokraterna om en reformering som tar\r\nhänsyn till alla de här tre punkterna.</pre><pre>Nu skall förslaget ut på en bred remiss. Sedan\r\nhoppas jag på en omfattande diskussion där många\r\nmänniskor som är intresserade av dessa frågor kan\r\nta del av förslaget och diskutera det. Sedan får vi\r\nfrån de fem partierna mötas igen för att kunna ta\r\nfram ett slutgiltigt förslag till riksdagen. Där är min\r\nförhoppning att vi skall kunna få ett bra\r\nriksdagsbeslut före sommaren.</pre><pre>Herr talman! Tvärtemot den nidbild som ibland har\r\nmålats upp från socialdemokratiskt håll och\r\nVänsterpartihåll har den nu sittande regeringen\r\nunder sin tid ägnat sig åt att utveckla och bevara\r\nvälfärdsstaten.</pre><pre>Anf. 135  BIRGITTA DAHL (s) replik:</pre><pre>Herr talman! Jag måste säga att jag håller med dem\r\nsom tidigare har sagt att regeringen försöker\r\nbeskriva verkligheten med någon sorts byråkratiskt\r\nicke-språk. Verkligheten i Sverige i människors\r\nvardagsliv i dag är inte att det går framåt på\r\nvälfärdsområdet.</pre><pre>Vi har 600 000 öppet arbetslösa och 500 000\r\nförtidspensionärer. Vi har mer än 200 000 barn som\r\nlever i familjer där minst en av föräldrarna är\r\narbetslös, med allt vad det innebär inte bara i fråga\r\nom försämrad ekonomi utan över huvud taget\r\nväldigt svåra familjeförhållanden. Det i sin tur\r\ninnebär med den politik som förs runt om i landet,\r\nbåde regeringens politik och borgerliga\r\nkommunmajoriteters politik, att man rycker\r\npengar från viktiga verksamheter och dessutom\r\nbehöver använda mer och mer av pengarna till att\r\nförsörja arbetslösa som skulle ha behövt ett jobb.\r\nFörfärligt många barn, gamla, sjuka och\r\nhandikappade far illa.</pre><pre>I den här situationen ägnar sig regeringen dessutom\r\nåt att sänka skatterna med 20 miljarder för de 5 000\r\nrikaste familjerna i Sverige, att genomföra\r\nhusläkarreformen som kommer att ge sämre vård\r\ntill en högre kostnad och att genomföra ett\r\nvårdnadsbidrag som kostar 6 miljarder och\r\nkommer att innebära ett mycket stort hot mot både\r\nbarnen och jämställdhetspolitiken.</pre><pre>Verkligheten för de människor jag talar om är\r\nmycket fjärran den glättade bild som nu Bo\r\nKönberg och tidigare andra representanter för\r\nregeringen har gett av dagens Sverige. Det går inte\r\natt tala om arbetslösheten och den ekonomiska\r\nkrisen som om de vore någonting som man inte har\r\nmed att göra. Det är er politik som har förvärrat\r\noch fördjupat krisen.</pre><pre>Anf. 136  Statsrådet BO KÖNBERG (fp):</pre><pre>Herr talman! Birgitta Dahl verkar hellre vilja\r\ndiskutera arbetslöshetsfrågorna än de frågor som\r\njag tog upp i mitt inlägg. Jag har ingenting emot att\r\ndiskutera dem, och de hör förvisso på ett mycket\r\ncentralt sätt till välfärdspolitiken, självklart. Om\r\nman har en hög arbetslöshet i ett land, som vi för\r\nnärvarande har, påverkar det välfärden och de\r\nmänniskor som drabbas av den. Den påverkar\r\nnaturligtvis statsfinanserna av alla de möjliga slag.\r\nMed tanke på att det under den allmänpolitiska\r\ndebatten är avsatt tid för just\r\narbetsmarknadspolitik har jag för min del inte gått\r\nnärmare in på den. Men det är lätt att instämma i\r\natt detta utgör en viktig del av välfärdspolitiken.</pre><pre>Det som bekymrar mig litet, och bekymrat mig vid\r\ntidigare diskussioner med Birgitta Dahl, är att hon\r\nhelt och hållet avsvärjer sig ansvaret för det läge\r\nsom vi befinner oss i. När den nuvarande\r\nregeringen tillträdde för snart två och ett halvt år\r\nsedan utmålades läget av representanter för den\r\ndåvarande regeringen, där Birgitta Dahl satt med,\r\nsom att vi var precis på väg till en vändpunkt och\r\natt det pekade rakt uppåt i den svenska ekonomin.\r\nSå blev inte fallet.</pre><pre>Detta gör att vi förstås har haft det oerhört\r\nbekymmersamt med att under dessa två och ett\r\nhalvt år både försöka få ordning på svensk ekonomi\r\noch försvara välfärdssystemen. Det vi har\r\ngenomfört vad gäller välfärdssystemen -- det\r\nkänner Biritta Dahl väl till -- är att regeringen har\r\nförsökt att se till att upprätthålla välfärdssystemen\r\noch lyckats med det.</pre><pre>Vi har sänkt ersättningsnivåerna. På flera punkter\r\nförefaller det numera som att Socialdemokraterna\r\ndelar vår bedömning att de nya nivåerna är mer\r\nrealistiska än de gamla.</pre><pre>Anf. 137  BIRGITTA DAHL (s) replik:</pre><pre>Herr talman! Jag funderade över mycket noga vad\r\njag skulle tala om i dag. Jag skulle naturligtvis\r\nkunna diskutera socialförsäkringens teknikaliteter\r\nmed Bo Könberg eller pensionsreformen. Jag ägnar\r\nmånga timmar varje vecka åt det både på min\r\nkammare och i samtal med andra. Men det som är\r\ncentralt för människorna är hur deras vardagsliv ser\r\nut.</pre><pre>Barnen har en enda chans i livet: när de är små. Får\r\nde inte den då, har något oersättligt gått förlorat.\r\nJag valde medvetet att ägna dagens diskussion åt\r\ndet som är väsentligt i hundratusentals svenska hem\r\ni dag. Då kan man inte låta bli att diskutera hur\r\narbetslösheten drabbar människorna både direkt\r\noch indirekt genom att det på bostadsområde efter\r\nbostadsområde tas resurser från de verksamheter\r\nsom behövs för barn, gamla och handikappade. Det\r\när verkligheten, Bo Könberg. Det är den vi är satta\r\ntill att försöka förändra i rätt riktning. Kom då inte\r\noch skryt med det ni har gjort när ni förstörde\r\narbetsskadeförsäkringen. Ingen enda av de\r\nmänniskor som har förlorat sin rätt till ersättning\r\neller fått ersättningen sänkt har blivit friskare av att\r\nde har råkat ut för detta.</pre><pre>Anf. 138  Statsrådet BO KÖNBERG (fp):</pre><pre>Herr talman! Det finns all anledning att diskutera\r\nhur arbetslösheten slår ut för de människor och\r\nfamiljer som drabbas av den och hur den drabbar\r\nbarnen. Jag har inte på någon punkt kritiserat\r\nBirgitta Dahl för att hon har nämnt detta. Det jag\r\nhar kritiserat Birgitta Dahl för -- det har jag gjort\r\nmånga gånger förut -- är att hon på något vis\r\nuppfattar den svenska ekonomiska krisen som helt\r\noch hållet tillverkad av den borgerliga regeringen\r\ndagen efter den tillträdde. Dagarna innan hade vi\r\nett paradisiskt förhållande då Birgitta Dahl satt i\r\nregeringen. Jag vet att Birgitta Dahl brukar göra\r\ndetta och säkert kommer att fortsätta att göra. Men\r\njag är övertygad om att svenska folket inte kommer\r\natt tro den beskrivningen.</pre><pre>Det har visat sig gång på gång -- nu senast i den\r\nOECD-rapport som kom i början av veckan -- att\r\nvårt nuvarande läge väldigt mycket handlar om de\r\nmissgrepp som gjordes under 80-talet, under den\r\nregering som Birgitta Dahl satt med i.</pre><pre>Det förvånar mig litet att Birgitta Dahl nu är\r\nberedd att diskutera arbetsskadeförsäkringen, även\r\nom hon gör det från sin speciella vinkel. Situationen\r\när den att när vi tillträdde hade den försäkringen 20\r\nmiljarder i underskott, som ökade varje månad\r\nmed en halv miljard. Enligt Riksförsäkringsverkets\r\nprognoser skulle det ha varit uppe i en bra bit över\r\n100 miljarder innan decenniet var slut. Alla\r\nförändringar utom en som gjorts i\r\narbetsskadeföräkringen har ni motsatt er.\r\nFörmodligen har ni sedan accepterat dem, som ni\r\nbrukar göra när vi drivit igenom dem.</pre><pre>Anf. 139  ROLF L NILSON (v) replik:</pre><pre>Herr talman! Det var glädjande att höra att Bo\r\nKönberg och regeringen har tagit larmrapporterna\r\nom tillståndet inom sjukvården på sådant allvar att\r\nman har gett Socialstyrelsen i uppdrag att följa upp\r\nutvecklingen.</pre><pre>Det som är problematiskt med den del av\r\nvälfärdspolitiken som direkt i vardagen möter\r\nmänniskorna är att kvaliteten och omfattningen på\r\nden så intimt sammanhänger med det ekonomiska\r\ntillståndet i kommuner, både primär- och\r\nlandstingskommuner. Kommunernas dåliga\r\nekonomi har resulterat i uppsägningar och varsel av\r\npersonal inom vård- och omsorgssektorn. De\r\nsiffror som man kan komma fram till om man gör\r\nett bokslut över den här regeringsperioden visar att\r\ni värsta fall 100 000 anställda, huvudsakligen\r\nkvinnor, lämnat den kommunala sektorn och blivit\r\narbetslösa. Det kan vara rimligt att säga upp folk i\r\nen bransch där man inte har någon avsättning för\r\nvaran, när produkten inte är efterfrågad och inte\r\nbehövs. Så är det inte på det här området.</pre><pre>När det gäller äldreomsorgen och sjukvården inom\r\nkommunerna finns det ett konstant ökande behov\r\nav insatser. Då är det rimligt att öka det\r\nekonomiska utrymmet för kommunerna så att man\r\nkan hålla folk kvar i jobben. En betydande del av\r\nproblemen inom barnomsorgen, äldreomsorgen\r\noch sjukvården är personalbristproblem. En annan\r\ndel är bristande kompetens i samband med\r\ngenomförda reformer. Det gäller framför allt\r\nÄDEL-reformen. Man bör på ett mer effektivt sätt\r\nän nu använda arbetsmarknadsmedel för att öka\r\nkompetensen inom den kommunala\r\näldreomsorgen.</pre><pre>Anf. 140  Statsrådet BO KÖNBERG (fp):</pre><pre>Herr talman! Rolf L Nilson tar upp problem inom\r\nsjukvården som jag tycker att det är väl värt att föra\r\nen diskussion om. Det är ingen tvekan om att\r\nproblemen på vissa håll har förvärrats av det\r\nekonomiska läget i kommuner och landsting. Det\r\nvore konstigt annars i en situation där Sveriges\r\nproduktion exempelvis i år är 70--75 miljarder\r\nmindre än för tre år sedan. Det påverkar hela det\r\nsvenska samhällslivet.</pre><pre>På många håll har vårdpersonalen klarat av\r\narbetsuppgifterna trots begränsade resurser. På\r\nandra håll försöker vi skaffa oss en bild av läget. På\r\nvissa håll har det t.o.m. blivit bättre än tidigare. Jag\r\nhar i tidigare debatter nämnt operationsköerna, där\r\nsituationen trots minskade resurser är bättre än på\r\ndecennier.</pre><pre>Det låter sig lätt sägas men svårare att göras att öka\r\ndet ekonomiska utrymmet för kommuner och\r\nlandsting, som Rolf L Nilson föreslår. Det\r\nutrymmet kan inte vara speciellt mycket större än\r\nvad landet kan bära. Vi kan föra debatter om vad\r\ndetta innebär. Att det bara skulle vara att knäppa\r\nmed fingrarna för att få mer resurser till landsting\r\noch kommuner men att regeringen av någon\r\nmärklig anledning skulle låta bli att göra det, även\r\nom det är så lätt, är det synd att föra upp i en seriös\r\ndebatt.</pre><pre>På flera håll prövas nu möjligheten att använda\r\narbetsmarknadsmedel för kompetenshöjande\r\nåtgärder. Jag besökte i förra veckan i Västerbottens\r\nläns landsting. Där har man kommit fram till ett bra\r\nprogram tillsammans med länsarbetsnämnden som\r\ninnebär att man ägnar sig åt kompetensutveckling\r\noch under innevarande år helt kan avstå från\r\nuppsägningar.</pre><pre>Anf. 141  ROLF L NILSON (v) replik:</pre><pre>Herr talman! Vi har funderat mycket på de\r\navvägningar som skall göras i en budgetmotion. Vi\r\nhar genom att föreslå avskaffande av\r\ngrundavdraget för höginkomsttagarna funnit en väg\r\ntill ökat ekonomiskt utrymme för kommuner och\r\nlandsting. Det är alltså en skatteökning, en\r\nfinansiering som vi har bedömt rimlig och\r\nnödvändig i den här situationen, framför allt med\r\ntanke på att höginkomsttagare får räkna med ökade\r\ninkomster. Det börjar gå bättre för Sverige; det har\r\nockså vi insett.</pre><pre>Bo Könberg talade om låga avgifter som ett mål för\r\nregeringen. Då vill jag anknyta till det Birgitta Dahl\r\nsade om barnens situation. Jag hörde på nyheterna\r\natt det inte bara var sjukvården som Socialstyrelsen\r\nskulle se på utan också avgiftssättningen inom\r\nbarnomsorgen. Det var framför allt den senare som\r\nbekymrade regeringen. Regeringen har gett\r\nSocialstyrelsen i uppdrag att se om det verkligen är\r\nsom Vänsterpartiet påstår, och som det också\r\npåstås ute i kommunerna, att barnfamiljer inte\r\nutnyttjar barnomsorgen därför att de inte har råd\r\ntill det eller inte klarar av de kostnader som det\r\ninnebär. Kommunerna har kompenserat sig genom\r\natt höja avgiften på ett sätt som gör att ytterligare\r\nbördor läggs på låginkomsttagarna.</pre><pre>Sedan några ord om pensionerna. Gudrun\r\nSchyman har i sitt anförande i partiledardebatten\r\ntagit upp frågan. Jag vill upprepa Gudrun\r\nSchymans begäran att inte forcera fram ett beslut.\r\nDet finns ingen anledning att fatta ett\r\npensionsbeslut under den här riksdagen. Vi kan\r\ngott debattera de frågorna i valrörelsen och\r\nåterkomma under nästa riksdagsperiod.</pre><pre>Anf. 142  Statsrådet BO KÖNBERG (fp):</pre><pre>Herr talman! Jag noterar att Rolf L Nilson har en\r\npositiv bild av vad som håller på att hända i Sverige.\r\nHan använde uttrycket att det går bättre för\r\nSverige. Med tiden kommer den bilden att sprida\r\nsig till fler t.ex. till den socialdemokratiska\r\nriksdagsgruppen, som ju har värjt sig mot hela\r\ntankegången att det kan gå bra för Sverige.</pre><pre>När det gäller avgiftsnivåerna avsåg jag i första\r\nhand sjukvården. Vi skall se till att vi har en allmän\r\nsjukvård med låga eller inga avgifter. I och med\r\nhögkostnadsskyddet -- som i år är 1 600 kr per år,\r\nmen som nästa år eventuellt skall höjas till 1 700\r\nkr -- är kostnadsnivån låg. Den täcker in såväl\r\nläkarbesök som de läkemedel som man kan\r\nbehöva.</pre><pre>Det är klart att avgifterna måste ligga på en annan\r\nnivå inom barnomsorgen än den som vi accepterar\r\ninom sjukvården. Sedan får man se om det\r\nnågonstans har gått för långt i fråga om den typen\r\nav nivåer.</pre><pre>När det sedan gäller frågan om olika sätt att ordna\r\nfram pengar är metoden att höja skatten för\r\nhöginkomsttagare inte helt ovanlig för\r\nVänsterpartiet. Jag förmodar att den har förts fram\r\nvartenda år sedan andra världskriget och även\r\ndessförinnan, oavsett vilken nivå skatten har legat\r\npå. Man måste ju inte vara unik, men detta är ett\r\novanligt traditionellt sätt att lösa problemen på.</pre><pre>Jag och regeringen gör den bedömningen att\r\nSveriges problem inte består i att vi har för låga\r\nskatter, utan det består av en mängd andra saker\r\nsom vi försöker att åtgärda.</pre><pre>Anf. 143  ARNE JANSSON (nyd) replik:</pre><pre>Herr talman! Utskotten tvingas många gånger att ta\r\nställning till mer eller mindre bra underbyggda\r\npropositioner. Ju sämre underbyggda\r\npropositionerna är, desto säkrare måste utskotten\r\nvara när de skriver sina betänkanden och gör sina\r\nuppföljningar.</pre><pre>När det gällde att sänka sjukersättningen till 70 %\r\nvar ju utskottet väldigt osäkert i sin skrivning. Man\r\nbad därför regeringen göra en mycket snar\r\nutvärdering av hur detta drabbade de redan\r\ndrabbade individerna. Efter sex månader är det\r\nmöjligt att göra en utvärdering, vilket\r\nRiksförsäkringsverket också har gjort, som jag\r\ntidigare framförde. Det visade sig att detta har\r\nslagit fel. Regeringen skall ta sin officiella ställning\r\ni samband med anslagsframställningen under\r\nhösten, dvs. ett år senare. Då först skall man börja\r\natt bearbeta det inkomna materialet.</pre><pre>Utskottet har uttalat att ett sådant känsligt beslut\r\nmåste utvärderas, eftersom det berör individer. Jag\r\nser då med förvåning på den ohörsamhet som man\r\nmånga gånger upplever från regeringen.</pre><pre>Beträffande arbetsskador och färdolycksfall\r\nbeslutade man i utskottet att ärendet med förtur\r\nskulle snabbbehandlas av en beredning. Det tog då\r\nett år att tillsätta denna beredning. Innan\r\nberedningen är klar kommer det att hinna gå drygt\r\nett år till. Sammanlagt kommer det att ta tre år\r\ninnan det kanske, eventuellt kan kan ligga ett\r\nunderlag för en proposition färdigt.</pre><pre>Jag är förvånad över regeringens nonchalans inför\r\nutskottens skrivningar när det gäller känsliga\r\nfrågor.</pre><pre>Anf. 144  Statsrådet BO KÖNBERG (fp):</pre><pre>Herr talman! Jag är glad att Arne Jansson begärde\r\nreplik, eftersom jag i mitt huvudanförande inte\r\nhade tillfälle att ta upp frågan om de 70 procenten.\r\nJag vill bara påminna om att regeringen, och inte\r\nminst jag själv, ägnade en betydande del av tiden\r\nhösten 1991 och våren 1992 åt att plädera för en\r\nannan konstruktion för besparingarna i\r\nsjukförsäkringssystemet, nämligen två karensdagar\r\nmed ett maximalt tak på tio dagar per år.</pre><pre>Skälet till att jag föredrog denna lösning och\r\nanförde den som bättre än att sänka ersättningen\r\ntill långtidssjuka var förstås att en sådan besparing\r\nskulle ha spridits ut över en mycket större del av\r\nbefolkningen, dvs. de ca 70 % av oss som någon\r\ngång under året är sjuka. Det hade varit ett bättre\r\nsätt att sprida det hela. Nu blev det inte så beroende\r\npå att det inte gick att få någon majoritet för en\r\nsådan lösning, bl.a. därför att det parti som Arne\r\nJansson företräder, som hade gått till val på att två\r\nkarensdagar var en självklarhet, i stället valde att\r\ngå ihop med Socialdemokraterna och\r\nVänsterpartiet för att motarbeta denna besparing.\r\nI det läget fick vi genomföra den besparing som gick\r\natt genomföra, och det blev en 70-procentig\r\nersättning efter ett års sjukskrivning.</pre><pre>Arne Jansson och jag har tidigare här i kammaren\r\ndiskuterat denna fråga. Arne Jansson hade då en\r\nhelt felaktig bild av omfattningen av besparingen\r\nnär det gäller 70-procentsregeln. Jag försökte att\r\nberätta hur det egentligen var, och jag skall göra det\r\nen gång till.</pre><pre>Dagens antal långtidssjukskrivna är knappt 50 000\r\npersoner, vilket är en stor minskning jämfört med\r\nhur det var för några år sedan. Skillnaden mellan\r\natt ha 70 % eller 80 % ersättning är ca 500 miljoner\r\nkronor. Från Arne Janssons sida kan man kalla\r\ndetta för fiasko eller också kan man helt bortse\r\nifrån det, men jag har litet svårt att göra det.</pre><pre>Självfallet skall vi göra det som utskottet har bett\r\nom, dvs. utreda frågan, och återkomma när det\r\nfinns ett ordentligt underlag.</pre><pre>Jag vill till sist ställa en fråga till Arne Jansson för\r\natt vi skall få ett meningsutbyte: Vilken nivå vill Ny\r\ndemokrati ha i de offentliga\r\nsocialförsäkringssystemen? Partiledaren tycker ju\r\natt de nuvarande nivåerna är i högsta laget.</pre><pre>Anf.145  ARNE JANSSON (nyd) replik:</pre><pre>Herr talman! Statsrådet sade att Ny demokrati gick\r\nihop med socialdemokraterna och vänstern. Jag vill\r\nbara påminna om att det var ett enhälligt beslut i\r\nutskottet. Det var inte alls så att det bara var vi tre\r\nsom gick tillsammans, utan det var samtliga partier\r\nsom var eniga. Det enda parti som ställde sig upp\r\noch krävde att effekterna måste utvärderas var Ny\r\ndemokrati. Vi sade att besparingen kan slå hårt mot\r\ndem som redan ligger, att den kan drabba fel grupp,\r\natt den kan öka förtidspensioneringen och att den\r\nkan slå helt fel. Därför borde den snarast möjligt\r\nutvärderas.</pre><pre>Efter den hearing som utskottet hade i december\r\nvet man hur denna sänkning slår. Då är frågan:\r\nVarför gör man ingenting? Varför väntar man till\r\nanslagsframställningen i augusti i stället för att\r\nagera? Det finns ju ett beslutsunderlag.</pre><pre>Sedan vill jag återkomma till statsrådets fråga om\r\nhur vi ser på nivåerna. Vi vill ha enhetliga nivåer i\r\nde olika systemen. I socialförsäkringsutskottet fick\r\nvi igenom -- peppar, peppar -- en motion om\r\nundersökning av bidragsfusk. Det skall inte kunna\r\ngå att optimera utfallet av de olika systemen. Det\r\nvar ju glädjande att vi fick igenom ett sådant\r\nförslag, eftersom det finns oerhört mycket pengar\r\natt hämta här utan att det drabbar dem som\r\nverkligen behöver den säkerhet som finns i\r\nsystemet.</pre><pre>Anf. 146  Statsrådet BO KÖNBERG (fp):</pre><pre>Herr talman! Jag vill påpeka för Arne Jansson att\r\nfrågan inte gällde hur man hade röstat i utskottet\r\nangående en proposition som var baserad på det\r\nförsta krispaketet, eftersom jag mycket väl vet vad\r\nsom hände. Vad jag påpekade var att under hela\r\ndebatten 1991--1992 förespråkade regeringen och\r\njag själv att det skulle införas två karensdagar, som\r\ni första hand skulle drabba dem som är\r\nkorttidssjukskrivna. Socialdemokraterna och\r\nVänsterpartiet vände sig oerhört hårt mot detta.\r\nDessutom förklarade Ny demokrati att man skulle\r\nsvika sina egna vallöften om att två karensdagar var\r\nen självklarhet. I stället röstade man nej till\r\nregeringens förslag. Det är en del av bakgrunden\r\ntill att det blev en annan lösning. Bland dem som\r\nhar ett stort ansvar för detta finns alltså Arne\r\nJanssons parti och -- som jag förmodar -- han själv.</pre><pre>Jag vet att Arne Jansson inte har någon ytterligare\r\nreplik, så jag får nöja mig med en allmän reflexion.\r\nFör min del har jag inte uppfattat att Ny demokrati\r\när så särskilt hållfast när det gäller en 80-\r\nprocentsnivå i alla olika socialförsäkringssystem i\r\nframtiden. Men det kanske jag får höra mera om i\r\nnågon annan debatt.</pre><pre>Anf. 147  GÖTE JONSSON (m):</pre><pre>Herr talman! Välfärden skapas av de många genom\r\ntillväxt, genom investeringar och genom arbete.\r\nMen det måste ske på ett annorlunda sätt än det\r\nsom man tillämpade på 1980-talet. Vi har sett\r\nsviterna av den ekonomiska politiken, och vi har\r\nfått bära väldigt mycket av bördorna av den\r\npolitiken. Inför 1990- och 2000-talet måste den\r\npolitik gälla som denna regering har lagt fast, därför\r\natt den skapar en säkrare grund för valfrihet än vad\r\n1980-talets misslyckanden gjorde.</pre><pre>Birgitta Dahl sade nej, nej och åter nej. Samtidigt\r\nräknade hon upp en önskelista. Hon uppträdde\r\nungefär som den moderna soppkokerska som tror\r\natt man kan koka soppa på en röd krokig spik. Det\r\ngår, Birgitta Dahl, precis lika dåligt som det gick i\r\nsagan. Birgitta Dahl bär ju en stor del av ansvaret\r\nför den politik som fördes under 1980-talet. Birgitta\r\nDahl måste också ta en ganska stor del av ansvaret\r\nnär det gäller arbetet med att lösa de problem som\r\när direkta resultat av den politiken.</pre><pre>Nu ser vi ljusningar i den ekonomiska situationen.\r\nMen vi har fortfarande stora problem kvar som vi\r\ngemensamt skall lösa genom att driva en förnuftig\r\npolitik.</pre><pre>Herr talman! Välfärd skapas av de många. Det är\r\nprecis samma sak när det gäller den sociala\r\nvälfärden. Då måste vi också se till de många\r\nmänniskorna. Vi måste gå ut i den lilla världen, i de\r\nsmå gemenskaperna och ta till vara de resurser som\r\ndär finns.</pre><pre>Vi har sett effekterna av en politik där man tror att\r\nenbart politiska beslut kan skapa välfärd. De fallna\r\nsocialistiska staterna i öst är nu historiska exempel\r\npå vart en sådan politik leder. Vi måste i stället gå ut\r\ntill de många människorna och lita på att välfärden\r\nskapas bland en rad olika sfärer i ett demokratiskt\r\nsamhälle.</pre><pre>De nu fallna socialistiska staterna motiverade ofta\r\nsin existens med att de byggde på en social,\r\nhögtstående ambition utifrån det socialistiska\r\nsystemet och terminologin. När sedan täckelset föll\r\nsåg vi avslöjandet. Det fanns egentligen bara\r\nråtthålet kvar i detta välfärdsbygge.</pre><pre>Vad vi måste göra är att i stället markera och lita på\r\nde många människornas styrka och initiativförmåga\r\ni de här sammanhangen. Här kommer\r\nfamiljepolitiken in i bilden. Jag måste fråga Birgitta\r\nDahl: Skall Socialdemokraterna verkligen riva ner\r\nhela valfriheten, avskaffa vårdnadsbidraget och\r\navskaffa valfriheten i barnomsorgen? Skall ni\r\nkanske också se till att de dagbarnvårdare som har\r\nsina egna barn i familjedaghem inte skall få ha det?</pre><pre>Valfriheten hos familjen är en viktig social fråga.\r\nDet är ju far och mor som vet bäst vad som är bra\r\nför deras barn. Om man då ökar möjligheten för\r\nmamma och pappa att välja barnomsorg inom\r\nramen för vårdnadsbidragets valfrihet säger\r\nBirgitta Dahl att man skapar ett klassamhälle och\r\nraserar välfärden. Det är givetvis precis tvärtom,\r\nutifrån den lilla världens suveränitet och utifrån\r\nkvinnans styrka inom ramen för den lilla världens\r\nsuveränitet.</pre><pre>Birgitta Dahl! I vilket land lägger man mer pengar\r\npå en barnomsorgsplats i ett daghem för 1994 än\r\nvad vi gör i Sverige? Jag ställer frågan med\r\nanledning av att Birgitta Dahl säger att nuvarande\r\nregering har raserat välfärden i barnomsorgen.\r\nVilket land satsar mer pengar per dagisplats än\r\nSverige?</pre><pre>När det gäller sjukvården är det precis samma sak.\r\nVi har varit tvingade, och vi har gjort det av\r\nideologiska skäl, att öppna upp för valfrihet och att\r\nta till vara de resurser som finns på ett bättre och\r\neffektivare sätt. Precis som sjukvårdsministern\r\npåpekade har inte problemen i sjukvården uppstått\r\nunder 1990-talet. Om man läser tidningsklipp från\r\n1980-talet kan man ta del av det ena problemet\r\nefter det andra. Det stod ungefär så här:\r\nMänniskorna dör i vårdköer.</pre><pre>Detta var 1980-talets sjukvårdsproblem. När vi\r\nmed den borgerliga regeringen fick vårdgarantin\r\nkapades köerna mycket snabbt. Men vi har\r\nfortfarande problem. Dessa skall vi lösa, men inte\r\ngenom att återgå till 1980-talets sjukvårdspolitik\r\nsåsom Birgitta Dahl vill, utan genom att bygga\r\nvidare på ett system som ger en ökad valfrihet för\r\npatienterna och för läkarna.</pre><pre>Från moderat håll menar vi att de breda\r\ntrygghetssystemen -- försäkringssystemen -- måste\r\nbygga på hållbara framtidssystem. De måste vara\r\nrealistiskt finansierade och motverka missbruk och\r\nfusk. Vi är positiva till att vi nu är på väg att få en\r\nbred överenskommelse om pensionerna. Vi\r\nmoderater skulle gärna också se en\r\nförsäkringsfinansering av sjukvården utifrån den\r\ntilltro vi har till det svenska\r\nsocialförsäkringssystemets positiva effekter. Detta\r\nskulle skapa en ökad garanti för en finansiering av\r\nsjukvården på ett bra sätt.</pre><pre>Till sist, herr talman, är grunden för\r\nvälfärdssamhället en stabil ekonomi med tillväxt.\r\nMen grunden för välfärdssamhället är också tilltro\r\noch hänsyn till de enskilda människornas behov och\r\ntill den lilla världens resurser.</pre><pre>Anf. 148  BIRGITTA DAHL (s) replik:</pre><pre>Herr talman! På en punkt håller jag med Göte\r\nJonsson, nämligen att välfärd skapas av de många.\r\nMen jag vill tillägga ''i arbete''. Det är bara om så\r\nmånga som möjligt har ett arbete som de kan\r\nförsörja sig på och bidra till allas försörjning med\r\nsom välfärdssystemet kan upprätthållas.</pre><pre>När regeringsskiftet skedde hade vi lyckats få ner\r\nbudgetunderskottet, inflationen och\r\növerhettningen. Det som då var hotet var\r\narbetslösheten. Vi ville, och vill fortfarande, satsa\r\nallt på att få fram jobb. Regeringen och\r\nriksdagsmajoriteten har sagt nej till alla sådana\r\nförslag och har fört en politik som hela tiden ökar\r\narbetslösheten. Däri ligger grunden till mycket.\r\nKom inte och tala om detta som något som ni inte\r\nhar skuld till!</pre><pre>Ja, Göte Jonsson, vi skall verkligen avskaffa ert\r\nvårdnadsbidrag, om ni skulle hinna införa det.\r\nVårdnadsbidraget har ingenting med valfrihet att\r\ngöra. Den redovisade studien som vi har gjort visar\r\natt det skulle bli förändrade taxesystem. Det som\r\nkallas för valfrihet är privatisering. Barn som t.ex.\r\när invandrare eller handikappade skulle inte tas\r\nemot och taxorna skulle sättas så högt att\r\nensamstående mammor med långa arbetstider inte\r\nskulle ha råd att ha sina barn i barnomsorgen. De\r\nskulle inte få någon valfrihet.</pre><pre>Det vårdnadsbidrag som ni vill ha skulle bli noll för\r\nden som behöver ha sitt barn på daghem mer än 30\r\ntimmar per vecka. Vad är det för föräldrar som skall\r\nkunna utnyttja barnomsorgen med ett sådant\r\nutnyttjande av vårdnadsbidraget och med den\r\ntaxesättning som finns ute på daghemmen i\r\nborgerligt styrda kommuner? Det ni talar om har\r\ninte ett dugg med valfrihet att göra. Det handlar om\r\nen sorts de bortvaldas segregation som är ett\r\nmycket obarmhärtigt, växande inslag i det svenska\r\nsamhället.</pre><pre>Anf. 149  GÖTE JONSSON (m) replik:</pre><pre>Herr talman! Birgitta Dahl är överens med mig om\r\natt det är de många enskilda människorna som vi\r\nskall lita på, säger hon. Men i nästa ögonblick\r\nneutraliserar hon fullständigt de enskilda\r\nmänniskornas rätt att välja, därför att om vi öppnar\r\nupp för valfrihet kommer allt elände ut över Sverige\r\noch vi raserar välfärdssystemen. Vad är detta för\r\ntal?</pre><pre>Birgitta Dahl! Om ni socialdemokrater har tilltro\r\ntill de enskilda människorna, varför skall ni då säga\r\nnej till det ena valfrihetsförslaget efter det andra?\r\nFrån 1980-talets början fram till i dag har ni\r\nmotverkat valfriheten i barnomsorgen. Gå och tala\r\nom för föräldrar på enskilda daghem att\r\ndaghemmen skall läggas ner när vi kommer till\r\nmakten! Detta är vad Birgitta Dahl säger.</pre><pre>Taxorna är inte högre i enskild verksamhet än i\r\nkommunal. Det är möjligt att Birgitta Dahl kan\r\nhitta något daghem där taxan är något högre, men\r\ngenerellt är det absolut inte på det sättet.</pre><pre>När det gäller sysselsättningsfrågor säger Birgitta\r\nDahl att sysselsättningsproblemen uppstått sedan\r\nden borgerliga regeringen tillträdde. Om vi tittar på\r\nåren 1989--1990, Birgitta Dahl, tappade vi 220 000\r\njobb. Det var under den socialdemokratiska\r\nregeringstiden. Birgitta Dahl säger att det var när\r\nborgarna kom till makten som budgetunderskottet\r\nökade. Titta på statistiskt material!\r\nBudgetunderskottet började att öka de senaste två\r\ntre åren med en socialdemokratisk regering, där\r\nBirgitta Dahl var en av generalerna i den\r\nsocialdemokratiska armén i kanslihuset.</pre><pre>Det går inte, Birgitta Dahl, att förvränga\r\nsanningen. Antingen är man för valfrihet och då\r\nöppnar man upp så att de enskilda människorna får\r\nvälja, eller också är man moståndare till det.</pre><pre>Anf. 150  BIRGITTA DAHL (s) replik:</pre><pre>Herr talman! För det första: Skyll inte ifrån er\r\nansvaret för vad som hänt efter regeringsskiftet! Är\r\nman politiker skall man också ta ansvar för den\r\npolitik som man har varit med om att fatta beslut\r\nom.</pre><pre>För det andra: Vi har gjort en undersökning i 13\r\nkommuner med 1 1/2 miljon invånare. Det är alltså\r\nett mycket representativt urval. Vi har i den\r\nundersökningen belagt att det har skett en mycket\r\nbestämd ändring av taxesättningarna.</pre><pre>I de privata alternativ som vi har sett på har man\r\nmycket ofta en enhetstaxa inom vilken det har\r\ngjorts taxehöjningar om 1 000 kr i månaden för\r\nensamstående mammor med låg inkomst och med\r\nlång arbetstid och sänkningar med 1 000 kr för\r\nhöginkomsttagare. Man tog genomgående inte\r\nemot barn med särskilda behov på grund av\r\nhandikapp eller ställning som invandrare.</pre><pre>Det blir vidare, Göte Jonsson, inte bättre av att\r\nmoderatledda kommuner också i sin barnomsorg\r\nhar ändrat taxesättningen i denna riktning. Det var\r\nprecis detta som jag syftade på när jag talade om\r\nden omvända Robin Hood-politik som i dag bedrivs\r\ni vårt land. Det är en väldig omläggning av resurser\r\nfrån dem som behöver mycket till dem som faktiskt\r\nkunde betala mera.</pre><pre>Man berövar de många den verkliga valfriheten för\r\natt de mest gynnade skall få litet större frihet på\r\nderas bekostnad. Vi vet av erfarenhet att verklig\r\nfrihet och valfrihet handlar om grundläggande\r\nrättigheter, trygghet och rättvis fördelning. Det har\r\nvi inte i dagens Sverige. Många människor har fått\r\nmindre frihet, och en liten högavlönad elit har fått\r\nstörre frihet.</pre><pre>Anf. 151  GÖTE JONSSON (m) replik:</pre><pre>Herr talman! Jag tycker nog att Birgitta Dahl måste\r\nskilja mellan taxessystem och frågorna om\r\nalternativ respektive vårdnadsbidrag. Enhetstaxor\r\nfinns också i socialdemokratiskt ledda kommuner.\r\nDet är inte förbjudet att ha sådana i dessa\r\nkommuner. Birgitta Dahl försöker blanda ihop\r\nkorten.</pre><pre>Låt mig återgå till vårdnadsbidraget. Vad är det för\r\nfel i att en ensam mamma eller en mamma som tar\r\nhand om sina barn själv får en ersättning i form av\r\nett vårdnadsbidrag? Skulle det ha något slags\r\nmärklig effekt, som gjorde att välfärden helt\r\nplötsligt raserades, i motsats till om vederbörande\r\ninte skulle få de pengarna? Vad är det för\r\nkvinnofientligt i att mamman och familjen får ett\r\nvårdnadsbidrag jämfört med förhållandet i nuläget,\r\nnär de ingenting får, och jämfört med den\r\nsocialdemokratiska politiken?</pre><pre>Vad är det för fel i att skapa alternativ? Jag lyssnade\r\npå den punkten verkligen intensivt på Birgitta\r\nDahl, som använde uttrycket ''i princip''. Jag vill\r\nfråga om det verkligen är så att alternativen i\r\nbarnomsorgen skall slopas, om socialdemokraterna\r\nkommer tillbaka i regeringsställning?</pre><pre>Birgitta Dahl kritiserar här alternativen i\r\nbarnomsorgen. Är alternativen så dåliga, måste ju\r\nBirgitta Dahl se till att de slopas, om hon kommer\r\ntillbaka i regeringsställning. Om detta är\r\nsocialdemokratisk politik, kommer vi att få föra en\r\nmycket intressant debatt ute i kommunerna och\r\nmed de enskilda föräldrarna.</pre><pre>Försök inte, Birgitta Dahl, att blanda bort korten!\r\nValfrihet genom alternativ och vårdnadsbidrag är\r\nen sak, taxesättning en annan sak, och den ena\r\nförskjuter inte den andra i dessa sammanhang. Men\r\njag tackar för Birgitta Dahls klarspråk vad gäller att\r\nsocialdemokraterna skall avskaffa alternativen i\r\nbarnomsorgen.</pre><pre>Anf. 152  ROLF L NILSON (v) replik:</pre><pre>Herr talman! Jag blev lätt förvånad när Göte\r\nJonsson hänvisade till det stora och komplicerade\r\nproblemet med jämställdhet mellan könen som\r\nnågot som klaras i den lilla världen, inom familjen.\r\nEfter decenniers arbete med jämställdhet vet vi för\r\ndet första att det inte finns några enkla lösningar på\r\nproblemet, för det andra och kanske främsta att\r\ndetta inte klaras i familjen.</pre><pre>Ett viktigt och stort steg på vägen mot jämställdhet\r\nmellan könen är när både man och kvinna kan klara\r\nföräldraskap och yrkesarbete under trygga\r\nförhållanden. Att införa ett vårdnadsbidrag ser jag\r\nsom ett steg bakåt på denna väg. Det är en\r\nmarkering av att dessa frågor skall lösas i familjen\r\noch är familjens ensak. Jag tycker att det låter\r\navskräckande, eftersom erfarenheten visar att det\r\ngår långsammare eller t.o.m. inte alls med den\r\ntypen av lösningar.</pre><pre>Det som Göte Jonsson kallade en valfrihetsreform,\r\ndvs. husläkarreformen, ökar något möjligheten att\r\nvälja läkare, men husläkarsystemet har så många\r\nandra konsekvenser. Det lyfter fram\r\nläkarfunktionen som delfunktion inom sjukvården\r\noch ger också en markering av att den utveckling av\r\nvården till en mycket mera sammansatt process än\r\nbara kontakten mellan läkare och patient stannas\r\nupp. Det hade kanske varit en rimlig reform för tio\r\når sedan, när det var stelt inom primärvården, men\r\nnu är det en dyr och kontraproduktiv reform.</pre><pre>Anf. 153  GÖTE JONSSON (m) replik:</pre><pre>Herr talman! Jag vill först säga att husläkarna inte\r\nbromsar upp möjligheterna till samarbete.\r\nSjukvårdshuvudmännen, läkarna och personalen\r\nhar stora möjligheter att själva bestämma på vilket\r\nsätt samarbetet skall utformas. Vad\r\nhusläkarreformen verkligen garanterar är rätten för\r\nalla svenskar att välja sin egen läkare, och det är det\r\nviktiga i detta sammanhang.</pre><pre>Jag återgår så till frågan om jämställdheten. Jag har\r\nstor respekt för jämställdhetsarbetet och tycker att\r\nvi givetvis skall gå vidare med det. Det är inte\r\nnågon partiskiljande fråga, även om spörsmålet på\r\nvilket sätt man skall driva jämställdhetsarbetet kan\r\nvara partiskiljande.</pre><pre>Rolf L Nilson säger att det aldrig får bli familjens\r\nensak att bestämma om båda föräldrarna vill\r\nförvärvsarbeta eller att bestämma om\r\nbarnomsorgen. Det är här som skiljelinjen går,\r\nRolf L Nilson.</pre><pre>Det är familjens ensak att bestämma detta. Hur\r\nskulle det se ut, om vi här i Sveriges riksdag skall\r\nbesluta om att familjen Johansson i Kaxholmen i\r\nSkärstad skall ha en viss form av barnomsorg\r\nmedan familjen Karlsson i Ödeshög skall ha någon\r\nannan form av barnomsorg? Det är familjen själv\r\nsom skall bestämma detta.</pre><pre>Det är riktigt ruskigt att höra resonemanget om att\r\nvi väl ändå inte kan gå så långt att familjen får\r\nbestämma om sin barnomsorg och om både\r\nmamma och pappa skall jobba. Det är just detta\r\nsom familjen själv skall bestämma om. Vi politiker\r\nskall underlätta det valet. Då underlättar vi också\r\nför jämställdheten och för kvinnan i det svenska\r\nsamhället.</pre><pre>Anf. 154  ROLF L NILSON (v) replik:</pre><pre>Herr talman! Det är litet svårt att bemöta den sista\r\ndelen av Göte Jonssons replik, eftersom han\r\npolemiserade emot någon fantom, som han själv\r\nhade målat upp. Man kan inte lägga huvudansvaret\r\nför jämställdhetsarbetet på familjerna. Jag tycker\r\ninte heller att samhället skall göra det till familjens\r\nensak huruvida det skall finnas förutsättningar för\r\nen jämställdhet mellan könen.</pre><pre>Göte Jonsson talade tidigare mycket om att det är\r\nde många som skapar välfärden. Det var rätt\r\nuppfriskande och ovanligt att höra det från en\r\nmoderat debattör. Jag brukar debattera med\r\nnäringspolitiker, och det som då har slagit mig och\r\nsom varit min huvudinvändning mot regeringens\r\npolitik är att de många, som genom sitt arbete som\r\nanställda bidrar till välståndsutvecklingen och är en\r\nförutsättning för denna, helt och hållet har lyst med\r\nsin frånvaro.</pre><pre>De som brukar beskrivas som produktiva är\r\naktieägarna -- en del av dem är löntagare, men\r\nknappast de flesta -- och företagarna, vilkas villkor\r\nskall gynnas skattemässigt. Men det är inte så. De\r\när en nödvändig förutsättning för produktionens\r\nutveckling, men de många får inte glömmas bort.</pre><pre>Om man skall skapa reformer i ett trängt\r\nekonomiskt läge tycker jag att man skall utveckla\r\nreformer som pekar framåt och som ger ett bra\r\nekonomiskt utfall som innebär rationaliseringar.\r\nJag ser inte husläkarreformen som något sådant.\r\nJag ser den som en reform som ökar\r\nstatusskillnaderna inom vården. Den bryter upp\r\nfungerande vårdsammanhang och vårdkedjor. Den\r\npersonliga knytningen mellan läkare och patient\r\nskulle man kunna nå på annat sätt utan dessa\r\nförluster.</pre><pre>Anf. 155  GÖTE JONSSON (m) replik:</pre><pre>Herr talman! Jag såg ingen annan fantom än Rolf L\r\nNilson, och det räcker i det här sammanhanget.\r\nHan upprepar precis det han sade tidigare,\r\nnämligen att han kan samhället. Vad är samhället i\r\nRolf L Nilsons föreställningsvärld? Samhället är\r\ndet vi som sitter här? Är det vi och kanslihuset, vi\r\noch landstinget eller vi och kommunerna? Är det vi\r\noch familjerna, vi och företagen, vi och kyrkan, vi\r\noch religionen eller vi och kulturen? Det är också\r\nintressant. Vad är samhället i Rolf L Nilsons\r\nföreställningsvärld?</pre><pre>Det är här skiljelinjen går. Vi menar att det är\r\nföräldrarna som har ansvaret för barnen. Vi menar\r\natt detta inte motverkar jämställdheten utan det\r\nbefrämjar den. Det är ju en märklig kvinnosyn när\r\nman säger: Om vi ökar familjens valfrihet klarar\r\ninte kvinnorna sig.</pre><pre>Vad är det för en kvinnosyn? Det är en alldeles upp\r\noch ner-vänd kvinnosyn. Om man säger så säger\r\nman indirekt att kvinnan är svagare än mannen.\r\nDet är ju precis tvärtom. Lita på de moderna och\r\nunga familjerna, och även på de gamla och oss som\r\när i medelåldern! Vi springer inte omkring och\r\nförtrycker våra kvinnor bara för att vi öppnar för\r\nvalfrihet i samhället.</pre><pre>Den här regeringen slår vakt om de många. För oss\r\ningår också företagare och löntagare bland de\r\nmånga. Även aktieägarna ingår bland de många. Vi\r\nskulle också mycket gärna se att varje löntagare\r\näven blir aktieägare. Då får de många också del av\r\nägandet i det svenska näringslivet. Det är moderat\r\npolitik. Det är riktig politik för de enskilda\r\nmänniskorna.</pre><pre>Anf. 156  KARIN ISRAELSSON (c):</pre><pre>Herr talman! Stora förändringar har beslutats och\r\ngenomförts i våra socialförsäkringssystem under de\r\nsenaste åren. De har varit helt nödvändiga. Det\r\nenda man kan beklaga är att de inte genomförts\r\ntidigare. Trots stort motstånd har\r\nSocialdemokraterna så småningom accepterat de\r\nförändringar som vi i de nuvarande\r\nregeringspartierna länge krävt.</pre><pre>Jag antar att oppositionen i dag är tacksam över det\r\nsom har gjorts. Det innebär lägre kostnader för\r\nstatsbudgeten. Detta i sin tur innebär att välfärden\r\nhar räddats utan alltför dramatiska sänkningar i\r\nersättningsnivåerna. En stor reform har också\r\ngenomförts som gagnar de tidigare glömda\r\nhandikappade, de som kräver stora hjälpinsatser.\r\nLSS:en har, trots svåra ekonomiska förhållande,\r\nkommit till stånd. Detta visar på vår fasta\r\növertygelse att skydda de människor som har svåra\r\nförhållanden.</pre><pre>Pensionsarbetsgruppen har efter många års\r\növerläggningar äntligen kommit fram till ett förslag\r\nsom skall föreläggas riksdagen under våren. Det\r\npresenterade förslaget har stora likheter med\r\nCenterns förslag till en grundpension. Vi i Centern\r\nhar motionerat om detta under de senaste tio åren.\r\nSkyddet för kvinnors pension är ett nödvändigt\r\nsteg. Det är viktigt att man även räknar med det\r\narbete som utförts vid vård av barn. Det\r\ntillförsäkrar kvinnor ett bättre pensionsskydd.\r\nNaturligtvis gäller det också män som väljer att\r\nvårda barn.</pre><pre>Föräldraförsäkringens ersättningsnivå skall nu\r\näntligen jämställas med andra ersättningsnivåer\r\ninom socialförsäkringssystemen. Centerns gamla\r\nkrav på vårdnadsersättning tycks nu äntligen bli\r\nuppfyllt. Valfrihet och barnens situation har varit\r\nvägledande i det arbetet.</pre><pre>Centerpartiets strävan är även att de\r\nfamiljepolitiska systemen skall förenklas och göras\r\nmer lättbegripliga. Vi har presenterat en rapport\r\nsom tar upp dels ersättningar vid arbetsfrånvaro,\r\ndels ett familjepolitiskt program med en barnpeng\r\nsom kan användas av föräldrarna enligt deras egna\r\nönskemål. Rättvisan tillgodoses då alla familjer\r\nerhåller samma nivåer. Man kommer ifrån den\r\nstora orättvisa som dagens föräldraförsäkring\r\ninnebär. Vårdnadsbidraget finns också med där.</pre><pre>Liksom grundpensionsförslaget möttes av\r\nmotstånd när vi först kom med det möter även vårt\r\nförslag rörande grundtrygghet vid arbetsoförmåga\r\noch arbetslöshet invändningar. Är inte\r\nersättningarna för låga anses de för höga för att\r\nmänniskor skall tycka att ett arbete är ett bättre\r\nalternativ. Centern anser att det är\r\neftersträvansvärt att likställa ersättningsnivåer och\r\natt samordna utbetalningarna till en instans, i detta\r\nfall Riksförsäkringsverket.</pre><pre>De nuvarande socialförsäkringssystemen har\r\nverkat under många år och utvecklats till ett myller\r\nav förmåner med många svårtolkade regler. Att\r\nsträva efter en förenkling är därför ett rimligt krav.</pre><pre>I en motion med Rosa Östh och mig som\r\nundertecknare hemställer vi om att riksdagen skall\r\nlåta dessa förslag finnas med i de utredningar som\r\nnu ser över arbetsskade- och\r\nsjukförsäkringssystemen.</pre><pre>Vård och omsorg är uppgifter som samhället och\r\nden offentliga sektorn måste ta ansvar för. De\r\nmåste se till att behovet av vård och omsorg\r\ntillfredställs. I dag arbetar en utredning rörande\r\nden framtida hälso- och sjukvårdens finansiering.\r\nJag beklagar djupt att Socialdemokraterna inte\r\nansåg det tillräckligt viktigt att fullfölja\r\nutredningsuppdraget. Att avstå från att utveckla\r\n2000-talets sjukvård är mycket betänkligt. Jag\r\nefterlyser Socialdemokraternas fortsatta planer när\r\ndet gäller att hämta in det försprång som vi i\r\nregeringspartierna får när vi fortsätter\r\nutredningsarbetet.</pre><pre>Liksom när det gäller andra stora reformer är en\r\nsamstämmighet nödvändig. Vi måste skapa\r\nförutsättningar för en framtidstro. Det kan vi bara\r\ngöra om det finns en betydande enighet i de frågor\r\nsom berör den framtida vården, pensionerna och\r\nsocialförsäkringssystemen. Utredningen rörande\r\narbetsskadeförsäkringen och sjukförsäkringen\r\nmåste även den sträva mot en så stor enighet som är\r\nmöjlig. Det behövs robusta system för framtiden.</pre><pre>De ljusningar som vi i dag kan se i minskade\r\narbetslöshetstal och minskade varsel, lägre räntor\r\noch minskat antal konkurser bäddar också för\r\nframtida möjligheter till stabila trygghetssystem. Vi\r\nmåste ta med oss en lärdom från lågkonjunkturen --\r\nde förändringar som nu görs och som redan har\r\ngjorts borde ha genomförts under en\r\nhögkonjunktur. I framtiden kommer vi inte att\r\nkunna tillåta oss att äta upp den kaka som vi inte\r\nhar. Vi kommer inte att kunna tillåta förmåner som\r\ninnebär att arbete inte förefaller vara ett naturligt\r\nval.</pre><pre>Arbete skall alltid löna sig. Denna regering har\r\ngenom förslag till riksdagen lyckats vända den\r\ntrend som invaggade svenska medborgare i en\r\növertro på samhällets omhändertagande med\r\nlånade pengar. Nu inser vi alla att vi själva måste ta\r\nansvar för vår personliga ekonomi.\r\nLånekarusellens tid är förbi. Nu är det sparande\r\noch planering som gäller. I de fall man misslyckas\r\npå grund av dåliga förutsättningar skall samhället\r\nge det skydd som krävs. Där har Centerns\r\ngrundtrygghet sin givna plats. I den kampen står\r\ntillskapandet av nya arbetstillfällen som en\r\nprioriterad åtgärd. Klarar vi inte av den\r\nutmaningen kan vi inte heller erbjuda en välfärd\r\nsom är värdig och som innebär ett skydd för de\r\nsämst ställda.</pre><pre>Herr talman! Varje år dör ca 6 000 personer i vårt\r\nland på grund av alkoholskador. Dessa dödstal\r\nstiger med alkoholkonsumtionens storlek.\r\nMisshandel, våld och sociala problem orsakade av\r\nalkoholens skadeverkningar kostar ca 1 000\r\nmiljarder kronor per år. Alkoholen utgör ett\r\npåtagligt hot mot vår välfärd. Det krävs ökade\r\nsatsningar på förebyggande insatser. 185 miljoner\r\nkronor går till aidsförebyggande åtgärder. Det\r\nborde vara samma nivåer när det gäller\r\nalkoholpreventionen.</pre><pre>Herr talman! För folkhälsans skull är det\r\nnödvändigt att Sverige i EU-förhandlingarna står\r\nfast vid kraven rörande gränshandeln och att vi slår\r\nfast att de svenska alkoholpolitiska målen skall\r\nfinna ett utrymme även vid ett kommande\r\nmedlemskap i EU.</pre><pre>Anf. 157  PONTUS WIKLUND (kds):</pre><pre>Herr talman! Jag vill komma med några synpunkter\r\npå det kommande förslaget till ett reformerat\r\npensionssystem.</pre><pre>Pensioner har utretts i vårt land i stort sett\r\nkontinuerligt sedan 1884, således i 110 år. Det ger\r\nen vink om att pensioner är en mycket viktig del av\r\nvälfärden.</pre><pre>Vi var tidigt ute med en pensionsförsäkring för alla,\r\noavsett yrke eller inkomst. Den kom redan 1914.\r\nFörbättringar har genomförts många gånger genom\r\nåren. 1960 kom ATP -- den allmänna\r\ntilläggspensionen -- som gav betydande\r\nstandardtrygghet. Även den har ändrats en hel del\r\ni sin funktion genom politiska beslut och genom\r\nförändrade samhällsförhållanden.</pre><pre>Som alla nog vet är ATP ohållbart på sikt i sin\r\nnuvarande form, bl.a. för dess starka beroende av\r\nhög tillväxt. Det finns numera även osystematiska\r\noch icke önskvärda omfördelningseffekter,\r\nexempelvis från kvinnokollektivet till männen och\r\nfrån låginkomsttagare till dem med högre\r\ninkomster.</pre><pre>Pensionsberedningen gjorde mellan 1984 och 1990\r\nen ingående penetration, men lyckades inte enas\r\nom förslag till nödvändiga förändringar.\r\nPensionsarbetsgruppen bildades för att ta vid där\r\nPensionsberedningen slutade och lägga fram\r\nförslag till förändringar av i första hand\r\nålderspensionssystemet, så att det blir hållbart\r\nlångt in i framtiden samt uppfyller ett flertal andra\r\nkriterier.</pre><pre>Det har varit mycket intressant och givande att få\r\nvara en av Pensionsarbetsgruppens\r\nparlamentariker. Det finns i gruppen ett\r\nimponerande kunnande liksom rik kreativitet och\r\nanalytisk förmåga. Jag har haft förmånen att få\r\nkoncentrera mig på att bevaka utfallet för olika\r\ngrupper mot bakgrund av fördelningseffekter och\r\nsamhällsekonomiskt ansvar.</pre><pre>Det har funnits en uppriktig önskan att komma\r\nfram till konsensus bland regeringspartiernas och\r\nSocialdemokraternas representanter. Det\r\nbehagliga samarbetsklimatet skall vi inte minst\r\ntacka ordföranden för.</pre><pre>Efter drygt två års merändels intensivt arbete är vi\r\nnu framme med förslag till ett ganska kraftigt\r\nförändrat ålderspensionssystem -- det gäller både\r\ngrundpensionen och tilläggspensionen -- som\r\nSocialdemokraterna och de fyra regeringspartierna\r\när överens om.</pre><pre>Vi kristdemokrater har den uppfattningen, att\r\nförslaget i väsentliga delar är mycket bra och har\r\nstora förtjänster. Det finns mycket att peka på som\r\nligger i linje med det som bl.a. vi eftersträvar, men\r\ntaletiden medger inte annat än en kort uppräkning\r\nav några punkter.</pre><pre>Generellt gäller bl.a. att pensionsförslaget\r\nuppmuntrar till arbete. Samtidigt finns det en\r\ninbyggd flexibilitet, och det finns trygghet för alla.</pre><pre>Livsinkomsten som grund för pensionsnivån,\r\npensionsberättigande barnår som även ger extra\r\nbelöning om man lönearbetar under tiden samt\r\nmöjligheten att dela pensionsrätt mellan makar har\r\nsammantaget bl.a. den effekten att den\r\ngenomsnittliga pensionsnivån för kvinnor kommer\r\nnärmare männens och att hemarbetet uppvärderas.</pre><pre>Garantinivån, där i motsats till vad som är fallet i\r\ndagens folkpension även låga pensionspoäng ger\r\nhögre nivå än garantipensionen, och\r\nföljsamhetsindexering som garanterar att\r\npensionssystemet håller ger trygghet för\r\nekonomiskt svaga grupper.</pre><pre>Premiereservinslaget -- en inbyggd\r\nprivatpensionsförsäkring kan man kalla det -- årliga\r\npensionsbesked på de totala pensionsrättigheterna\r\nsamt flexibel pensionsålder bör hos många öka\r\nintresset för att planera sin ålderspension. Men för\r\nden som inte vill eller inte kan finns ett enkelt sätt\r\natt få förvaltning av premiereservpensionen på ett\r\nindividuellt konto i AP-fonden.</pre><pre>Halv avgift över förmånstaket 7,5 basbelopp, vilket\r\när en ren skatt, är en av punkterna i skissen ''Ett\r\nkristdemokratiskt trygghetssystem''. Det innebär\r\nbl.a. en omfördelning av pengar från dem med hög\r\ninkomst till ekonomiskt sämre ställda, exempelvis\r\nför utfyllnad till garantipensionsnivån.</pre><pre>Att göra osynliga skatter synliga och att i ökad\r\nutsräckning ta ut avgifter i stället för skatter är, som\r\nvi i kds ser det, önskvärda förändringar. Knappast\r\nnågot annat trygghetssystem är så väl lämpat för\r\negenavgifter som allmänna ålderspensionen.\r\nFörslaget innebär att halva avgiften under\r\nförmånstaket 7,5 basbelopp successivt skall växlas\r\nfrån arbetsgivaravgift till egenavgift, vilken är\r\navdragsgill, under resten av 90-talet.</pre><pre>Med bestörtning noteras nu att bl.a. SAF --\r\nSvenska Arbetsgivareföreningen -- är tveksam till\r\nden konstruktionen. Man tror att arbetstagarna\r\nkanske inte får full kompensation. SAF har ju i\r\nmånga år pläderat för övergång från osynliga\r\nskatter till synliga skatter och till egenavgifter.</pre><pre>Från vår sida menar vi att förutsättningen är att\r\nlöntagarna icke skall bli ekonomiskt lidande av\r\nväxlingen. Om inte arbetsmarknadens parter kan\r\nklara det tekniska är det en möjlighet att återgå\r\ntill -- dvs. fortsätta med -- arbetsgivaravgift. Det\r\nvore mycket synd att behöva göra detta.</pre><pre>Herr talman! Förhoppningen är att\r\npensionsförslaget relativt oskadat överlever\r\nremissomgången, där starka parts- och särintressen\r\nlär göra sig hörda, och att riksdagen hinner fatta ett\r\nbeslut i samförstånd före sommaren. Det skulle ge\r\nsignaler om det politiska systemets förmåga att\r\nhantera svåra frågor och därmed öka tilltron till\r\nSveriges framtid.</pre><pre>Anf. 158  JAN ANDERSSON (s):</pre><pre>Herr talman! Det är nu dags att göra bokslut för\r\nvälfärdspolitiken efter två och ett halvt års\r\nborgerligt regeringsinnehav. Folkpartiet har genom\r\nsocialminister Bengt Westerberg och biträdande\r\nsocialminister Bo Könberg haft huvudansvaret för\r\npolitiken. Det har varit en politik som dessa i ord\r\nofta progressiva folkpartister fått utforma\r\ntillsammans med moderater och kds:are, vars syn\r\npå välfärden och välfärdssamhällets uppbyggnad i\r\ngrunden är väsensskild från folkpartisternas.</pre><pre>Det framgick tydligt av dagens debatt, där Göte\r\nJonsson som ett eko av chefsideologen inom\r\nModeraterna, Hans Zetterberg, pratade om det\r\nlilla samhället och hur det skulle organiseras. Det\r\nframgick också klart av Karin Israelssons tal om\r\ngrundskydd, som jag förutsätter att Bo Könberg\r\ninte kan instämma i. Detta är principiellt viktiga\r\nfrågor när det gäller välfärdspolitiken.</pre><pre>Den fråga man nu måste ställa sig är om det blev\r\nbättre för det svenska folket -- för barnfamiljerna,\r\nför de äldre, för de handikappade och för de\r\nsjuka -- under den borgerliga tiden. Har de upplevt\r\ndet som en valfrihetsrevolution? En sådan\r\nutlovades ju av den borgerliga regeringen. Svaret är\r\nnej.</pre><pre>Jag förnekar visserligen inte att det har genomförts\r\nsaker som har varit bra. ÄDEL-reformen,\r\nhandikappreformen och vårdgarantin är alla\r\nsådana exempel. Men alla dessa goda reformer\r\ninitierades redan på den socialdemokratiska tiden\r\noch är alls inte frukter av något borgerligt\r\nnytänkande.</pre><pre>Jämsides med dessa reformer har vi fått en\r\nutveckling som innebär att barngrupperna på dagis\r\nhar blivit större, samtidigt som avgifterna kraftigt\r\nhar höjts. Möjligheterna för äldre och\r\nhandikappade att t.ex. få färdtjänst har försämrats,\r\nsamtidigt som taxorna också där har höjts\r\nväsentligt. Allt fler av de äldre som bor i särskilda\r\nboendeformer har fått en levnadsstandard som\r\nligger under den s.k. socialbidragsnormen. Detta\r\nhar inte ökat valfriheten.</pre><pre>Regeringen har på sjukvårdens område genomfört\r\nett centralistiskt husläkarsystem som skär rätt\r\nigenom primärvården och förhindrar att\r\nsjukvårdshuvudmännen organiserar primärvården\r\nutifrån de behov som finns i respektive landsting\r\neller kommun. Den fria etableringsrätten för\r\nspecialistläkare tar också bort möjligheterna att\r\nprioritera för dem som har det demokratiska\r\nansvaret för den regionala och lokala sjukvården.</pre><pre>Inom socialtjänstens område är det mest synbara\r\noch allvarliga att kostnaderna för socialbidrag rusat\r\ni höjden. Orsaken till detta vet vi alla. I\r\nborgerlighetens Sverige kan en stor del av\r\nbefolkningen inte längre försörja sig på arbete på\r\ngrund av den ekonomiska politik som förs. Följden\r\nav de ökade socialbidragskostnaderna är, förutom\r\nen väsentligt minskad valfrihet för de enkilda\r\nindividerna, att möjligheterna att satsa på vård och\r\nomsorg för barn, äldre och handikappade\r\nförsämrats när det ekonomiska utrymmet har\r\nkrympt ute i kommunerna.</pre><pre>Herr talman! Vi socialdemokrater önskar en annan\r\npolitik. Vi vill förbättra boendet och öka\r\ntillgängligheten för äldre och handikappade. Trots\r\nFolkpartiets tal om eget rum i långvården händer\r\ninte särskilt mycket på det området. Fortfarande är\r\n60 % av dem som bor i särskilda boendeformer\r\nutan kök. Fortfarande är tillgängligheten i en stor\r\ndel av vårt bostadsbistånd bristfällig. Därför vill vi\r\nsatsa på ett ROT-program som förbättrar\r\nboendestandarden och ökar tillgängligheten för\r\näldre och handikappade. Vad vill regeringen?</pre><pre>Vi vill också stoppa avskedanden av personal inom\r\nvård och omsorg. Det finns inte för mycket folk --\r\nvarken nu eller i den framtid vi kan se -- inom\r\nvården och omsorgen av de äldre. Vad vill\r\nregeringen?</pre><pre>Vi vill analysera och vidta åtgärder på grund av det\r\nfaktum att klasskillnaderna ökar inom\r\nhemtjänsten. Lågutbildade och kvinnor får allt\r\nmindre hjälp, medan de mer välbeställda får en\r\nstörre andel av hemtjänsten. Detta borde oroa\r\nSocialdepartementet, men ännu har vi inte hört ett\r\nknyst. Tar man problemet på allvar?</pre><pre>Vi vill förbättra för äldre invandrare. De blir allt\r\nfler, och de får inte den hjälp som de borde få. Inom\r\näldreomsorgen finns det gott om personal med\r\ninvandrarbakgrund, men de används oftast inte i\r\narbete med omsorgen av äldre invandrare. Vad\r\nplanerar regeringen för de äldre invandrarna?</pre><pre>Vi vill förbättra förhållandena för de anhöriga. De\r\ngör och har länge gjort en stor insats inom\r\näldrevården. När hjälpen minskat under senare år\r\nhar de fått ta ett allt större, och ibland ett alltför\r\nstort, ansvar. De har slitits ut. Det har medfört att\r\nsamhället i stället har fått ta hela ansvaret. Det har\r\ninte varit bra socialt. Det har inte varit bra\r\nekonomiskt. Vad ämnar regeringen göra?</pre><pre>Vi vill införa en handikappombudsman. Det skall\r\ninte vara en ombudsman som bara får en\r\nopinionsbildande uppgift, vilket det ryktas om att\r\nregeringen kommer att föreslå. Det sköter\r\nhandikapprörelsen bra själv. Vi vill, precis som\r\nHandikapputredningen, ha en processförande\r\nombudsman. Därför bör en lag mot diskriminering\r\nav handikappade i arbetslivet införas samtidigt som\r\nombudsmannafunktionen inrättas. Har biträdande\r\nsocialministern samma uppfattning?</pre><pre>Vi vill förbättra funktionshindrades möjligheter att\r\nresa. Hela resekedjan, från dörr till dörr, måste\r\nåtgärdas.</pre><pre>Vi vill nu när byggmarknaden ser ut som den gör\r\nutnyttja tillfället och genomföra en ordentlig\r\nallergisanering av skolor och daghem.</pre><pre>Vi vill ändra reglerna för förtidspension i den\r\nmeningen att ideellt arbete inte skall minska\r\npensionen. Vilka åtgärder planerer regeringen?</pre><pre>Herr talman! Vi socialdemokrater värnar om den\r\ngenerella välfärdspolitiken. Vi vill också ha en\r\nrättvis politik som innebär att de mest välbeställda\r\nfår avstå från skattesänkningar för att vi skall kunna\r\nha en god vård och omsorg för barn, äldre och\r\nhandikappade. Det är den avgörande skillnaden\r\nmellan vår och regeringens politik.</pre><pre>Anf. 159  Statsrådet BO KÖNBERG (fp):</pre><pre>Herr talman! När man lyssnar på Jan Andersson\r\nhar man svårt och tro att han diskuterar en period\r\ndå vi har gått igenom den värsta ekonomiska krisen\r\npå två generationer eller sex årtionden. Under den\r\nperioden har regeringen genomfört\r\nhandikappreformen. Jag förnekar inte att den\r\nförbereddes i utredningsarbete under den\r\nföregående regeringen.</pre><pre>Under den perioden har ÄDEL-reformen\r\ngenomförts. Jag förnekar inte att den\r\nsocialdemokratiska regeringen i hög grad var\r\ninblandad i den. Men de två bästa inslagen i\r\nÄDEL-reformen -- om man får tro Socialstyrelsens\r\nutvärdering nu i höstas -- nämligen\r\nbetalningsansvaret för de medicinskt\r\nfärdigbehandlade respektive stimulansbidragen,\r\nvar i hög grad tillägg som kom med i ÄDEL-\r\nreformen beroende på motioner från ett mig\r\nnärstående parti.</pre><pre>Det föreföll som om Jan Andersson skulle lägga\r\nnågot slags socialdemokratiskt anspråk på\r\nreformen. Jag vill påminna om det gamla spanska\r\nordspråket om att segern har tusen fäder, medan\r\nnederlagen brukar vara föräldralösa.</pre><pre>Socialdemokraterna hoppade på vårdgarantin som\r\nallra sista parti någon gång våren 1991 och sade i\r\npraktiken ja till en motion från ett mig närstående\r\nparti. Dessförinnan hade man från Moderata\r\nsamlingspartiet bedrivit ett arbete på den punkten.</pre><pre>Jan Andersson frågade vad som har blivit bättre.\r\nHan nämnde några saker själv. Till detta kan man\r\nlägga sådana saker som att pensionärernas\r\nekonomiska läge har påverkats positivt -- framför\r\nallt för dem som har det svårt. Antalet pensionärer\r\nsom behöver det särskilda kommunala\r\nbostadstillägget har, som jag nämnde tidigare, på\r\nett år minskat från drygt 40 000 till ca 12 000. Så kan\r\nman gå igenom område efter område.</pre><pre>Anf. 160  JAN ANDERSSON (s) replik:</pre><pre>Herr talman! Bo Könberg bekräftar det jag sade.\r\nDe saker som har varit bra under den borgerliga\r\ntiden -- jag förnekar inte att det finns sådana --\r\nnämligen ÄDEL-reformen, vårdgarantin och\r\nhandikappreformen, var saker som förbereddes\r\nredan under den socialdemokratiska tiden.</pre><pre>När det t.ex. gäller ÄDEL-reformen fanns inte\r\nGöte Jonsson och hans parti med och inte Karin\r\nIsraelsson och hennes parti. De gick emot ÄDEL-\r\nreformen. I dag ställer de upp när de ser det\r\nhuvudsakligen positiva resultatet, med då var de\r\nemot.</pre><pre>Utvecklingen vad gäller pensionärernas\r\nlevnadsstandard är inte alldeles entydig. Är Bo\r\nKönberg helt omedveten om den situation som har\r\nskapats vad gäller de särskilda boendeformerna\r\ngenom de avgiftshöjningar som har skett? De\r\ninnebär att en väldigt stor del av de personer som\r\nbor i särskilda boendeformer nu lever under\r\nsocialbidragsnormen. Man kan tro att Bo Könberg\r\ntycker att detta är tillfredsställande. Vi\r\nsocialdemokrater tycker inte det.</pre><pre>Bo Könberg kan väl inte vara omedveten om de\r\ntaxehöjningar som har skett inom t.ex. färdtjänst,\r\nhemtjänst, barnomsorg, vilka har försämrat\r\nvalfriheten och möjligheterna.</pre><pre>Färdtjänsten minskas, trots att antalet äldre ökar.\r\nDet beror bl.a. på att man ibland har infört\r\nbegränsningar och ibland höjt taxorna mycket\r\nkraftigt. Låtsas inte Bo Könberg om den verklighet\r\nsom faktiskt finns och som regeringen indirekt är\r\nansvarig för?</pre><pre>Anf. 161  Statsrådet BO KÖNBERG (fp):</pre><pre>Herr talman! Jag noterar att Jan Andersson på intet\r\nsätt kommenterade mitt påstående om att de två\r\npunkter som fick de bästa recensionerna av\r\nSocialstyrelsen i höstas var sådana som lagts till tack\r\nvare motioner från ett mig närstående parti.</pre><pre>Jag noterar också att han bara höjer rösten i frågan\r\nom operationsgarantin i stället för att kommentera\r\nmitt påstående om att det var Socialdemokraterna\r\nsom anslöt sig till borgerliga förslag på den\r\npunkten. Jag tycker att hans tystnad på den\r\npunkten var talande.</pre><pre>Anf. 162  JAN ANDERSSON (s) replik:</pre><pre>Herr talman! Det är sant att det var ett givande och\r\ntagande i samband med ÄDEL-reformen. Det är\r\nockså sant att det fanns ett par folkpartistiska\r\nmotioner som bifölls under det samarbete som\r\npågick mellan oss socialdemokrater och\r\nfolkpartister.</pre><pre>Men i inledningsskedet, när vi började\r\ndiskussionerna, hade inte Folkpartiet en enda ny\r\nkrona till ÄDEL-reformen, Bo Könberg! Det var vi\r\nsocialdemokrater som drev igenom de 5,5 miljarder\r\nsom skulle ge stimulans. De har i allra högsta grad\r\nbidragit till de positiva resultaten när det gäller\r\nboendeformer för äldre. Så ser faktiskt\r\nverkligheten ut, Bo Könberg!</pre><pre>Anf. 163  GÖTE JONSSON (m) replik:</pre><pre>Herr talman! den här debatten är litet märklig. Jan\r\nAndersson sade att Socialdemokraterna på en rad\r\npunkter har lagt förslag som sedan fullföljts.</pre><pre>Jag var mycket engagerad i sjukvårdsdebatten\r\nunder 1980-talet och samlade på mig mycket\r\nmaterial. Här har jag ett par pressklipp från mitten\r\nav 1980-talet: Hjärtpatienter dör i väntan på\r\ndiagnos. Jag åkte till England för att förlänga livet.\r\nDe gamla fick låna för att få höftlederna opererade.</pre><pre>Gertrud Sigurdsen, som var sjukvårdsminister då,\r\nföreslog en rikskö för att lösa problemen. Alla\r\nskulle samlas i en rikskö i t.ex. Stockholm. Vi\r\nmoderater sade nej till detta tillsammans med de\r\növriga borgerliga partierna. Det blev ingen rikskö.</pre><pre>År 1986 motionerade vi om en vårdgaranti i stället\r\nför en rikskö. Socialdemokraterna sade\r\nkontinuerligt nej till det under många år, fram till\r\ndess att man slutligen gav med sig. Det är sanningen\r\nom vårdgarantin. Om vi inte hade fått en borgerlig\r\nregering tror jag heller inte att vi hade fått en\r\nvårdgaranti.</pre><pre>Det är riktigt att vi moderater hade en annan\r\nuppfattning när det gäller ÄDEL-reformen. Vi\r\nville att hela primärvården skulle föras över till\r\nkommunerna. Jag tror fortfarande att det hade\r\nvarit bättre. Det är intressant när Jan Andersson\r\nläser upp sin vilja: Vi vill, vi vill, vi vill. Jag kan bara\r\nkommentera detta på följande sätt:</pre><pre>När ni socialdemokrater kunde, så ville ni inte. Nu\r\nvill ni, när ni inte kan. Det är kanske detta som\r\nligger bakom det socialdemokratiska begreppet\r\npolitik är att vilja.</pre><pre>Anf. 164  JAN ANDERSSON (s) replik:</pre><pre>Herr talman! Politik är att vilja och att kunna. Vi\r\nkan ta vilket område Göte Jonsson vill och jämföra\r\nde resultat som vi uppnådde under 80-talet med de\r\nresultat som har kommit nu.</pre><pre>Vad har hänt inom hemtjänsten? För första gången\r\nminskar nu mängden hemtjänst för personer över\r\n80 år. Dessutom har klasskillnader uppstått inom\r\näldreomsorgen. Det är de mest välbeställda som\r\nbehåller sin andel, medan lågutbildade och kvinnor\r\nfår en minskad andel. Jag förstår att Göte Jonsson,\r\nmed sin politiska hemvist, tycker att det är bra.\r\nSådan är verkligheten, men vi socialdemokrater\r\nkan aldrig acceptera den.</pre><pre>Jag vill också ta upp familjernas valfrihet med\r\nvårdnadsbidrag, något som Göte Jonsson nämnde i\r\nsitt tidigare anförande.</pre><pre>Vilken möjlighet har den ensamstående mamman\r\neller de familjer som har låga eller normala\r\ninkomster att få ut någonting av vårdnadsbidraget?\r\nIngen alls! Det går till ökade avgifter för\r\nbarnomsorgen. Dessutom får de vara med och\r\nfinansiera resten. Det är en nettokostnad på mellan\r\ntvå och tre miljarder som de får vara med och\r\nbetala. Det är valfrihet i moderat tappning, och den\r\nkänner vi alltför väl.</pre><pre>Anf. 165  GÖTE JONSSON (m) replik:</pre><pre>Herr talman! Jan Andersson har fel när han\r\nanalyserar vårdnadsbidraget och valfriheten för\r\nden ensamstående mamman.</pre><pre>Visst får den ensamstående mamman en ökad\r\nvalfrihet genom vårdnadsbidraget! Om hon nu är\r\nhänvisad enbart till kommunal barnomsorg, som i\r\ndag får statligt och samhälleligt stöd, men anser att\r\ndet vore bättre med en annan form av\r\nbarnomsorg -- då får hon stöd och hjälp.</pre><pre>Men om hon vill ha kvar den barnomsorg som hon\r\nhar, innebär vårdnadsbidraget ingen förändring för\r\nhenne. Inte minskar valfriheten därför att hon har\r\nmöjlighet att byta barnomsorg med hjälp av\r\nvårdnadsbidraget? Hon får större möjlighet att\r\ngöra det. Helt klart är detta positivt också för den\r\nensamstående mamman.</pre><pre>Jan Andersson sade att allting har blivit sämre, men\r\ndet har det inte. Jag pekade ju på den som fick åka\r\ntill England för att förlänga sitt liv. Tack vare\r\nvårdgarantin har köerna betats av. Det har inte\r\nblivit sämre.</pre><pre>Titta på de särskilda boendeformerna! Under slutet\r\nav 1980-talet minskade antalet särskilda\r\nboendeformer för äldre. År 1991-92 ökade antalet\r\nplatser 7 500. Enligt statistiken från 1992 till 1995\r\nberäknas en nettoökning på 15 000 lägenheter i\r\nsärskilda boendeformer. Det är ju positiva besked\r\nvi kommer med!</pre><pre>Det finns också negativa problem som beror på de\r\nekonomiska svårigheter som finns i olika\r\nsammanhang. Men förstora inte upp problemen\r\nutan se i stället positivt på den framtid som kan lösa\r\nproblemen!</pre><pre>Anf. 166  JAN ANDERSSON (s) replik:</pre><pre>Herr talman! Det var intressant att Göte Jonsson\r\ntog upp frågan om de särskilda boendeformerna\r\noch den ökning av dessa som har skett. Det hade\r\nvarit intressant om Göte Jonsson också hade gett\r\nmig en motivering till varför Moderaterna gick\r\nemot detta. Ni var ju inte med på båten. Ni var inte\r\nmed om de stimulansbidrag och den förändring som\r\ngällde ÄDEL-reformen.</pre><pre>Det faktum att de medicinskt färdigbehandlade har\r\nminskat och det faktum att antalet särskilda\r\nboendeformer har ökat är ju en följd av ÄDEL-\r\nreformen -- dels av stimulansbidraget, dels av\r\nkommunernas betalningsansvar. Det har gjort att\r\nincitamenten för att bygga särskilda boendeformer\r\nhar ökat.</pre><pre>Det är inte alls så, Göte Jonsson, att valfriheten\r\nkommer att öka för de lågavlönade eller för de\r\nensamstående kvinnorna. De kommer inte att få ut\r\nnågonting av vårdnadsbidraget utan kommer bara\r\natt bli betalare. Det är en ojämlik reform som\r\nmotverkar jämställdheten, och det är en orättvis\r\nreform. Det finns en massa människor som inte får\r\nut någonting ekonomiskt av reformen.</pre><pre>Anf. 167  KARIN ISRAELSSON (c) replik:</pre><pre>Herr talman! Jan Andersson tycks vara dåligt påläst\r\nnär det gäller Centerns förslag till\r\ngrundtrygghetssystem. Om man vill skydda de\r\nsvaga grupperna är just grundtryggheten det system\r\nman skall använda sig av. Där sker också en\r\nomfördelning till förmån för de sämst ställda.</pre><pre>Jan Andersson vill i alla sammanhang ta ifrån de\r\nrika och tror att man med de skatteintäkterna skulle\r\nkunna klara av hela den långa önskelista som han\r\nhade svårt att riktigt hinna med här. Det är alltså\r\nväldigt mycket som Jan Andersson vill göra, och\r\ndet vore intressant att höra om det är fler i det\r\nsocialdemokratiska partiet som ställer upp på den\r\nlistan.</pre><pre>Mycket riktigt hade vi kritiska synpunkter på\r\nÄDEL-reformen, och det har också visat sig att vi\r\ni Centern fick rätt. Vi efterlyste den medicinska\r\nkompetensen i kommunernas omsorg, och i dag ser\r\nvi att den brister i det avseendet. Den har inte\r\nutvecklats. Jag tror att en del av köerna som man\r\nser på medicinklinikerna finns inom detta område,\r\neftersom kommunerna inte har medicinsk\r\nkompetens att ta hand om sina äldre. Nu skall\r\nSocialstyrelsen se över detta, och jag är övertygad\r\nom att man kommer att finna lösningar.</pre><pre>Det är inte personalkaderns storlek som avgör\r\nvårdens innehåll, Jan Andersson. Jag har\r\ntjänstgjort inom sjukvården i många år, och jag har\r\nvarit med under perioder när det har funnits\r\noerhört mycket personal och patienterna inte har\r\nhunnits med. Jag har också varit med under\r\nperioder då det har varit litet personal och vi har\r\nhaft en utmärkt omsorg. Men det finns gränser. Jag\r\när inte alldeles säker på att en mängd personal löser\r\nsjukvårdens problem.</pre><pre>Anf. 168  JAN ANDERSSON (s) replik:</pre><pre>Herr talman! Nej, jag har inte sagt att det finns ett\r\nabsolut samband mellan mycket personal och hög\r\nkvalitet på verksamheten. Det tror jag absolut inte\r\natt det finns. Men jag tror samtidigt inte att det är\r\nen riktig åtgärd att i dagens läge skicka ut folk i ren\r\narbetslöshet och betala kontantstöd för dem. Jag\r\ntror att det är mycket bättre att använda dem inom\r\nvården och omsorgen -- det är vår inställning inom\r\nsocialdemokratin.</pre><pre>När det gäller frågan om grundtrygghet eller\r\nstandardtrygghet skiljer sig våra uppfattningar\r\ntotalt. På den punkten är såvitt jag förstår vi\r\nsocialdemokrater ense med Bo Könberg och hans\r\nparti.</pre><pre>Jag tycker att Karin Israelsson skall titta på de\r\nländer -- och de är inte få! -- som har ett system med\r\ngrundtrygghet. Det kan låta riktigt att bara satsa på\r\nen miniminivå och på dem som har det sämst ställt,\r\nmen hur ser det ut i verkligheten i de länderna? Jo,\r\ndär söker sig de mer välbeställda till privata\r\nlösningar och vänder sig ifrån det offentligt\r\nfinansierade systemet, därför att det får ut så litet\r\nav det. Och då rämnar hela systemet.</pre><pre>Ni vill genomföra en omläggning av det svenska\r\nvälfärdssystemet mot ett grundtrygghetssystem,\r\noch därför förvånar det mig faktiskt att ni har ställt\r\nupp på tjänstepensionsförslaget -- det har ni ju\r\nfaktiskt gjort. Ni förordar inte en\r\ngrundpensionsmodell utan en pensionsmodell som\r\nbygger på inkomstbortfallsprincipen, och det hälsar\r\njag med glädje. Det är emellertid inte i linje med\r\ndet som Karin Israelsson nu gör uttryck för i övrigt\r\nnär det gäller välfärdspolitiken.</pre><pre>Anf. 169  KARIN ISRAELSSON (c) replik:</pre><pre>Herr talman! Om Jan Andersson hade läst våra\r\nmotioner om grundpensionen skulle han ha sett\r\növerensstämmelsen mellan de förslagen och det\r\nförslag som nu ligger. Det innebär att grundnivån i\r\nfolkpensionen skall höjas, att man skall ta bort\r\npensionstillskottet och lägga det ovanpå och att\r\nskattereglerna också ändras. Detta är helt i linje\r\nmed Centerpartiets tidigare förslag. Det finns en\r\nsolidaritet i detta, genom att det finns en avgiftsnivå\r\nför dem som tjänar över den nivå där man erhåller\r\nersättningarna.</pre><pre>Vi har ett motsvarande förslag när det gäller\r\narbetslöshetsersättningen. Alla finns med, och man\r\nutestänger inte några grupper. Det måste väl ändå\r\nvara eftersträvansvärt att lyfta de många som har\r\ndet sämst, att ha avtalsbundna försäkringar för de\r\nandra men att de själva skall stå för en större andel\r\nav den kostnaden.</pre><pre>Vi har möjlighet att återkomma till frågorna\r\nrörande sjukvården i ett senare sammanhang, när\r\nman har utvärderat vad som är på gång.</pre><pre>När jag lyssnar på Jan Andersson börjar jag\r\nemellertid undra vad som är viktigt i framtida\r\nsocial- och välfärdspolitik för Socialdemokraterna.\r\nÄr det att riva upp en massa reformer, att börja om,\r\natt gå tillbaka till en stor offentlig sektor, till era\r\ntidigare ställningstaganden, från den tid då ni\r\nutgjorde ett betongparti som hindrade allt vad\r\nvalfrihet och förändringsarbete hette, då\r\nkonkurrens var något förbjudet och då staten stod\r\nför valet?</pre><pre>Anf. 170  JAN ANDERSSON (s) replik:</pre><pre>Herr talman! Jag tror inte att jag har sagt att vi skall\r\nriva upp ett enda förslag. Jag har inte tagit de orden\r\ni min mun under den här debatten. Däremot har jag\r\npekat på en del brister i den politik som har förts\r\nunder de här åren, sådant som jag är kritisk mot,\r\noch också en del som jag tycker är bra.</pre><pre>Våra uppfattningar om grundtrygghet och\r\nstandardtrygghet skiljer sig åt. Jag har den klara\r\nuppfattningen att det visst finns en grundnivå i det\r\npensionsförslag som ligger, som bygger på\r\ngrundpension och pensionstillskott i dag. Det har vi\r\naldrig ifrågasatt. Men sedan bygger resten, liksom\r\ninom övriga socialförsäkringar, på livsinkomsten,\r\nrelaterad till den standard som individen har haft\r\nunder förvärvsarbetet. Detta är vad jag menar med\r\nstandardtrygghet. Om Centern tycker att det är\r\nriktigt, då är vi överens. Jag har emellertid\r\nuppfattat att Centern har en helt annan syn på hur\r\nvi skall bygga upp vårt socialförsäkringssystem, att\r\nCentern förordar en grundtrygghetsmodell.</pre><pre>Anf. 171  LENNART ROHDIN (fp):</pre><pre>Herr talman! I regeringsförklaringen den 4 oktober\r\n1991 uttalade den nytillträdda regeringen följande:\r\n''Att ge bättre förutsättningar för trygga familjer\r\noch för barnens uppväxt och omvårdnad i vårt\r\nmoderna samhälle är en av de allra viktigaste\r\nuppgifterna för framtiden.''</pre><pre>Den fortsatte: ''Familjepolitiken skall underlätta\r\nför föräldrarna att själva välja den vård och fostran\r\nav barnen och den arbetsfördelning som passar dem\r\noch barnen bäst. Det innebär, att familjepolitiken\r\nskall främja både valfrihet och jämställdhet mellan\r\nkvinnor och män. Den som väljer att\r\nförvärvsarbeta skall ha ekonomiskt utbyte av detta.\r\nEn ny familjepolitik syftar till att ge ökad valfrihet\r\nför småbarnsföräldrar, att ge en möjlighet för mer\r\ntid åt barnen.''</pre><pre>Regeringen lägger nu inom kort fram dels en\r\nproposition om införande av vårdnadsbidrag, dels\r\nen proposition om jämställdhet, med bl.a. förslag\r\nom en s.k. pappamånad. Därmed fullföljs den\r\nreformering av familjepolitiken som utlovats och\r\nsom har gett barnfamiljerna i vårt land en ökad\r\nvalfrihet på det kanske viktigaste området,\r\nnämligen hur vi ordnar vård och omsorg åt våra\r\nbarn, särskilt under de viktiga första sju åren innan\r\nde börjar i skolan.</pre><pre>Herr talman! I debatten om familjepolitiken\r\nkommer starka känslor och ett starkt engagemang i\r\ndagen. Det visar på hur viktig frågan om våra barns\r\nuppväxt och omvårdnad är för oss alla. Men här\r\nfinns också väldigt många starka värderingar om\r\nhur man skulle vilja att barnfamiljer formar denna\r\nkänsliga och mödosamma tid och inte minst hur vi\r\ninte önskar se det. Det är starka ideologiska\r\növertygelser.</pre><pre>Därför är kritiken stark på sina håll mot\r\nbarnomsorg utanför hemmet. Därför är den stark\r\nmot barnomsorg i offentlig regi.</pre><pre>Därför är kritiken stark, fast från andra hållet, mot\r\nbarnomsorg i annat än offentlig regi.</pre><pre>Därför är kritiken stark på sina håll mot hur\r\nföräldraförsäkringen är utformad.</pre><pre>Därför är kritiken stark från andra hållet mot\r\ntanken på vårdnadsbidrag.</pre><pre>Och slutligen: Därför är kritiken stark mot tanken\r\npå en pappamånad.</pre><pre>Av ideologiska skäl kan många tydligen bara\r\nacceptera en familjepolitik, som entydigt leder i en\r\nriktning. Från liberal utgångspunkt kan det\r\ndäremot inte vara tal om att bestämma en form som\r\när den enda riktiga för varje barnfamilj.</pre><pre>En familjepolitik för valfrihet måste ta sin\r\nutgångspunkt i att vi människor är olika och att\r\nomständigheterna för vår tillvaro också förändras.\r\nEn familjepolitik för valfrihet ger varje familj\r\nstörsta möjliga valfrihet att utforma hur just den vill\r\nha det. En familjepolitik för valfrihet innehåller\r\ndärför:</pre><pre>* god barnomsorg av olika utformning, med såväl</pre><pre>-- lagstiftad barnomsorgsgaranti som</pre><pre>--  valfrihet i val av barnomsorgsform,</pre><pre>* vårdnadsbidrag för småbarnsföräldrar,</pre><pre>* föräldraförsäkring och</pre><pre>* pappamånad.</pre><pre>Herr talman! Livet är fullt av konflikter, konflikter\r\nsom man inte kan undanröja men som det gäller att\r\nlära sig hantera och leva med, konflikter där det\r\ngäller för den enskilde att välja, så att man får en\r\nlämplig avvägning mellan för- och nackdelar.</pre><pre>Det finns därför inget enkelt sätt att för alla på lika\r\nsätt forma avvägningen mellan rollen som\r\nsmåbarnsförälder och att verka i yrkeslivet. Det\r\nmåste den enskilda familjen göra själv. Vår uppgift\r\när att ge dem möjlighet till detta.</pre><pre>Visst föreligger det en konflikt mellan att vara\r\nsmåbarnsförälder och att fullt ut förverkliga\r\njämställdhet, särskilt om det skall ske samtidigt.\r\nAtt förneka den konflikten är uppriktigt sagt inte\r\nmöjligt. Och visst skulle ett kraftigt tilltaget\r\nvårdnadsbidrag, särskilt om det var huvudinslaget i\r\nsamhällets familjepolitik, kunna bidra till att\r\nsärskilt småbarnsmammor känner sig tvingade att\r\nstanna hemma, och det skulle därmed vara ett hot\r\nmot jämställdhet.</pre><pre>Men för de småbarnsföräldrar som önskar göra en\r\nannan avvägning mellan att förvärvsarbeta och att\r\nvara hemma viss tid med sina små barn, är det en\r\nmycket stor uppoffring ekonomiskt i dag -- även om\r\nmånga kan anse den uppoffringen vara värd priset.</pre><pre>Det kan därför inte vara orimligt med ett\r\nvårdnadsbidrag av den omfattning som aviseras i\r\npropositionen. Det är inget stort hot mot\r\njämställdheten men ett bidrag till ökad valfrihet.\r\nDet är god liberal politik.</pre><pre>Herr talman! På samma sätt vänder jag mig mot\r\nuppfattningen att förslaget att en månad i\r\nföräldraförsäkringen reserverad för pappan skulle\r\nvara ett ingrepp i familjernas valfrihet, att den\r\nskulle vara ett tvång, ett intrång i familjernas frihet.</pre><pre>Var och en av oss småbarnspappor som haft\r\nförmånen att få vara pappaledig med sina små, kan\r\nvittna om vilken betydelse det haft för hans egen\r\nutveckling som hel människa men framför allt i\r\nförhållandet till sina barn. De 13 månader som jag\r\nsjälv var hemma med min äldsta dotter vill jag inte\r\nbyta mot någon annan period av mitt liv. Jag önskar\r\nfler pappor och deras barn den förmånen.</pre><pre>Var och en av oss som följer debatten om vilka\r\nsvårigheter unga kvinnor har på arbetsmarknaden,\r\nja, redan att komma in på den, förstår vilket tryck\r\nsom väldigt många unga män utsätts för av såväl\r\narbetsledning som arbetskamrater om de överväger\r\natt ta ut pappaledighet. Ledighet tar en man i 90-\r\ntalets Sverige fortfarande bara ut för semester,\r\nsjukdom, fackliga förtroendeuppdrag eller\r\nälgjakt -- inte för att vårda sitt eget barn.</pre><pre>Pappamånaden är ett utmärkt försök att öka\r\nsmåbarnspappornas valfrihet. Barn behöver både\r\npappa och mamma. Föräldraförsäkring är inget\r\ntvång, utan ett erbjudande. Pappamånad är inte\r\nheller ett tvång, utan ett erbjudande.</pre><pre>Herr talman! Familjer kan vara olika eller göra\r\nolika val och prioriteringar. Samma familj kan göra\r\nolika val vid olika tidpunkter i familjens liv. Olika\r\nbarn i samma familj kan ha olika förutsättningar.\r\nDe allra flesta föräldrar tror sig själva om att kunna\r\ngöra rätt val. Det tror också vi i Folkpartiet\r\nliberalerna dem om att kunna göra.</pre><pre>Anf. 172  JAN ANDERSSON (s) replik:</pre><pre>Herr talman! Jag håller med om mycket av det som\r\nLennart Rohdin har sagt, och jag har också upplevt\r\natt Folkpartiet och Socialdemokraterna på\r\nfamiljepolitikens område ligger väldigt nära\r\nvarandra. Det gäller t.ex. det sista som Lennart\r\nRohdin tar upp, om en pappamånad. På den\r\npunkten är vi helt överens. Det är viktigt att vi får\r\nen trendförändring när det gäller pappornas\r\nmöjligheter att vara hemma hos sina barn när de är\r\nsmå.</pre><pre>Däremot förvånar det mig att Lennart Rohdin visar\r\nen sådan entusiasm för vårdnadsbidraget. Det är\r\nutan tvivel så -- jag har uppfattat det så -- att detta\r\när något som Folkpartiet egentligen inte vill, men\r\nman har, som man ju får lov att göra i en\r\nkoalitionsregering, fått ge efter på den punkten.\r\nMed denna eller vilken annan konstruktion som\r\nhelst på vårdnadsbidraget kan man nämligen inte\r\nhävda att det skulle öka jämställdheten. Folkpartiet\r\nhar fått föreslå pappamånaden för att i någon mån\r\nkompensera för de förluster man gör för\r\njämställdheten genom vårdnadsbidraget.</pre><pre>Som jag tidigare har sagt ökar vårdnadsbidraget\r\nheller inte valfriheten. För de allra flesta med\r\nnormala inkomster och för alla ensamstående\r\nkommer det att innebära att vårdnadsbidraget skall\r\nbetalas med ökade taxor.</pre><pre>Dessutom, och kanske allra viktigast: Den\r\nekonomiska situationen i det här landet innebär att\r\nvi inte har råd att satsa på en sådan här onödig\r\nreform, som kostar 2 miljarder, när vi samtidigt har\r\nett budgetunderskott på uppemot 200 miljarder.</pre><pre>Anf. 173  LENNART ROHDIN (fp) replik:</pre><pre>Herr talman! Det är en missuppfattning att inte\r\nFolkpartiet liberalerna skulle ha frågan om\r\nvårdnadsbidrag i sitt familjepolitiska program\r\nsedan åtskilliga år tillbaka. Vad det handlar om är\r\natt vårdnadsbidrag inte kan vara den enda formen\r\nav familjepolitik. Vad jag försökte säga i mitt\r\nanförande var just att eftersom människor, familjer\r\noch barn är olika, passar inte varje enskilt inslag i\r\nfamiljepolitiken varje individ lika bra.</pre><pre>Vi är för barnomsorg, och vi är för lagstadgad\r\nbarnomsorgsgaranti, men detta är inte lösningen\r\nför alla, detta ökar inte valfriheten för alla, även om\r\nden ökar valfriheten för väldigt många.</pre><pre>Vi är för föräldraförsäkringen och beklagar att man\r\npå grund av det statsfinansiella läget är tvngen att\r\nsänka ersättningsnivån. Den är bra, och den ökar\r\nvalfriheten för många, men inte för alla.</pre><pre>Vi är för en pappamånad, som jag nämnde i mitt\r\nanförande. Men inte heller den är något som\r\nkommer att gälla för exakt alla.</pre><pre>Vi är också för ett vårdnadsbidrag i den form som\r\nnu har aviserats, eftersom också detta passar några.</pre><pre>Det är dessa olika inslag sammantaget som gör att\r\nflest människor, flest familjer och flest föräldrar får\r\nmöjlighet att välja det som passar dem bäst. Varje\r\nenskilt inslag ökar inte valfriheten för varje enskild\r\nindivid, men det är summan som gör att valfriheten\r\nökar för de flesta.</pre><pre>Anf. 174  JAN ANDERSSON (s) replik:</pre><pre>Herr talman! Det är ett understatement att säga att\r\nvårdnadsbidraget inte ökar valfriheten för alla.\r\nMan kanske skulle fråga för vilka den ökar\r\nvalfriheten. Är det de ensamstående mammorna\r\nsom kommer att få en ökad valfrihet på grund av\r\nvårdnadsbidraget? Är det de med normala och låga\r\ninkomster som kommer att kunna vara hemma för\r\n2 000 kr i månaden? Kommer det att vara möjligt?\r\nNej! Skall Lennart Rohdin vara allvarlig så får han\r\nlov att säga att det rör sig om familjer där den ena\r\nparten har en väldigt god inkomst och där man\r\nredan i dag har möjlighet att låta den andra parten\r\nvara hemma. Dessa familjer får ett tillskott på 2 000\r\nkr i månaden.</pre><pre></pre><pre>I detta ekonomiska läge frågar jag mig: Är det\r\nangeläget att öka valfriheten för just dessa\r\nmänniskor? Det sker faktiskt på de andra\r\nmänniskornas bekostnad. Det är inga pengar som\r\nkommer regnande uppifrån. Reformen måste\r\nbekostas.</pre><pre>Om ni hade använt pengarna på något annat, t.ex.\r\ngivit kommunerna dessa 2--3 miljarder för att de\r\nskulle kunna förbättra veksamheten på\r\ndaghemmen eller inom barnomsorgen totalt sett, så\r\nhade det varit en oerhört mycket angelägnare\r\nreform än att öka valfriheten för den här gruppen,\r\nsom redan i dag har en stor valfrihet.</pre><pre>Anf. 175  LENNART ROHDIN (fp) replik:</pre><pre>Herr talman! Jan Andersson vet mycket väl att de\r\ninslag i familjepolitiken som vi haft hittills inte har\r\npassat varje familj. När den här regeringen föreslår\r\nen utbyggnad av familjepolitiken så är det för att\r\nöka valfriheten för de människor för vilka den\r\nhittillsvarande samlingen av åtgärder inte har\r\npassat särskilt bra.</pre><pre>När Jan Andersson talar om dem som har det bättre\r\neller sämre ställt ekonomiskt vet han mycket väl att\r\nutnyttjandet av den kommunala barnomsorgen är\r\nnågot som framför allt de välbeställda har varit\r\nduktiga på.</pre><pre>Jag förstår Jan Anderssons hetta och engagemang.\r\nDe människor som i dag inte kan utnyttja\r\nexempelvis barnomsorgen och för vilka\r\nvårdnadsbidrag innebär en ökad valfrihet, tillhör i\r\nmånga fall de väljargrupper Jan Andersson vänder\r\nsig till. Det finns knappast någon fråga där\r\nsocialdemokraterna, både bland sina väljargrupper\r\noch bland sina egna aktiva, har så många som har\r\nså svårt att förstå socialdemokraternas oförmåga\r\natt öka valfriheten för fler människor.</pre><pre>Slutligen, när det gäller finansieringen: Det är\r\nriktigt att också detta kostar något. Det är en liten\r\ndel i den samlade familjepolitiken. Det är en\r\ninvestering i de barn som i dag inte får del av den\r\nfamiljepolitik vi har haft.</pre><pre>Socialdemokraterna är inte speciellt ängsliga för att\r\nslänga ut väsentligt fler miljarder på investeringar i\r\ngator och vägar. Det kan finnas anledning att satsa\r\nett par miljarder även på investeringar i våra barn.</pre><pre>Anf. 176  ROSA ÖSTH (c):</pre><pre>Herr talman! Det brukar ibland sägas att omsorgen\r\noch tryggheten för de äldre är en bra värdemätare\r\npå ett lands välfärd. I Sverige har vi en god tradition\r\natt försvara, där vi i stort sett varit överens om att\r\ninsatserna för de äldre skall vara högt prioriterade.\r\nJag har inte hört att någon har en annan avsikt nu\r\nheller.</pre><pre>Ändå finns en del faktorer som inger oro. Om de\r\nlarmrapporter som presenteras i massmedierna\r\nskulle spegla den enda och riktiga bilden, då skulle\r\nvi vara verkligt illa ute. Men riktigt så är det inte.\r\nTvärtom står det klart att sådana rapporter ofta\r\nbaseras på ett mycket ytligt betraktande och inte ser\r\nproblemets kärna. Den slutsats som dras kan i\r\nförstone förefalla vällovlig, men kan, om den leder\r\ntill beslut, ge helt oönskad effekt. Å andra sidan\r\nkan det ofta betyda att det finns särskild anledning\r\natt se över förhållandena. Av flera skäl tror jag att\r\nvi har en sådan situation nu.</pre><pre>Vi har under ett antal år genomfört en rad\r\ngenomgripande förändringar på vårdområdet. Alla\r\ndessa har inte riktigt hunnit sätta sig än. Jag kan\r\nbörja med ÄDEL-reformen som har inneburit en\r\nmycket omfattande omställning för både\r\nvårdtagare och personal, som ännu inte är avslutad.\r\nJag skall inte värdera den, bara konstatera några\r\nsaker. Det har genom uppföljningar kunnat\r\nklarläggas att rehabiliteringsinsatserna för äldre i\r\nmånga fall hamnat mellan stolarna, dvs. mellan\r\nhuvudmännen. Det fanns farhågor för detta redan\r\nföre reformen. När det nu konstateras är det sagt\r\nfrån regeringen att detta är en fråga som måste\r\ngöras upp mellan kommunförbunden. Jag hoppas\r\natt det skall visa sig vara tillräckligt. För riksdagen\r\nsom har beslutat att införa reformen är det\r\nutomordentligt viktigt att det mycket snart kan\r\nvisas att den här frågan får en bra lösning.\r\nRehabiliteringsinsatserna betyder så enormt\r\nmycket för så många, inte minst när det gäller den\r\nvardagliga livsföringen.</pre><pre>Ett annat ganska självklart konstaterande är att\r\nman har en annorlunda vårdkultur i kommunerna\r\nän i landstingen. Det sätter naturligtvis sin prägel\r\npå verksamheten på gott och ont. På sjukhemmet\r\ndär doktorn tidigare gick sina regelbundna ronder\r\när det nu den enskilda boende som har att avgöra\r\nom han eller hon skall ta sig till sin husläkare.</pre><pre>Det är naturligtvis nödvändigt att man hittar bra\r\nvägar för att nödvändiga sjukvårdsinsatser inte\r\nskall bli eftersatta.</pre><pre>I anslutning till ÄDEL-reformen har det också\r\ngetts möjligheter till annan avgiftssättning i det\r\nsärskilda boendeformerna. Boende på sjukhem har\r\njämställts med boende på ålderdomshem. Det\r\nbrukar framhållas som en rättvisereform, och jag\r\nhåller med om att det tidigare var alltför stora\r\nskillnader mellan avgifterna i de olika formerna.\r\nDet var nödvändigt med en förändring. Men för att\r\nförändringen skall kunna bli rättvis är det viktigt att\r\nman går varsamt fram. När vi genom\r\nriksdagsbeslutet öppnade möjligheten för det nya\r\nsystemet, efterlyste vi från socialutskottet ett\r\nförtydligande av boendebegreppet. För nog är det\r\nen himmelsvid skillnad att bo i ett eget rum på ett\r\nålderdomshem, helt möblerat med egna möbler,\r\noch att bo i en säng på ett flerbäddsrum på ett\r\nsjukhem. Den skillnaden borde avspeglas i\r\navgiftssättningen. Det är inte minst en etisk fråga.</pre><pre>I en del fall har man lyckats bra, i andra inte. Den\r\nrapport Socialstyrelsen tagit fram på regeringens\r\nuppdrag visar bland andra intressanta uppgifter att\r\nman på någon ort i månadshyra för en säng på ett\r\nflerbäddsrum får betala 2 281 kr, sedan tillkommer\r\navgifter för kost och service. Möjlighet till\r\nkommunalt bostadstillägg finns.</pre><pre>Ser man på andra förändringar på\r\nsjukvårdsområdet gäller det också i hög grad de\r\näldre, därför att sjukvården till mycket stor del\r\nbestår av äldrevård. Det är ju ganska välkända\r\nreformer, som också nämnts här tidigare.\r\nHusläkarreformen kräver större eller mindre\r\nomstruktureringar i organisationen och är än så\r\nlänge i sin linda. Den fria etableringen av\r\nspecialister är en annan. Vi hade tidigare en\r\nchefsöverläkarereform, vårdgaranti,\r\nhandikappreformen m.m.</pre><pre>Vi har också två pågående stora utredningar om\r\nhälsooch sjukvårdens organisation och finansiering\r\noch omprioriteringar inom sjukvården. Det är klart\r\natt de diskussioner som pågår där och de rapporter\r\nsom kommer därifrån påverkar alla dem som är\r\nknutna till vården. Det gäller politiker och\r\nadministratörer, men i allra högsta grad också\r\npesonalen. Det sprids både oro och förhoppningar,\r\nmen opåverkad är man inte.</pre><pre>Allt detta förändringsarbete, som i sig kan vara\r\nriktigt bra, skall ske i en tid när det krävs stora\r\nbesparingar, när kraven på rationalisering och\r\neffektivare verksamhet är ytterst påtagliga, och när\r\nde nya modellerna för att åstadkomma detta är\r\nmånga och ofta skiftande. Kort sagt: någon riktig\r\narbetsro har man inte på länge haft inom hälso- och\r\nsjukvården. Jag tror att det är tid för det nu.</pre><pre>Men jag vill gå tillbaks till min inledning, till\r\nlarmrapporterna och till de ibland förenklade\r\nslutsatserna. Det är förmodligen riktigt att det i en\r\ndel fall fattas platser inom akutsjukvården, men jag\r\ntror inte alls att det är hela sanningen. Jag tycker\r\ndärför att det hedrar sjukvårdsministern att han har\r\nbeslutat att se över problematiken ur ett bredare\r\nperspektiv. Jag hoppas att man i den översynen\r\nbeaktar de faktorer som jag har nämnt och som i\r\nslutändan på olika sätt påverkar situationen för den\r\nenskilde, för patienten, vars intresse det i själva\r\nverket handlar om, och att man inte minst ser till\r\nintresset för den äldre, den ofta försynta patienten\r\nsom så lätt kommer bort i den mest uppskruvade\r\ndebatten.</pre><pre>Anf. 177  Statsrådet BO KÖNBERG (fp):</pre><pre>Fru talman! Jag tycker att de frågor Rosa Östh tog\r\nupp väl förtjänar en diskussion. Jag skall bidra med\r\nnågra kommentarer till några av de punkter hon tog\r\nupp.</pre><pre>Vad gäller den översyn regeringen i dag har beslutat\r\nom, så kommer den att handla om flera av de\r\nfaktorer Rosa Östh tog upp. En av dem handlar om\r\natt Socialstyrelsens utvärdering i höstas pekar på att\r\nrehabiliteringsfrågorna inte har funnit sin rätta\r\nplats.</pre><pre>Det är knappast så att det skulle vara sämre än före\r\nÄDEL-reformen. Problemet är att det inte har\r\nblivit tillräckligt mycket bättre. Framför allt beror\r\ndet på att huvudmännen inte har klarat ut\r\nrespektive ansvarsområden.</pre><pre>Vidare har vi frågan om sjukhemsavgifterna. Jag\r\ntycker att det är en förändring i rätt riktning att det\r\nblir likartade villkor för de olika boendeformerna.\r\nDock finns det anledning att hålla ögonen öppna på\r\nflera punkter. Jag har nämnt i olika sammanhang\r\ntvå punkter som jag tycker är speciellt viktiga. Den\r\nena är att ta hänsyn vid avgiftssättningen om det\r\nfinns en maka eller make kvar i det vanliga\r\nboendet. Oftast är det fråga om en äldre kvinna\r\nmed låg pension som är kvar medan maken hamnar\r\npå sjukhem. Där finns det på flera ställen exempel\r\npå att rimliga hänsyn inte har tagits. Vidare handlar\r\ndet om att beakta standardskillnader i boendet.\r\nBåde propositionen och utskottet anförde detta.</pre><pre>Tyvärr har en femtedel av landets kommuner -- 40--\r\n50 kommuner -- inte differentierat sina avgifter. De\r\ntar ut samma avgift oavsett om patienten har en\r\negen bostad eller en säng på ett fyrbäddsrum. Det\r\när förstås oacceptabelt. Detta kommer att\r\nframföras från socialministern i kontakter med\r\nKommunförbundet. För min egen del kommer jag\r\natt i samband med att jag återkommer till riksdagen\r\nom KBT-reglerna för 1995 att föreslå åtgärder som\r\njag tror kommer att leda till att detta blir avsevärt\r\nmer ovanligt.</pre><pre>Anf. 178  ROSA ÖSTH (c) replik:</pre><pre>Fru talman! Jag har ingen anledning att polemisera\r\nmed sjukvårdsministern. Jag har förstått att vi är\r\nhelt överens om att dessa faktorer skall ingå i den\r\növersyn som skall göras. Jag hoppas naturligtvis att\r\nboendealternativen och avgifterna kommer att så\r\nsmåningom hanteras på ett sätt som kan försvaras.</pre><pre>Jag kan ge ett exempel. På sjukhemmen finns i dag\r\nen avundsjuka hos dem som inte har tillgång till ett\r\nenskilt rum utan ligger kvar på flerbäddsrum. De\r\nhar lätt kunnat konstatera att skillnaden i avgift inte\r\nalls står i överensstämmelse med skillnaden i\r\nstandard. Den dag det finns en- eller tvåbäddsrum\r\nblir problemet inte så stort. Men det kommer att ta\r\nen avsevärd tid innan vi är där. Fram tills dess är det\r\nnödvändigt att göra denna översyn som\r\nsjukvårdsministern har initierat. Jag tackar för det.</pre><pre>Anf. 179  JAN ANDERSSON (s) replik:</pre><pre>Fru talman! Jag har bara en kort kommentar. Jag\r\ndelar den uppfattning som Rosa Östh har i fråga om\r\navgifterna. Vi var också principiellt för det förslag\r\nsom lades fram. Men sedan hade vi vissa farhågor\r\növer vad som kunde hända. Det gällde bl.a. makes\r\nproblem då den ena parten kommer i en särskild\r\nboendeform och dessutom hyressättningen i\r\nflerbäddsrum. Vi kunde därför inte biträda\r\nförslaget.</pre><pre>Tyvärr har vi sett att vi fick rätt i våra farhågor.\r\nRosa Östh var faktiskt med i den majoritet som\r\ndrev igenom förslaget.</pre><pre>Anf. 180  ROSA ÖSTH (c) replik:</pre><pre>Fru talman! Jag har inte tagit avstånd från det\r\nbeslut jag har varit med om att driva fram. Men vi\r\nhar alltid intresse av att följa upp beslut fattade i\r\nriksdagen. Det betonar vi ofta. Det gäller också\r\nbeslut där socialutskottet har varit enigt. Vi vill\r\nnaturligtvis se hur det hela kommer att te sig i\r\npraktiken.</pre><pre>Sjukvårdsministern och jag har konstaterat att\r\ndetta är en fråga som kommer att ingå i en översyn\r\nsom skall göras. Jag kan inte erinra mig att\r\nSocialdemokraterna hade något bättre förslag. Jag\r\nminns mycket väl den debatten. Man var överens\r\nom att inte behålla den tidigare avgiftssättningen\r\ndär det var möjligt att så att säga tjäna och spara\r\npengar på att bo på sjukhem jämfört med t.ex. ett\r\nålderdomshem.</pre><pre>Anf. 181  JAN ANDERSSON (s) replik:</pre><pre>Fru talman! Det är alldeles riktigt att det gamla\r\nsystemet var ohållbart. Vi såg också det som skulle\r\nkunna hända och som nu har hänt. Det fanns en\r\nutredning som hade lagt fram ett förslag om ett\r\nhögkostnadsskydd. Det fanns vidare kritik mot det\r\nförslaget. Det rörde både yngre funktionshindrade\r\noch äldre. Problemet var att det hela gällde grupper\r\nsom inte hade samma levnadsvillkor. Det borde ha\r\nskapats ett högkostnadsskydd för enbart de äldre.\r\nVi ville ha närmare utrett om det var möjligt att få\r\nett bättre förslag på den punkten. Det var därför vi\r\nvid det tillfället motsatte oss att förslaget skulle\r\ngenomföras. Det gällde inte frågan om att ta ut hyra\r\npå sjukhemmen när de blev en särskild\r\nboendeform. Vi tycker fortfarande att det är\r\nriktigt.</pre><pre>Anf. 182  Statsrådet BO KÖNBERG (fp):</pre><pre>Fru talman! Jag hade tänkt att ställa en fråga till Jan\r\nAndersson som han delvis redan har besvarat. Vad\r\nvar det socialdemokratiska alternativet?</pre><pre>Vi var överens i samband med ÄDEL-översynen\r\natt reglerna borde ha ändrats redan när ÄDEL-\r\nreformen trädde i kraft, dvs. den 1 januari 1992. Nu\r\nblev det inte så. I stället blev det ett ikraftträdande\r\nden 1 mars 1993. Om jag förstod Jan Anderssons\r\nsenaste svar rätt hade det dröjt ytterligare om man\r\nhade gått på den socialdemokratiska linjen, dvs. en\r\nutredning eller någon form av uppskov.</pre><pre>Oavsett hur det var med detta, låt oss gemensamt\r\nse till att det system som vi alla tre som har deltagit\r\ni replikskiftet är för, utformas på sådant sätt att\r\nvederbörlig hänsyn tas till maken och att det blir en\r\nvettig differentiering på den här punkten.</pre><pre>Jag vill ge en precisering till Rosa Östh. Den\r\növersyn som regeringen har fattat beslut om i dag\r\nhandlar mer om vården. Frågan om avgifterna\r\nkommer vi att ta upp i andra och snabbare\r\nsammanhang. Jag räknar med att socialministern\r\nkonmmer att diskutera denna fråga redan denna\r\nmånad med Kommunförbundet -- på grundval av\r\nden goda utredning Socialstyrelsen gjorde i höstas.\r\nUtredningen visar tyvärr att en femtedel av\r\nkommunerna inte har gjort någon differentiering.\r\nDärför avser jag att återkomma till riksdagen i\r\ndenna fråga redan inom någon månad i samband\r\nmed regeringens förslag om KBT-regler för nästa\r\når.</pre><pre>Anf. 183  ROSA ÖSTH (c) replik:</pre><pre>Fru talman! Jag hoppas ändå att resultaten av de\r\nolika översynerna kommer att vägas samman. Jag\r\nvidhåller att frågorna hör ihop och att de\r\ntillsammans bidrar till att skapa den oklara och\r\nibland otillfredsställande situationen för framför\r\nallt de äldre. Jag hoppas att det inte är omöjligt att\r\nsärskilt se över avgifterna i sammanhanget.</pre><pre>Anf. 184  CHATRINE PÅLSSON (kds):</pre><pre>Fru talman! Den senaste tidens larmrapporter om\r\nde stora vårdbehov som trots allt finns på många\r\nplatser i vårt land visar på att smärtgränsen är nådd\r\nför nedskärningarna inom vården. Det verkar som\r\nom man på en del håll redan har gått alldeles för\r\nlångt. Vi kristdemokrater har tidigare på olika sätt\r\nvarnat för att sparivern kan få som konsekvens att\r\nman inte ser verkligheten och de stora behov som\r\nfaktiskt finns.</pre><pre>Därför utesluter vi inte att trots de senaste årens\r\ntrender kan det behövas fler vårdplatser, då\r\nnärmast vid medicin- och rehabiliteringsklinikerna,\r\nför att kunna upprätthålla den medicinska\r\nvårdnivån för framför allt de akut sjuka äldre. Det\r\nhandlar om att ge en bra vård och samtidigt skapa\r\nrimliga förutsättningar för personalen att klara sina\r\nviktiga vårduppgifter.</pre><pre>Jag vill i likhet med Rosa Östh rikta ett tack till\r\nsjukvårdsministern som har uppmärksammat dessa\r\nfrågor och nu på nytt har tagit initiativ till att låta\r\nSocialstyrelsen specialstudera de akuta\r\nsjukvårdsproblem som har kommit fram. Det visar\r\nändå att man tar till sig av rapporternas innehåll.</pre><pre>Med utgångspunkt i den kunskap vi har kan vi se\r\nframför oss ett ökat och delvis förändrat vårdbehov\r\ni vårt land. Nya medicinska framsteg kommer att\r\nuppfylla vissa av dessa behov men också faktiskt\r\nskapa nya behov. Dessutom går det inte att trolla\r\nbort siffror och dölja att antalet äldre blir allt fler\r\nunder 90-talet.</pre><pre>Vårt ansvar att ge en god hälso- och sjukvård på lika\r\nvillkor till alla oavsett ålder är en av grundpelarna\r\ni den svenska välfärden. Därför måste vi vara\r\nmedvetna om vilka resurser vården kommer att\r\nkräva när vi vill bibehålla, och helst höja, den\r\nkvalitet som vi har i dag.</pre><pre>Fru talman! Det är naturligt att vi som har ett\r\npolitiskt ansvar skall vara med och utveckla och\r\nförändra verksamhet. Detta är oerhört viktigt. Men\r\nibland tenderar det att bli enbart trender när man\r\nskall göra neddragningar och förändra. Samtidigt\r\nsom vi är medvetna om att arbetsbördan mellan\r\nolika enheter i vården fortfarande är mycket\r\nvarierande gäller det att beakta sidoeffekter när\r\nman gör förändringar.</pre><pre>Trots allt måste på vissa håll en utjämning ske\r\ngenom omorganisation. Att bryta revirgränser\r\nmellan enheter och personalgrupper, inte minst\r\nunder jourtid, är nödvändigt för att resurserna skall\r\nräcka till de akuta vårdbehoven. Vid sjukhem,\r\nålderdomshem och servicehus bör det dessutom\r\nfinnas kontrakterade läkare med övergripande\r\nansvar samt god sjukvårdskompetens bland övrig\r\npersonal för att upprätthålla en hög vårdkvalitet\r\noch trygghet för de äldre.</pre><pre>Vården är en hjärtefråga för oss. Det handlar i\r\ngrunden om människovärde, respekt för livet och\r\nsolidaritet med de svaga. Sjukvården skapar en\r\novärderlig trygghet i välfärden. Det är därför vi har\r\nförståelse för den upprördhet som många ger\r\nuttryck för när förslag om nedskärningar inom\r\nvården redovisas. Vi är medvetna om att landets\r\nekonomiska situation är bekymmersam. Det måste\r\nvi ta ansvar för. Låt oss komma ihåg att även i ett\r\nsvårt ekonomiskt läge finns det pengar, men det\r\ngäller att prioritera. Det, fru talman, tror jag blir en\r\nav det sena 1990-talets allra största frågor.</pre><pre>Till sist ett par ord när det gäller vårdnadsbidrag.\r\nDet är näst intill omöjligt att förklara det faktiska\r\nläget i fråga om vårdnadsbidraget för\r\nsocialdemokraterna när de inte lyssnar på sakskäl.\r\nVi har upprepade gånger sagt att ingen kommer att\r\nfå det sämre; alla kommer att få en ökad valfrihet.\r\nJag hoppas att -- nu när vi har inlett det familjeår\r\nsom FN har utlyst -- socialdemokraterna äntligen\r\nkan myndigförklara svenska familjer. I\r\nsocialdemokraternas Sverige är de omyndiga. De\r\nkan inte fatta beslut själva, de kan inte välja och de\r\nkan inte ta egna initiativ. Det är orättfärdigt. Jag\r\nhoppas och tror att socialdemokraterna skall bättra\r\nsig på den punkten. Svenska familjer behöver få en\r\nökad status. Ett vårdnadsbidrag är ett sätt att visa\r\natt man vill uppvärdera föräldra- och familjerollen.</pre><pre>Anf. 185  JAN ANDERSSON (s) replik:</pre><pre>Fru talman! När jag har rest med socialutskottet\r\nunder de sex år jag har suttit i riksdagen är det ett\r\nområde som man nästan undantagslöst prisat oss\r\nför ute i världen, och det är den svenska\r\nfamiljepolitiken. Den står fortfarande i särklass när\r\nvi jämför oss med andra länder.</pre><pre>Vårdnadsbidraget är en ny idé som ännu inte\r\ngenomförts, tack och lov, och förhoppningsvis inte\r\nheller kommer att genomföras. Det kommer att\r\nminska jämställdheten och det kommer inte att öka\r\nvalfriheten för dem som skulle behöva en ökad\r\nvalfrihet, nämligen ensamstående mödrar och\r\nmänniskor med låga inkomster. De kommer att få\r\nbetala för detta i form av höjda daghemsavgifter.\r\nDe kommer naturligtvis också att få vara med och\r\nfinansiera de två tre miljarder som ligger inbakade\r\ni budgetunderskottet. Det kommer de inte undan.</pre><pre>Det brukar sägas om oss politiker att vi har långt\r\nmellan ord och handling, dvs mellan det vi säger\r\noch det vi gör. Jag delar inte den uppfattningen i\r\nallmänhet. Men om man lyssnade på kds i\r\nvalrörelsen när det gällde frågan om vården och\r\nomsorgen om de äldre och ser på den verklighet\r\nsom inträdde när kds fick ansvaret i landsting och\r\nkommuner runt om i landet och i riksdag och\r\nregering, finns det en avsevärd klyfta. Den måste\r\nChatrine Pålsson vara medveten om. Jerzy Einhorn\r\när medveten om den och tar konsekvenserna. Det\r\nborde andra kristdemokrater också göra. Sannolikt\r\när det så att det förtroende kds en gång hade,\r\nframför allt för sin äldreomsorgspolitik, faller nu.\r\nDärmed faller också opinionssiffrorna för kds.</pre><pre>Anf. 186  CHATRINE PÅLSSON (kds)\r\nreplik:</pre><pre>Fru talman! Det är helt riktigt som Jan Andersson\r\nsäger, att Sverige har varit känt för att ha en god\r\nbarnomsorg. Men vad vi har sett under åren, och\r\ninte minst de senaste åren, är att SIFO-\r\nundersökningar bland svenska föräldrar visar att\r\nman i hög grad vill ha ett vårdnadsbidrag. Det\r\ngäller unga familjer. Jag vill därför fråga Jan\r\nAndersson om han menar att dessa familjer inte är\r\nkompetenta att bedöma hur man vill ha det. Det är\r\nju det man underkänner.</pre><pre>Detta handlar inte om jämställdhet, Jan\r\nAndersson. Det handlar om att man får ett\r\nerkännande att en familj är kompetent att bedöma\r\nhur man vill ordna sin barnomsorg och att man i\r\nnågon mån får valfrihet att göra det. Jämställdhet\r\nför kvinnor är inte en socialdemokratisk\r\ntvångströja utan en frihet i familjen. När det gäller\r\nsjukvården och resurserna beklagar jag -- det har\r\njag gjort offentligt många gånger -- att\r\nsocialdemokraterna smiter från sitt ansvar att delta\r\ni den parlamentariska grupp som tillsatts för att\r\nutreda sjukvårdens organisation och finansiering,\r\nnämligen HSU2000. Jag beklagar att\r\nsocialdemokraterna smiter från det ansvaret.</pre><pre>När det gäller Jerzy Einhorn, mig och övriga\r\nkristdemokrater vill jag säga att om Jan Andersson\r\noch hans parti får välja vill de inte ha några\r\nkristdemokrater här i riksdagen. Som väl är är det\r\ninte de som bestämmer det.</pre><pre>Anf. 187  JAN ANDERSSON (s) replik:</pre><pre>Fru talman! Jag sade bara att Jerzy Einhorn har\r\nupptäckt den skillnad som fanns mellan ord och\r\nhandling hos kristdemokraterna. Jag tror att flera\r\nmärker det. Det kommer kds säkert att få känna av.</pre><pre>När det gäller frågan om vårdnadsbidrag och\r\nvalfrihet undrar jag hur många ensamstående\r\nkvinnor som kan få den valfrihet som Chatrine\r\nPålsson talar om, att i större utsträckning vara\r\nhemma hos sina barn för 2 000 kronor i månaden.\r\nVilka familjer med normala inkomster kan göra det\r\nvalet? De får betala de pengarna i ökade\r\ndagisavgifter, i all offentligt finansierad\r\nbarnomsorg. Dessutom får de vara med och betala\r\nde två tre miljarder som inte är finansierade. De\r\nmåste ju också betalas. Det tror jag att Chatrine\r\nPålsson är medveten om.</pre><pre>Valfriheten gäller de familjer där ena parten har en\r\nhög lön och den andra parten har möjlighet att vara\r\nhemma för en så låg summa som 2 000 kronor i\r\nmånaden. Det rör sig inte om särskilt många\r\nfamiljer. Det rör sig om välbeställda familjer. Är\r\ndet dem som vi skall använda två tre miljarder på?\r\nNej, vi socialdemokrater förordar en helt annan\r\nfördelning. Det är helt andra familjer vi borde öka\r\nvalfriheten för.</pre><pre>Anf. 188  CHATRINE PÅLSSON (kds)\r\nreplik:</pre><pre>Fru talman! Jan Andersson säger att folk märker\r\nhur kds har agerat. Jag vill säga att hela Sverige har\r\nmärkt hur Socialdemokraterna har misskött\r\nekonomin. Den nya regeringen fick ta över ett\r\nkonkursbo. Av det skälet borde man vara litet mera\r\nödmjuk, i stället för att slänga ur sig sådana här\r\npåståenden.</pre><pre>När det gäller vårdnadsbidrag noterar jag med stor\r\nglädje att Jan Andersson egentligen vill ha ett högre\r\nvårdnadsbidrag. På den punkten är vi överens. Det\r\nhär är så viktigt att vi kristdemokrater också skulle\r\nvilja ha det, men vi har insett den ekonomiska\r\nverkligheten och har sett detta som ett sätt att\r\nbörja.</pre><pre>Om Jan Andersson studerar det senaste förslaget\r\ntill vårdnadsbidrag skall han se att\r\nbarnomsorgskostnaderna inte kommer att öka. Det\r\nhär förslaget innebär att den som har barnomsorg\r\npå heltid i en kommun inte får något\r\nvårdnadsbidrag, just för att byråkratin inte skall\r\nöka och för att människor skall få ökad valfrihet.\r\nJag hoppas att Jan Andersson till nästa debatt om\r\nvårdnadsbidrag här i kammaren har studerat\r\nförslaget litet bättre.</pre><pre>Anf. 189  LIISA RULANDER (kds):</pre><pre>Fru talman! Till den tidigare socialdemokratiske\r\ntalaren vill jag säga att jag fick lära mig i skolan att\r\n2 000 kr är mer än 0 kr. Därmed lämnar jag den\r\ndebatten.</pre><pre>Det bekymrar oss kristdemokrater att barn till\r\nmissbrukande föräldrar inte får den\r\nuppmärksamhet de behöver. De får inte den\r\ntrygghet och den omsorg som de som barn är\r\nberättigade till. Den omsorg som deras föräldrar\r\ninte förmår ge dem har samhället en medmänsklig\r\noch obligatorisk skyldighet att bidra till. I dag sker\r\ndet i viss mån genom olika stödinsatser, varav jag\r\nvill lyfta fram familjevården.</pre><pre>Först vill jag givetvis säga att de bästa insatserna\r\nalltid är de förebyggande. Målet måste vara att barn\r\nskall kunna växa upp tillsammans med sina egna\r\nföräldrar, vilket innebär att allt tänkbart stöd skall\r\nges till föräldrarna redan från början. En av\r\nstödåtgärderna, bortsett från missbruksvård m.m.,\r\när familjerådgivning.</pre><pre>När alla andra insatser i form av stöd och kontakter,\r\n''hemma-hos-are'' och annat har prövats, måste\r\nbarnet ändå ibland lyftas ur sin biologiska familj för\r\natt dels garanteras säkerhet, dels få förbättrade\r\nförutsättningar för sin utveckling. Separationen\r\nfrån föräldrarna är en svår upplevelse för barnet\r\nmen även för de biologiska föräldrarna, som ofta\r\nkänner sig misslyckade och missförstådda.\r\nFosterföräldrarnas möte med det besvikna barnet\r\nkräver kompetens utöver vanligt föräldraskap för\r\natt barnet verkligen skall få den förbättring som\r\navsågs i och med socialnämndens ingripande.</pre><pre>Dessa processer kan vara svåra att hantera, och\r\nibland misslyckas vården på grund av bristande\r\nutbildning och handledning. De ''värstingar'' som\r\nibland omnämns bland samhällsplacerade barn\r\nemanerar ofta ur många och misslyckade\r\nomplaceringar. Dessa misslyckanden innebär att\r\nkriminalitet och missbruk i vuxenlivet kan bli\r\nföljden för dessa barn.</pre><pre>I denna föränderliga tillvaro med ökad problematik\r\nökar trycket på familjehemmen, oavsett om de\r\narbetar traditionellt eller på heltid i HVB-form av\r\nnågot slag. HVB står för Hem för vård och boende,\r\noch det är en mer professionell form av\r\nfosterbarnsvård. Förväntningarna på vad\r\nfamiljehemmen skall göra och klara av varierar.\r\nMålet med placeringarna förändras mellan olika\r\nplaceringar och under placeringarnas gång.</pre><pre>Att spela ut omgivningen är ett vanligt sätt att agera\r\npå för ungdomar som mår dåligt. Man får\r\nuppmärksamhet och utlopp för besvikelser och\r\noförrätter. Tidigare övergrepp eller försummelser\r\nprojiceras på nya objekt, vilket är viktigt och\r\nmånga gånger en nödvändig process för barnets\r\nrehabilitering. Den eller de som skall hantera dessa\r\nutspel förutom familjehemmen är polis, åklagare\r\noch längre fram advokater, som många gånger\r\nsaknar erfarenhet av den sociala situationen för de\r\nbarn och ungdomar vars problematik de dyker rätt\r\nin i. Dessa kräver förutom utbildning ett väl\r\nfungerande teamarbete från alla inblandade.</pre><pre>Det intressanta som har hänt under denna regerings\r\nmandatperiod är det uppdrag som regeringen gav\r\nSocialstyrelsen förra året. Uppdraget innebär att de\r\nav Riksdagens revisorer påtalade bristerna inom\r\nfamiljevården skall åtgärdas. I förstone uppfattades\r\nregeringsuppdraget som en insiktsfull och\r\nstatushöjande åtgärd från regeringen. Det är det\r\nockså. Men det visar sig att inga pengar har avsatts\r\ni propositionen för att man skall kunna utföra detta\r\nuppdrag på ett verkningsfullt sätt. Socialstyrelsen\r\nförväntas i stället använda befintliga resurser och\r\npersonal.</pre><pre>Antalet barn som placeras via samhällets försorg är\r\ni dag 12 000. Om man jämför de insatser som sker\r\nmed kontaktperson och kontaktfamilj visar statistik\r\natt 3 950 barn och ungdomar hade kontaktperson år\r\n1982, medan motsvarande antal var 11 450 år 1992.\r\nDetta kan alltså innebära att vi står inför ett massivt\r\nbehov av insatser för att dels förebygga antalet\r\nplaceringar effektivare, dels förbereda och utbilda\r\nfler familjehem.</pre><pre>De flesta människor är beroende av en fast,\r\nförutsägbar inkomst för att klara sina kostnader.\r\nMånga familjer drar sig för att engagera sig,\r\neftersom osäkerheten om placeringens varaktighet\r\när så stor. Varje kvadratmeter boyta, även endast\r\nsporadiskt utnyttjad, kostar stora summor i dag.\r\nNär barnet inte längre behöver bo kvar hos sin\r\nfosterfamilj får det inte innebära att familjehemmet\r\nhamnar i ekonomiskt kaos. Hitintills har\r\nfamiljehemsföräldrar inte tillåtits ansluta sig till a-\r\nkassan, och de som ändå betalar in i god tro erhåller\r\ningen ersättning. Jag utgår från att detta kommer\r\natt ha åtgärdats när Arbetsrättskommittén har\r\nfastställt sitt regelverk för a-kasseersättning.</pre><pre>Ytterligare ett problem är beräkningen av\r\nsjukpenninggrundande inkomst. Det råder i dag\r\nstora olikheter mellan försäkringskassornas\r\nbedömning av hur beräkning och utbetalning bör\r\nske. För att kunna hålla god kvalitet i\r\nfamiljehemmen måste kontinuitet eftersträvas.\r\nDetta förutsätter att en viss ekonomisk bastrygghet\r\ninförs för samtliga former av familjevård.</pre><pre>Fru talman! I relation till institutionsvården är\r\nfamiljehemsvården den i särklass billigaste och\r\nmest hemlika vårdformen. För att bibehålla dessa\r\nsmå nära gemenskaper är det angeläget att\r\nfamiljehemmen kommer i åtnjutande av de\r\ntrygghetssystem som andra yrkesgrupper åtnjuter.\r\nJag räknar med att denna regering kommer att\r\nåtgärda bristerna.</pre><pre>Utbildnings- och kulturpolitik</pre><pre>Anf. 190  LENA HJELM-WALLÉN (s):</pre><pre>Fru talman! Livslångt lärande är ett begrepp som\r\nunder återstoden av detta sekel måste få en reell\r\nbetydelse i vårt samhälle.</pre><pre>Inom snart sagt varje område inom arbetslivet\r\nkrävs mer av kunnande, eget ansvarstagande och\r\nkompetens. Det räcker inte att klara detta med\r\nalltmer välutbildade ungdomar. Det årliga\r\ntillskottet av ungdomar till arbetsmarknaden är\r\nmindre än 3 %. Det kompetenslyft som är\r\nnödvändigt måste därför bygga på de vuxna, på\r\ndem som redan ingår i arbetskraften.</pre><pre>Genom projektet Agenda 2000 har regeringen\r\nengagerat sig för forskning och för den akademiska\r\nutbildningen, vilket i sig är vällovligt. Dess värre\r\nhar engagemanget inte varit lika stort inför behovet\r\nav ett brett program för kompetensutveckling och\r\nvuxenutbildning. Tvärtom har de borgerliga\r\npartierna årligen skurit ned resurserna för den\r\nsamhällsfinansierade vuxenutbildningen samtidigt\r\nsom arbetsgivarna minskat resurserna för\r\npersonalutbildning. Också\r\narbetsmarknadsutbildningen har hållits tillbaka.\r\nSänkta bidrag för utbildning gör det dessutom\r\ndirekt olönsamt för många vuxna att delta i\r\nutbildning i stället för att passivt lyfta\r\narbetslöshetsunderstöd.</pre><pre>Vi socialdemokrater kräver att regeringen med alla\r\nsina utredningsresurser sätter i gång arbetet med ett\r\nnationellt kompetensutvecklingslyft på bred front.\r\nJag kan rekommendera den omfattande motion\r\nsom vi har utarbetat i frågan.</pre><pre>Livslångt lärande som utbildningsstrategi kräver\r\ninte bara mycket omfattande utbildningsresurser\r\nför vuxna, lärande arbetsplatser och ett arbetsliv\r\nsom stimulerar och tar vara på de anställdas\r\nkunnande och kompetens. Det kräver också att\r\nskolan utformas i enlighet med detta.</pre><pre>Det mest betydelsefulla skolan kan ge sina elever,\r\nsett i det perspektivet, är en lust att lära och en\r\nsjälvtillit. Eleverna skall känna att de kan och att\r\nde växer med kunskap.</pre><pre>Dess värre måste man konstatera att alltför många\r\nlämnar skolan med en helt annan insikt. De känner\r\nsig misslyckade. De har knäckt självförtroende,\r\noch de har fått en negativ syn på studier och\r\nlärande.</pre><pre>Vilka möjligheter har då dagens och morgondagens\r\nskola att rätta till dessa brister? Dess värre finns det\r\ni dag tydliga bevis ute i skolorna på att den\r\nborgerliga skolpolitiken leder helt fel.</pre><pre>Klasserna blir större. Halvklasstimmarna blir färre.\r\nExtrastödet till elever med särskilda behov minskar\r\nkraftigt. Speciallärarinsatserna krymper.\r\nElevvården urholkas. Skolan är återigen på väg att\r\nteoretiseras. Det är mer av betyg och prov.</pre><pre>De försämringar som vi nu bevittnar i de svenska\r\nskolorna sker under parollen: Vi skall skapa\r\nEuropas bästa skola. Mer rättmätigt borde\r\nregeringspartierna erkänna: Vi håller på att\r\nförsämra ett av världens bästa skolsystem.</pre><pre>Lärarnas möjlighet att göra ett gott jobb urholkas.\r\nAllt fler barn far illa. De moderata ministrarna på\r\ndetta område lutar sig lugnt tillbaka och sveper in\r\nsig i ett skyddande täcke av vackra slagord om\r\nkunskapens betydelse. Ökad segregation och\r\nurholkad kvalitet skyller man på kommunerna,\r\nsom är huvudmän.</pre><pre>Regeringen drar sig inte ens för att rikta en direkt\r\nbesparing på 120 miljoner mot skolan och mot en\r\nav de mest utsatta grupperna, nämligen\r\ninvandrarbarnen. Att Folkpartiet, Centern och kds\r\när med på att ge denna signal till kommunerna --\r\nhelt i Ny demokratis anda -- är beklämmande.</pre><pre>Alla dessa tendenser leder till att många barn inte\r\nfår den utbildning som de har rätt till. Den goda\r\ngrund för ett livslångt lärande som skolan skulle ge\r\nraseras.</pre><pre>Det är hög tid att erkänna att den politik som nu\r\nförs leder fel.</pre><pre>Fru talman! Vi socialdemokrater kräver en annan\r\npolitik.</pre><pre>För det första måste resurserna fördelas efter hur\r\nbehoven skiftar mellan skolor och elever. Alla\r\nmåste inse att elever är olika. De behöver olika\r\nmycket hjälp och stöd. Skolpengssystemet blir\r\norättvist för elever med extra behov av stöd och bör\r\ndärför avskaffas.</pre><pre>För det andra måste det bli ett slut på att man\r\növerkompenserar flertalet privata skolor.</pre><pre>För det tredje borde nedslitna skolor rustas upp nu\r\nnär så många bygggnadsarbetare går arbetslösa.\r\nMånga skolor utgör inte bara är en dålig\r\narbetsmiljö. De försvårar också skolgången för\r\nhandikappade elever.</pre><pre>För det fjärde borde riksdagen ta chansen att under\r\nvåren rätta till flera olyckliga läroplansbeslut, innan\r\nden nya läroplanen träder i kraft. På så sätt skulle\r\nläroplanen kunna vila på en mer stabil\r\nparlamentarisk grund, vilket skapar större arbetsro\r\ni skolan.</pre><pre>För det femte måste det beslutade betygssystemet\r\nför grundskolan, som öppnar för betyg redan i\r\nårskurs ett, rivas upp.</pre><pre>För det sjätte måste förändringarna i\r\ngymnasieskolan följas mycket uppmärksamt. Den\r\ncentralt påbjudna starten av kursutformning i hela\r\ngymnasieskolan riskerar att leda till stora problem.\r\nRedan 1991 års reform, med en gymnasieskola\r\nuppbyggd på treåriga program, ställer mycket stora\r\nkrav, inte minst vad gäller den ökade andelen\r\nallmänna ämnen som nu finns också i de\r\nyrkesinriktade programmen. Det krävs ett\r\nutvecklingsarbete ute i skolorna och en öppenhet\r\nhos oss politiker inför hur denna svåra fråga skall\r\nlösas.</pre><pre>För det sjunde bör antalet platser i praktiskt taget\r\nalla utbildningar öka så långt det är möjligt.</pre><pre>För det åttonde vill vi socialdemokrater att varje\r\nelev -- barn, ungdomar och vuxna -- skall få möta\r\nskolan utifrån sina förutsättningar för att\r\nmöjliggöra en personlig utveckling och\r\nkunskapstillväxt.</pre><pre>Det viktigaste är att utbildning skall understödja\r\ntilltron till den egna förmågan att lära, i ett\r\nperspektiv av livslångt lärande.</pre><pre>Anf. 191  BJÖRN SAMUELSON (v):</pre><pre>Fru talman! Jag vill först helt parentetiskt säga att\r\n2 000 kr kan vara mindre än 0 kr. Det kan vara en\r\nskuld.</pre><pre>Fru talman! Jag vill sätta en snigel på regeringens\r\nöga, eftersom den tillåter en ökande segregation i\r\nden svenska skolan.</pre><pre>Vi i Vänsterpartiet lägger i våra motioner till\r\nriksdagen fram en rad olika förslag för att söka\r\nskapa den goda skolan. Den goda skolan präglas av\r\nsamarbete, trygghet och tolerans. Det är en skola\r\nsom i sig har en så god kvalitet att barn och\r\nföräldrar kan känna sig trygga. Det är en skola där\r\nlärare och annan personal i samverkan utvecklar\r\noch tar till vara olika erfarenheter som de har fått\r\nunder åren. Det är också en skola där\r\nifrågasättande är ett naturligt och välkommet inslag\r\ni den dagliga verksamheten -- allt i akt och mening\r\natt söka utveckla det dagliga arbetet i skolan.</pre><pre>I denna skola behöver man inte hålla tillbaka ett\r\nkritiskt granskande för att man riskerar att få sämre\r\nbetyg. Ej heller behöver med nödvändighet den\r\nmoraliska debatten föras och de existentiella\r\nfrågorna ställas utifrån en definierad kristen etik.\r\nDebatten och frågorna skall få finnas bara för att de\r\nfinns.</pre><pre>Vi vill skapa en grund för en god skola över hela\r\nlandet. Vi tror att samarbete ger ett bättre resultat\r\nför barnen i skolan än konkurrensen.</pre><pre>I våra motioner till riksdagen lägger vi fram förslag\r\nsom syftar till att också låta utbildningspolitiken bli\r\nett instrument för en rättvis fördelningspolitik. Vi\r\nvill återupprätta det politiska samtalet för en\r\nutvecklande skolpolitik. Ett reformprogram för\r\nskolan under 1990-talet och 2000-talet som vilar på\r\nen betryggande politisk majoritet måste läggas\r\nfram.</pre><pre>Som utgångspunkter för en sådan politik bör vissa\r\nvillkor ställas. Hit hör enligt vår mening att det skall\r\nbli:</pre><pre>-en skola som inte slår ut elever genom detaljerad\r\nbetygsstyrning och konkurrenshets,</pre><pre>-en begränsning av klasstorleken till förslagsvis 25\r\nelever,</pre><pre>-ett omfattande program för reparation, om- och\r\ntillbyggnad av skolans lokaler, så att det blir en god\r\narbetsmiljö för våra unga människor,</pre><pre>-en god och jämn utrustningsstandard som sörjer\r\nför en så god undervisningssituation som möjligt,</pre><pre>-ett framarbetande av ett samlat förslag med\r\nkonkreta åtgärder för att bryta den sociala\r\nsnedrekryteringen till högre studier,</pre><pre>-en successiv utbyggnad av vuxenutbildningen så\r\natt det, för de vuxna som så önskar, på sikt är\r\nmöjligt att skaffa sig en gymnasiekompetens -- då\r\nkan de också hjälpa sina barn med hemarbetet på\r\nett annat sätt och</pre><pre>-ett omedelbart stopp av uppsägningar av nu\r\nanställda lärare. Deras kompetens kan i stället\r\nanvändas till en tillfällig förstärkning.</pre><pre>Vi måste stoppa förslaget om nedskärningar i\r\nhemspråksundervisningen. Det är inte klokt att\r\nman skär ned i tider då vi behöver mer\r\nspråkkunskap.</pre><pre>Vi måste få ett stopp på den privatiseringsiver som\r\nden nu förda politiken leder till också inom skolans\r\nområde. Vi måste sluta att acceptera avgifter inom\r\nungdomsskolan. Den skall vara fri.</pre><pre>Vi vill återinföra stimulansbidrag för kultur i\r\nskolan. Det är en verksamhet som har kommit på\r\nskam under de senare åren. Vi vill ha en skola med\r\nsköterskor, psykologer, syo-konsulenter och\r\nkuratorer.</pre><pre>Detta är några av de utgångsvillkor som vi tror att\r\ndet skulle gå att resonera sig samman om. Vi tror\r\nockså att det finns ett brett folkligt stöd för de\r\nsärskilda insatserna för en god skola åt våra barn.\r\nVi är övertygade om att vanliga människor också är\r\nberedda att axla ett ekonomiskt ansvar för att\r\nbarnen skall få en bra skolgång.</pre><pre>Finns det regeringspartier som är beredda att\r\nmedverka till att det blir en stabil politisk majoritet\r\nför en kvalitets- och likvärdighetsreformering av\r\nskolan? Det har funnits förut, och det borde finnas\r\nnu. Fru talman! I så fall kan jag tänka mig att ta bort\r\nsnigeln från just deras öga.</pre><pre>Anf. 192  Statsrådet BEATRICE ASK (m):</pre><pre>Fru talman! Regeringens ambitioner är höga när\r\ndet gäller utbildningspolitiken. Lena Hjelm-Wallén\r\nberörde det delvis genom att nämna arbetet med\r\nAgenda 2000 i sin inledning och genom att ta upp\r\nfrågan om livslångt lärande och återkommande\r\nutbildning. Det är väl riktigt att vi på många sätt har\r\nprioriterat barn- och ungdomsutbildningen.\r\nSamtidigt vill jag nog påstå att det är nödvändigt att\r\nlägga en god grund för att åstadkomma ett livslångt\r\nlärande. Jag tror därför att man oavsett\r\nprioriteringarna ändock kan säga att vi har samma\r\nuppfattning i den här delen, nämligen att\r\nmänniskor i högre utsträckning än hittills måste\r\nkomma tillbaka till utbildning. Under våren\r\nåterkommer vi med förslag och idéer om hur\r\nprojektet Agenda 2000 skall följas upp. Man har\r\nhaft en rad seminarier, hearingar m.m. för att få ett\r\nunderlag och en bred diskussion om de nya krav\r\nsom ställs på utbildningen.</pre><pre>Regeringen har genomfört en rad betydelsefulla\r\nförändringar i syfte att tydliggöra skolans uppgifter\r\noch stimulera till en utveckling av verksamheten.\r\nDet har gjorts i snabb takt. Skälen är uppenbara.\r\nDen snabba kunskapsutvecklingen, samhällets\r\nkomplexitet och internationaliseringen är några\r\nfaktorer som ställer högre krav på medborgarnas\r\nkunskap och kompetens. Vi har inte minst genom\r\nfriskolereformen och besluten om nya läroplaner\r\noch betyg lagt grunden för en skola med valfrihet,\r\nmångfald och kvalitet. Låt mig säga att det handlar\r\nom att lägga grunden för utveckling och förnyelse.\r\nMycket återstår att göra för att fullfölja det arbetet.</pre><pre>Lena Hjelm-Wallén hade ett brett perspektiv i sitt\r\nanförande. Det förvånade mig något. I den\r\nallmänna debatten inriktar nämligen\r\nsocialdemokraterna all sin kraft och kritik på de\r\nfristående skolorna. Man går ut med mer eller\r\nmindre regelrätta förtalskampanjer och\r\nmisstänkliggöranden. Alla problem har helt\r\nplötsligt blivit friskolereformens fel. Syftet är\r\nnaturligtvis att misskreditera hela idén bakom den\r\npolitiken.</pre><pre>Låt mig säga att jag gärna tar den debatten. Jag är\r\nberedd att försvara idén om att alla, inte bara några,\r\nskall kunna välja skola. Det ligger något mycket\r\nklokt i att skolornas kvalitet och inte deras\r\nhuvudman skall vara avgörande för rätten till\r\nekonomiskt stöd.</pre><pre>Under de senaste två åren har antalet friskolor mer\r\nän fördubblats. I dag finns det nästan 230 godkända\r\nfriskolor i Sverige. Det finns minst en friskola i\r\nvarje län, och det är en positiv utveckling.\r\nÖkningen visar dessutom att det finns många,\r\nmånga som har idéer, initiativförmåga och\r\nengagemang som skolan kan tillgodogöra sig. De\r\nbehövs för att skolväsendet skall kunna utvecklas.</pre><pre>Man skall inte heller glömma att en av de viktigaste\r\neffekterna av reformen och av rätten att välja är att\r\nlandets kommunala skolor -- de flesta skolorna är\r\nkommunala -- börjat se om sina hus. Man\r\ninformerar aktivt allmänheten om sin kompetens\r\natt ge barn med de mest skiftande behov en god\r\nutbildning. Det här borde ha gjorts tidigare, men\r\nnu blir det äntligen gjort.</pre><pre>Vi är inte emot fristående skolor, säger\r\nsocialdemokraterna nu. Man säger också att dessa\r\nskolor skall få finnas också i framtiden om\r\nsocialdemokraterna skulle vinna valet. För egen del\r\nkan jag bara konstatera att historien inte talar för\r\natt det skall bli så. Under det halvsekel då\r\nsocialdemokraterna styrde skolpolitiken var idéerna\r\nom valfrihet och friskolor något som man helst inte\r\ntog tag i.</pre><pre>Friskolor lades ned och kommunaliserades. De nya\r\nfriskolorna var ytterst få om ens några. Från början\r\nav 1930-talet och fram till år 1976 när de borgerliga\r\npartierna övertog regeringsansvaret startade nio\r\nfristående skolor -- en skola vart femte år. Under\r\nOlof Palmes tid som utbildningsminister startade\r\ninte en enda fristående skola. Under Ingvar\r\nCarlssons fyra år i Utbildningsdepartementet\r\nstartade två nya fristående skolor. Under december\r\nmånad förra året godkändes tre gånger så många\r\nfriskolor som socialdemokraterna åstadkom under\r\n44 år vid makten. Jag vill hävda att behovet var\r\nstort redan tidigare.</pre><pre>Det är inte svårt att förstå alla dem som nu\r\nuttrycker djup oro över vad som skulle hända om\r\nsocialdemokraterna skulle återkomma i\r\nregeringsställning. Ränderna sitter djupt. Den\r\nallmänna omprövning och förnyelse som man\r\npratade så mycket om efter valförlusten 1991 har\r\ninte omsatts i handling. Vilka garantier kan man nu\r\nge dem som har byggt upp en fungerande\r\nundervisning, som trivs med sin friskola och som\r\nlägger ned mycket engagemang och arbete på sina\r\nbarns uppväxt och skolgång? Kan man lova att de\r\nhär skolorna inte skall behöva slå igen sina portar\r\nom socialdemokraterna skulle vinna valet?</pre><pre>De besked som har kommit hittills är mycket\r\nmotstridiga. För varje gång man har lagt fram en\r\npartimotion här i kammaren har man bytt fot. Nu\r\ntycker jag att det börjar bli dags att ge ett konkret\r\nbesked till väljarna.</pre><pre>Socialdemokraterna påstår också att rätten att välja\r\nskola skapar segregation. Det är ett av de\r\nhuvudargument som återkommer i debatten. Ett\r\nexempel på det är att den socialdemokratiska\r\nledamoten Marianne Carlström har skrivit en\r\nmotion om skolpengen m.m. Hon börjar sin motion\r\nmed att skriva att segregeringen ökar i hela landet\r\noch av kända orsaker går det fortare i\r\nstorstadsområdena. Vilket underlag har hon för ett\r\nsådant påstående? Inte ens i Stockholms stad -- där\r\nvalmöjligheten har utnyttjats som mest och där\r\nantalet friskolor är som störst -- finns det i dag\r\nnågon statistik som ger ett tillräckligt underlag för\r\natt man skall kunna bedöma effekterna av\r\nreformerna. Jag vet det, eftersom jag har sökt efter\r\nmaterial. Det är naturligtvis intressant och viktigt\r\nför oss att följa vad som händer med anledning av\r\nreformen. Om det skulle visa sig vara så som\r\nMarianne Carlström säger, måste vi naturligtvis\r\nfundera över vad det beror på och vad vi skall göra\r\nför att det inte skall vara på det sättet.</pre><pre>Motionen handlar om friskolor och skolpeng,\r\nfrämst i Göteborg. Som vanligt i alla sammanhang\r\nlåter man antyda att friskolorna bara är till för barn\r\ntill rika och välutbildade föräldrar. Men så är det\r\ninte. Om ni socialdemokrater skulle göra några\r\nbesök i verklighetens friskolor, skulle ni snabbt\r\nupptäcka att eleverna utgörs av barn som kommer\r\nfrån de mest skilda omständigheter och med skilda\r\nursprung. Vissa friskolor är helt inriktade på att\r\narbeta med barn som har särskilda behov. Vad\r\nsocialdemokraterna måste mena när de talar om\r\nsegregation i det här sammanhanget är de\r\nförhållanden som rådde när de styrde\r\nskolpolitiken. Då var friskolor knappast ett\r\nalternativ för några andra barn än de som hade\r\nföräldrar som hade råd med dyra avgifter eller som\r\nhade mycket tid att lägga ned på att bidra till\r\nskolans verksamhet. Jag vill påstå att regeringens\r\nvalfrihetsreformer har minskat den risk för ökad\r\nsegregation som fanns tidigare.</pre><pre>I kampanjen sprids också budskapet att friskolorna\r\nstartar på bekostnad av de kommunala skolorna. I\r\nnågon mening är det sant. När vi låter eleverna och\r\nfamiljerna välja skola så kommer vissa skolor att\r\növerges och andra att få nya elever. Det är dock\r\nsjälva poängen att elevers och föräldrars\r\nsynpunkter skall vara viktiga. Ingen skall vara låst\r\nvid en skola som misslyckas med att svara upp mot\r\nde höga krav på utbildningen som var och en har\r\nrätt att ställa. Det skall vara möjligt för flera elever\r\natt välja en skola där de trivs och där de kan bli till\r\nfreds och få det stöd de behöver för sin personliga\r\nutveckling.</pre><pre>I ett inledningsskede innebär reformen självfallet\r\nockså budgetkonsekvenser för de offentliga\r\nskolorna. Jag vill dock understryka att den bärande\r\nprincipen för de nya bidragsreglerna är att de skall\r\nvara likvärdiga för skolor med olika huvudmän. Jag\r\när inte tvärsäker på att vi har kommit dithän än,\r\nmen idén har ändå lagts fram. Det är det som gäller\r\ni reformen.</pre><pre>Samtidigt kan vi konstatera att fristående skolor\r\ndrivs till en väsentligt lägre kostnad än de\r\nkommunala skolorna. Statistiken för 1992 visar att\r\nkommunala skolor är nästan 30 % dyrare än\r\nfristående skolor. En elev i en friskola är i\r\ngenomsnitt 10 000 kr billigare än en elev i en\r\nkommunal skola, trots att åtagandena i princip är\r\ndesamma. Det har två orsaker.</pre><pre>Det handlar om själva undervisningskostnaderna,\r\nsom är drygt 37 % högre i kommunala skolor. Det\r\nhandlar också om lokalkostnaderna. De är 56 %\r\nhögre i de offentliga skolorna. I dessa\r\nbesparingstider borde vi i alla fall fråga oss varför\r\ndet är så här. Hur kan det komma sig att fristående\r\nskolor är så mycket billigare i drift än kommunala\r\nskolor? Samtidigt kan vi konstatera att kvaliteten i\r\nde flesta friskolor knappast är sämre än den man\r\nmöter på andra håll.</pre><pre>Ni socialdemokrater bryr er inte om dessa frågor.\r\nNi vill inte konstruktivt diskutera hur skolan skall\r\nkunna klara av besparingar utan att det drabbar\r\nundervisningens innehåll. Ni bidrar inte med idéer\r\nom hur undervisningen skall kunna utvecklas utan\r\natt det nödvändigtvis krävs ökade ekonomiska\r\nresurser. I stället ställer ni er i klagokön som säger\r\natt varje besparing och varje förändring är liktydig\r\nmed en rasering och ett slag mot våra barns uppväxt\r\noch utbildning.</pre><pre>Skolan har under de senaste 150 åren ständigt\r\ntilldelats mera skattepengar. Trots att vi har en\r\nkostnadskurva som år efter år fram till början av 90-\r\ntalet har pekat uppåt, får de besparingar som vi nu\r\nhar sett de senaste åren stundtals mycket allvarliga\r\neffekter. Det är oroande. Därför skulle vi behöva\r\nen konstruktiv diskussion om hur vi på bästa sätt\r\nskall klara våra höga ambitioner när det gäller\r\nskolan inom de ramar som är samhällsekonomiskt\r\nnödvändiga.</pre><pre></pre><pre>Många kommuner har valt att införa skolpeng för\r\natt stimulera skolorna att bli mer lyhörda för\r\nelevers och föräldrars önskemål. Man prövar olika\r\nsystem för skolpengen och även andra\r\nresursfördelningssystem. Socialdemokraterna är,\r\nom jag har förstått det rätt, emot allt detta och emot\r\nomprövningar. Jag tror att sådant är alldeles\r\nnödvändigt.</pre><pre>Det finns många saker som man kan diskutera\r\nvidare, men andra från majoriteten kommer att ta\r\nupp sådana frågor som jag inte har berört i det här\r\ninlägget.</pre><pre>Anf. 193  LENA HJELM-WALLÉN (s)\r\nreplik:</pre><pre>Fru talman! Beatrice Ask kommenterade livslångt\r\nlärande och bekräftade med sin kommentar att\r\nregeringen nedprioriterar vuxenundervisningen.\r\nDet vet vi ju också alla.</pre><pre>Hon höll vidare ett lovtal till de privata skolorna.\r\nJu flera privata skolor, desto bättre, dvs. ju större\r\netableringsfriheten i utbildningsbranschen är, desto\r\nbättre blir det. Jag tror inte att det är så.</pre><pre>Privata skolor kan vara bra eller dåliga, och de skall\r\nnaturligtvis få finnas också om socialdemokraterna\r\nhar regeringsmakten, men man skall inte stimulera\r\nbildandet av sådana genom överkompenserande\r\nbidrag, vilket sker i dag.</pre><pre>Mitt huvudintresse som utbildningspolitiker är\r\nnaturligen den allmänna grundskolan, där 97 % av\r\neleverna går. Beatrice Ask säger att hon lägger en\r\ngrund för en bättre skola. Men medan hon bedriver\r\ndetta grundläggningsarbete bortser hon tydligen\r\nhelt och hållet från hur dagens verklighet i skolan\r\nser ut.</pre><pre>Det skolbygge som var känt ute i världen för att\r\nvara mycket bra och för att leda långt mot jämlikhet\r\nhåller nu på att helt raseras. Marianne Carlström,\r\nsom tagit upp detta, kommer från Göteborg, där\r\ndet är mycket tydligt hur segregationen slår hårt.</pre><pre>Anf. 194  Statsrådet BEATRICE ASK (m):</pre><pre>Fru talman! Låt mig först säga till Lena Hjelm-\r\nWallén att vi kan vara överens om att det viktigaste\r\när att hålla kontakt med verkligheten i vårt arbete.\r\nDet är inte så att verkligheten håller på att rasera\r\nvår politik. Tvärtom försöker vi skapa ett utrymme\r\nför människorna att lokalt, i kommunerna och i\r\nskolorna, själva fatta kloka beslut. Man har under\r\nlång tid varit styrd av centrala beslut, och det har\r\ninte varit bra.</pre><pre>Lena Hjelm-Wallén påstår också att jag nu har\r\nerkänt att regeringen nedprioriterar\r\nvuxenundervisningen. Om jag skulle vara elak\r\nkunna jag säga att socialdemokraterna struntar i\r\nbarns och ungdomars utbildning, men det tänker\r\njag inte vara. Vad jag har försökt säga är att vi i vårt\r\narbete har sett det som oerhört väsentligt att den\r\nkommunala vuxenutbildningen och annan\r\nvuxenutbildning inte skall behöva ägna sig åt att\r\nreparera skador och brister som kunde ha rättats till\r\npå ett tidigare stadium. Vi behöver\r\nvuxenutbildningen för att höja människors\r\nkompetens, men för att klara den uppgiften måste\r\nman börja från grunden.</pre><pre>Jag höll inte något lovtal över friskolorna. Det är\r\ninte heller regeringens ambition att vi skall få\r\nbetydligt fler friskolor. Det har inget egenvärde.\r\nVad det handlar om är rätten att välja och driva\r\nskolor av olika typer och modeller. Det är inte\r\nskolans huvudman utan innehållet som skall vara\r\ndet intressanta. Man skall också tillmäta\r\nmänniskors egna önskemål relevans när det gäller\r\nskolans organisation.</pre><pre>Jag vet inte om det kommer att bli våldsamt många\r\nfler friskolor än vad vi har i dag eller om de kommer\r\natt vara ganska få. Jag tror att de kommunala\r\nskolorna kommer att hävda sig mycket väl. Men jag\r\nvet att det fanns ett mycket stort behov som ni\r\nsocialdemokrater icke har velat möta. I annat fall\r\nhade vi inte fått den oerhörda respons som vi\r\nerhållit på de förändringar som vi har gjort.</pre><pre>Anf. 195  LENA HJELM-WALLÉN (s)\r\nreplik:</pre><pre>Fru talman! Det är inte svårt att få stor respons på\r\nerbjudanden som är så förhållandevis mycket\r\nbättre för dem som startar en privat skola än för\r\ndem som blir kvar i den kommunala skolan. Jag var\r\ni Göteborg just för att förvissa mig om att det\r\nförelåg en sådan situation. Det finns dess värre\r\nsituationer där man klyver skolan på mitten, i en\r\nprivat del och en kommunal del. Det går mycket\r\nbra att jämföra dessa. Säg inte att detta inte är sant,\r\nför då ljuger skolministern. Skolledare kan direkt\r\npå papperet visa hur det förhåller sig.</pre><pre>Det är resurserna som är avgörande, och med hjälp\r\nav dem skapar ni ett behov av privata skolor. Ni\r\nförsöker sedan koppla an till vårt allmänintresse av\r\natt resurserna till den allmänna skolan är det\r\nviktigaste, den skolform där urholkningen i dag är\r\nså kraftig. Ni försöker göra den kopplingen att vi\r\nskulle vara emot valfrihet, men det är vi inte alls.\r\nOckså i den socialdemokratiska skolpolitiken ingår\r\natt föräldrar skall ha rätt att välja skola, bland olika\r\nkommunala skolor eller även privata skolor, om\r\nföräldrarna önskar det. Men det valet skall inte\r\ngrundas på att en sådan skola har särskilt\r\ngynnsamma förhållanden.</pre><pre>Beatrice Ask säger att man inom regeringen har\r\nhöga ambitioner. Detta tillhör det täcke av\r\nskyddande tal som hon omger sig med. Så snart\r\nman kommer ut i skolverkligheten finner man att\r\nalla talar ett annat språk, nämligen om hur\r\nkvaliteten urholkas och hur det blir mycket svårare\r\ni arbetet, såväl för elever som för lärare.</pre><pre>Anf. 196  Statsrådet BEATRICE ASK (m):</pre><pre>Fru talman! Jag vet inte hur viktigt det är att\r\ndiskutera situationen i Göteborg, men låt mig ändå\r\nsäga att jag häromveckan besökte Backatorps\r\nFöräldrakooperativ, en fristående skola i\r\nGöteborg. Det gäller ett stort och relativt nybyggt\r\nbostadsområde med många småbarn. Kommunen\r\nhade från början planerat att bygga en skola där\r\nmen har av olika skäl inte gjort det. Föräldrarna\r\nfann att barnen skulle komma att spridas ut på\r\nmånga olika skolor, vilket inte skulle fungera.</pre><pre>Föräldrarna har nu själva startat och driver en\r\nmycket fin och bra skola, som jag inte kan finna\r\nnågra skäl i världen att kritisera. Föräldrarna har\r\ntagit tag i någonting som politikerna i det här fallet\r\nuppenbarligen inte klarat. Det är den typen av\r\nengagemang som ni socialdemokrater vill kväva,\r\noch det är det som är så allvarligt.</pre><pre>Göteborg är speciellt på grund av att man har en\r\nkonstruktion med stadsdelsnämnder, som gör att\r\nskillnaderna mellan stadsdelarna förstärks. Jag vill\r\nutan att diskutera de kommunala frågorna i\r\nGöteborg påpeka att Moderata samlingspartiet var\r\nemot införande av dessa nämnder och fortfarande\r\när det parti som står främst när det gäller att\r\nunderstryka att detta inte är något bra system. I en\r\nkommun eller en stad måste man hålla samman och\r\nkunna fördela resurser utifrån att olika stadsdelar\r\nkan ha litet olika behov. Det fungerar i dag inte\r\nriktigt bra med det system som man har valt, men\r\ndet är kommunerna som har ansvaret, och de måste\r\nta det ansvar som det handlar om.</pre><pre>Jag har till skillnad från socialdemokraterna ett\r\nförtroende för de lokala beslutsfattarna, eftersom\r\njag tror att de, som står så nära människorna,\r\nkommer att pröva sig fram. Vi ser också inte minst\r\nnär det gäller skolpengssystemet, t.ex. i Stockholm\r\nliksom i en del andra kommuner, att man upptäcker\r\nsådant som inte är bra och justerar det. Man måste\r\nkanske lägga in fler kvoter för invandrarbarnen\r\neller vad det kan vara.</pre><pre>Jag tycker alltså att vi skall visa ett förtroende för\r\nde lokala beslutsfattarna. Göteborg är ett relativt\r\nspeciellt men ändå viktigt exempel, eftersom det\r\ngäller en stor stad och handlar om många barn.</pre><pre>Anf. 197  BJÖRN SAMUELSON (v) replik:</pre><pre>Fru talman! Regeringen har höga ambitioner, säger\r\nBeatrice Ask. Ja, det kan hända, men jag tycker att\r\nman i så fall i budgetpropositionen hade kunnat\r\nkommentera sådana viktiga förhållanden som har\r\ndiskuterats inom utbildningspolitiken under\r\nhösten. Det sägs där inte ett ord om vad regeringen\r\nvill göra åt den stora sociala snedrekrytering till\r\nhögskolan som fortfarande är ett faktum. Oroas\r\ninte skolministern av de larmrapporter som\r\nkommer om dålig miljö i ungdomsskolan?\r\nReagerar inte skolministern när\r\nlärarorganisationer och elevrörelser går ut i\r\ngemensamma protester och larmar om\r\nmissförhållanden i skolan? Det är inga fria\r\nfantasier.</pre><pre>Skolministern säger vidare: Vad är det för fel på en\r\nfristående skola som man trivs med och finner\r\nutvecklande? Det är väl inget fel på en sådan. Men\r\nvad är det för fel på hemspråksundervisningen, om\r\nman trivs med den och finner den utvecklande? Vi\r\nkan föra samma resonemang i det fallet.</pre><pre>Skolministern säger att de fristående skolorna är\r\n30 % billigare i drift. Om de nu är det, vilket jag\r\ninte tror, varför skulle de i så fall kompenseras till\r\n85 %? 100 minus 30 blir ju 70.</pre><pre>Det är vidare klart att det är billigare med 10\r\nkvadratmeter än med 16 kvadratmeter. Det förstår\r\nockså jag, fru talman, som har egna hus. Det blir\r\nbilligare med uppvärmning och övrig drift. jag tror\r\ndock att skolministern far med alldeles felaktiga\r\nsiffror. Jag har siffror från den 7 mars 1993\r\nframtagna av Statistiska centralbyrån, men jag skall\r\nåterkomma till dem i en annan replik. Man skall\r\ninte komma med allt det ''göttaste'' på en gång.</pre><pre>Det vore välkommet om vi kunde återupprätta det\r\npolitiska samtalet om en utveckling av skolan och\r\ndiskutera kvalitetsfrågor framöver i stället för att\r\ndiskutera vad Socialdemokraterna har gjort och\r\ninte gjort. Det vet vi ju allihop.</pre><pre>Anf. 198  Statsrådet BEATRICE ASK (m):</pre><pre>Fru talman! Låt mig först ta upp den sociala\r\nsnedrekryteringen till högskolan. Jag tycker att det\r\när ett mycket allvarligt problem. Det måste\r\nåtgärdas om vi skall få fler högskoleutbildade i det\r\nhär landet, och det behöver vi. Då måste\r\ngrundskolan och gymnasiet bättre än i dag motivera\r\neleverna och lägga en grund för fortsatta studier.\r\nDet klarar vi kanske inte av.</pre><pre>Det handlar bl.a. om elever från studieovana hem.\r\nDär tror jag att det är viktigt att skolan ökar\r\ninitiativen när det gäller att samarbeta med\r\nföräldrarna. Många föräldrar med dålig\r\nutbildningsbakgrund har dåligt självförtroende i\r\nsina kontakter med skolan. Därför är det viktigt att\r\nvi har slagit fast i läroplanen att rektor har ett\r\nansvar för att ta initiativ på detta område.</pre><pre>Det handlar också om skillnaderna mellan pojkar\r\noch flickor -- män och kvinnor. Vi ser ju även där\r\nen snedrekrytering till den högre utbildningen som\r\när negativ och allvarlig. Där har vi satt i gång ett\r\nviktigt arbete i form av arbetsgrupper. De försöker\r\nsamla ihop de kunskaper som finns samt inspirera\r\ntill diskussion och debatt om hur vi skall få ett\r\nbättre medvetande om de skillnader som finns när\r\ndet gäller att undervisa pojkar och flickor och vad\r\nman kan lära av det vi hittills vet. Jag tycker att vi\r\ngör en del på det området, även om det kanske inte\r\nnämndes i budgetpropositionen.</pre><pre>Jag tycker också att det är allvarligt att arbetsmiljön\r\nför många barn och ungdomar är dålig. År och\r\ndecennier av slarv med underhåll av\r\nskolbyggnaderna är ingenting som vi kan se överse\r\nmed. Det är också därför som de flesta\r\nkommunpolitiker arbetar mycket intensivt med\r\ndetta. Det är en illusion att tro att staten skall gå in\r\noch reparera alla skolor. Det går inte. Här är det\r\nviktigt att kommunerna ser om sina hus, och det har\r\nde ju dess bättre gjort.</pre><pre>Den närmaste treårsperioden kommer\r\nhuvudstaden att satsa ungefär 800 miljoner kronor\r\ni fortsatt upprustning av skolbyggnader. Detta har\r\nnu pågått i flera år. Jag återkommer till hemspråken\r\noch det andra senare.</pre><pre>Anf. 199  BJÖRN SAMUELSON (v) replik:</pre><pre>Fru talman! Det finns ju fler exempel än dem som\r\njag valde att räkna upp i min första replik som kan\r\ntjäna som grund för regeringen att föra ett\r\nresonemang om vad man det är för problem som\r\nfinns i skolan. Vi kan t.ex. ta den kraftiga\r\nbetygsvariationen där många elever i framför allt\r\nförortsområden och utpräglad glesbygd aldrig får\r\nen utbildning med betyg godkänt.</pre><pre>Vi vet att det finns stora svårigheter i dag för många\r\nelever att genomgå den treåriga\r\ngymnasieutbildningen. Det är till förfång för\r\nrekryteringen till högskolan. Vi vet att dessa elever\r\naldrig kommer att göra klassresan. Det är till\r\nförfång för etablissemanget framöver.\r\nEtablissemanget kommer aldrig att begåvas med\r\ndessa elevers erfarenheter. Det tror jag är negativt\r\nför etablissemanget.</pre><pre>Det handlar inte bara om den fysiska arbetsmiljön\r\ni skolan, t.ex. lokaler och utrustning. Det handlar\r\nockså om den psykiska, fysiska och sociala\r\narbetsmiljön. Vi vet att många familjer förändras i\r\ndag. Vi vet att många elever har långa restider. Vi\r\nvet att läxvolymen ökar för många elever. Sedan\r\nstår vi själva och diskuterar hur vi skall komma till\r\nrätta med det stora övertidsuttaget. Jag känner en\r\ntjej som heter Sofia. Hon är 12--13 år. Hon har en\r\narbetsdag -- läxorna inte inräknade -- på ungefär tio\r\ntimmar. Nog har vi uppgifter framför oss.</pre><pre>Det är till detta vi behöver det politiska\r\nanalyserande samtalet. Vi skall inte diskutera om\r\nvad vi har gjort och inte gjort.</pre><pre>Anf. 200  Statsrådet BEATRICE ASK (m):</pre><pre>Fru talman! Ibland blir det litet rundgång i\r\npolitiken. Björn Samuelson tar upp de problem\r\nsom många elever har att klara de treåriga\r\ngymnasieutbildningarna. När vi i moderaterna för\r\nnågot år sedan, när vi diskuterade förändringen av\r\ngymnasieskolan, hade samma bekymmer fick vi\r\nmycket kritik för detta. Problemet finns likväl kvar,\r\noch jag är glad att Björn Samuelson i dag inser att\r\ndet finns.</pre><pre>Samtidigt vill jag säga att det nog är nödvändigt\r\nmed den gemensamma kärnan. Det är nödvändigt\r\natt höja ribban inom yrkesinriktad utbildning när\r\ndet gäller teoretiskt kunnande. Där har nog jag fått\r\nändra inställning något. De signaler som vi nu får\r\när ett underbetyg för skolan. Det är en utmaning\r\nför skolan att se till att man kan åstadkomma en\r\nsådan undervisning att alla elever kan få de\r\nkunskaper som de behöver i arbetslivet i dag. Det\r\nmåste vi jobba mycket på.</pre><pre>Jag är också mycket glad över det stöd som inlägget\r\nuppenbarligen är när det gäller de nya betygen. Vi\r\nkommer inte att få dessa variationer framöver\r\neftersom det tydligare än i dag kommer att finnas\r\nkriterier för betygen. Det är också utmärkt.</pre><pre>När det gäller hemspråken vet Björn Samuelson,\r\nprecis som alla vi andra, att hemspråken kommer\r\natt ha en annan mer naturlig plats i den nya\r\ngrundskolan inom ramen för elevernas egna val,\r\ninom ramen för skolans profilering, inom ramen för\r\nde främmande språken osv. Det tror jag är bra. Nu\r\nhar vi föreslagit att man skall begränsa rätten till sju\r\når. I sju år har man rätt att få hemspråksutbildning.\r\nJag tycker inte att det är ett dåligt erbjudande. Det\r\när viktigt att vi har det erbjudandet. Det handlar\r\nom investeringar i språkkunnande. Jag tycker inte\r\natt man skall vara så negativ till den förändringen\r\nsom Björn Samuelson uppenbarligen är.</pre><pre>Anf. 201  HANS NYHAGE (m):</pre><pre>Fru talman! I slutet av år 1993 beslutade riksdagen\r\nom nya läroplaner för grundskolan och\r\ngymnasieskolan. Även om besluten inte till alla\r\ndelar var enhälliga -- särskilt när det gällde\r\ngrundskolan framfördes många reservationer -- var\r\ndet likväl en klar majoritet bakom samtliga beslut.\r\nTrots detta återkommer Socialdemokraterna redan\r\nhalvannan månad senare med en rad av de förslag\r\nsom riksdagen just avslagit. Förslagen skall åter\r\nbehandlas av samma utskottsledamöter och\r\nunderställas samma riksdagsledamöter för beslut\r\nsom för någon månad sedan.</pre><pre>Även om det som bekant nu råder en betydande\r\nturbulens inom en av partigrupperna i riksdagen\r\nvore det ändå högst anmärkningsvärt, för att inte\r\nsäga genant, för riksdagens anseende om det beslut\r\nsom fattades strax före jul bara några månader\r\nsenare skulle rivas upp av exakt samma\r\nbeslutsfattare. Så illa får det bara inte vara\r\nbeträffande hållfastheten i gjorda\r\nställningstaganden.</pre><pre>Rimligen borde även Socialdemokraterna vara\r\ninförstådda med den bristande realismen och\r\nsakligheten i att kunna få de upprepade förslagen\r\ntillgodosedda. Det kan bara finnas en förklaring\r\nbakom detta agerande -- det är valår. Då gäller det\r\nju att profilera sig. Då betyder det fina talet om\r\nsamförstånd och kravet på arbetsro i skolorna\r\nmindre.</pre><pre>Fru talman! I den socialdemokratiska\r\ngruppmotionen görs allvarliga generella\r\nbeskyllningar om nedrustning och försämringar i\r\nform av besparingar inom grundskolan.\r\nBeskyllningarna slår med all kraft tillbaka på\r\nSocialdemokraterna själva. Med den tredje vägens\r\nekonomiska politik har de på ett mycket allvarligt\r\nsätt ytterligare förvärrat de svårigheter inom skilda\r\nområden som är en följd av lågkonjunkturen. För\r\nden borgerliga regeringen har det varit ett absolut\r\nmåste att komma till rätta med det ekonomiska\r\nförfall som Socialdemokraterna i regeringsställning\r\nställt till med.</pre><pre>Detta har med nödvändighet inneburit besparingar\r\nockså på skolans område. Men därifrån till\r\növerorden i den socialdemokratiska\r\ngruppmotionen är steget långt. De s.k. entydiga\r\nrapporter om allvarliga försämringar som hänvisas\r\ntill i motionen måtte vara komna från\r\nsocialdemokratiskt styrda kommuner. Där inbillar\r\nman sig möjligen att den ansvarslösa låt-gå-\r\npolitiken från 80-talet alltjämt gäller i vårt land.\r\nFrån många andra håll markeras en inställning och\r\nframtidstro av ett helt annat slag. Där hälsar man\r\nmed glädje den förändringens vind som blåser med\r\nnuvarande skolpolitik och griper sig med stor\r\ntillförsikt an att utveckla skolan.</pre><pre>Verkligheten ser ju annorlunda ut än den\r\nsvartmålning som finns i den socialdemokratiska\r\nmotionen. Socialdemokraterna kan uppenbarligen\r\ninte förlika sig med att det nu sker stora\r\nförändringar och förbättringar i den svenska\r\nskolan. Vi har fått ett nytt generellt statsbidrag till\r\nkommunerna, det statliga utjämningsbidraget, som\r\nkraftfullt ökar den kommunala\r\nsjälvbestämmanderätten på bl.a.\r\nutbildningsområdet. Men det passar inte in i den\r\nsocialdemokratiska centralstyrningen.</pre><pre>Systemet med skolpeng, som verkligen ger en rejäl\r\nmöjlighet även för de ekonomisk sämst ställda\r\nföräldrarna att välja skola för sina barn, fördöms\r\ntotalt i motionen. Om de fristående skolorna, vars\r\nantal ökat mycket kraftigt sedan regimskiftet 1991,\r\nförs ett resonemang i motionen som verkligen ger\r\ndessa skolor anledning att känna oro inför blotta\r\ntanken på ett nytt regimskifte efter årets val.\r\nMotionen andas hot mot de fristående skolornas\r\nekonomiska förutsättningar, mot deras\r\nsjälvbestämmanderätt, mot deras profilering och\r\nmot deras elevantal samt mot föräldrarnas och\r\nelevernas valfrihet att välja skola.</pre><pre>Fru talman! I avsnittet om grundskolans läroplan i\r\nden socialdemokratiska gruppmotionen beklagar\r\nman sig över att regeringen inte tog till vara\r\nmöjligheterna att skapa stor enighet kring\r\nläroplanen och det nya betygssystemet. Det heter\r\nbl.a. att en bred parlamentarisk förankring hade\r\nkunnat skapa den fasthet och trygghet som arbetet\r\ni skolan förtjänar, och de konflikter som nu skapats\r\nhade kunnat undvikas.</pre><pre>Förvisso kan det vara så. Vi har ju också i full\r\nenighet fattat en rad beslut. I andra fall gick det\r\ninte. En bred parlamentarisk förankring på enbart\r\nsocialdemokratiska villkor betackar jag mig för.\r\nNog klingar talet om fasthet och trygghet i\r\nskolarbetet en aning falskt från det partis sida som\r\nredan nu vill riva upp de i demokratisk ordning\r\nfattade besluten och som hotar med att definitivt\r\ngöra det efter valet vid ett eventuellt regimskifte.\r\nVilket lugn skapas av sådana hotelser ute på\r\nskolorna?</pre><pre>Socialdemokraterna ondgör sig åter över att\r\nskolans värdegrund beskrivs med uttrycket ''kristen\r\netik och västerländsk humanism''. Att söka förneka\r\nvad som varit en realitet för hela vårt folk i\r\nårhundraden ter sig för mig något\r\nanmärkningsvärt. Dessutom anförde\r\nsocialdemokraterna själva i sin partimotion\r\nrörande grundskolans läroplan att riksdagen skulle\r\nuttala att ett beslut om kristen etik och västerländsk\r\nhumanism inte fick innebära att verksamheten i\r\nskolan skall ha en konfessionell prägel. Detta\r\nönskemål tillgodosågs. Vad finns det egentligen för\r\nanledning att bråka?</pre><pre>Socialdemokraterna vill också riva upp beslutet i\r\nbetygsfrågan. Det är djupt allvarligt att man så vill\r\nomyndigförklara föräldrarna och eleverna att dessa\r\ninte ens skall kunna få en skriftlig information, som\r\nkan ha en betygsliknande form, när de själva begär\r\ndet. Den bristande tilltron till lärares och föräldrars\r\ngoda omdöme i sammanhanget är\r\nanmärkningsvärd och avslöjande.</pre><pre>Fru talman! Det finns givetvis åtskilligt mycket mer\r\natt andra om bristerna och inkonsekvensen i den\r\nsocialdemokratiska skolpolitiken. Tiden medger nu\r\ninte detta. Låt mig bara fastslå att beslut har fattats\r\nom två läroplaner som båda skapar förutsättningar\r\nför en undervisning och utbildning av hög kvalitet i\r\nvåra ungdomsskolor. Det vore djupt allvarligt om\r\ndessa beslut skulle rivas upp och våra elever åter\r\nutsättas för en skolpolitik av socialdemokratiskt\r\nmärke.</pre><pre>Anf. 202  LENA HJELM-WALLÉN (s)\r\nreplik:</pre><pre>Fru talman! Det finns många ute i skolorna i dag\r\nsom skulle önska att de ''utsattes'' för\r\nsocialdemokratisk skolpolitik igen. Det är bara att\r\ngöra besök ute i verkligheten, Hans Nyhage, för att\r\nfå det bekräftat.</pre><pre>Jag blir något förvånad över att Hans Nyhage\r\nbannar oss socialdemokrater för att vi markerar att\r\nvi står fast vid våra ståndpunkter vad gäller\r\nläroplanen också denna vår. Han gör det genom att\r\nsäga att skolan kräver arbetsro. Följaktligen skall\r\nsocialdemokraterna inte tala om vad de tycker.</pre><pre>Det är en något underlig inställning. Läroplanen\r\nhar ännu icke trätt i kraft. Det är nu under våren\r\nsom vi fortfarande har möjligheter att få er i den\r\nborgerliga majoriteten att anta flera av våra\r\nargument. Det var så bråttom i höstas. Hela\r\nprocessen är ett uttryck för en väldig brådska. Den\r\nborgerliga majoriteten tror tydligen inte att den\r\nskall bestå efter valet. Det gör i och för sig inte jag\r\nheller. Det måste vara skälet till att det är så\r\nbråttom med allting.</pre><pre>Vi hann inte prata oss samman på en mängd\r\nområden där jag tror att vi skulle kunna göra det.\r\nDärför gör vi ett nytt försök.</pre><pre>Det är en annan sak när läroplanen väl är i kraft och\r\nman har börjat arbeta med den. Då skall\r\nnaturligtvis inte hela läroplanen rivas upp -- det är\r\ninte vår avsikt. Då får man följa hur utfallet av\r\nläroplanen blir i verkligheten, och så får man ändra\r\npå de punkter där vi kan se att det går snett.</pre><pre>Att Hans Nyhage bara vågar nämna begreppet\r\n''kristen etik'' efter de diskussioner som förts i dag\r\ni medierna! Vi diskuterade inte frågan. Jag tog inte\r\nupp den i dag, men däremot är det tydligen full\r\nkalabalik inom regeringen.</pre><pre>Anf. 203  HANS NYHAGE (m) replik:</pre><pre>Fru talman! Jag kan garantera Lena Hjelm-Wallén\r\natt jag har mycket nära kontakter med skolan. Jag\r\nhar den alldeles inpå livet, vågar jag påstå, genom\r\nmitt äktenskap. Jag vet nog ganska mycket om\r\nförhållandena ute på skolorna. Jag kan inte med\r\nden bästa vilja i världen uppfatta att man på\r\nskolorna skulle trakta efter att återgå till den\r\nskolpolitik som tidigare har gällt.</pre><pre>Ingen ifrågasätter att socialdemokraterna står fast\r\nvid sina förslag från i höstas. Detta är en\r\nsjälvklarhet. Men varför upprepa dem bara några\r\nmånader efteråt, när det alldeles uppenbart är så att\r\nera förslag står fast? De är en gång avslagna. Varför\r\nlåta samma människor behandla samma förslag och\r\navslå dem igen? Jag finner inte det särskilt\r\nkonstruktivt.</pre><pre>Vi hade måhända bråttom i höstas. Det var mycket\r\natt göra. Men jag vågar påstå att utskottet hade en\r\nmycket seriös behandling av frågorna. Jag vill gärna\r\ntillägga att den verkligen skedde i en mycket god\r\nanda. Vi arbetade seriöst med dem, och jag menar\r\natt vi kom fram till de beslut som det gick att\r\nkomma fram till. Vi blev inte eniga överallt, men\r\njag kan inte inse att enigheten är ett sorts\r\nsjälvändamål. Också jag tycker att det är viktigt att\r\nnå fram till enighet, men vi får finna oss i att vi går\r\npå olika beslut när våra åsikter skiljer sig. Jag\r\nupprepar att jag inte kan acceptera en enighet\r\nenbart på socialdemokratiska villkor.</pre><pre>Jag vill väldigt gärna fråga socialdemokraterna om\r\nvad exakt det är de vill riva upp. Det vore bra om\r\nvi fick ett besked om detta före valet.</pre><pre>Vad den kristna etiken anbelangar kan jag säga att\r\njag inte begriper de upprörda känslor och de\r\nresonemang som förekommit i frågan. För mig är\r\ndet en fullkomlig självklarhet att vi har anledning\r\natt känna stor respekt för kristen etik och\r\nvästerländsk humanism. Så har det varit genom\r\nåren och så tycker jag faktiskt att det skall förbli.\r\nFaktum är att socialdemokraterna hade ett\r\nalternativ i partimotionen som gick ut på att det\r\nskulle skrivas in i läroplanen att skolan skall vara\r\nickekonfessionell. Det gjorde vi.</pre><pre>\r\nAnf. 204  LENA HJELM-WALLÉN (s)\r\nreplik:</pre><pre>Fru talman! Om kristen etik har funnits med under\r\nalla år kan man fråga sig varför det skall skrivas in\r\ni lärplanen just nu. Varför skall denna etikett\r\nklistras på och ställa till så pass många problem för\r\nså många just nu? Det är bara av partipolitiska skäl.\r\nDet har ingenting med skolverkligheten att göra.</pre><pre>Varför vill vi gärna få ett förnyat resonemang om\r\nläroplansfrågor? Jo, helt enkelt därför att det är så\r\nväldigt många som efterlyser de gamla breda\r\nmajoriteterna i läroplanssammanhang och vill att\r\nde skall återuppstå. De majoriteterna har ju sällan\r\ninnehållit moderater. Det har varit\r\nSocialdemokraterna, Folkpartiet och Centern.</pre><pre>Det har uppmärksammats i många kommentarer\r\ntill läroplansbeslutet att det är svårt när Centern\r\noch Folkpartiet nu har kommit in i högerfållan och\r\ni högerregeringen.</pre><pre>Jag vill också kommentera frågan om skolpeng.\r\nDet var alldeles tydligt att Hans Nyhage inte har\r\nförstått varför vi är så emot den.</pre><pre>Skolpeng är ju en viss summa pengar -- lika för alla\r\nbarn. Det blir så fel, eftersom vi vet att barn är\r\nolika. Om barn är olika måste de också faktiskt få\r\nen resurstilldelning som stämmer med deras\r\nspeciella behov. Moderaterna har aldrig förstått att\r\nlika behandling ofta leder till ojämlikhet. Dess\r\nvärre har detta varit ett genomgående tema hos\r\nModeraterna, och det finns fortfarande där.</pre><pre>I de socialdemokratiskt styrda kommunerna har\r\nman inte skolpeng. Man försöker också att hålla\r\nemot den resursnedskärning som blir resultatet av\r\nregeringens politik. I socialdemokratiskt styrda\r\nkommuner är man mycket stolt över sin skola.</pre><pre>Anf. 205  HANS NYHAGE (m) replik:</pre><pre>Fru talman! Det är för mig fortfarande obegripligt\r\natt förstå vilka de katastrofala följderna av att man\r\nanför att det i skolans värdegrund också ligger en\r\nrespekt för de kristna värdena och den\r\nvästerländska humanismen. Jag förstår inte vad det\r\när som är så djupt allvarligt i detta.</pre><pre>Jag upprepar att vi har kunnat hantera det genom\r\nalla år hittills. Varför denna turbulens nu i detta\r\nsammanhang? Jag förstår det inte.</pre><pre>Det är alldeles uppenbart att skolpengen skapar\r\nmöjligheter att åstadkomma den valfrihetens skola\r\nsom såvitt jag förstår även socialdemokraterna\r\nställer sig bakom i sitt allmänna resonemang.</pre><pre>Därför blir det så svårt när man i ena ögonblicket\r\nställer sig bakom valfrihetens skola men i nästa\r\nanför en rad skäl och åtgärder som försvårar denna\r\nvalfrihet. Hela resonemanget om friskolor i den\r\nsocialdemokratiska motionen går inte ut på annat\r\nän att försvåra deras existens och försämra deras\r\nmöjligheter. Därmed försvårar man också för\r\nmålsmännen och eleverna att välja skola.</pre><pre>Jag avvisar å det bestämdaste påståendet om att vi\r\ngenom vårt resonemang om skolpengen skulle\r\nrycka undan grunderna för att de elever med\r\nsärskilda behov skall kunna få den hjälp de\r\nbehöver.</pre><pre>Anf. 206  BJÖRN SAMUELSON (v) replik:</pre><pre>Fru talman! Till Hans Nyhage vill jag säga att om vi\r\nfår något inflytande efter höstens val så kommer vi\r\natt medverka till att vissa skolpolitiska beslut\r\nkorrigeras lugnt och sakta utom på en punkt; detta\r\nmed kristen etik.</pre><pre>Före jul kom en mycket intressant ungdomsbok ut,\r\nsom heter Sofies värld. Jag kan rekommendera\r\nden, Hans Nyhage. Jag läser den för mina två\r\ndöttrar, och vi har kommit fram till Sokrates\r\nlärjunge Platon. Det tar sin tid, eftersom vi har\r\nmycket att resonera om på vägen: etik, moraliska\r\nspörsmål och annat. Och detta var ändå länge\r\nsedan, eller hur?</pre><pre>Jag känner oro, och det är därför jag vill föra en\r\ndebatt här. Jag känner mig orolig när vi säger att vi\r\nvill satsa på språk, att det är nödvändigt i en alltmer\r\ninternationaliserad värld. För samtidigt besöker jag\r\nhögstadieskolor inom grundskolan och frågar: Vad\r\nhar ni för litteratur för undervisningen i franska?\r\nHar ni tidningar som ungdomarna kan få läsa? Nej,\r\nsådant har vi inte råd med längre, blir svaret.</pre><pre>Vi i Vänsterpartiet vill inte påstå att det är natt\r\növerallt, men skymning håller det nog på att bli i\r\nalla fall. Då måste vi diskutera de problemen,\r\ntycker jag. Det är vårt ansvar som aktiva\r\nutbildningspolitiker på riksnivå att göra det, om vi\r\nvill hävda likvärdighetsprincipen, att skolan skall\r\nvara jämställd och att barn är olika och därmed\r\nockså skall ha olika typer av resursinsatser.</pre><pre>Anf. 207  HANS NYHAGE (m) replik:</pre><pre>Fru talman! Jag mottog med glädje Björn\r\nSamuelsons yttrande om att eventuella\r\nförändringar skall komma lungt och sansat. Hur bra\r\njag än tycker om Björn Samuelson -- och det gör jag\r\nverkligen -- skulle jag kanske kunna tillåta mig att\r\nsäga att det vore bäst om ett totalt lugn från\r\nVänsterpartiets sida infann sig efter årets val.</pre><pre>Björn Samuelsons inlägg gav mig inte något\r\nbegrepp om vad det var som var så allvarligt med\r\nden kristna etiken och den västerländska\r\nhumanismen.</pre><pre>Om det är så illa som Björn Samuelson sade, vilket\r\njag tvivlar på, dvs. att man inte ens har råd att\r\nskaffa det material som kan behövas i form av\r\ntidningar på t.ex. språkområdet, så bevisar det bara\r\nhur illa det har gått med ekonomin i vårt land på\r\ngrund av den politik som har förts.</pre><pre>Förutsättningarna för att få tillbaka möjligheterna\r\nför skolan att skaffa material och de hjälpmedel\r\nsom behövs är ju att vi får en politik som ökar\r\ninkomsterna i vårt samhälle. Det är den politiken\r\nsom den borgerliga regeringen verkligen arbetar\r\nför, och jag måste säga att det syns ljus i mörkret.</pre><pre>Anf. 208  BJÖRN SAMUELSON (v) replik:</pre><pre>Fru talman! Jag menar allvar när jag\r\nrekommenderar boken Sofies värld till Hans\r\nNyhage, särskilt efter hans replikvända. Lugn är ett\r\nrelativt begrepp, och det inträder nog egentligen\r\naldrig.</pre><pre>Jag vet att vi måste spara och att det ekonomiska\r\nläget är allvarligt. Det är därför vi har finansierat\r\nalla våra förslag på skolans område fullt ut inom\r\nramen för vår ekonomiska politik. Samtidigt har\r\npolitiken en profil. Vi säger nämligen att det är\r\nviktigt att vi satsar på ungdomsskolan och vidtar\r\nåtgärder med konkret innehåll, med substans. Där\r\nsnuddar vi vid den kristna etiken igen. Den innebär\r\natt vi stegvis skulle kunna komma till rätta med\r\nt.ex. den sociala snedrekryteringen.</pre><pre>Etik och moral handlar också om innehåll. Vi kan\r\nresonera kring varför det skulle vara särskilt\r\nbråttom med kristen etik och västerländsk\r\nhumanism. Vi var så rädda för en regeringskris i\r\nhöstas. Men när julefriden inföll uppenbarade sig\r\nockså sanningen -- att det var inte så farligt. Därför\r\nhar jag väckt en motion om att frågan kanske bör\r\nprövas igen. Annars kan vi alltid skriva: bl.a.\r\nkristen etik och västerländsk humanism.</pre><pre>Anf. 209  HANS NYHAGE (m) replik:</pre><pre>Fru talman! För det första: Jag lovar att jag skall\r\nläsa den ifrågavarande boken. För det andra: Vad\r\ntjänar det till att hävda att föreslagna kostnader på\r\nskolans område är finansierade, när man totalt sett\r\nför en politik som minskar möjligheterna för landet\r\natt skapa de inkomster som är nödvändiga för att\r\nlandet skall kunna föras framåt över huvud taget?</pre><pre>Anf. 210  CHRISTER LINDBLOM (fp):</pre><pre>Fru talman! Jag har en kommentar och en fråga till\r\nLena Hjelm-Wallén.</pre><pre>Jag tror att de svepande uttalanden om\r\növerkompensationer av friskolor som då och då\r\nkommer från socialdemokraterna och nyss från\r\nLena Hjelm-Wallén svider i hjärtat på elever,\r\nföräldrar och lärare i Waldorfskolor,\r\nMontessoriskolor, finska skolor och estniska skolor\r\nrunt om i landet. Inte minst tror jag att det svider i\r\nlärarnas hjärtan i och med att de plötsligt, med det\r\nnya bidragssystem som vi har skapat, har fått\r\nvettiga löner, vilket de inte hade tidigare.</pre><pre>Socialdemokraterna har i sin argumentation talat\r\nom att riva upp möjligheten att införa betyg från\r\nårskurs ett. Om inte kansliet i betänkandet hade\r\nskrivit in vad denna skriftliga information skulle\r\nkunna innebära -- vad skulle då\r\nSocialdemokraterna ha att riva upp till hösten? I så\r\nfall vore vi ju överens. Jag har fortfarande mycket\r\nsvårt att förstå detta.</pre><pre>Jag hade tänkt ägna den här stunden åt att\r\nkommentera ett par saker om gymnasieskolan i dag\r\nutifrån de synpunkter vi hade 1991, när\r\npropositionen Växa med kunskaper lades fram och\r\nden nya gymnasieskolan skapades av en majoritet i\r\nriksdagen. Vår kritik rörde i huvudsak några\r\npunkter som fortfarande är något aktuella.</pre><pre>Jag vill inte hålla ett anförande på temat: Vad var\r\ndet vi sade? Jag gör detta för att vi är uppriktigt\r\nbekymrade över en del av de rapporter som\r\nkommer från gymnasieskolan. De saker som jag\r\ntänker kommentera utgår från ett individperspektiv\r\npå eleverna.</pre><pre>En sak var Björn Samuelson och statsrådet Ask\r\ntidigare inne på, och den handlar om en gemensam\r\nreferensgrupp för alla vad gäller kärnämnena.\r\nDetta bygger på en i princip mycket välmenande\r\nidé. Men oavsett hur stora krav vi ställer på\r\ngymnasieskolan finns det några elever som\r\ntenderar att falla igenom och som inte kan få\r\ngodkänt i vissa kärnämnen. Då får man en\r\nutslagning. Det syns tecken på en sådan utslagning\r\nute i gymnasieskolan, och man är bekymrad över\r\ndet. Lärarna som ser detta mår inte bra.</pre><pre>Jag tror att vi tillsammans måste diskutera hur vi\r\nskall lösa detta. Jag har inga konkreta förslag, och\r\njag tycker inte att vi skall genomföra några\r\ndrastiska förändringar. Men vi måste hålla\r\ndiskussionen levande sinsemellan. Jag tror att vi\r\nalla delar bekymret för de elever som är svagast och\r\nsom tenderar att råka illa ut.</pre><pre>Det handlar alltså inte om att försöka skapa några\r\nA- eller B-lag, men om vi inte gör någonting och\r\nhittar en framkomlig väg så skapas det A- och B-lag\r\nav sig självt. De svagaste eleverna kommer att slås\r\nut i och med att de får för höga krav på sig.</pre><pre>Det handlar om att lyckas i livet och få ett gott\r\nsjälvförtroende. Det är otroligt viktigt för oss alla,\r\ni synnerhet för tonåringar. Därför måste\r\nindividualiseringen av studierna vara något centralt\r\nför oss när vi diskuterar gymnasiepolitik.</pre><pre>De specialutformade programmen fyller en\r\nfunktion, men jag är också litet bekymrad över de\r\nindividuella programmen. Det finns tendenser i dag\r\ntill att de blir ett tillhåll för misslyckade elever, men\r\nde skall absolut inte få den stämpeln. De\r\nindividuella programmen skall kunna användas\r\nsom en aktiv, strategisk resurs, som man kan\r\ntillämpa på vissa elever som har specifika önskemål\r\npå vissa områden men kanske inte klarar de\r\nnationella kraven på andra.</pre><pre>Om vi bara drar ned kraven eller omfattningen på\r\nnågon enstaka kurs i ett nationellt program så går\r\neleven per definition på ett individuellt program.\r\nJag tycker att vi skall ha den flexibiliteten. Den\r\nskall finnas utifrån ett individperspektiv. Man får\r\nalltså inte placera elever som är allmänt skoltrötta\r\nsom en grupp någonstans och kalla det för ett\r\nindividuellt program. Man måste utifrån lusten att\r\nlära och lärandets kultur, som Lena Hjelm-Wallén\r\nockså var inne på och som måste genomsyra skolan,\r\nta reda på vad alla elever skulle vilja göra.</pre><pre>Jag tror också att det är väldigt viktigt att vi i den\r\nnya gymnasieskolan, eftersom den innebär ett\r\nganska omfattande trendbrott, och en helt ny\r\nutbildning, försöker genomföra det som vi har talat\r\nom så kolossalt länge, nämligen att eleven måste\r\nvara huvudpersonen.</pre><pre>Eleven måste vara subjektet i hela skolan, och inte\r\nminst i gymnasieskolan. Det framgår bl.a av\r\nriksdagens revisorers rapport att eleven fortfarande\r\när ett objekt som behandlas med\r\nkunskapsinformation från kateder. Detta är inte\r\nförenligt med en modern gymnasieskola. Det\r\nkräver ett förändrat arbets- och synsätt. Eleverna\r\nmåste lära sig en helt annan typ av studieteknik,\r\nlärarna måste lära sig hur man bedriver individuell\r\nstudievägledning och tar ansvar för elevernas årliga\r\nval.</pre><pre>Jag tror att man i den kompetensutveckling som\r\nkommunerna skall bedriva i de\r\nkompetensutvecklingsplaner som skall göras, skall\r\nta hänsyn till att inte enbart ägna all tid åt\r\nämnesfördjupning och ämnesprövning. Det måste\r\nockså ske en pedagogisk utveckling. Som vi också\r\nsignalerar i årets budgetproposition måste staten\r\nengagera sig i kompetensutvecklingen. På sikt\r\nkommer det att bli alltmer nödvändigt.</pre><pre>Anf. 211  LENA HJELM-WALLÉN\r\n(s)replik:</pre><pre>Fru talman! Christer Lindblom vet mycket väl vad\r\nsom spräckte den betygskompromiss som vi var så\r\nnära att göra. Moderatstämman, och uttalandena\r\ndär om hur man skulle lura oss socialdemokrater,\r\nvar det som kom emellan.</pre><pre>Jag är ledsen om det uppfattas som om jag är\r\nnegativ mot alla privata skolor. Det är inte alls min\r\nmening, och jag sade också att privata skolor kan\r\nvara bra och dåliga. I mitt huvudanförande sade jag\r\ndessutom att flertalet privata skolor\r\növerkompenseras. Jag är ledsen om jag i debattens\r\nhetta inte alltid upprepar just ordet flertalet.</pre><pre>Jag är medveten om att det finns många privata\r\nskolor som har en elevgruppering av barn som har\r\nstörre behov än andra. Många privata skolor kan\r\ngöra bra ifrån sig på det området. Då skall de också\r\nha högre bidrag, det är självklart.</pre><pre>Till den fråga som var huvudärendet i Christer\r\nLindbloms anförande. Det är en viktig fråga som\r\njag också snuddade vid, nämligen den som berör\r\ngymnasieskolan och utvecklingen av den. Jag\r\nmenar att vi måste vara väldigt öppna, och jag\r\nvälkomnar för övrigt vad Beatrice Ask sade i det\r\närendet. Hon erkände att hon hade ändrat sig. Vi\r\nmåste alla vara öppna för att se från ömse håll hur\r\nvi kan komma till rätta med de svårigheter som\r\nfaktiskt finns. Det finns en mycket hög ambition i\r\nden gymnasiereform som nu håller på att\r\ngenomföras.</pre><pre>Jag tror att det viktiga är att det får göras mycket\r\nutvecklingsarbete ute på skolorna, och att vi är\r\nlyhörda.</pre><pre>Anf. 212  CHRISTER LINDBLOM (fp)\r\nreplik:</pre><pre>Fru talman! Den modifiering som Lena Hjelm-\r\nWallén gjorde när det gäller överkompensationen\r\ntill friskolorna var bra. Men jag böjar bli tveksam\r\ntill att ens begreppet flertalet kan vara riktigt,\r\ndärför att 25-30 % av de aktuella friskolorna är\r\nWaldorfskolor. Det finns ganska många\r\nMontessoriskolor, och vi har, som sagt, finska och\r\nestniska skolor och andra.</pre><pre>Om man skall fortsätta att hacka på friskolorna tror\r\njag att det är bra att man ständigt gör en distinktion,\r\nså att alla inte skär över en kam.</pre><pre>Lena Hjelm-Wallén åberopar moderatstämman\r\nsom skulle ha fördärvat vår enighet om betygen.\r\nModeratstämman förändrade inte på något sätt den\r\ngemensamma skrivning som vi var överens om efter\r\nförhandlingarna. Det enda som förändrades var att\r\nkanslipersonalen i sin uppräkning av olika typer av\r\nkommunikation mellan hem och skola eller skola\r\noch hem, sade att man också skulle kunna tänka sig\r\natt skriftlig information skulle kunna innehålla\r\nbetygsliknande omdömen. Det hade ingenting med\r\nvare sig den ena eller den andra stämman att göra.</pre><pre>Jag välkomnar också den här öppenheten, därför\r\natt vi vet hur låst det var 1991 när propositionen\r\nantogs. Jag tror att det är väldigt bra om vi, utan att\r\nbinda oss för mycket vare sig bakåt eller framåt,\r\nkan föra en öppen diskussion utifrån varje elevs\r\nindividuella behov. Det är framför allt de svagaste\r\neleverna, som tidigare kanske genomgick ett- eller\r\ntvååriga linjer, som tenderar att drabbas. Vi måste\r\nhjälpa till att hitta bra metoder för att lösa dessa\r\nfrågor.</pre><pre>Anf. 213  LENA HJELM-WALLÉN (s)\r\nreplik:</pre><pre>Fru talman! Det är inte någon nyhet för någon i\r\nsocialutskottet att vi socialdemokrater är, har varit\r\noch kommer att vara emot betyg eller\r\nbetygsliknande skriftliga omdömen redan i årskurs\r\n1. Det var alldeles klart att vi aldrig skulle träda\r\növer den gränsen. Genom moderatstämman fick vi\r\nklart för oss att avsikten med kompromissen var att\r\nman skulle tolka in detta. Därmed gick det inte att\r\nkomma överens. Det går inte att brygga över så\r\nstora åsiktsskillnader.</pre><pre>Folkpartiet fick i det sammanhanget bestämma sig\r\nför om man stod närmare Moderaterna eller\r\nSocialdemokraterna i den här frågan. Man valde\r\nModeraterna. Jag beklagar det.</pre><pre>När det gället gymnasiefrågan tror jag att den\r\nöppenhet som vi alla talar om är positiv. Vi skall\r\nkomma ihåg att reformen kom till under ganska\r\nhård politisk polemik. Sedan accepterade den\r\nborgerliga regeringen och partierna i regeringen\r\nden här reformen. Det välkomnar vi. Nu kan vi\r\ngemensamt konstatera att det finns problem. Då\r\nhar vi alla ett gemensamt ansvar, oberoende av på\r\nvilken sida vi har stått i den tidigare diskussionen.</pre><pre>Anf. 214  CHRISTER LINDBLOM (fp)\r\nreplik:</pre><pre>Fru talman! Det är självfallet att vi alla är på det\r\nklara med var vi står i betygsfrågan. Lena Hjelm-\r\nWallén säger att det inte skall råda någon\r\ntveksamhet om att vi inte vill ha betyg från årskurs\r\n1. Det råder väl ingen tveksamhet i den här salen\r\neller någon annanstans att vi därvidlag följer\r\nsamma linje. Vi vill inte heller ha betyg från årskurs\r\n1. På den punkten har vi olika synpunkter i olika\r\npartier.</pre><pre>Lena Hjelm-Wallén sade att Socialdemokraterna\r\nvalde sin linje och att Folkpartiet valde\r\nModeraternas linje. Det gjorde vi inte. Vi valde\r\neleverna och föräldrarna. De skall avgöra hur\r\ninformationen skall utformas utifrån det alldeles\r\nutmärkta förslag som Socialdemokraterna förde\r\nfram i sin partimotion och som vi har som grund för\r\nkommunikationen mellan skola och hem, nämligen\r\nutvecklingssamtalet.</pre><pre>Om det utmynnar i att föräldrar och lärare kommer\r\növerens om att man vill dokumentera det i någon\r\nform, kanske t.o.m. i något så hemskt som ett\r\nbetygsliknande omdöme, kan jag acceptera det. Då\r\nsker det på rätt nivå, inte från riksdagshuset eller\r\nregeringskansliet, utan precis där det skall försiggå,\r\nnämligen i klassrummet och med bra kontakt\r\nmellan föräldrar och lärare.</pre><pre>Vi i de fyra partierna accepterade\r\ngymnasiereformen 1991, trots att vi, framför allt\r\nModeraterna och Folkpartiet, var väldigt kritiska.\r\nVi tog där upp en mycket bra idé, nämligen att de\r\nbeslut som har fattats av Sveriges riksdag kan man\r\nacceptera. Vi hotade möjligtvis att riva upp dem.\r\nJag hoppas att ni har samma inställning när ni så\r\nsmåningom närmar er valrörelsen, nämligen att ni\r\nslutar att hota med det.</pre><pre>Anf. 215  BJÖRN SAMUELSON (v) replik:</pre><pre>Fru talman! Det är alltid trevligt att få diskutera\r\nmed Christer Lindblom och Hans Nyhage -- med\r\nmän som ägnar sig åt politikens mjuka frågor.</pre><pre>När det gäller problemen inom gymnasieskolan\r\ntror jag att vi politiker också bör se på\r\nförhållandena inom grundskolan. En bra åtgärd\r\nsom har vidtagits är enligt min uppfattning att man\r\nhar tagit bort valet mellan allmän och särskild kurs.\r\nDet tror jag är alldeles riktigt, t.ex. för att bryta den\r\nsociala snedrekryteringen och för att tillgängliggöra\r\nolika ämnesinnehåll.</pre><pre>Men tillgängliggörande handlar också om annat,\r\nChrister Lindblom. Det handlar om möten mellan\r\nmänniskor. Det är i det sammanhanget som jag tror\r\natt den här regeringen är fel ute. Jag tror att man\r\ngenom denna ivriga privatisering och genom\r\nstartandet av fristående skolor egentligen skapar en\r\nseparation mellan människor, som i unga åldrar\r\nbehövde möta varandra -- för ämneskunskapernas\r\nskull och för det sociala livets skull.</pre><pre>Jag tror att elever från Livets ords skola skulle må\r\nbra av att på skolan i Uppsala möta en elev som är\r\nfläckfri socialliberal eller tvättäkta marxist -- annars\r\nkan chocken bli för stor när de bli 15 år och kommer\r\nut i verkligheten.</pre><pre>Anf. 216  CHRISTER LINDBLOM (fp)\r\nreplik:</pre><pre>Fru talman! Vi är säkert alldeles överens om att det\r\ni hög grad handlar om möten mellan människor. Jag\r\nvill spinna litet grand på det.</pre><pre>Inom den ''sömlösa'' skola som vi nu har diskuterat,\r\nmed gemensamma läroplaner för den obligatoriska\r\noch den frivilliga skolan, handlar det väldigt mycket\r\nom kommunikationen från gymnasieskolan och\r\nned till grundskolan. Det handlar om att alla,\r\nsyokonsulenter och syopersonal över huvud taget,\r\nskall jobba med att försöka diagnostisera varje\r\nelevs specifika önskemål och förutsättningar, för att\r\ndärmed försöka skapa en så god skolgång som\r\nmöjligt i gymnasieskolan. Jag menar att det finns en\r\ngrupp elever som kommer att må och lyckas bättre\r\noch få ett bättre självförtroende om de slipper de\r\nhär ganska fyrkantiga kraven.</pre><pre>Jag delar Björn Samuelsons uppfattning att det\r\nfinns skolor som så att säga kan vara så speciella att\r\nman där inte får en bred bild av hur samhället ser\r\nut. Men samma sak gäller där: Vi kan inte förbjuda\r\nde här skolorna, i och med att det faktiskt finns\r\nföräldrar som vill ha sina barn där. Sedan kan vi\r\ndiskutera var gränsen går mellan föräldrarätt och\r\nbarnens rätt, men det är en annan fråga.</pre><pre>Anf. 217  BJÖRN SAMUELSON (v) replik:</pre><pre>Fru talman! Det här är intressant. Visst är\r\nkommunikationen från gymnasieskolan till\r\ngrundskolan viktig, men det måste vara fråga om en\r\nreversibel kommunikation. Vi skall som politiker\r\nakta oss för att säga att grundskolan skall anpassa\r\nsig efter gymnasieskolans krav. Det måste här vara\r\nfråga om en kommunikation. Gymnasieskolan\r\nborde kanske i en hel del fall ta vara på erfarenheter\r\nfrån grundskolans tidigare mellanstadium. Jag tror\r\ndet. Jag tror att man har mycket att lära där. Det\r\ngäller att bryta ner hierarkierna mellan lärare i\r\nungdomsskolan. Det tror jag är viktigt.</pre><pre>Jag tolkar det Christer Lindblom säger som: Skolan\r\när till för barnen, för eleverna. Det är det primära.</pre><pre>Vi i Vänsterpartiet är emot betyg. Vi kanske får 4\r\neller 5 % av den anledningen -- jag vet inte. Som\r\npolitiker måste man också driva opinion, så jag bryr\r\nmig inte om ifall 90 % vill ha betyg, utan jag driver\r\ndet som jag tycker är riktigt.</pre><pre>Christer Lindblom och jag är överens om\r\nutvecklingssamtalen. Det är i det sammanhanget\r\nviktigt att gå ut och tala om att det inte får bli fråga\r\nom något hafsverk. Jag har nämligen varit på\r\nsådana samtal själv. 30 minuter tog det, och jag\r\nträffade tre lärare: 19.00--19.10, 19.10--19.20 och\r\n19.20--19.30. Så får det naturligtvis inte gå till, utan\r\nutvecklingssamtalen skall ske i lugn och ro.</pre><pre>Anf. 218  CHRISTER LINDBLOM (fp)\r\nreplik:</pre><pre>Fru talman! Jag vill litet grand förklara och utveckla\r\nvad jag menade med det jag sade om\r\nkommunikation. Det jag framför allt är ute efter\r\nnär jag talar om att gymnasieskolan måste jobba\r\nemot grundskolan är någon form av\r\nmarknadsföring, där man så att säga klargör vad de\r\nnya programmen är i förhållande till de gamla\r\nlinjerna. Jag tror nämligen att det i dag kan finnas\r\nelever som t.ex. tidigare skulle ha valt linjen\r\nHandel och kontor, därför att något syskon eller\r\nkamrat kanske har gått där, men som nu har\r\nhamnat på Handel och administration, där man\r\nt.ex. läser 124 timmar företagsekonomi. Detta kan\r\nupplevas som kolossalt jobbigt. Den kontakt jag\r\ntalar om, som då i och för sig är enkelriktad,\r\nhandlar väldigt mycket om att förhindra felval, som\r\nkan ske utifrån att man är otillräckligt informerad.</pre><pre>Också jag tror att det skulle vara väldigt lyckligt om\r\nman kunde hitta modeller som innebär att lärare\r\nkan tjänstgöra både i det vi i dag kallar högstadiet\r\noch i gymnasiskolan och kanske kan gå däremellan.\r\nPå så vis kunde de kanske där bli den bro och den\r\növerbyggnad som vi skulle behöva för att få en\r\n''sömlös'' skola och genomföra ett 1--12-tänkande,\r\nsom omfattar alla årskurser från ettan i\r\ngrundskolan till tredje året i gymnasiet, eller det\r\nsom Björn Samuelson och jag så ivrigt eftertraktar,\r\n1--13-perspektivet.</pre><pre>Anf. 219  MARIANNE JÖNSSON (c):</pre><pre>Fru talman! Vi har alla stora ambitioner och knyter\r\nstora förhoppningar till utbildningsväsendet. Även\r\nom vi inte är så många i kväll som deltar i denna\r\ndebatt, är utbildningsfrågorna livligt diskuterade\r\nhär i riksdagen. Vi vill, liksom regeringen, att\r\nutbildningsväsendet skall vara en av de viktigaste\r\nförutsättningarna för det framtida välståndet.</pre><pre>Vi är oense här i kväll i synen på skolsituationen.\r\nNär man läser den socialdemokratiska\r\npartimotionen blir man också orolig och beklämd.\r\nDet talas om sådant som vår utskottsordförande\r\nockså nämnde i sitt anförande: försämringar och\r\nnedrustningar och att entydiga rapporter om detta\r\nhar kommit in.</pre><pre>Ja, hur har då våra elever det ute i den svenska\r\nskolan? För att få ett samlad bild av hur det såg ut\r\nute i kommunerna anordnade vi i höstas i\r\nutbildningsutskottet en offentlig utfrågning kring\r\ndetta. Där fanns representanter från både\r\nsocialdemokratiska och borgerliga kommuner.\r\nSocialdemokraterna var ivriga att få till stånd den\r\nhär debatten och väntade sig väl nattsvarta\r\nrapporter. Också vi från regeringspartierna tyckte\r\natt det var bra med en utfrågning och välkomnade\r\natt den kom till stånd.</pre><pre>Under utfrågningen visade det sig att de inbjudna\r\ntalarna hade ett intryck av att utbildningen i stort\r\nvar fredad i deras respektive kommuner, att den\r\nhade stått sig bra i konkurrensen med andra\r\nsektorer. Det visade sig att kvaliteten inte hade\r\nförsämrats, utan att den snarare hade utvecklats\r\noch förstärkts. Den avreglering som hade skett\r\ninom skolans område tyckte man var väldigt bra,\r\neftersom man nu hade fått friheten att organisera\r\nundervisningen i nya modeller, man hade mer\r\nsamverkan med andra sektorer, med den sociala\r\nsidan, med fritidssidan, osv. Representanterna från\r\nkommunerna tyckte att det var bra att det var slut\r\npå centrala riktlinjer och detaljregleringar. Nu var\r\ndet lättare att nå flexibla lösningar och ett mer\r\nrationellt utnyttjande av resurserna.</pre><pre>Det var bra att få den här bilden. Vi gör alla våra\r\nbesök i skolor, men här fick vi en samlad bild. Jag\r\ntror kanske att socialdemokraterna i utskottet var\r\nnågot besvikna, eftersom det inte riktigt stämde\r\nmed deras beskrivning av hur det ser ut i den\r\nsvenska skolan.</pre><pre>Trots det kärva ekonomiska läget föreslår\r\nregeringen i årets budgetproposition betydande\r\nförstärkningar för att förbättra skolsituationen för\r\nelever med funktionshinder. Det blir satsningar på\r\nkonsulentorganisationerna vid SIH, det blir\r\nutveckling och utökning av läromedelsproduktion\r\noch försöksverksamhet med utgivning av läromedel\r\nför dyslektiker, något som är väldigt viktigt, vilket\r\nvi fick höra inte minst i förrgår, vid en utfrågning\r\nhär i riksdagen.</pre><pre>Hur det står till med våra handikappade elever ute\r\ni skolorna är mycket intressant att få veta. Också\r\nom detta fick vi en del rapporter under\r\nutfrågningen i höstas.</pre><pre>Det visade sig att elever med mycket stora behov,\r\nmed vad man kallade särskilt särskilda behov, fick\r\nsina behov väl tillgodosedda. Läget för dem hade\r\nt.o.m. förbättrats. Man var ute i kommunerna\r\nväldigt mån om att betona att resurser måste finnas\r\navsatta centralt i kommunerna för just dessa elever.</pre><pre>Däremot oroade det mig, som arbetar mycket med\r\nhandikappfrågor, att de mer tysta eleverna, med\r\n''tysta'', icke väl kända svårigheter, hade drabbats\r\nav försämringar. Detta måste Skolverket mycket\r\nnoga titta på i sin uppföljning, och vi måste vara\r\nmycket uppmärksamma på detta.</pre><pre>De nya läroplaner som riksdagen nyligen har\r\nbeslutat om ger stora möjligheter för varje enskild\r\nskola att organisera sin undervisning och\r\npresentera sina ämnen så att de tillgodoser alla\r\nelever efter deras specifika förutsättningar och\r\nbehov.</pre><pre>Jag känner särskilt mycket för flickornas rätt till en\r\nlikvärdig utbildning.</pre><pre></pre><pre>Gång på gång får vi rapporter om att det är\r\npojkarna som uppmärksammas, det är pojkarnas\r\nintressen som tillgodoses och flickorna kommer på\r\nundantag. Trots att vi får alla dessa rapporter\r\nhänder det väldigt litet. Det går framåt mycket\r\nsakta.</pre><pre>Som jag ser det är lärarutbildningen en avgörande\r\nfaktor. Ett annat område som måste åtgärdas är\r\nrektorernas utbildning och fortbildning. Den måste\r\nuppmärksamma flickornas speciella intressen. Vi\r\nser ju hur stort behov det finns av flickors\r\nutbildning inom tekniska och naturvetenskapliga\r\nområden. Vi kan inte avstå från en sådan resurs i\r\nfortsatt utbildning. Det vore helt fel.</pre><pre>Jag menar också att den internationella och svenska\r\nforskningen ger vid handen att en kompetent\r\nskolledning är den enskilt viktigaste faktorn bakom\r\nframgångsrika skolor. Jag hoppas att i den nya\r\nutbildningen, som regeringen anslagit 15 miljoner\r\nkronor ytterligare till för ledarskapsutveckling och\r\nkompetensförsörjning just skall ta upp frågorna\r\nkring flickornas rätt till en likvärdig utbildning i den\r\nsvenska skolan.</pre><pre>Fru talman! Vi har en god grundutbildning i\r\nSverige, men när det gäller den akademiska sidan\r\nligger vi efter våra konkurrentländer. Det är min\r\nfasta övertygelse att om vi skall klara oss som\r\nvälfärdsnation så måste vi satsa på\r\nkompetensutveckling i vid mening. Jag\r\nåterkommer till det som nämnts tidigare om det\r\nlivslånga lärandet. Vi måste komma till rätta med\r\nden sociala snedrekryteringen. Vi måste se till att\r\nalla människor får del av olika former: komvux,\r\nbildningsförbund, folkhögskolor, högskolor och\r\nolika personalutvecklande åtgärder.</pre><pre>I detta sammanhang vill jag betona hur viktigt det\r\när att utbildning ges i decentraliserade former. Från\r\nen glesbygd vet jag hur svårt det är för människor\r\natt ta sig i väg och studera långt hemifrån. Här kan\r\nden nya data- och teletekniken ge stora möjligheter\r\nsom måste utnyttjas.</pre><pre>Jag vill också nämna de små och mindre\r\nhögskolorna. De måste kraftigt förstärkas och de\r\nmåste få sina fasta forskningsresurser, som vi\r\narbetar så väldigt mycket för inom Centern.</pre><pre>Vi behöver i Sverige få en samlad\r\nkompetenspolitik. Det är inte bara viktigt, det är en\r\növerlevnadsfråga för oss som välfärdsnation. Jag\r\ntror att det också skulle behövas en samordning\r\nbåde på arbetsmarknad och utbildningspolitik för\r\natt vi skall få dessa insatser slagkraftiga. Vi saknar\r\ni dag en sådan samordning. Vi i Centern är beredda\r\natt gå i spetsen för ett politiskt nytänkande, alltså\r\nen samlad politisk strategi för\r\nkompetensutveckling.</pre><pre>Anf. 220  LENA HJELM-WALLÉN (s)\r\nreplik:</pre><pre>Herr talman! Jag tackar för att Marianne Jönsson\r\ninstämmer i vårt krav på ett brett nationellt\r\nkompetensprogram, för det behövs verkligen.</pre><pre>Marianne Jönsson vill stödja mindre och\r\nmedelstora högskolor. Det har funnits möjlighet till\r\ndet, men Marianne Jönsson har tillhört den\r\nmajoritet som har avslagit de socialdemokratiska\r\nkraven om detta under åren. Det blir en ny\r\nmöjlighet i år då vi väcker ett nytt förslag om att ge\r\nökade forskningsresurser till mindre och\r\nmedelstora högskolor. Vi får se vad Marianne\r\nJönsson väljer att göra då.</pre><pre>Marianne Jönsson säger att hon blev bekymrad när\r\nhon i den socialdemokratiska partimotionen läste\r\nom försämringarna av skolan. Jag måste säga att jag\r\nblir orolig när det är den socialdemokratiska\r\nmotionen som gör Marianne Jönsson bekymrad.\r\nDet borde faktiskt vara verkligheten. Vad vi har\r\nskrivit om är hur verkligheten ser ut.</pre><pre>Marianne Jönsson säger att så sades det inte på\r\nutfrågningen. Jo, det gjorde det visst! Det jag tog\r\nupp i mitt anförande om att klasserna blir större, att\r\nhalvklasstimmarna blir färre, att extrastödet till\r\nelever med särskilda behov minskar, att\r\nspeciallärarresurserna krymper och att elevvården\r\nurholkas är direkta citat från utfrågningen.</pre><pre>Visst är det sant att elever med fysiska, synliga\r\nhandikapp inte än så länge har drabbats särskilt\r\nhårt av nedskärningarna, men alla de med osynliga\r\nhandikapp har råkat väldigt illa ut.</pre><pre>Vi kan glädja oss åt att under den här utfrågningen\r\nvar kommunerna glada över avregleringen. Den\r\nstår vi alla bakom.</pre><pre>Men, Marianne Jönsson, när allt som regeringen\r\ngör är så bra, vill då Marianne Jönsson berätta vad\r\ndet är för bra med att dra ned 120 miljoner på\r\nhemspråksundervisningen?</pre><pre>Anf. 221  MARIANNE JÖNSSON (c)\r\nreplik:</pre><pre>Herr talman! Då får jag börja bakifrån med\r\nhemspråksundervisningen. Vi har inte haft så\r\nmycket diskussion om det här i kväll. I den frågan\r\nanser jag att man under en tid på sju år ger eleverna\r\nmed invandrarbakgrund en stor möjlighet: De kan\r\nläsa hemspråket som B-språk, som sitt fria val, man\r\nkan ta det utanför timplanebunden tid. Jag anser att\r\ndet är en mycket bra och fin organisation för\r\nhemspråksundervisningen.</pre><pre>Jag har läst igenom kompendiet ifrån\r\nutfrågningsdagen i höstas, och jag kan fortfarande\r\ninte få något annat intryck än att det var positiva\r\nsignaler. Inte minst detta med avregleringen -- nu\r\nhade man ett instrument i sin hand med möjlighet\r\natt själv utforma sina skolor och sin organisation.\r\nNär jag hör Lena Hjelm-Wallén är det som ett litet\r\neko från det förgångna -- det var så bra med\r\ncentralstyrningen osv. Jag kan inte instämma. Det\r\nhar randats en ny tid med valfrihet och möjligheter\r\ntill kreativa lösningar på lokal nivå. Genom\r\ndecentraliseringen utlöser man en massa\r\nmänniskors ambitioner och kreativa förmågor.</pre><pre>När det gäller era krav att öka resurserna till de små\r\noch medelstora högskolorna har ert handlande inte\r\nvarit konsekvent. Vi hade en diskussion om det i\r\nvåras, och vi skall väl inte upprepa den nu. Under\r\nhöstriksdagen året innan hade Centern mycket\r\nstarka krav om att de små och medelstora\r\nhögskolorna skulle direkt få förvalta\r\nforskningsresurserna, och vi ville ha det inskrivet i\r\nhögskolelagen. Tyvärr fick vi inte något gensvar\r\nifrån socialdemokraterna. Jag tycker nog att\r\nintresset nu är litet sent påkommet.</pre><pre>Anf. 222  LENA HJELM-WALLÉN (s)\r\nreplik:</pre><pre>Herr talman! Jag tror att vi skall diskutera de små\r\noch medelstora högskolorna vid ett annat tillfälle.\r\nMen tidigare har Centern och Socialdemokraterna\r\nkunnat hålla ihop. Nu, återigen, håller ni ihop med\r\nModeraterna och får det här dåliga resultatet av er\r\npolitik.</pre><pre>Så till hemspråken. Det är inte första gången de är\r\naktuella för besparingar här i riksdagen. 1991 fanns\r\nockså ett besparingsförslag, men då var situationen\r\nen helt annan. Då fanns mycket generösare\r\nbidragsbestämmelser för\r\nhemspråksundervisningen, och verksamheten var\r\npå en mycket högre nivå än i dag. Det fanns säkert\r\nutrymme att ta ett och annat ifrån\r\nhemspråksundervisningen då.</pre><pre>Då sade man i en centermotion, med bl.a.\r\nMarianne Jönsson som undertecknare: Den allra\r\nallvarligaste effekten av regeringens förslag är dock\r\natt det ger felaktiga signaler som kan leda till ökade\r\nsvårigheter både för personalen som svarar för\r\nhemspråksundervisningen och för de elever som\r\nomfattas av densamma. Det finns alltför många i\r\nvårt land som lätt finner förevändningar för att visa\r\nen negativ och ogenerös attityd gentemot flyktingar\r\noch invandrare från andra länder, och det vore illa\r\nom ett dåligt genomtänkt besparingsförslag skulle\r\nbidra till detta.</pre><pre>Då hade vi ändå en mycket generös situation för\r\nhemspråksundervisningen, den tålde att skäras på.\r\nNu är den nere efter stora besparingar som\r\nkommunerna tvingats till, och nu tål den inte att\r\nsparas mera på. I varje fall tål inte helheten av det\r\nman ger till invandrarbarnen att sparas på.</pre><pre>Gör gärna om bestämmelserna, jag håller också\r\nmed om det, men spar inte på invandrarbarnens\r\nundervisning!</pre><pre>Anf. 223  MARIANNE JÖNSSON (c)\r\nreplik:</pre><pre>Herr talman! Jag upprepar vad jag sade i min första\r\nreplik till Lena Hjelm-Wallén: Här är det mycket\r\ngeneröst. Hemspråken -- med undantag av de\r\nnordiska språken, där vi inte har någon gräns -- får\r\nsju år. Genom de nya bestämmelserna kan de läsas\r\nsom B-språk, som elevernas fria val, den\r\nmöjligheten fanns inte 1991, och dessutom kan man\r\nläsa dem utanför timplanebunden tid. Inom den\r\nram där vi har dessa resurser och denna\r\norganisation så tycker jag nog att det är väl tillmätt\r\ntid för att dessa elever skall kunna tillgodogöra sig\r\nkunskaper i hemspråken.</pre><pre>Anf. 224  INGRID NÄSLUND (kds):</pre><pre>Herr talman! Först vill jag säga några ord om\r\nresurserna till skolan. Bl.a. har Göteborg\r\ndiskuterats och den segregation som påstås ha blivit\r\nresultatet av den förda skolpolitiken från\r\nregeringens sida.</pre><pre>Beatrice Ask nämnde tidigare att frågan har\r\nmycket med införandet av stadsdelsnämnderna att\r\ngöra och även den bostadssegregation som finns i\r\nGöteborg som uppkom i huvudsak under\r\nsocialdemokratisk regim. Jag är den första att\r\nbeklaga att en del stadsdelsnämnder i Göteborg\r\ninte ger skolorna vad de behöver. Det är högst\r\nbeklagligt. Vi har från mitt partis sida motionerat\r\nom en översyn av hur resurserna fördelas. Det\r\ngäller dels fördelningen till stadsdelsnämnderna,\r\ndels hur stadsdelsnämnderna sköter\r\nresursfördelningen. Det finns saker att uträtta på\r\nden punkten.</pre><pre>I mars 1993 tillkallade regeringen en utredning om\r\nförlängd skolgång och sänkt skolpliktsålder. Flera\r\nav partierna tycks redan ha bestämt sig för att\r\nskolgången bör förlängas till tio år och att\r\nskolstarten bör ske vid sex år. Vilka modeller för\r\nförlängd skolgång och tidigare skolstart som\r\nkommer att belysas i det fortsatta\r\nutredningsarbetet redovisades i en första\r\ndelrapport i augusti 1993. Jag tänker inte gå in på\r\nde olika modellerna utan vill gärna avvakta\r\nutredningens slutförande och försöka ha ett öppet\r\nsinne för de slutsatser utredningen kommer fram\r\ntill och även vad som framkommer i\r\nremissomgångarna.</pre><pre>Däremot tror jag inte det skadar att redan nu\r\ndebattera vad vi vill och behöver uppnå med dagens\r\noch morgondagens skola och ställa detta i relation\r\ntill skolgångens längd och vid vilken ålder\r\nskolstarten bör ske.</pre><pre>Vilka problem är det vi bl.a. behöver komma till\r\nrätta med?</pre><pre>Enligt mitt sätt att se är det ett par saker som, mer\r\nän många andra, hindrar den kvalitetsutveckling\r\njag tror alla är intresserade av att se i dagens skola.</pre><pre>Ett problem är den dåliga läsutvecklingen hos\r\nalltför många elever. Den har många olika orsaker.\r\nJag har redan vid ett flertal tillfällen tagit upp de\r\nnegativa effekter detta problem har för den\r\nenskilde eleven. Hela skolgången spolieras för\r\nmånga av dessa elever. Den bristande läsförmågan\r\ninverkar på kunskapsutvecklingen i snart sagt alla\r\nämnen. Många av dessa elever riskerar att lämna\r\nskolan med en mycket låg kunskapsnivå och med\r\nett självförtroende som är skadat för livet.</pre><pre>De problem på gymnasiet som har tagits upp av en\r\ndel talare i dag rör också problemet med\r\nläsförmågan. Bl.a. Björn Samuelson nämnde att\r\ndet är viktigt att beakta grundskolan även när man\r\ntalar om gymnasiet. Jag håller till fullo med om\r\ndetta.</pre><pre>Utbildningsutskottet hade så sent som i tisdags ett\r\nseminarium om dyslexi där en hel del värdefulla\r\nsynpunkter kom fram. Även om det var svårt att få\r\nfram en klar och entydig definition av begreppets\r\ninnebörd och företeelsens orsaker, var alla överens\r\nom att elever med uttalade lässvårigheter var i\r\nbehov av tidig hjälp.</pre><pre>Ett annat problem är att elever i dag går vidare utan\r\nde grundläggande kunskaper som egentligen krävs\r\nför att gå vidare. Detta problem är i stort sett\r\nförbisett. Eller är det kanske så att man på grund\r\nav skolans organisation inte anser sig ha\r\nmöjligheter att på ett effektivt sätt ta itu med\r\nproblemet? I ämnet svenska, det gäller både\r\nläsning, läsförståelse, skrivning och inte minst\r\nbegreppsuppbyggnad, är man helt beroende av att\r\nbemästra ett steg i utvecklingen för att sedan kunna\r\nta nästa steg. Detsamma gäller främmande språk,\r\nmatematik och även vissa andra ämnen. Man\r\nkommer helt enkelt inte vidare innan man\r\nbemästrat nästa steg i kunskapsutvecklingen. Alla\r\nämnen är naturligtvis i sin tur beroende av\r\nläsutvecklingen och begreppsuppbyggnaden. Inte\r\nheller när det gäller detta problem når man målet\r\ngenom att ta till generella lösningar. I stället krävs\r\nindividuellt avpassade lösningar. Den enskilde\r\neleven måste ges tid att ta ett steg i taget.</pre><pre>I många år har lärare, och förmodligen också en del\r\nskolpolitiker, insett att undervisningen borde\r\nindividualiseras i betydligt högre grad än vad som\r\nnu sker. Som lärare är det ofta en av de saker man\r\nkänner att man inte har lyckats med i den\r\nutsträckning man hade velat.</pre><pre>Det har förvånat mig mycket att mina kolleger i\r\nutbildningsutsskottet under min tid i riksdagen\r\nnästan inte med ett ord berört den oro och de svåra\r\nförhållanden som försvårar meningsfull\r\nundervisning på många håll. Det är som om den\r\nverklighet som finns innanför skolans väggar inte\r\nexisterade ens i tankevärlden i denna församling.\r\nJag är övertygad om att den oro som finns är en av\r\norsakerna till att många inte klarar av att\r\ngenomföra den individualisering som man vet\r\nskulle vara riktig. Det är helt enkelt för stökigt för\r\natt inom klassens ram ägna sig åt en mer\r\nindividualiserad undervisning. På många håll\r\nbedrivs ett beundransvärt arbete genom samarbete\r\ni lärarlag och utökade föräldrakontakter för att få\r\nen bättre undervisnings- och inlärningsmiljö. Det\r\nåterstår mycket innan individualisering har blivit en\r\nnaturlig del av undervisningen.</pre><pre>Kan de problem jag hittills skisserat lösas genom en\r\nomorganisation av skolan? Kanske i viss mån. Men\r\ndet måste framför allt till inre förändringar.</pre><pre>När det gäller svåra läsproblem är förmodligen en\r\nmycket tidig pedagogisk språklig träning av godo.\r\nDärför borde språklig utveckling vara av större\r\nintresse långt innan barnet kommer till skolan eller\r\nt.o.m. förskolan.</pre><pre>Skulle en generell förlängning av skolgången till tio\r\når för alla kunna lösa de problem jag har tagit upp?\r\nJag tror inte det. Jag tror i stället att en större\r\nflexibilitet även när det gäller skolgångens längd\r\nskulle bidra till att minska de problem jag har tagit\r\nupp. Däremot skulle kanske en del elever behöva\r\ntio års skolgång, medan en del skulle säkert klara\r\nsig med färre än nio år för att kunna fortsätta på\r\ngymnasiet.</pre><pre>Anf. 225  EVA JOHANSSON (s):</pre><pre>Herr talman! När Beatrice Ask talade här för en\r\nstund sedan sade hon att om hon hade velat vara\r\nelak skulle hon ha sagt att Socialdemokraterna inte\r\nbryr sig om barn och ungdomar. Sedan sade hon att\r\nhon inte ville vara elak. Det var tur det. Hade hon\r\nvelat vara elak hade hon gjort sig skyldig till mer än\r\nen sak, nämligen en ren lögn.</pre><pre>Nu har Beatrice Ask gått. Annars hade det varit\r\nintressant att få diskutera skolministerns syn på en\r\nsammanhållen grundskola. Vår utgångspunkt för\r\natt hårt hålla fast vid kravet på en sammanhållen\r\ngrundskola är just barns och ungdomars behov.\r\nBarn och ungdomar som sinsemellan är olika, har\r\nolika bakgrund och erfarenheter med sig till skolan,\r\nkan där lära sig att jobba tillsammans och\r\nrespektera varandra. Det är det som de kommer att\r\nfå göra hela livet.</pre><pre>Mot detta resonemang driver framför allt\r\nModeraterna krav som ligger nära\r\nnäringspolitiken. Som utgångspunkt har de\r\netableringsfriheten. Det är det som är vägledande\r\nför regeringens politik i det avseendet.</pre><pre>Vi Socialdemokrater vill värna alla barns rätt till en\r\nbra skola. Det skall vara en skola som har resurser\r\natt se till alla barns behov. Vi motsätter oss mycket\r\nskarpt den tudelning som vi nu ser många tecken på\r\ni skolan. Jag menar inte i första hand de privata\r\nskolorna, utan jag menar faktiskt den\r\nresursknapphet som gör att den allmänna skolan\r\ntvingas sätta barnen med speciella behov längst bak\r\ni kön. Skolan kan inte se till varje barns behov.</pre><pre>Utbildningsutskottet har haft två utfrågningar. Vi\r\nhar fått bekräftat att det är eleverna med de\r\nsärskilda behoven och de osynliga handikappen\r\nsom får bära besparingsbördorna. Jag är väldigt\r\nförvånad över att Marianne Jönsson inte fick\r\nsamma intryck av utfrågningarna. Det var det allra\r\ntydligaste budskapet.</pre><pre>Det är många samverkande åtgärder som får dessa\r\neffekter. Det är många samverkande åtgärder som\r\ndrar åt fel håll. Det är framför allt besparingarna i\r\nkommunerna. Det är de orättvisa bidragssystemen\r\nsom uppmuntrar bildandet av privata skolor. Det är\r\nfråga om de ändringar i läroplanerna som Lena\r\nHjelm-Wallén nyss nämnde.</pre><pre>Visst är det väl så, Christer Lindblom, att det svider\r\ni hjärtat på en och annan lärare i de privata\r\nskolorna. Men jag kan garantera att det svider lika\r\nmycket i hjärtat på lärare i en skola i ett mycket\r\nutsatt område i Jakobsberg, där man på grund av\r\njust de här reglerna har blivit av med en tredjedel\r\nav sina läare. Det svider kanske inte i första hand\r\nför att de har mist sina jobb, utan för att de vet att\r\neleverna behöver deras hjälp.</pre><pre>Vi tycker att det är viktigt att slå vakt om\r\nlikvärdigheten i skolan. Det är omsorgen om alla\r\nbarn och ungdomar som vägleder oss. Det är\r\nskolpolitikens grundpelare. Det står i skollagens\r\nportalparagraf. Jag vill säga till Marianne Jönsson\r\natt det är en rad organisationer, inte bara några\r\nsocialdemokratiska kommuner, som har pekat på\r\nde här riskerna. Det är en rad organisationer som i\r\nallra högsta grad har intressen i skolan: elevernas\r\norganisationer, de fackliga organisationerna,\r\nföräldraorganisationer och våra utfrågningar.</pre><pre>Mot denna bakgrund har vi föreslagit att\r\nSkolverkets utvärderingsprogram skall\r\nkompletteras med ett särskilt uppdrag och beskriva\r\nhur skolan uppfyller målet om en likvärdig\r\nutbildning. Det är bråttom med det. Dagens elever\r\ngår inte i repris. De barnen har ingen mer chans.</pre><pre>Vi kan inte heller acceptera regeringens förslag om\r\natt skära ned anslagen till invandrarbarnens\r\nundervisning med 120 miljoner. Det är ett dråpslag.\r\nEn tredjedel av hemspråksundervisningen för den\r\naktuella gruppen kommer att försvinna om detta\r\ngenomförs. Ni får förlåta mig, men detta verkar\r\ninte ha ett dugg med utbildningspolitik att göra. Jag\r\ntror faktiskt att detta blott och bart är frukten av en\r\nmycket sen sammankomst mellan Wibble och\r\nWachtmeister. Det har ingenting med utbildning att\r\ngöra. Drag tillbaka detta och se till att vi får tänka\r\növer hur vi skall handskas med frågan så att inte\r\ninvandrarbarnen hamnar i skottgluggen; de tål inte\r\ndet.</pre><pre>Visst, Marianne Jönsson, kan det på sina ställen gå\r\natt lösa detta med B-språk och med fria val. Men\r\nför det krävs stora grupper och det drar in resurser\r\nfrån kommunerna.</pre><pre>Till sist vill jag ställa en fråga till Ingrid Näslund.\r\nNär vi diskuterade särskolebarnens föräldrars rätt\r\natt välja skola och skolform för sina barn sade\r\nIngrid Näslund att hon litade på att ett nej till vårt\r\nförslag, som skulle ha gett dem den rätten för\r\nnästan två år sedan, var det bästa sättet att ge dem\r\nden rätten. Litar Ingrid Näslund fortfarande på att\r\ndet där nejet var det klokaste beslutet vid det\r\ntillfället?</pre><pre>Anf. 226  MARIANNE JÖNSSON (c):</pre><pre>Herr talman! Jag har svårt att förstå att Eva\r\nJohansson så engagerat kan göra spekulationer om\r\nvad som har förevarit i Finansdepartementet. Men\r\nvisst kan man fantisera över sådana här beslut när\r\nman befinner sig på oppositionssidan. Jag står fast\r\nvid att det med den nya organisationen finns\r\nmöjligheter att tillgodose elevernas behov med\r\nhemspråk. De får läsa språket som hemspråk i sju\r\når och sedan som B-språk. De har möjlighet till\r\ndetta genom hela skoltiden. Jag tycker inte att det\r\när någon försämring. Under utfrågningen vi hade i\r\nhöstas hörde vi hur man inom vissa kommuner,\r\nexempelvis min närstående kommun i Nybro,\r\ngenom omorganisering tillgodosåg dessa elevers\r\nbehov av undervisning i svenska språket.</pre><pre>När det gäller barn med särskilda behov sade jag till\r\nEva Johansson och till auditoriet här att jag också\r\när oroad för det, även om man vid utfrågningen\r\nsade att man genom avregleringen har möjlighet att\r\nsamverka med den sociala sektorn och\r\nfritidssektorn. Man har större möjligheter att\r\ntillgodose de behov man tidigare täckte med\r\nspecialinsatser, t.ex. genom att skoldaghem flyttar\r\nin i skolan. Detta är något som jag tycker att vi\r\nmåste vara uppmärksamma på. Men att de skulle\r\nställas sist i kön tror jag är en stor överdrift. Ulf P\r\nLundgren, som var med på utfrågningen, säger att\r\nman har obetydligt fjärmat sig från basresurser på\r\n0,3 %. Man kanske kan mäta upp det i några\r\nprocentenheter.</pre><pre>Det är absolut inte bra. Men vi befinner oss i en\r\nsvår situation. En förklaring till en del av dessa\r\nproblem kan inte vara något annat än den ekonomi\r\nsom socialdemokraterna satt oss i, som det flera\r\ngånger sagts.</pre><pre>Anf. 227  EVA JOHANSSON (s) replik:</pre><pre>Herr talman! Jag tror inte att vare sig talmannen\r\neller någon annan person i Sverige har kunnat ungå\r\natt märka att den borgerliga fyrpartiregeringen\r\nanser sig ha råd att sänka skatterna med 25\r\nmiljarder kronor för de välbesuttna. Så kom inte\r\noch säg att det inte finns pengar! Det måste i stället\r\nfinnas andra skäl till att regeringen lägger kraftiga\r\nbesparingskrav på skolan.</pre><pre>Ni ändrar inte enbart reglerna och ger skolorna en\r\nmöjlighet att handskas friare med sina resurser när\r\ndet gäller hemspråket, Marianne Jönsson, utan ni\r\ntar också resurserna från kommunerna. Det är det\r\nallvarliga i situationen.</pre><pre>Vi socialdemokrater är beredda att se över\r\nregelverket. Det kan i enskilda fall finnas skäl till\r\natt styra om resurserna, inte minst för att ge\r\ninvandrarelever en bättre grund i det svenska\r\nspråket. Men det skall vi inte förhindra genom att\r\nta resurserna ifrån kommunerna. Då blir det inte\r\nnågon sådan undervisning. Det är alltså det\r\nallvarliga.</pre><pre>Precis som Lena Hjelm-Wallén påpekar gav de här\r\nutfrågningarna som vi har haft, speciellt den första\r\ni höstas som handlade om kommunerna syn på\r\nutvecklingen i skolan, vid handen att man gärna vill\r\nbehålla den frihet som decentraliseringen givit. Till\r\ndenna decentralisering har både Centern och\r\nSocialdemokraterna bidragit.</pre><pre>Men det som oroar mig är de entydiga beskeden om\r\natt de svaga eleverna drabbas av resursknappheten\r\ni skolan. Det borde oroa även dem som fattar\r\nbesluten. Det är bråttom att få reda på hur\r\nsituationen verkligen är. Barnen går som sagt inte i\r\nrepris.</pre><pre>Anf. 228  MARIANNE JÖNSSON (c)\r\nreplik:</pre><pre>Herr talman! Jag förstår att Eva Johansson utifrån\r\nsina utgångspunkter är mycket upprörd av detta.\r\nJag finner det också besvärligt att de svaga eleverna\r\nfår stå tillbaka. Men jag håller absolut inte med om\r\natt de står sist i kön.</pre><pre>Jag har läst skolplaner från mina närliggande\r\nkommuner. I samtliga skolplaner tas just upp att de\r\nsvagpresterande elevernas behov måste tillgodoses,\r\nprecis som det stod i LGR 80 en gång i tiden.</pre><pre>Vi har nu den beslutsordningen att skolplaner skall\r\ngodkännas av fullmäktige och att besluten skall\r\nfattas nära människorna. Det här är en fråga för\r\nkommunerna, och vi skall ge dem förtroendet att se\r\ntill att de i sina kommuner får en organisation och\r\nutbildning som är rättvis och rättfärdig. Jag har\r\nstort förtroende för kommunpolitikerna på den\r\npunkten.</pre><pre>Anf. 229  EVA JOHANSSON (s) replik:</pre><pre>Herr talman! Jag är mycket upprörd över det som\r\njag fått reda på genom utfrågningarna. Jag är också\r\nmycket upprörd över det som jag får veta när jag\r\nbesöker skolor. Det som nu händer försämrar\r\nnämligen skolan. Det går stick i stäv med det som\r\nregeringen har deklarerat i regeringsdeklarationer\r\noch i andra dokument. Regeringen skall ju skapa\r\nEuropas bästa skola. Regeringen talar med kluven\r\ntunga; det är inte bra.</pre><pre>Jag är också upprörd över att det är så stört\r\nomöjligt att få någon företrädare för\r\nregeringspartierna att erkänna att mycket allvarliga\r\nförsämringar i vår skola är på gång. En\r\nförutsättning för att kunna göra någonting bra är ju\r\natt man skaffar sig en verklighetsuppfattning. Den\r\nskall då ha med verkligheten att göra.</pre><pre>Det vi i höstas fick höra var att barnen blir fler i\r\nvarje klass, grupptimmarna blir färre,\r\nspeciallärarresurserna blir färre och elevvården\r\ndras ned. Vilka är det, Marianne Jönsson, som\r\ndrabbas av detta? Jo, det är de elever som mår bäst\r\ni en klass med inte fullt så många barn. Läraren har\r\ndå möjlighet att se dem. Det är de barn som i vissa\r\nmoment mår bra av en mycket liten\r\nundervisningsgrupp, där de kan få mycket hjälp.\r\nDet är de barn som behöver speciallärarens alla\r\nkunskaper och resurser och som behöver en\r\nkurator, en psykolog, en syo-konsulent osv. för att\r\nklara sina studier. Det är de barnens sämre\r\nsituation i skolan som gör mig upprörd.</pre><pre>Anf. 230  CHRISTER LINDBLOM (fp)\r\nreplik:</pre><pre>Herr talman! Jo, det är sant, Eva Johansson, att det\r\nsker neddragningar i kommuner, och främst\r\nnaturligtvis i kommuner som har usel ekonomi. När\r\ndet då sker neddragningar i kommuner med usel\r\nekonomi drabbas framför allt de verksamheter som\r\när personalkrävande och som kostar mycket\r\npengar. Det är skolan och socialvården. Jag tycker\r\ninte att det skulle vara en särskilt trevlig uppgift att\r\nvara kommunpolitiker i dessa kommuner, därför\r\natt det måste vara fruktansvärt svårt att göra\r\nprioriteringar. Det är självklart att man inte, som\r\ndet står i en dikt, slaktar med glad själ. Det här\r\nbereder säkert våra kolleger på kommunplanet\r\nmånga svåra bekymmer.</pre><pre>Jag tror också att det är viktigt att vi inte bara\r\nfokuserar skolproblemen enbart på pengabrist. Vi\r\nsatsar nämligen fortfarande kolossalt mycket\r\npengar på grundskolan och gymnasieskolan i\r\nSverige.</pre><pre>Eva Johansson sade i sitt anförande att det främst\r\när utifrån näringsfrihets- och\r\netableringsfrihetsbegrepp som vi skapar friskolor.\r\nDet är inte alls så. De skapas utifrån ett behov. Det\r\nfinns föräldrar som vill att deras barn skall vara\r\nelever i friskolor. Många friskolor har i dag långa\r\nköer. Men de skulle väl helst tas bort, då de inte\r\nstämmer med det fyrkantiga system som Eva\r\nJohansson förespråkar.</pre><pre>Jag skall försöka att tala med Anne Wibble om vad\r\nhon eventuellt har haft för sig, men jag tror inte att\r\njag kommer att få ett positivt besked i fråga om att\r\ndet skulle vara en konspiration mellan henne och\r\nWachtmeister som har resulterat i förslaget till\r\nreducering av hemspråkskostnaderna.</pre><pre>Anf. 231  EVA JOHANSSON (s) replik:</pre><pre>Herr talman! Det är ju ännu värre om det här\r\nförslaget är någonting som de fyra\r\nregeringspartierna har hittat på. Jag trodde att det\r\nvar Ny demokrati som hade gjort det, därför att\r\nman i det partiet är kapabel till det. Jag hoppades\r\natt regeringspartierna inte var det. Men prata med\r\nWibble om det! Det kan vara bra.</pre><pre>Privata skolor skapas i dag därför att det är ett bra\r\nsätt att garantera barn mer resurser för skolgång.\r\nJag undrar inte över att föräldrar gör sådana val --\r\ndet skulle vara konstigt annars. Men det måste ändå\r\nvara viktigt för oss som politiker och som ansvariga\r\nför alla barn och deras behov av en bra skola att se\r\ntill att resurserna fördelas rättvist.</pre><pre>Skolpengssystemet, som fördelar lika många\r\nkronor till alla barn, är inte rättvist. Det är det som\r\nnu håller på att genomföras i så många kommuner.</pre><pre>Det måste inte nödvändigtvis vara så att\r\nförändringarna i skolan görs därför att\r\nkommunerna har dålig ekonomi. På många ställen\r\när det beslut om att förändra resursfördelningen\r\nsom ligger bakom. Så är det i många av\r\nkranskommunerna i Stockholm, som jag känner väl\r\ntill. Där har man tagit pengar från de skolor som\r\ntidigare har fått litet mer än 100 % och gett till de\r\nskolor som har fått mindre. Det har man gjort i ett\r\nsystem där man har bedömt behovet. Det är väl inte\r\natt undra på om människor upplever att\r\nskolpengssystemet är grymt orättvist. Det är det\r\nfaktiskt.</pre><pre>Anf. 232  CHRISTER LINDBLOM (fp)\r\nreplik:</pre><pre>Herr talman! Jag vill bara göra några kommentarer.\r\nDet skolpengssystem som Eva Johansson beskriver\r\ninnebär att man lägger alla resurser i en pott och\r\ninte behåller någonting centralt för t.ex. elever med\r\nbehov av särskilt stöd och andra\r\nförstärkningsresurser. Jag tycker inte heller att det\r\nskolpengssystemet är särskilt bra -- om det inte\r\ninförs i kolossalt stor skala, där det finns\r\nhundratusentals invånare i ett område. Vi är alltså\r\növerens om att det här kan slå mycket snett, och\r\ndärför är det bra att man behåller\r\nförstärkningsresursen.</pre><pre>Ett av de exempel som jag tidigare hänvisade till\r\nvad gäller kommuner med usel ekonomi var\r\nGöteborg. Jag skulle vilja fråga Eva Johansson:\r\nVarför har Göteborgs kommun usel ekonomi? Den\r\ndåliga ekonomin har ju inte uppstått bara därför att\r\nSverige råkade få en borgerlig regering, utan den är\r\nnaturligtvis följden av en lång kedja av händelser.\r\nOckså andra kommuner, som tidigare var\r\nsocialdemokratiskt styrda, har ekonomiska\r\nproblem. Det är alltså inte regeringen Bildt som har\r\nförorsakat de kommunala problemen i budgetarna.</pre><pre>Jag sade tidigare att det sved i hjärtat på de lärare\r\nsom hörde Lena Hjelm-Walléns generalisering vad\r\ngäller överkompensation till friskolor. Den svedan\r\nberor på att de plötsligt, efter tilldelningen av 85 %\r\nav de resurser som går till kommunerna, kan få en\r\nanständig lön. Jag tror inte ens att Eva Johansson\r\nmissunnar dem den. Om man hade behållit det\r\ngamla systemet skulle de ha levt kvar i ett slags\r\nlärarproletariat, bara därför att de arbetar i\r\nfristående skolor. Det är inte rättvist.</pre><pre>Anf. 233  EVA JOHANSSON (s) replik:</pre><pre>Herr talman! Christer Lindblom kan vara lugn! Det\r\när ingen här i kammaren som förespråkar det gamla\r\nsystemet, som han kallar det. Vad vi förespråkar nu\r\när ett rättvist resursfördelningssystem mellan\r\nfristående skolor och kommunala skolor, där\r\nelevernas behov och inte huvudmannaskapet skall\r\nstyra.</pre><pre>Jag vet inte varför Göteborgs kommun har dålig\r\nekonomi. Det kan finnas olika anledningar till det.\r\nDet kanske går att reda ut det med göteborgarna.</pre><pre>Jag har tittat en hel del på de kommuner som ligger\r\ni närheten av mitt valdistrikt. Sollentuna kommun\r\nfördelar upp till 95 % per capita av sina\r\nskolresurser. Jakobsberg, som jag nämnde förut\r\noch där det här fick ett så otroligt stort utslag,\r\nfördelar 85 %. Den modell som kammaren har lagt\r\nfast för bidragen till de fristående skolorna har de\r\nalltså tagit över i ett skolpengssystem. Det får helt\r\nhorribla konsekvenser.</pre><pre>Var tycker nu Christer Lindblom att det är rimligt\r\natt lägga gränserna för de skillnader som får finnas,\r\nom det nödvändigtvis skall slås fast en procentsats?\r\nJag tycker att vi med varm hand kan överlämna de\r\nhär besluten till kommunerna. De har vana,\r\nerfarenhet och kunskap när det gäller att fördela\r\nresurser mellan skolor. Det har kommunerna hållit\r\npå med i ganska många år, och det kan de klara\r\nsenare också. Jag tycker att vi kan lägga det\r\nansvaret och det förtroendet på dem.</pre><pre>Ni har sagt nej till detta gång efter gång. Beatrice\r\nAsk sade tidigare att vi hade ändrat vårt förslag från\r\ngång till gång, men det har vi inte gjort. Vi står\r\nfortfarande fast vid det förslag som vi ursprungligen\r\nlade fram.</pre><pre>Anf. 234  INGRID NÄSLUND (kds) replik:</pre><pre>Herr talman! Eva Johansson tog upp betydelsen av\r\nen likvärdig skola. Jag var inne på att det kan vara\r\nannat än ekonomiska resurser som gör att en skola\r\ninte utfaller likvärdigt för olika barn. Det är\r\nnämligen så att alla inte behöver lika lång tid på sig.\r\nJag håller med om att alla inte heller behöver lika\r\nstora resurser. Men så som skolan har varit\r\norganiserad hitintills, har alla gått lika många år.\r\nMan har förväntats klara av läsinlärningen på\r\nlågstadiet på ungefär samma tid. Den som inte har\r\ngjort det har vandrat vidare, men har ingalunda\r\nvarit färdig med denna grund. Detta har sedan visat\r\nsig i ett mycket dåligt skolresultat.</pre><pre>Det var därför som jag i mitt inlägg var inne på\r\ndetta, att jag inte tror att vi åstadkommer någon\r\nförändring på den här punkten om vi förlänger\r\nskolan med ett år för alla. Därför skulle jag vilja se\r\nen flexibilitet när det gäller skoltidens längd.</pre><pre>Jag är, precis som Eva Johansson, bekymrad över\r\natt en del skolor får för litet resurser. I Göteborg\r\nhar det bl.a. varit så att stödresursen, som man har\r\nbehållit för att dela ut i olika delar av staden, kom\r\nalldeles för sent när det nya systemet hade införts.\r\nDet var helt fel, och jag beklagar det djupt. Det\r\ninnebar att en del skolor inte alls hade tillräckligt\r\nför att kunna ge det stöd som vissa elever behövde.</pre><pre>Jag har sedan hört att vissa av dessa skolor har\r\nklagat högljutt. Nu har de mycket pengar, men de\r\nhar inte i tid kunnat anställa speciallärare. Det var\r\nen förfärlig miss, som jag inte förstår att man kunde\r\ngöra. Vi har klagat på detta, och vi har bett att man\r\nskall utreda det och se till att det inte upprepas. Vi\r\nhar också sagt att det över huvud taget är\r\nnödvändigt att se över det sätt på vilket resurserna\r\ntill skolan fördelas.</pre><pre>Anf. 235  EVA JOHANSSON (s) replik:</pre><pre>Herr talman! Det är viktigt att barn och ungdomar\r\nfår använda den tid de behöver för inlärning. Jag\r\ntycker inte att vi skall ha en skola där det förväntas\r\natt alla barn vid ett visst tillfälle skall ha nått lika\r\nlångt. Det är bl.a. mot den bakgrunden som jag\r\nmotsätter mig en tidig betygssättning och ett\r\nprovsystem som just framkallar dessa förväntningar\r\npå barn och ungdomar. Det skulle vara intressant\r\natt höra Ingrid Näslunds kommentarer på den\r\npunkten.</pre><pre>Jag vill också återkomma till frågan om rätten för\r\nföräldrarna till särskolebarnen att välja skola för\r\nsina barn. Ingrid Näslund! Var det bästa sättet att\r\nsnabbt komma fram till ett beslut om detta att säga\r\nnej till det förslag till ny lag som låg på riksdagens\r\nbord för snart två år sedan?</pre><pre>Anf. 236  INGRID NÄSLUND (kds) replik:</pre><pre>Herr talman! Eva Johansson anser att olika barn\r\nbehöver olika lång tid. Då kanske Eva Johansson\r\nockså är beredd att fundera på om alla barn\r\nbehöver en förlängning av skoltiden till tio år. Det\r\nkanske inte behövs lika lång tid för alla barn innan\r\nde kan börja gymnasiet. Detta är verkligen något\r\nsom vi skulle behöva fundera på.</pre><pre>Jag tycker för min del att skolstarten i\r\nfortsättningen skulle variera mer än den gör nu. Vi\r\nskulle behöva intagningar vid olika tider på året,\r\nkanske vid flera tillfällen under ett läsår. Jag vet att\r\ndet finns organisatoriska problem med detta, men\r\ndet vore en verklig utmaning att försöka lösa de\r\norganisatoriska problemen och se om vi kunde få\r\nen verkligt individualiserad skola. Det skulle jag\r\nkalla en likvärdig skola.</pre><pre>När det gäller den fråga om särskolebarn som Eva\r\nJohansson tog upp vill jag tala om att jag har precis\r\nsamma uppfattning som jag hade vid den tidpunkt\r\ndå detta diskuterades. Jag är besviken över att\r\nregeringen inte har kommit till skott, att den inte\r\nhar kommit med ett förslag när det gäller detta.</pre><pre>Det var bl.a. jag som motionerade i den här frågan.\r\nDet förslag som låg här kom från mig. Jag är\r\nbesviken över att det inte har blivit ett bättre\r\nresultat, att regeringen inte har tagit initiativ till att\r\nutöka valfriheten till att gälla alla föräldrar.</pre><pre>Anf. 237  EVA JOHANSSON (s) replik:</pre><pre>Herr talman! Vad bra att det finns en motion också\r\ntill årets riksmöte. Ingrid Näslund kan komma över\r\nsin besvikelse genom att stödja den. Då kan vi --\r\nvisserligen med två års försening -- få ett beslut\r\nunder det här året som ger särskolebarnens\r\nföräldrar samma självklara rätt att välja skola och\r\nskolform för sina barn som alla andra föräldrar har.</pre><pre>Jag förstår besvikelsen. Det beslut som fattades för\r\nsnart två år sedan var en ren undanmanöver. Ingrid\r\nNäslund borde ha kunnat se att det var det, att det\r\ninte var så mycket allvar bakom beslutet. Den\r\nreferensgrupp som skulle tillsättas har inte gjort\r\nnågonting. Jag kan försäkra att föräldrarna till de\r\nhandikappade barnen är grymt besvikna. Det är\r\ninte bara Ingrid Näslund som är det.</pre><pre>Anf. 238  HANS NYHAGE (m) replik:</pre><pre>Herr talman! Vad är det för mening med att\r\ngeneralisera på det sätt som Eva Johansson gör?\r\nVad är det för mening med att måla allt som sker i\r\nvåra skolor svart?</pre><pre>Detta är inte sant. Eva Johansson gör sig skyldig till\r\nfruktansvärda anklagelser mot alla som arbetar i\r\nskolorna och mot dem som arbetar med\r\nskolpolitiken i vårt land. Det är utomordentligt\r\nallvarligt.</pre><pre>Man lägger ned ett enastående arbete för att\r\nutveckla våra skolor för våra barns bästa. Vare sig\r\nkommunutfrågningen eller utfrågningen om dyslexi\r\ngav den entydiga bild som Eva Johansson här målar\r\nupp. Det fanns tvärtom oerhört mycket positivt i\r\nbåda utfrågningarna.</pre><pre>Herr talman! Att besparingar sätter sina spår är väl\r\ninte underligt. Det gäller att komma till rätta med\r\nsvårigheterna i stället för att generellt måla allt i\r\nsvart.</pre><pre>Att vara så totalt fixerad av antalet kronor är\r\nförödande. Det satsas alltjämt oerhört mycket\r\nmedel på de svenska skolorna och den svenska\r\nundervisningen. Det satsas mycket mer än i många\r\nandra länder. Varför görs då besparingar? Ingen\r\nkan väl vara okunnig om att vi har drabbats av en\r\ninternationell lågkonjunktur som har satt mycket\r\nallvarliga spår även i vårt land. Ingen kan väl vara\r\nokunnig om att det har förts en politik då vi levde\r\növer våra tillgångar. När det inte längre går för sig\r\nmåste man göra besparingar. Det är det som sker\r\nnu.</pre><pre>Herr talman! Det är också nödvändigt att det förs\r\nen politik som ser till att vi återfår resurserna i det\r\nhär landet. Den politiken för den borgerliga\r\nregeringen.</pre><pre>Anf. 239  EVA JOHANSSON (s) replik:</pre><pre>Herr talman! Beskyllningarna har jag inte riktat\r\nmot någon som arbetar i skolan. Personer i det här\r\nrummet borde ta åt sig den kritiken.\r\nBeskyllningarna vill jag rikta mot regeringen. Den\r\nhar visserligen regerat under en lågkonjunktur,\r\nmen den har själv i hög utsträckning spätt på\r\nlågkonjunkturen och medverkat till att resurserna\r\ntotalt sett har blivit knappare i vårt samhälle. Det\r\när klart att det då inte heller finns några resurser att\r\nfördela till skolan.</pre><pre>Beskyllningarna riktar jag mot politiker som bara\r\nsitter och ser på när lärare och andra anställda inom\r\nomsorgen och vården i kommunerna sparkas ut i\r\narbetslöshet. De får ersättning från\r\narbetslöshetskassan i stället för att vara kvar på sina\r\njobb, där de så väl behövs. Eleverna i skolan\r\nbehöver dem. Det är skillnad, beroende på vem\r\nman har lyssnat på.</pre><pre>Hans Nyhage! Läs utskriften från utfrågningen\r\nigen! Det gavs en svidande kritik. I skolan jobbar\r\nman nu under hart när omöjliga omständigheter,\r\nom man har ambitionen att leva upp till skollagens\r\nportalparagraf om likvärdighet i utbildningen.\r\nKommun efter kommun sade att det är eleverna\r\nmed särskilda behov -- de med litet lättare\r\nbekymmer och de med de osynliga handikappen --\r\nsom far illa i dagens skola. Det borde ha väckt\r\nmånga oroliga tankar också i moderata\r\nutbildningspolitikers huvuden.</pre><pre>Anf. 240  HANS NYHAGE (m) replik:</pre><pre>Herr talman! Det är ofrånkomligt att det även\r\nunder den socialdemokratiska regimen på 80-talet\r\ndrogs in betydande miljarder från kommunerna. På\r\nvilket sätt tänker Socialdemokraterna åtgärda det,\r\nså att dessa pengar går tillbaka till kommunerna?</pre><pre>Faktum kvarstår. Förutsättningen för att vi skall\r\nkunna öka resurserna ute i våra kommuner är att\r\ndet förs en politik i det här landet som skapar\r\ninkomster, så att det blir mer att fördela.</pre><pre>Herr talman! Jag påstår med bestämdhet att den\r\nsocialdemokratiska politiken i stora avseenden\r\nmotverkar just den resursskapande politiken. Där\r\nfinns de verkliga grunderna för de besparingar som\r\nnu måste göras.</pre><pre>Anf. 241  EVA JOHANSSON (s) replik:</pre><pre>Herr talman! Det skulle vara mycket intressant att\r\nfå reda på hur skattesänkningar för aktieägare,\r\nförmöget folk och människor med stora inkomster\r\nskall leda till att skolan förses med bättre resurser.\r\nJag kan inte förstå detta. Det finns ingenting i den\r\nrullning av miljarder som regeringen håller på med,\r\ntill dem som redan har mycket, som säger att det\r\nkommer att skapas ett enda nytt jobb. Om det är\r\ndetta man vill borde man ha styrt över resurserna,\r\njust för att skapa nya jobb. En liten del hade\r\nfaktiskt räckt om man hade velat se till att skolan,\r\nvården och omsorgen ute i kommunerna skulle\r\nkunna behålla de anställda i stället för att sparka ut\r\ndem till en säker arbetslöshet.</pre><pre>Det är inte fråga om någonting annat än\r\nprioriteringar. Ni har prioriterat höginkomsttagare,\r\nförmögna och aktieägare. Vi prioriterar viktiga\r\nverksamheter för barn och ungdomar. Därför, herr\r\ntalman, var det så viktigt att skolministern förut\r\nfaktiskt inte sade det hon tänkte säga.</pre><pre>Anf. 242  ÅKE GUSTAVSSON (s):</pre><pre>Herr talman! Det har i denna debatt om barn och\r\nskola diskuterats mycket ekonomi. Jag tror faktiskt\r\natt det bland det viktigaste man kan göra just i en\r\nkärv ekonomisk situation är att investera, och\r\nbland de viktigaste investeringar man kan göra är\r\natt investera i människor och framför allt i barnen.</pre><pre>I den socialdemokratiska kulturmotionen föreslås\r\nen satsning på sammanlagt 500 miljoner kronor på\r\nkulturen. En stor del av dessa pengar föreslås gå\r\njust till barn- och ungdomskulturen.</pre><pre>Herr talman! Jag hade hoppats att vi skulle få en\r\nbred kulturpolitisk debatt i dag, och jag beklagar\r\natt man från regeringspartiernas sida inte -- i varje\r\nfall av talarlistan att döma -- visat något intresse för\r\nen sådan debatt.</pre><pre>Det är viktigt att vi kan fullfölja den satsning på\r\nkultur i skolan som inleddes under den\r\nsocialdemokratiska regeringens tid. Jag tror att det\r\när viktigt att se till att skolbiblioteken kan\r\nupprätthållas. Med den utveckling som sker i\r\nskolan med minskade kulturinslag och\r\nneddragningar av skolbiblioteken är det viktigt att\r\nman också inom regeringspartierna funderar på vad\r\nsom händer. Socialdemokraterna vill satsa mer på\r\nkultur i skolan, och vi vill ha en översyn av vad som\r\negentligen händer med skolbiblioteken.</pre><pre>Den andra punkten i den socialdemokratiska\r\nkulturmotionen handlar om att bekämpa\r\nfrämlingsfientligheten. Vi anser att det just i ett\r\nmångkulturellt samhälle är viktigt att stödja\r\ninvandrarnas egen kulturverksamhet. Detta kan\r\ntillföra det svenska samhället väldigt mycket. Det\r\nfinns gott om invandrade författare, musiker och\r\nsångare, som har berikat och kan fortsätta att\r\nberika det svenska kulturlivet.</pre><pre>Man inser lätt att utan konstnärer blir det ingen\r\nkonst. I en lågkonjunktur drabbas konstnärer\r\nspeciellt hårt av arbetslösheten, och det är därför\r\nviktigt att vi ser till att förbättra konstnärliga\r\nyrkesutövares arbetsvillkor. I den tredje punkten i\r\nvår kulturpolitiska motion föreslår vi åtgärder för\r\natt ge konstnärer jobb till någorlunda rimliga\r\nvillkor.</pre><pre>Den fjärde punkten i den socialdemokratiska\r\nmotionen handlar om att vidga deltagandet, att\r\nskapa jämlikhet. Det framlades i går en ESO-\r\nrapport om kulturen. På många punkter delar jag\r\ninte de slutsatser som dras i rapporten. Tyvärr är\r\ndet en sanning att vi med kulturpolitiken som medel\r\nännu inte har lyckats vidga deltagandet i den\r\nutsträckning vi skulle vilja. Detta är en utmaning,\r\noch därför vill socialdemokraterna satsa resurser\r\nför att stimulera till ett vidgat deltagande.</pre><pre>Här handlar det också om folkbildningen, och jag\r\nbeklagar att den för folkbildningen ansvariga\r\nministern lämnade kammaren för en stund sedan.\r\nDen nuvarande regeringen riktar nu för tredje året\r\ni rad attacker mot folkbildning. Denna gång skär\r\nman ned det redan hårt ansträngda anslaget med\r\n100 miljoner kronor. Jag tycker att det nu får vara\r\nnog med dessa attacker, speciellt som riksdagen\r\nunder den socialdemokratiska regeringstiden i bred\r\nenighet fastställde mål, riktlinjer och omfattning\r\nför satsningarna på folkbildningen.</pre><pre>Herr talman! Det har hävdats att svensk statlig\r\nkulturpolitik relativt sett satsar alltför mycket på\r\nStockholm. De som framför den kritiken har rätt.\r\nJag anser att vi måste satsa mer på och bättre ta till\r\nvara den levande kultur som finns ute i landet. Just\r\ni en lågkonjunktur ger satsningar på\r\nkulturmiljövården oerhörda möjligheter. Jag\r\ngläder mig åt att bl.a. Stina Gustavsson har\r\nmotionerat om en höjning av detta anslaget med 50\r\nmiljoner kronor i förhållande till regeringens\r\nförslag. Detta räcker emellertid inte, utan jag tror\r\natt det skulle krävas en tredubbling av anslaget.</pre><pre>Herr talman! Det är framför allt två frågor när det\r\ngäller kulturhuvudtiteln som har diskuterats\r\nmycket i medierna. Den ena gäller regeringens\r\nfortsatta hackningar på Riksteatern. Man föreslår\r\nen minskning av anslaget till Riksteatern med 10\r\nmiljoner kronor. Därmed visar faktiskt\r\nkulturministern att hon är mer intresserad av\r\nStockholm än av landet i övrigt, eftersom hon inte\r\ndrar ner anslagen till de andra\r\nnationalinstitutionerna på samma sätt som när det\r\ngäller Riksteatern. Detta hugg mot\r\nteaterverksamheten runt om i landet är\r\noacceptabelt, och anslaget bör därför inte skäras\r\nner på detta sätt.</pre><pre>På samma sätt tycker vi att det är fel att ge sig på\r\nFilminstitutets verksamhet på det sätt som sker i\r\nbudgetpropositionen. Vi vill återföra 3,5 miljoner\r\nkronor av de pengar som regeringen vill minska\r\nanslaget till Filminstitutet med.</pre><pre>Herr talman! I en satsning på utveckling av Sverige\r\ntror jag att kulturen spelar en helt avgörande roll.\r\nRiktlinjerna för hur vi skall fullfölja den satsningen\r\nanger vi i den socialdemokratiska partimotionen\r\nom kulturpolitiken.</pre><pre>Anf. 243  BJÖRN SAMUELSON (v) replik:</pre><pre>Herr talman! Det skulle vara intressant att här i\r\nkammaren få en debatt om kulturens roll i skolan.\r\nKulturen kan ju vara en mötesplats i skolan och\r\ntjäna som motvikt till eller vara en introduktion till\r\nden kultur man möter i TV och andra medier.</pre><pre>Vi måste emellertid här lära oss något av historien.\r\nI slutet på 80-talet förändrades\r\nstatsbidragskonstruktionen av lönerna till lärarna\r\nframför allt i gymnasieskolan. Med den förändrade\r\nkonstruktionen försvann mycket av kulturinslagen\r\nframför allt i gymnasieskolan. På grund av denna\r\nteknikalitet tog man bort Timme till förfogande.</pre><pre>En annan sak som vi måste dra erfarenhet av är\r\nnedläggningen av länsskolnämnderna. De tjänade\r\nmånga gånger som en samorganisation, som kunde\r\nerbjuda kulturarbetare möjligheter till\r\nsammanhängande turnéer till skolorna i länet.</pre><pre>Det finns alltså mycket som måste komma med i en\r\nsådan här debatt. Det är viktigt att man får\r\nöronmärkta statsbidrag till kulturen i skolan. Men\r\ndet bästa vore nog att återgå till sektorsbidraget till\r\nskolan. Detta har vi i Vänsterpartiet föreslaget.\r\nHärigenom får skolorna själva möjlighet att ta\r\nansvar för kulturinslagen i skolan.</pre><pre>Det är mycket som kan sägas i den här frågan, Åke\r\nGustavsson, och det mycket som inte har blivit sagt.\r\nVi har inga färdiga lösningar, och jag vill citera\r\nVärmlandspoeten Bengt Berg: En sak är i alla fall\r\nsäker -- om snön ligger kvar till midsommar blir det\r\nen sen vår.</pre><pre>Anf. 244  ÅKE GUSTAVSSON (s) replik:</pre><pre>Herr talman! Det senaste är det lätt att instämma i.</pre><pre>Jag tror att det är viktigt att vi ser över de nya\r\nplanerings- och ekonomisystemen i kommunerna.\r\nEtt resultat av de nya systemen har faktiskt blivit\r\natt kulturen i skolan har fått stryk.</pre><pre>Det är emellertid en dålig ursäkt att bara skylla på\r\nplanerings- och ekonomisystem. Det förutsätter\r\nnämligen att det inte finns någon politisk vilja. Det\r\när ytterst politikerna som har ansvaret för hur den\r\npolitiska viljan förverkligas. Tyvärr har kulturen i\r\nstor utsträckning slängts ut ur skolorna. Nu hotas\r\nmånga skolbibliotek.</pre><pre>Däremot tror jag inte att ett återinrättande av\r\nlänsskolnämnderna på något sätt skulle rädda\r\nkulturen i skolan. Tvärtom tror jag att de medel\r\nsom på det sättet frigörs från byråkratin i stället kan\r\nanvändas för direkt verksamhet.</pre><pre>Kan jag tolka Björn Samuelsons inlägg så, att man\r\nfrån Vänsterpartiets sida är beredd att ställa upp på\r\nstörre satsningar på kultur i skolan och satsningar\r\npå skolbarnomsorgen, t.ex. speciella medieprojekt\r\nför barn och ungdom, eller satsningar på\r\nlänskonstnärer, som arbetar tillsammans med\r\nskolan?</pre><pre></pre><pre>I så fall har det i kvällens debatt givits åtminstone\r\nnågot konkret besked. Det skall ju komma en vår\r\nockså efter valet.</pre><pre>Anf. 245  BJÖRN SAMUELSON (v) replik:</pre><pre>Herr talman! På flera av frågorna i Åke\r\nGustavssons senaste frågebatteri kan jag svara ja.</pre><pre>Jag menar inte att vi skall återinrätta\r\nlänsskolnämnder. Jag ville bara peka på den\r\nproblematik som uppstod när länsskolnämnderna\r\nlades ned.</pre><pre>Vi tror inom Vänsterpartiet vidare att det är viktigt\r\natt konstruktionen av statsbidraget till kulturen i\r\nskolan är sådan att det nationella ansvaret för\r\nkulturen i skolan tydliggörs. Jag vill i det\r\nsammanhanget säga att kulturen i skolan inte är\r\noviktig i det perspektiv som vi har debatterat\r\ntidigare här i kväll. Likvärdighetsprincipen är\r\noerhört viktig för eleverna i detta sammanhang. Jag\r\ntror att detta också kan ha en inverkan på den\r\nsociala snedrekryteringen till högre studier. Jag tror\r\natt vi och Åke Gustavsson säkerligen kan komma\r\natt mötas på ett mycket konstruktivt ideologiskt\r\noch politiskt plan i detta avseende.</pre><pre>Anf. 246  ÅKE GUSTAVSSON (s) replik:</pre><pre>Herr talman! Jag är mycket glad för den senaste\r\nrepliken. Också jag tror att det förhåller sig på\r\ndetta sätt. Tyvärr är inte de politiska\r\nförutsättningarna i Sveriges riksdag för närvarande\r\nsådana att man kan genomföra detta, men jag\r\nförutsätter efter detta replikskifte att ni inom\r\nVänsterpartiet noga studerar den\r\nsocialdemokratiska partimotionen på\r\nkulturområdet.</pre><pre>\r\nMed tanke på de ideologiska utgångspunkter som\r\nBjörn Samuelson här har redovisat -- vad gäller\r\nmöjligheterna att öka människans\r\nsjälvförverkligande och att komma till rätta med\r\nden sociala snedrekryteringen i olika avseenden --\r\ntror jag att våra förslag i dessa sammanhang ligger\r\nganska rätt.</pre><pre>(forts. prot. 59)</pre><pre>2 §  Bordläggning</pre><pre>Anmäldes och bordlades</pre><pre>Redogörelse</pre><pre>1993/94:RB1 Fullmäktiges i Riksbanken\r\nförvaltningsberättelse för år 1993</pre><pre>3 §  Anmälan om frågor</pre><pre>Anmäldes att följande frågor framställts</pre><pre>den 9 februari</pre><pre>1993/94:336 av Lennart Nilsson (s) till\r\nmiljöministern om provborrning efter olja i\r\nSkagerrak:</pre><pre>Många människor känner stor oro för de norska\r\nplanerna på provborrning efter olja i Skagerakk.\r\nVid en eventuell katastrof hotas hela Västkustens\r\nmiljö.</pre><pre>Vilka åtgärder kommer regeringen att vidta för att\r\nhävda de svenska miljöintressena vid eventuella\r\nnorska provborrningar?</pre><pre>1993/94:337 av Lennart Nilsson (s) till\r\nkommunikationsministern om vägen Forshälla--\r\nTorp i Uddevalla kommun:</pre><pre>Vägplanerna för anläggning av väg mellan\r\nForshälla--Torp i Uddevalla kommun ligger på\r\nregeringens bord.</pre><pre>När avser regeringen fatta beslut om vägplanen?</pre><pre>1993/94:338 av Lennart Nilsson (s) till\r\narbetsmarknadsministern om Volvos\r\nlokaliseringsbidrag till Uddevallafabriken:</pre><pre>Volvo har genom regeringsbeslut tvingats betala\r\ntillbaka delar av lokaliseringsbidraget man erhöll i\r\nsamband med det s.k. Uddevallapaketet.</pre><pre>Kommer regeringen att ge Uddevallaregionen del\r\nav dessa medel för att öka antalet arbetstillfällena?</pre><pre>1993/94:339 av Martin Nilsson (s) till statsrådet Ulf\r\nDinkelspiel om krigsmaterielexport till Indonesien:</pre><pre>Krigsmaterielinspektionen har, efter att bl.a. den\r\nrådgivande nämnden, givit klartecken för export av\r\nbl.a. bandvagnar till Indonesien.</pre><pre>Nu framgår det enligt uppgift att alla de stora\r\npartierna inte är överens om att bevilja sådana\r\nklartecken.</pre><pre>Socialdemokraternas utrikespolitiska talesmän har\r\ni olika sammanhang förklarat att en sådan export är\r\noförenlig med svensk vapenexportpolitik.</pre><pre>Med anledning av denna starka markering vill jag\r\nfråga regeringen om man avser ''dra in'' de positiva\r\nförhandsbesked som tidigare lämnats beträffande\r\nnya krigsmaterielaffärer med Indonesien?</pre><pre>1993/94:340 av Martin Nilsson (s) till statsrådet Ulf\r\nDinkelspiel om krigsmaterielexporten till länder\r\nvid Persiska viken:</pre><pre>Enligt uppgift i media har regeringen givit tillstånd\r\nför export av såväl följdleveranser som viss övrig\r\nkrigsmateriel till länder i Persiska viken som\r\ntidigare ej kom ifråga som mottagarländer för\r\nsvensk krigsmaterielexport.</pre><pre>Med anledning av detta skulle jag vilja fråga om\r\nKMI eller regeringen givit klartecken till export av\r\nviss övrig krigsmateriel till en eller flera av staterna\r\nkring Persiska viken.</pre><pre>14 §  Kammaren åtskildes kl. 20.03.</pre><pre>Förhandlingarna leddes</pre><pre>av talmannen från sammanträdets början t.o.m. 1\r\n§ anf. 37 (delvis),</pre><pre>av förste vice talmannen därefter t.o.m. anf. 81\r\n(delvis),</pre><pre>av andre vice talmannen därefter t.o.m. anf. 131\r\n(delvis),</pre><pre>av tredje vice talmannen därefter t.o.m. anf. 175\r\n(delvis),</pre><pre>av talmannen därefter t.o.m. anf. 219 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}