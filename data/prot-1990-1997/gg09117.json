{"dokumentstatus":{"dokument":{"hangar_id":"2387824","dok_id":"GG09117","rm":"1992/93","beteckning":"117","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"117","slutnummer":"0","datum":"1993-05-27 00:00:00","systemdatum":"2005-10-27 14:02:01","publicerad":"1993-05-27 00:00:00","titel":"Riksdagens snabbprotokoll 1992/93:117 Torsdagen den 27 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{03DE0409-B6F0-459D-8E19-D3CEE1E1BA73}","dokument_url_text":"http://data.riksdagen.se/dokument/GG09117/text","dokument_url_html":"http://data.riksdagen.se/dokument/GG09117","dokumentstatus_url_xml":"http://data.riksdagen.se/dokumentstatus/GG09117","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:117</div>\r\n<div class=\"sidhuvud_datum\">Torsdagen den 27 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Meddelande om information från\r\nregeringen</pre><pre>Anf. 1  TALMANNEN:</pre><pre>Vid kammarens sammanträde torsdagen den 3 juni\r\nefter muntliga frågor lämnar miljöminister Olof\r\nJohansson (c) information om regeringens skrivelse\r\n1992/93:255 om inriktningen av det svenska\r\nmiljöarbetet inom EES och EG.</pre><pre>2 §  Förnyad bordläggning</pre><pre>Föredrogs med bordlades åter</pre><pre>Jordbruksutskottets betänkande 1992/93:JoU19</pre><pre>Näringsutskottets betänkande 1992/93:NU28</pre><pre>3 §  Beslut rörande utskottsbetänkanden som\r\nslutdebatterats den 26 maj</pre><pre>Företogs till avgörande bostadsutskottets\r\nbetänkanden 1992/93:BoU24 och BoU19,\r\njordbruksutskottets betänkande 1992/93:JoU15,\r\nfinansutskottets betänkande 1992/93:FiU25,\r\nskatteutskottets betänkande 1992/93:SkU35 samt\r\nkulturutskottets betänkande 1992/93:KrU30\r\n(beträffande debatten i dessa ärenden, se prot 116).</pre><pre>Bostadsutskottets betänkande BoU24</pre><pre>Mom. 2 (förverkandefristen)</pre><pre>Utskottets hemställan bifölls med 288 röster mot 12\r\nför meningsyttringen av Lars Werner i motsvarande\r\ndel.</pre><pre>Mom. 3 (återvinningsfristen)</pre><pre>Utskottets hemställan bifölls med 172 röster mot\r\n130 för reservation 1 av Oskar Lindkvist m.fl.</pre><pre>Mom. 7 (upprepade betalningsförsummelser)</pre><pre>Utskottets hemställan bifölls med 288 röster mot 11\r\nför meningsyttringen av Lars Werner i motsvarande\r\ndel. 2 ledamöter avstod från att rösta.</pre><pre>Mom. 18 (avgift för kabel-TV)</pre><pre>Utskottets hemställan bifölls med 285 röster mot 15\r\nför meningsyttringen av Lars Werner i motsvarande\r\ndel. 2 ledamöter avstod från att rösta.</pre><pre>Tage Påhlsson (c) anmälde att han avsett att rösta\r\nnej men markerats ha rösta ja.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU19</pre><pre>Mom. 1 (avslag på propositionen)</pre><pre>Utskottets hemställan bifölls med 171 röster mot\r\n131 för reservation 1 av Oskar Lindkvist m.fl.</pre><pre>Mom. 2 (segregeringen inom bostadssektorn)</pre><pre>Utskottet hemställan bifölls med 293 röster mot 10\r\nför motion 1992/93 Bo51 yrkande 2 av Lars Werner.</pre><pre>Mom. 3 (bostadsförmedling m.m.)</pre><pre>Utskottets hemställan -- som ställdes mot\r\nreservation 2 av Oskar Lindkvist m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU15</pre><pre>Mom. 1 (näringsläckaget från skogsmarkerna)</pre><pre>Utskottets hemställan bifölls med 291 röster mot 10\r\nför meningsyttringen av Jan Jennehag i\r\nmotsvarande del. 2 ledamöter avstod från att rösta.</pre><pre>Mom. 2 (de skogspolitiska målen)</pre><pre>Utskottets hemställan med godkännande av\r\nutskottets motivering bifölls med 172 röster mot\r\n130 för utskottets hemställan med godkännande av\r\nmotiveringen i reservation 1 av Margareta Winberg\r\nm.fl.</pre><pre>Mom. 4, 5 och 6 (medlen i skogspolitiken)</pre><pre>Utskottets hemställan med godkännande av\r\nutskottets motivering bifölls med 173 röster mot\r\n130 för utskottets hemställan med godkännande av\r\nmotiveringen i reservation 2 av Margareta Winberg\r\nm.fl.</pre><pre>Mom. 7 (biotopskydd och våtmarksdikning)</pre><pre>Utskottets hemställan bifölls med 284 röster mot 19\r\nför reservation 3 av Max Montalvo.</pre><pre>Harriet Colliander (nyd) anmälde att hon avsett att\r\nrösta nej men markerats ha röstat ja.</pre><pre>Mom. 20 (utökad redovisningsskyldighet och\r\nanmälningsplikt)</pre><pre>Utskottets hemställan bifölls med 174 röster mot\r\n128 för reservation 6 av Margareta Winberg m.fl.</pre><pre>Mom. 23 (skogsbruksplaner)</pre><pre>Utskottets hemställan bifölls med 171 röster mot\r\n129 för reservation 7 av Margareta Winberg m.fl. 1\r\nledamot avstod från att rösta.</pre><pre>Mom. 27 (inventering)</pre><pre>Utskottets hemställan bifölls med 172 röster mot\r\n129 för reservation 8 av Margareta Winberg m.fl.</pre><pre>Mom. 32 (regionalpolitiskt stöd)</pre><pre>Utskottets hemställan bifölls med 170 röster mot\r\n130 för reservation 9 av Margareta Winberg m.fl.</pre><pre>Mom. 48 (naturvårdsavgift)</pre><pre>Utskottets hemställan bifölls med 290 röster mot 13\r\nför meningsyttringen av Jan Jennehag i\r\nmotsvarande del.</pre><pre>Mom. 49 (skogsbruksavgift)</pre><pre>Utskottets hemställan bifölls med 172 röster mot\r\n131 för reservation 12 av Margareta Winberg m.fl.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande FiU25</pre><pre>Utskottets hemställan bifölls.</pre><pre>Skatteutskottets betänkande SkU35</pre><pre>Utskottets hemställan bifölls.</pre><pre>Kulturutskottets betänkande KrU30</pre><pre>Utskottets hemställan bifölls.</pre><pre>4 §  Husläkare m.m.</pre><pre>Föredrogs</pre><pre>socialutskottets betänkande</pre><pre>1992/93:SoU22 Husläkare m.m. (prop.\r\n1992/93:160).</pre><pre>Anf. 2  HANS KARLSSON (s):</pre><pre>Fru talman! Vi socialdemokrater avvisar den\r\nsärskilda husläkarlagen. Vi säger också nej till fri\r\netablering för husläkare. Vi säger nej till den\r\nomfattande listbyråkrati som följer med\r\nhusläkarlagen.</pre><pre>Om riksdagen senare i dag beslutar att anta\r\nhusläkarlagen, kommer vi socialdemokrater att så\r\nsnart vi får tillfälle att riva upp de beslut som är\r\nnegativa för sjukvården. Det är ett löfte till alla de\r\nmänniskor som är oroliga över vad som skall hända\r\nmed primärvården när den nuvarande modellen\r\nmonteras ned och ersätts med privata\r\nhusläkarbolag som skall konkurrera om\r\nmedborgarnas gunst.</pre><pre>Vi socialdemokrater delar den oro som många\r\nmänniskor känner inför det som nu händer i\r\nprimärvården. Rätten till en lika och rättvist\r\nfördelad sjukvård över hela landet är hotad om\r\nriksdagen antar husläkarlagen. Det\r\nmarknadstänkande som regeringen och de\r\nborgerliga riksdagspartierna nu är på väg att införa\r\ni sjukvården kan leda till situationer där plånboken\r\navgör om man får tillgång till den sjukvård man\r\nbehöver.</pre><pre>Det kommer också att leda till omprioriteringar i\r\nsjukvården. När läkarna skall ut och marknadsföra\r\nsig tvingas de prioritera det som ger synbart resultat\r\ndirekt, medan det långsiktiga folkhälsoarbetet får\r\nstryka på foten.</pre><pre>Hur går det med våra stolta åtaganden i ett\r\ninternationellt perspektiv? Kommer plåster- och\r\npillerbehandlingarna i första rummet? Kan vi leva\r\nupp till våra åtaganden gentemot WHO när det\r\ngäller att förbättra folkhälsan? I så fall måste vi\r\nprioritera folkhälsoarbetet och se till att det får\r\nutrymme.</pre><pre>Mödra- och barnahälsovården har betytt mycket\r\nnär det gäller att förebygga och behandla ohälsa. Vi\r\nhar i Sverige en mycket låg barnadödlighet. Det är\r\nett av resultaten av lång tids förebyggande\r\nverksamhet. Men i husläkarförslaget ägnar man\r\ninget större intresse åt att trygga denna\r\nframgångsrika verksamhet.</pre><pre>Skolläkarna slopas med ett penndrag, utan någon\r\nnärmare granskning och konsekvensanalys. Hur\r\ngår det för de barn och ungdomar som lever i\r\nutsatta sociala miljöer? Skall dessa offras på\r\nmarknadens altare?</pre><pre>Vad kommer den omfattande och hårt kritiserade\r\nlistbyråkratin att kosta? Lagrådet hade\r\ninvändningar, Socialstyrelsen likaså, men det bryr\r\nsig regeringen och utskottsmajoriteten inte om.</pre><pre>Vad kommer då att känneteckna en husläkare i\r\nregeringen Bildts och utskottsmajoritetens\r\ntappning? Ja, det är inte lätt att säga.\r\nFöretagsläkare, onkologer etc. är exempel på de\r\ninnovationer i ämnet som de borgerliga\r\nledamöterna i socialutskottet presterat. Varför,\r\nfrågar vi socialdemokrater. Varför, frågar\r\nallmänläkare och primärvårdspersonal landet runt.\r\nJa, vi kanske får svar under dagens debatt.</pre><pre>Fru talman! Det är en mycket märklig situation vi\r\nstår inför. De partier som före riksdagsvalet\r\npläderade för mer decentralisering och mindre\r\ncentralstyrning och som ansåg att politiken styrde\r\nför mycket och att människor i allmänhet inte fick\r\nmöjlighet att använda sin kreativa förmåga, är nu\r\npå väg att genomföra ett av de mest centralistiska\r\nregelverk som det här landet har sett.</pre><pre>Här stod de, Göte Jonsson, Ulla Orring m.fl. i\r\nvalrörelsen för knappt två år sedan och talade om\r\nvalfrihetsrevolutionen som skulle genomföras om\r\ndet blev regeringsskifte. I dag kommer dessa, som\r\ndå utgav sig för att vara frihetens främsta\r\nbanerförare, att begränsa valfriheten för alla\r\nmedborgare, att begränsa kommunernas och\r\nlandstingens möjligheter att utveckla hälso- och\r\nsjukvården.</pre><pre>Trots att riksdagens majoritet av allt att döma\r\nsenare i dag kommer att anta regeringens förslag till\r\nhusläkarlag, är det svårt att uppbringa människor\r\nsom tycker om regeringens centralstyrda\r\nhusläkarmodell. Ja, utanför det här huset har jag\r\ninte mött någon. Förmodligen finns det några här i\r\nriksdagen, men jag skulle tro att jag kan räkna dem\r\npå mina tio fingrar.</pre><pre>Svenska folket får betala ett högt pris för att hålla\r\nihop regeringen. Jag ser nämligen inget annat motiv\r\nför moderater, centerpartister och kristdemokrater\r\natt stödja husläkarförslaget än just regeringens\r\nfortbestånd.</pre><pre>Studerar man motionerna om\r\nhusläkarpropositionen framgår det med all\r\nönskvärd tydlighet att ingen egentligen vill ha den\r\nhär lagen. Från alla partier kommer det motioner\r\nsom direkt eller indirekt avvisar förslaget. Men\r\ndessa motionärer kommer väl i dag att vika sig för\r\npartpiskorna på Rosenbad, när voteringen skall\r\ngenomföras.</pre><pre>Fru talman! Sverige befinner sig i ekonomisk kris.\r\nI den situationen föreslår den borgerliga regeringen\r\natt 600 miljoner skall användas som smörjmedel för\r\natt på kort tid hasta fram genomförandet av ett\r\nhusläkarförslag. Detta tvingar dessutom\r\nsjukvårdens huvudmän runt om i landet till\r\nkostsamma och onödiga omgångar.</pre><pre>Huvudmännen vill inte, oavsett om de har borgerlig\r\neller socialdemokratisk majoritet, ha någon\r\nnationell husläkarlag. Och det är ju förståeligt. Här\r\nhar man satsat tid och pengar för att möta\r\nmänniskors behov av en utvecklad primärvård där\r\nvalfrihet råder. När man är som bäst på väg att\r\ngenomföra detta klampar en borgerlig regering och\r\nen borgerlig riksdagsmajoritet in på arenan och\r\nskapar oro bland alla de människor som är\r\nverksamma inom primärvården och hos alla dem\r\nsom behöver en väl fungerande primärvård.</pre><pre>Men än finns möjligheten att förhindra denna\r\nkostnadsökning, denna centraliseringssträvan,\r\ndetta systemskifte i den svenska hälso- och\r\nsjukvården. De socialdemokratiska\r\nreservationerna finns. Det är bara att ansluta sig.\r\nDå spar vi pengar åt samhället. Vi förhindrar\r\nonödig oro och bekymmer hos människor. Vi ger\r\nlandsting och kommuner möjlighet att fortsätta sitt\r\nframgångsrika arbete med att utveckla\r\nprimärvården.</pre><pre>Fru talman! Vi socialdemokrater vill understryka\r\nvikten av kontinuitet i relationerna mellan\r\npatienterna och hälso- och sjukvården. Vi gör det\r\ngenom att föreslå en sådan förändring i hälso- och\r\nsjukvårdslagen att huvudmännen åläggs att planera\r\nverksamheten på ett sådant sätt att varje\r\ninnevånare fritt kan välja den läkare man vill ha.</pre><pre>Vi vill ta till vara det som fungerar bra och förbättra\r\ndet som fungerar mindre bra i dagens sjukvård.\r\nMed andra ord vill vi bygga vidare på och utveckla\r\nden befintliga primärvården.</pre><pre>Vi vill genom detta säkerställa rätten till en\r\npersonlig sjukvård för alla. Vi vill skapa\r\nförutsättningar för förebyggande hälsovård på\r\narbetet, i skolan och där vi bor. Vi vill behålla\r\nrätten att välja vårdcentral, läkare och sköterska.\r\nVi vill ha sjukvården tillgänglig för alla, vi vill ha\r\nrättvisa mellan olika delar av landet. Det är\r\nbehoven som skall styra vilken hälso- och sjukvård\r\nvi skall ha, inte sjukvårdens administration,\r\norganisation eller driftform.</pre><pre>Kontinuitet är ett av de viktigaste inslagen såväl i\r\nsjukvården som i det förebyggande arbetet. Vi vill\r\nmed utgångspunkt i att patienten skall få bästa\r\ntänkbara vård skapa förutsättningar för kontinuitet\r\nmellan patienter och läkare.</pre><pre>Men behovet av kontinuitet mellan patient och\r\nsjukvårdspersonal är naturligtvis lika stort för alla\r\npersonalgrupper. Det är viktigt att all personal får\r\nutvecklas, att arbetsinnehållet utvecklas för alla. Vi\r\nvill uppnå detta inom ramen för dagens\r\nsjukvårdsorganisation och med ett\r\nlandstingskommunalt eller primärkommunalt\r\nhuvudmannaskap.</pre><pre>Det är angeläget att människor känner sig trygga i\r\nkontakten med sjukvården. En läkare som\r\npatienten fått möjlighet att träffa flera gånger och\r\nsom han fått förtroende för ger denna trygghet.\r\nDen långvariga relationen innebär en trygghet i sig\r\nsamt att det är tryggt att ha en rådgivare gentemot\r\nden övriga sjukvården.</pre><pre>Fru talman! Områdesansvaret är ett centralt inslag\r\ni dagens primärvård. Det ger förutsättningar för\r\nprimärvårdens personal att skaffa sig kunskap om\r\nområdet och de människor som bor där, kunskap\r\nom områdets yttre miljö, sociala miljö och\r\nbostadsmiljö. Det förebyggande arbetet kan\r\nförbättras, och det inte bara minskar lidande, utan\r\nsparar också pengar.</pre><pre>Områdesansvaret säkerställer också hälso- och\r\nsjukvård för dem som har missbruksproblem, som\r\när särskilt resurskrävande eller som inte själva\r\nsöker den hjälp och den behandling som behövs.</pre><pre>Distriktssköterskorna har en särskild roll i\r\nprimärvården. De har en unik och självständig roll\r\nsåväl inom sjukvården som inom den förebyggande\r\nverksamheten. Det är viktigt att slå vakt om\r\ndistriktssköterskornas roll och att utveckla den\r\ntillsammans med primärvården i övrigt. I ett\r\ninternationellt perspektiv är distriktsköterskan\r\nmed sina allmänkunskaper unik.\r\nDistriktssköterskan står för närhet, tillgänglighet,\r\nkontinutet, kvalitet och områdesansvar.\r\nDistriktsköterskan kan ofta agera där andra\r\nmyndighetspersoner nekas tillträde. Detta är\r\nnaturligtvis av ett särskilt värde exempelvis när det\r\ngäller möjligheten att ingripa i situationer där barn\r\nfar illa.</pre><pre>I arbete med att utveckla primärvården måste\r\ndistriktssköterskornas kompetens och erfarenhet\r\ntas till vara.</pre><pre>Fru talman! Sjukvårdshuvudmannen skall\r\nnaturligtvis avgöra etableringsbehovet. Målet är att\r\nprimärvården skall ha hög kvalitet, skall styras\r\ndemokratiskt, finansieras solidariskt och fördelas\r\nefter behov. Det är viktigt att vara öppen i valet av\r\nmedel och metoder för att på bästa sätt uppnå dessa\r\nmål. Det innebär t.ex. att vården kan erbjudas av\r\nolika vårdgivare -- offentliga, kooperativa och\r\nprivata. Målen bestäms politiskt, och ansvaret att\r\nde uppfylls är politikernas. En starkt privatiserad\r\nprimärvård försvårar möjligheterna till insyn och\r\ndärmed att utkräva ansvar eller för den enskilde\r\nmedborgaren att påverka verksamheten.</pre><pre>Fru talman! Jag stöder naturligtvis samtliga\r\nsocialdemokratiska reservationer. Men för att\r\nunderlätta arbetet i kammaren yrkar jag bifall\r\nendast till reservationerna 1, 2, 7, 8 och 10.</pre><pre>Anf. 3  EVA ZETTERBERG (v):</pre><pre>Fru talman! År 2017 kommer en ung amerikansk\r\njournalist till Sverige för att se sina föräldrars f.d.\r\nhemland, välfärdslandet Sverige. Hon studerar\r\nmed särskilt intresse hälso- och sjukvården, och\r\nhon får en god inblick i hur den för närvarande\r\nfungerar och hur den fungerade tidigare.</pre><pre>''Nu har vi inga läkare som sysslar med\r\nadministration och ekonomi, utan alla anställda\r\ninom den gemensamma, kommunala vården ägnar\r\nall tid och kraft till att bota folk. Privatläkarna har\r\nen del administrativt arbete, men deras verksamhet\r\när begränsad. -- -- -- Tala om ökad\r\neffektivitet! -- -- -- All vårdpersonal ingår i\r\nvårdteamen med olika specialinriktningar -- -- -- i\r\nvarje vårdlag ingår läkare, sjuksköterskor,\r\nundersköterskor och ibland en sekreterare som\r\nhåller ordning på datainformationen. Vi har också\r\nnågra hemvårdsteam. -- -- -- Inom hela\r\nvårdorganisationen har vi vad ekonomerna kallar\r\n''konsumentval' -- -- -- Vi har inga geografiska\r\ngränser -- -- -- I varje stadsdel eller distriktssjukhus\r\nfinns också ett patientråd som kommunerna är\r\nskyldiga att inrätta.''</pre><pre>Så beskriver Gunilla Wettergren i sin bok ''Resan\r\ntill vårt nya land'' en folkhemsvision för år 2017,\r\ndvs. en hälso- och sjukvård som invånarna är nöjda\r\nmed.</pre><pre>Någon husläkare finns däremot inte med i den\r\nframtidsvisionen, inte ens -- vilket kanske borde ha\r\nvarit angeläget -- en husläkare som tar hand om de\r\nsjuka hus som byggdes på 60- och 70-talen.</pre><pre>Man kan fråga sig varför husläkarsystemet inte\r\nfinns med i en framtidsvision. Enligt min\r\nuppfattning är inte hela förslaget till\r\nhusläkarreform dåligt. Inte heller tror jag förslaget\r\nskulle syfta till att förbättra människors tillgång till\r\nen bra hälso- och sjukvård. Det är bra att fritt val\r\nav husläkare skall garanteras i lag och att det skall\r\nbli en bättre kontinuitet. Det är bra att det finns\r\nkrav på samverkan och att de lokala\r\nförutsättningarna skall styra utformningen av\r\nvården.</pre><pre>Vi från Vänsterpartiets sida menar att dessa mål\r\nmycket väl går att uppnå på annat sätt, framför allt\r\ngenom att förstärka den nuvarande primärvården.</pre><pre>Vänsterpartiet säger nej till förslaget om husläkare.\r\nVi säger nej till förslaget eftersom vi tycker att det\r\nger ensidigt ökad makt till den enskilde läkaren.</pre><pre>Vi säger nej eftersom det finns en stor risk för att\r\nredan fungerande organisationer och lagarbete\r\nförsvinner. Jag tänker framför allt på\r\ndisktriktssköterskor, mödra- och barnhälsovården\r\noch annan verksamhet.</pre><pre>Vi säger nej därför att risken att den förebyggande\r\nvården åsidosätts också är stor.</pre><pre>Vi säger nej därför att frågan om patienternas fria\r\nval är en myt. Det finns all anledning att tro att de\r\nsom är först framme har bäst möjligheter att välja\r\nde bästa husläkarna.</pre><pre>Vi anser också att det finns en risk för ökade\r\nkostnader för sjukvården och reklamen för\r\nhusläkarna. Hur skall de annars göra sig kända och\r\nfå de patienter de önskar?</pre><pre>Vi säger nej därför att förslaget leder till ökad\r\nbyråkrati.</pre><pre>Vi säger nej därför att vi tror att det är svårt att få\r\n''olönsamma'' patienter att bli antagna av\r\nhusläkarna. Personer blir över, och plånboken styr\r\nvilka patienter husläkaren väljer.</pre><pre>Vi säger också nej eftersom trots att regeringen vill\r\natt reformen skall finansieras inom systemet,\r\nkommer den efter behandlingen i socialutskottet\r\natt bli en dyr reform. Den kommer att kosta 200\r\nmiljoner mer. Det går inte att genomföra inom\r\nsystemets ramar.</pre><pre>Vi tror att dessa pengar kan användas för andra\r\ninsatser just för att förbättra dagens primärvård,\r\neller åtminstone inte öka budgetunderskottet\r\nytterligare genom att helt enkelt behålla pengarna.</pre><pre>Fru talman! Listan på både för- och nackdelar kan\r\ngöras längre än den jag har räknat upp här. Jag vill\r\ndärför stanna här. Jag refererade till en\r\nframtidsvision. Det finns ju redan i dag en bra\r\nsjukvård -- men den kan bli bättre.</pre><pre>Fru talman! Jag vill därför referera till vad Spri\r\nskriver i sin rapport om internationella jämförelser.\r\nEtt avsnitt har rubriken Kasta inte ut barnet med\r\nbadvattnet. Jag undrar om statsrådet Könberg har\r\nläst vad Spri skriver? I rapporten står följande:\r\n''Utvecklingen i de länder som studerats i projektet\r\när i många avseenden, om än i olika takt, på väg i\r\nriktning mot en ''svensk' primärvård.'' Spri menar\r\natt vi inte har särskilt mycket att lära av reformen,\r\nutan att vi mycket väl kan gå vidare inom det system\r\nsom finns i dag.</pre><pre>Vi i Vänsterpartiet vill på alla sätt medverka till\r\nförbättringar inom primärvården. Det finns\r\nuppenbarligen en hel del att ta tag i. Men vi säger\r\nnej till husläkarförslaget.</pre><pre>Jag hänvisar till Vänsterpartiets motion och\r\ninstämmer i de socialdemokratiska\r\nreservationerna.</pre><pre>Anf. 4  ULLA ORRING (fp):</pre><pre>Fru talman! Äntligen får vi införa ett\r\nhusläkarsystem -- en reform för svenska folkets\r\nbästa. Vi som var med redan på 70-talet och förde\r\nfram förslaget om husläkare -- en modell för en\r\nenklare och tryggare sjukvård -- känner en glädje\r\növer att nå detta mål. Önskemålen från\r\nallmänheten, patienterna, om kontinuitet och ett\r\ntryggare system har hela tiden varit starka. Läkaren\r\när dock motorn i sjukvårdsarbetet.</pre><pre>Dåvarande biträdande socialministern, nuvarande\r\ntalmannen, Ingegerd Troedsson skrev direktiven\r\ntill den första utredningen om husläkare i maj 1977.\r\nDå hade man i regeringsförklaringen från 1976\r\nfastlagt behovet av att bygga ut den öppna vården\r\noch att samtidigt göra det lättare för patienterna.\r\nNu i maj 1993 står vi, efter 18 år av utredningar och\r\nförberedelser, inför ett beslut om husläkare.</pre><pre>Vad har hänt under alla dessa år? Varför har inte\r\nprimärvården byggts ut? Av socialutskottets\r\nbetänkande från 1978/79 framgår att utskottet\r\nansåg att den då lagda propositionen inte innebar\r\nnågot nytt. Arbetet med att utveckla primärvården\r\npågick, sade utskottet. Och så har diskussionen\r\nfortgått.</pre><pre>Riksdagens revisorer konstaterade dock i sin\r\nrapport 1991, att trots flerfaldiga beslut i riksdagen\r\nom prioritering och utbyggnad av primärvården,\r\nhar landstingen fortsatt att prioritera en expansion\r\nav den somatiska slutenvården på bekostnad av\r\nprimärvården. Läkarförbundet har också pläderat\r\nför ett husläkarsystem som en första linjens\r\nsjukvård.</pre><pre>Öppenvården har, tyvärr under decennier, präglats\r\nav en bristsituation. Särskilt i glesbygder har det\r\nvarit svårt att rekrytera läkare till den öppna\r\nvården. Ändå var fram till 1930-talet mer än hälften\r\nav landets läkare sysselsatta utanför sjukhusen.\r\n1970 hade andelen minskat till 18 %, och denna\r\nminskning har fortgått.</pre><pre>Trots att Sverige är ett av världens läkartätaste\r\nländer finns det inget industriland där andelen\r\nprimärvårdsläkare är så liten som i vårt land -- ca\r\n15 %. I England, Australien, Nya Zeeland och\r\nCanada är ca 40 % av läkarkåren verksam i\r\nprimärvård.</pre><pre>Detta förhållande avspeglar även\r\nresursfördelningen mellan olika sektorer av hälso-\r\noch sjukvården. Socialutskottets majoritet\r\nkonstaterar att den första frontlinjen har fått stå\r\ntillbaka. Det har framför allt inneburit bristande\r\nkontakter mellan läkare och patient och en sämre\r\nsjukvård och dessutom onödiga kostnader för\r\nsamhället och för skattebetalarna. Tyvärr har vi\r\nslösat med våra resurser genom att inte kunna\r\nerbjuda denna kontinuitet i vården -- genom att inte\r\nkunna erbjuda en husläkare. Med husläkarlagen\r\nkan vi göra detta.</pre><pre>Jag vill också i detta sammanhang särskilt framhålla\r\ndistriktssköterskorna och även annan personal\r\ninom primärvården och deras betydelsefulla\r\ninsatser, inte minst under 80-talet. Många mindre\r\nvårdcentraler har byggts upp där\r\ndistriktssköterskorna, särskilt i glesbygden, har\r\nutgjort ryggraden i avsaknad av fast\r\nläkarbemanning. Man tog verkligen sitt ansvar för\r\nbefolkningens hälsa!</pre><pre>Vi vet att sammantaget enbart 2/3 av de inrättade\r\nallmänläkarbefattningarna var besatta med läkare\r\nmed specialistkompetens. Resten av läkarna var\r\ntillfälliga vikarier, med återföljande konsekvenser i\r\nform av bristande kontinuitet och förtroende. I\r\nNorrlandslänen var situationen ännu sämre.\r\nDanska läkarstafetter blev oftast lösningen.</pre><pre>Utskottet uppskattar den resurs som\r\ndistriktssköterskorna utgör. Jag vill verkligen\r\npåpeka att vi inte ser husläkarsystemet som ett hot\r\nmot distriktssköterskan och övrig personal -- det\r\ngäller också barn- och mödrahälsovården -- utan\r\ntvärtom som ett incitament för ökat samspel och\r\nkunskapsöverförande. Genom effektiv daglig\r\nsamverkan kan erfarenheter och information som\r\ngagnar den enskilda patienten utbytas. Den här\r\nlagen är ju till för patientens bästa.</pre><pre>Jag har väldigt svårt att förstå Hans Karlssons\r\nindignation. Han talar om att riva upp beslutet om\r\nen husläkarlag och om att lagen skulle innebära ett\r\nnedmonterande av välfärd och av det system vi har\r\nnu. Betyder patientens önskemål ingenting i det\r\nsocialistiska planeringssystem som Hans Karlsson\r\npläderar för?</pre><pre>Patienten får genom husläkaren rätt vård på rätt\r\nnivå, anser vi. Kritik och ifrågasättande av hur det\r\npreventiva arbetet baserat på ett områdesansvar i\r\nfortsättningen skall kunna organiseras framförs av\r\nbl.a. Socialdemokraterna. Svaret är ju att\r\nsjukvårdshuvudmannen själv får möjlighet att\r\nbesluta om vilket åtagande som skall gälla i det\r\nresp. sjukvårdsområdet. Reformen tar inte bort det\r\nregionala och lokala inflytandet. Jag vill dessutom\r\ntillägga att den förskrivningsrätt av läkemedel för\r\ndistriktssköterskor som nu finns också i\r\nfortsättningen skall finnas och att den skall gälla ett\r\nbredare sortiment. Det blir en fortsatt\r\nförsöksperiod.</pre><pre>I stort sett följer utskottsmajoriteten regeringens\r\nproposition. Vi har föreslagit några förändringar.\r\nDe har delvis framförts av Ny demokrati. Det\r\nhandlar om att husläkaren förutom en\r\nkapiteringsersättning och patientavgift kan få\r\nersättning enligt en åtgärdstaxa. Det skulle vara en\r\ntaxa främst för mer omfattande åtgärder: vissa\r\nkirurgiska ingrepp, tidskrävande utredningar m.m.\r\nDetta nämns i Spri-rapport nr 343.</pre><pre>Vi vill uppmuntra husläkare att själva kunna bistå\r\npatienten. Det kan vara relevant i de trakter där det\r\när långa avstånd mellan husläkare och sjukhus. Vi\r\nföreslår enbart att regeringen får återkomma till\r\nriksdagen med kompletterande bestämmelser om\r\nåtgärdstaxa.</pre><pre>Vidare föreslår utskottet att skillnaden mellan\r\npatientavgift hos husläkare och hos övriga\r\nspecialistläkare får vara högst 50 %. Detta ges\r\nockså regeringen till känna.</pre><pre>Utskottet instämmer i huvudprincipen att\r\nhusläkaren skall ha allmänläkarkompetens, men\r\ndispens skall i varje enskilt fall kunna beviljas av\r\nSocialstyrelsen. Utskottsmajoriteten anser att\r\ndispens skall kunna ges mer generöst -- förutom för\r\nde i propositionen nämnda kategorierna\r\ninvärtesmedicinare och geriatriker också för t.ex.\r\nföretagsläkare, reumatologer och onkologer. Det\r\nankommer på regeringen att efter delegation\r\nbemyndiga Socialstyrelsen att utfärda dessa regler.\r\nVarje enskilt fall måste prövas av Socialstyrelsen.</pre><pre>Utskottet tar ytterligare ett initiativ. Det gäller\r\ntiden för genomförandet av reformen. I\r\npropositionen föreslås att läkare fr.o.m. den 1 juli\r\n1993 skall kunna anmäla sin avsikt att verka som\r\nprivatpraktiserande husläkare. För att ge\r\nlandstingen ytterligare tid att förbereda\r\nanmälningarna föreslår utskottsmajoriteten att\r\ntidpunkten flyttas fram till den 1 oktober 1993.\r\nVerksamheten får påbörjas tre månader efter det\r\natt anmälan har gjorts.</pre><pre>Tidpunkten för lagens ikraftträdande ändras inte.\r\nUtskottsmajoriteten föreslår, precis som\r\nregeringen, att en husläkarreform genomförs i\r\nSverige med början den 1 januari 1994, för att vara\r\nfullt genomförd år 1995.</pre><pre>Det finns ett ordspråk som säger att man inte ser\r\nskogen för alla träd. Jag tycker att det ordspråket\r\nmycket väl överensstämmer med den\r\nsocialdemokratiska inställningen till\r\nhusläkarförslaget, och med Vänsterpartiets\r\ninställning. Man reser hinder där det inte finns\r\nnågra, och man vägrar att se helheten. Uppriktigt\r\nsagt har jag svårt att förstå Socialdemokraternas\r\ninvändningar mot att patienten får en kontinuerlig\r\nläkarkontakt och får välja själv. Vad protesterar\r\nman emot?</pre><pre>Kan det vara mot att alla invånare i landet nu får\r\nmöjlighet att själva välja en husläkare? Kan det\r\nvara mot att husläkaren skall få ett tydligt och\r\npreciserat ansvar för de personer som väljer henne\r\neller honom? Kan det vara mot att vissa grundkrav\r\nsom är lika över hela landet skall vara uppfyllda?\r\nKan det vara mot att husläkaren alltid skall ansvara\r\nför mottagning, jour, hembesök, råd, förebyggande\r\nvård och samverkan med andra service- och\r\nrådgivare? Kan det vara mot att verksamheten\r\ndessutom skall följas upp och utvärderas? Kan det\r\nvara mot att sjukvårdshuvudmännen skall\r\norganisera hälso- och sjukvården på ett sådant sätt\r\natt det blir möjligt för var och en i vårt land att få\r\nvälja sin egen läkare, och att detta lagfästs i en\r\nsärskild lag?</pre><pre>Socialdemokraterna framhärdar -- Hans Karlsson\r\nhar givit uttryck för det ifrån talarstolen -- och yrkar\r\navslag på förslaget om husläkare med motivet att\r\nlagstiftningen bl.a. innebär ett allvarligt ingrepp i\r\nden kommunala självstyrelsen. Vidare menar\r\nSocialdemokraterna att förslaget beskär\r\nhuvudmännens möjligheter att upprätthålla en\r\nlikvärdig och rättvis hälso- och sjukvård. Har det i\r\nrealiteten fungerat så hittills?</pre><pre>Jag påminner om den beskrivning jag gjorde i\r\ninledningen av mitt anförande. Vården har\r\ndefinitivt inte skett på lika villkor. Som\r\nförhållandena är i dag har befolkningen i läkartäta\r\nområden ofta tillgång till flera parallella system:\r\nvårdcentraler, fria sjukhusmottagningar och\r\nprivata mottagningar anslutna till\r\nförsäkringskassan. Detta betalar vi skattebetalare\r\nsolidariskt, samtidigt som glesbygden saknar\r\nläkare. Är det den modellen Socialdemokraterna\r\nvill slå vakt om?</pre><pre>I reservation 2 framför man den åsikten att\r\nkommunerna skall åläggas att planera\r\nverksamheten så, att varje invånare frivilligt kan\r\nvälja personlig läkare. Då menar\r\nSocialdemokraterna inte att det handlar om\r\ningrepp i den kommunala självstyrelsen.\r\nResonemanget håller inte.</pre><pre>Vi är överens om att primärvården skall utvecklas --\r\nvarför då inte stödja majoritetsförslaget? Det är\r\ntydligen väldigt svårt att anamma tanken att\r\npatientens fria val skall vara styrande. Det är svårt\r\nför Socialdemokraterna att komma ifrån den\r\ncentrala planeringen och styrningen av enskilda\r\nmänniskor. Det sitter så att säga i själen hos\r\nSocialdemokraterna.</pre><pre>Socialdemokraterna säger vidare att sjukvården\r\nmåste vara tillgänglig för alla och rättvist fördelad\r\nmellan olika delar av landet. Det är ju vad vi vill\r\nåstadkomma med husläkarreformen. Patienten\r\nskall styra -- inte vårdapparaten.</pre><pre>Vidare säger Socialdemokraterna att en reform\r\nmåste utgå från de olika villkor och förutsättningar\r\nsom råder inom landstingen. Ja visst, vårt förslag\r\ninnebär att landstingen får rätt att fastställa vilka\r\nuppgifter husläkaren har och hur samverkan skall\r\nske med övriga enheter.</pre><pre>I reservation 3 säger Socialdemokraterna att det\r\nfinns grundläggande motsättningar, men vi har\r\nfaktiskt samma uppfattning som\r\nSocialdemokraterna, som delar propositionens och\r\nutskottets mening att 2 000 personer, i varje fall\r\ninledningsvis, är ett realistiskt riktmärke för varje\r\nhusläkare, för att kontinuiteten och kvaliteten skall\r\nkunna upprätthållas i förhållandet mellan patient\r\noch läkare. Jag förstår inte vari skillnaden i\r\nsynsättet består.</pre><pre>I reservation 4 framförs förslag om att en husläkare\r\nbör vara specialist i allmänmedicin. Från\r\nmajoritetens sida tror vi dock att det kommer att\r\nbehövas ett tillskott av allmänläkare, och i\r\npropositionen nämns dispensmöjligheterna, som\r\njag har varit inne på tidigare. Från utskottets sida\r\nföreslår vi en generös dispensmöjlighet för\r\nföretagsläkare, specialister inom reumatologi och\r\nonkologi samt för det fåtal tidigare provinsialläkare\r\nsom saknar specialistutbildning. Men en individuell\r\nprövning skall göras av Socialstyrelsen.</pre><pre>Det finns många onödiga reservationer i det här\r\nbetänkandet. En av dem är den där\r\nSocialdemokraterna föreslår att patienterna i första\r\nhand skall vända sig till öppenvården. Det säger vi\r\nockså i majoritetsskrivningen.</pre><pre>Det som sägs i reservation 9 om forskning och\r\nutbildning är också klart utsagt av\r\nutskottsmajoriteten. Att det behövs pengar för\r\nutbildning och information är helt klart. Det kravet\r\nvill vi inte tumma på.</pre><pre>Avslutningsvis, fru talman, sammanfattar\r\nutskottets majoritet att husläkarsystemet bör\r\ninföras för att de flesta människor vill ha en stabil\r\noch varaktig kontakt med samma läkare och samma\r\nvårdpersonal. Den lokala basorganisationen\r\nkommer även fortsättningsvis att spela en\r\nnyckelroll i det förebyggande hälsoarbetet. Det blir\r\nsärskilt viktigt att följa utsatta gruppers behov av\r\nsjukvård och även se till att dessa får vård på lika\r\nvillkor.</pre><pre>Det är beklagligt att Socialdemokraterna helt ställt\r\nsig utanför denna nya reform för människors bästa.\r\nJag yrkar avslag på samtliga reservationer och bifall\r\ntill utskottets hemställan.</pre><pre>Anf. 5  HANS KARLSSON (s) replik:</pre><pre>Fru talman! Ulla Orring frågar varför vi\r\nsocialdemokrater inte vill vara med på att införa\r\nhusläkarlagen. Hon talar om valfrihet, och hon\r\ntalar om att vi är för centralstyrning. Jag vill då\r\ntillåta mig att citera ur betänkandet, på s. 25:</pre><pre>''Enligt 5 § i förslaget till lag om husläkare skall\r\nhusläkaren föra särskild förteckning över dem som\r\nhan eller hon är husläkare för. Husläkaren skall se\r\ntill att landstinget fortlöpande har kännedom om\r\nvilka dessa personer är. 6 § stadgar att en enskild\r\nkan avstå från att bli förtecknad hos husläkare\r\ngenom att meddela detta till landstinget. De som\r\ninte avstått från att förtecknas och inte själva valt\r\nen husläkare skall enligt 7 § av landstinget fördelas\r\npå husläkarna inom landstinget. Husläkaren och de\r\npassivt förtecknade skall underrättas om\r\nåtgärden.''</pre><pre>Fru talman! Vilket fantastiskt tillfälle att bygga upp\r\nnya byråkratier! Vilket fantastiskt tillfälle att skapa\r\nnya dataregister, att verkligen se till att svenska\r\nfolket är registrerat i alla ändar!</pre><pre>Det är särskilt roligt att notera att det\r\nfrihetsälskande Folkpartiet nu bryter en lans för att\r\nvi verkligen skall finnas förtecknade från vaggan till\r\ngraven. Vilka möjligheter öppnas inte här till\r\nsamkörning, så att Svensson verkligen blir kartlagd\r\ni alla avseenden!</pre><pre>Blir Husläkarverket nästa innovation, ett statligt\r\nverk som får till uppgift att hålla ihop alla register?\r\nI propositionen finns ju ett embryo till detta i form\r\nav husläkardelegation.</pre><pre>Då blir frågan från mig till Ulla Orring: Tycker Ulla\r\nOrring att husläkarlagen är mera decentraliserad\r\nän det socialdemokratiska förslaget?</pre><pre>Anf. 6  ULLA ORRING (fp) replik:</pre><pre>Fru talman! Det är litet glidande motiveringar som\r\nHans Karlsson här framför, framför allt om att\r\nFolkpartiet som det frihetsälskande partiet vill\r\nåstadkomma en samkörning av registren. Om Hans\r\nKarlsson läser ordentligt i det betänkande som han\r\nhänvisar till, finner han ett ganska klart uttalande\r\nav konstitutionsutskottet om integritetsfrågorna\r\noch datalagen. Vi tänker inte tillåta att en\r\nsamkörning skall kunna ske, och det framgår också.</pre><pre>Sedan måste jag än en gång fråga Hans Karlsson:\r\nVad har Hans Karlsson emot att patientens fria rätt\r\nför en enda gångs skull får råda? Vi har haft ett\r\nsystem i vårt land där patienterna har blivit\r\nskuffade mellan den ena läkaren och den andra.</pre><pre>Som jag sade i mitt huvudanförande, förstår jag\r\nuppriktigt sagt inte Socialdemokraternas\r\nargumentering för ett avslag på husläkarlagen och\r\natt de vill låta vårdcentralen och den\r\nsjukvårdsapparaten bestämma vilken läkare jag\r\nskall få söka mig till. Jag anser att den fria rätten för\r\npatienten är det allra allra viktigaste.</pre><pre>Det är självklart att om husläkaren skall ha ett\r\nansvar för sina patienter i det område där han finns\r\neller för dem som har antecknat sig för att få denna\r\nhusläkare, måste han också ha någon form av\r\nanteckningar om patienterna. Jag tycker att i det\r\nförslag som vi framför finns också ansvaret för de\r\nmänniskor som kanske inte direkt kommer att söka\r\nläkare, de som kanske är i mest behov av att få\r\nkänna att de också är delaktiga av samhällets\r\nvälfärd.</pre><pre>Anf. 7  HANS KARLSSON (s) replik:</pre><pre>Fru talman! Ulla Orring och jag har uppenbarligen\r\nhelt skilda definitioner på valfrihet. Faktum är ju\r\natt med husläkarlagen beskärs valfriheten.</pre><pre>Nu kan människor fritt välja läkare. Man kan avstå\r\nfrån att välja läkare, om man så vill, men om man\r\nvill ha den möjligheten efter det att husläkarlagen\r\nhar genomförts, tvingas man att i särskild ordning\r\ntala om detta för huvudmannen. Det är ju en\r\nmärklig form av frihet.</pre><pre>Varför, Ulla Orring, kan inte människor få välja\r\nsjälva om de vill lista sig? Varför måste man belasta\r\nsjukvården både ekonomiskt och organisatoriskt\r\nhelt onödigt genom att genomdriva en modell som\r\nbåde Lagrådet och Socialstyrelsen har kritiserat?</pre><pre>En annan del av Ulla Orrings anförande handlade\r\nom etableringsrätten och fördelningen av\r\nsjukvårdens resurser. Genomförs det förslag som vi\r\ni dag debatterar, finns det mycket som talar för att\r\nläkarna kommer att flockas i de befolkningstäta\r\nområdena, och glesbygden lämnas åt sitt öde. Det\r\nhär betyder naturligtvis ökad sjukvårdskonsumtion\r\npå platser där det finns gott om läkare, medan det\r\nblir underkonsumtion där det inte finns någon\r\nläkare. Det är orättvis fördelning av resurser, och\r\ndet kommer att leda till en dyrare sjukvård.</pre><pre>Varför inte lyssna på oss socialdemokrater? Varför\r\ninte lyssna på alla dem som runt om i landet nu\r\nutvecklar primärvården? Och lyssna på dem som\r\nverkligen vill se till att människor kommer närmare\r\nprimärvården! Ta till vara alla de synpunkter som\r\npatienter och personal har, i stället för att nu införa\r\nen lagstiftning som innebär att vi här i riksdagen\r\ntalar om hur sjukvården skall se ut både i\r\nHaparanda och i Malmö!</pre><pre>Anf. 8  ULLA ORRING (fp) replik:</pre><pre>Fru talman! Ja, Hans Karlsson, vi har mycket olika\r\ngrundinställning i frågan om valfrihet.\r\nSocialdemokraterna håller kvar vid systemet att det\r\när någon annan som skall välja vad jag själv vill ha.</pre><pre>Det systemet har vi haft i Sverige, och vi har sett\r\nhur det har utvecklats. Det har blivit så att läkarna\r\nhar flockats i storstadsområdena. De har inte flyttat\r\nut i landet på det sätt som var meningen.</pre><pre></pre><pre>Jag tycker faktiskt med den redovisning som jag gav\r\nhär i mitt anförande att det är ett misslyckande för\r\nsocialdemokratisk sjukvårdspolitik att inte en\r\nfördelning över landet har kunnat ske på ett bättre\r\nsätt. Det här kommer att öka patientens makt att\r\nsjälv få begära den läkare som denne vill ha.\r\nRegeringens förslag om en husläkarlag innebär att\r\nman fritt skall få välja. Det är inte\r\nSocialdemokraternas förslag.</pre><pre>Det frågades varför man inte lyssnar på\r\nSocialdemokraterna. Det som har hänt i landet är\r\natt vi har lyssnat på Socialdemokraterna och därför\r\nhar primärvården inte utvecklats på det sätt som\r\nbåde riksdag och regering har begärt tidigare.\r\nPrimärvården har stagnerat.</pre><pre>Det är först under senare år då den nya regeringen\r\ntillträtt och det skrevs in i regeringsdeklarationen\r\natt vi skulle få en husläkarlag som man har börjat\r\norganisera om sig. Jag har lyssnat till ett flertal\r\nläkare som är verksamma ute i landet och som är\r\nmycket glada över det här förslaget. I morse kunde\r\nvi i radion höra från en kvartersakut här i\r\nStockholm.</pre><pre>Till sist några ord om registrering. Alla är redan\r\nregistrerade. Det blir man när man kommer till\r\nbarnavårdscentralen första gången.</pre><pre>Anf. 9  EVA ZETTERBERG (v) replik:</pre><pre>Fru talman! Jag vill först instämma i Hans\r\nKarlssons synpunkter när det gäller valfriheten.\r\nUlla Orring, vi har diskuterat den här frågan\r\ntidigare. Den här typen av valfrihet är till för dem\r\nsom har bäst förutsättningar att välja. Det är så att\r\nden som känner till läkarna bäst kommer att kunna\r\nta för sig, medan andra människor kommer att ha\r\nsvårigheter att göra det. Vi vet också att det\r\nkommer att kosta mycket, eftersom broschyrer och\r\nannat material måste gå ut till befolkningen för att\r\nge intryck av att man kan göra ett val.</pre><pre>Redan i dag kan man dock, Ulla Orring, begära att\r\nfå en viss läkare. På de flesta vårdcentraler försöker\r\nman ha denna kontinuitet. Jag tror att mycket kan\r\ngöras på det området, utan att man för den skull\r\ninför ett helt nytt system.</pre><pre>Jag vill ställa ytterligare ett par frågor till Ulla\r\nOrring. Ulla Orring talade om distrikssköterskorna\r\noch deras organisation och sade att det inte var\r\nnågra problem. Jag undrar om man från\r\nFolkpartiets och den borgerliga majoritetens sida\r\ninte har fått några som helst skrivelser eller samtal\r\nifrån distrikssköterskor som är mycket oroade och\r\nser negativt på den här reformen. Senast\r\nhäromdagen kom ett brev från\r\ndistriktssköterskorna i Hallunda som tog upp hur\r\nman som fristående organisation i ett område med\r\nhusläkarsystemet kommer att bli helt underställd\r\nen läkare, och det blir läkaren som skall avgöra hur\r\nman skall arbeta. Det anser jag vara en mycket\r\nnegativ konsekvens av den här reformen.</pre><pre>Till sist vill jag fråga om det här som Ulla Orring\r\ntog upp om att specialister med dispens skall kunna\r\nbli husläkare. Riksförbundet mot reumatism har\r\nt.ex. tagit upp att det i dag finns en stor brist på\r\nreumatologer. Hur blir det i framtiden om dessa\r\nreumatologer går över till att bli husläkare? Jag\r\nmenar att det kommer att uppstå en rad nya\r\nproblem i och med den här reformen.</pre><pre>Anf. 10  ULLA ORRING (fp) replik:</pre><pre>Fru talman! Det är klart att om man skall\r\ngenomföra en sådan stor och bra reform för svenska\r\nfolket finns det delar i förslaget som måste justeras.\r\nJag hoppas att jag sade det i mitt anförande. Allt är\r\ninte klart.</pre><pre>Eva Zetterbergs sista fråga gällde reumatologer. Vi\r\nhar faktiskt inte yrkesförbud. Det finns möjligheter\r\näven för läkarna att välja sin verksamhet. De läkare\r\nsom är intresserade av att gå över till att vara\r\nhusläkare skall ha möjlighet att göra det. Något\r\nmera har vi inte sagt om det. Jag har också nåtts av\r\nskrivelserna.</pre><pre>Jag är mycket väl medveten om vilken oerhörd\r\nresurs distrikssköterskorna har utgjort och utgör i\r\ndag. Det nämnde jag också i mitt anförande.\r\nSjälvfallet skall distriktssköterskorna vara med i\r\nhälsoarbetet ute i landet. Sjukvårdshuvudmannen\r\nfår organisera detta tillsammans med husläkaren.\r\nVi släpper inte greppet om distriktssköterskorna.\r\nVi behöver dem även i framtiden.</pre><pre>Eva Zetterberg sade att när man får välja blir det\r\nde välinformerade som tar för sig. Det kan mycket\r\nväl vara så. Det ser vi när det gäller museibesöken.\r\nDet är de intellektuella som går på museum. Det är\r\ninte de andra som egentligen också skulle ha ett\r\nstort utbyte av våra fina muséer. Eva Zetterberg,\r\ndet är därför vi avsätter pengar för information så\r\natt människor skall få kunskap om det nya\r\nhusläkarsystemet som vi tänker genomföra. Det är\r\ntill människors bästa att patienten själv får välja. Så\r\nhar det inte fungerat tidigare.</pre><pre>Anf. 11  EVA ZETTERBERG (v) replik:</pre><pre>Fru talman! Ingen har motsatt sig att patienterna\r\nskall få välja. Tvärtom vill vi från alla partier öka\r\nden möjligheten och se till att kontinuiteten blir\r\nbättre. Eftersom vi alla således är överens om att\r\ndet är bra att patienterna skall få välja, skulle man\r\nha kunnat bygga på det samförståndet och gå vidare\r\nmed den här lagstiftningen. Det kan man göra i\r\nstället för att i efterhand klara ut situationen där\r\nman uppenbarligen har brustit i förslaget.</pre><pre>Man skulle ha kunnat rätta till det innan och lyfta\r\nfram problemen med just distriktssköterskorna.\r\nDet är inte för att det är roligt att bråka som de\r\nskriver till oss och är missnöjda. Det är därför att\r\nde klart och tydligt ser att patientarbetet kommer\r\natt bli lidande i en annan organisation och därför att\r\nde värnar om omvårdnadsarbetet ute i ett\r\ngemensamt vårdlag. Vi tycker att det är väsentligt\r\natt ta fasta på det här. Jag menar att det har brustit\r\nbåde från regeringens sida och från utskottets\r\nmajoritet när man kör igenom ett förslag utan att\r\nförsöka se till att det blir bra.</pre><pre>Anf. 12  ULLA ORRING (fp) replik:</pre><pre>Fru talman! Jag undrar om Eva Zetterberg har läst\r\nutskottsbetänkandet och sett det arbete som\r\nutskottet har gjort för att förbättra vissa förslag som\r\nfanns i propositionen. Vi har särskilt tagit upp\r\nfrågan om disktrikssköterskorna. Vi ger också\r\nregeringen ett par tillkännagivanden där vi begär\r\natt regeringen skall återkomma med förslag till\r\nriksdagen. Det har lagts ner ett mycket omfattande\r\narbete. Det arbetet grundlades med en\r\ndepartementspromemoria som var ute på remiss till\r\nLandstingsförbund, Kommunförbund m.fl.</pre><pre>Det här förslaget är väl genomarbetat. Men det\r\ngäller att vända skutan och komma bort ifrån det\r\nsocialistiska planeringssystemet. Det fordrar både\r\ninformationsinsatser och kunskaper. Vi gör det här\r\ni insikten om att detta kommer att bli det bästa för\r\npatienterna. Det är det vi strävar efter. Vi gör inte\r\ndetta för att jäklas -- på ren svenska -- med någon\r\nyrkeskår. Vi vill att det här arbetet även i\r\nfortsättningen skall utföras i samarbete, men att det\r\när jag som patient som skall få bestämma vilken\r\nläkare jag vill gå till.</pre><pre>Talmannen anmälde att Eva Zetterberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 13  Statsrådet BO KÖNBERG (fp):</pre><pre>Fru talman! Riksdagen kommer i dag att ta\r\nställning till en av de största förändringar som\r\nföreslagits inom sjukvården i vårt land. Det gäller\r\ninförandet av ett husläkarsystem. Syftet med\r\nreformen är synnerligen enkelt, nämligen att ge\r\nvarje invånare i Sverige rätt att välja sin egen\r\nläkare -- en husläkare.</pre><pre>Det är beklagligt att det har dröjt så länge innan\r\nriksdagen har kommit så här långt med frågan. Men\r\nnär jag väl har sagt det kan jag också passa på att\r\nuttrycka min tillfredsställelse över att vi får\r\ndiskutera detta ärende under ordförandeskap av\r\nfru talmannen, som var den som en gång i världen\r\nlade fast direktiven till den s.k.\r\nkontinuitetsutredningen som Gunnar Hjerne ledde\r\ni slutet på 70-talet, som hade att göra med frågan\r\nom att införa husläkare i vårt land.</pre><pre>Den proposition som socialutskottet i allt väsentligt\r\ntillstyrkt innehåller följande huvudpunkter. För det\r\nförsta skall alla invånare ha möjlighet att välja en\r\negen husläkare. För det andra skall husläkaren ha\r\nansvar för ett antal namngivna personer.\r\nHusläkarens lista skall omfatta mellan 1 000 och\r\n3 000 personer. I medeltal beräknas husläkarens\r\nlista bestå av ca 2 000 personer.</pre><pre>För det tredje skall husläkaren vara specialist i\r\nallmänmedicin. Dispens kan ges av Socialstyrelsen\r\ntill läkare med annan specialistkompetens. För det\r\nfjärde kan husläkaren vara landstingsanställd eller\r\nprivatpraktiserande.</pre><pre>För det femte skall husläkaren kunna etablera sig\r\nfritt. För det sjätte skall husläkaren i huvudsak få\r\nen fast ersättning efter hur många personer som\r\nfinns på hans eller hennes lista samt en rörlig\r\nersättning. För det sjunde skall husläkaren bl.a.\r\nerbjuda mottagnings- och jourverksamhet och\r\nhembesök samt samverka med andra vårdgivare.</pre><pre>Två av de allvarligaste bristerna i svensk sjukvård\r\nhar varit vårdköerna och att den första linjens\r\nsjukvård är för dåligt utbyggd.</pre><pre>Genom att regeringen hösten 1991 kom överens\r\nmed Landstingsförbundet om att införa en\r\nvårdgaranti -- med statliga stimulansbidrag det\r\nförsta året -- har väntetiderna till flera olika\r\noperationer och behandlingar väsentligt förkortats.</pre><pre>\r\nVårdgarantin omfattar tio behandlingar eller\r\ninsatser, och genom garantin skall patienten\r\nerbjudas operation inom tre månader. Det resultat\r\nvi har fått det första året inom det här området är\r\nbl.a. att vårdköerna har minskat kraftigt och att det\r\nstora flertalet personer som står i kö, framför allt\r\näldre människor, har kunnat få hjälp mycket\r\nmycket tidigare än vad som tidigare var fallet. I\r\nsjälva verket är nog vårdgarantin en av de största\r\nframgångarna inom svensk sjukvård under de\r\nsenaste decennierna.</pre><pre>Nu återstår nästa steg i regeringens fortlöpande\r\narbete för att reformera svensk sjukvård, nämligen\r\natt ge alla i vårt land möjlighet att skaffa sig en\r\nhusläkare.</pre><pre>Under senare år har det blivit uppenbart att den\r\nförsta linjen inom sjukvården, primärvården,\r\nbehöver förstärkas. Den frågan har flera gånger\r\ntagits upp här i riksdagen, och Riksdagens revisorer\r\nhar i en rapport pekat på behovet av en utbyggnad\r\nav primärvården. Sverige är, som redan har\r\nnämnts, i dag ett av världens mest läkartäta länder,\r\nmen med en stark koncentration på sjukhusvård\r\noch övrig specialistvård.</pre><pre>I en rapport om sjukvården som Studieförbundet\r\nNäringsliv och Samhälle häromåret beställde av\r\nfem framstående utländska forskare konstaterades\r\natt mycket fungerar väl inom sjukvården i Sverige,\r\nmen man konstaterade också att vi i förhållande till\r\nandra länder har en svagt utvecklad\r\nallmänläkarvård, och man rekommenderar att\r\ndetta förhållande rättas till. Dessutom ansåg de\r\nforskare som utarbetade rapporten att bristen på\r\nvalfrihet för den enskilde och vårdköerna var andra\r\nproblemområden inom vård och sjukvård.</pre><pre>Jag vill starkt betona att det är mycket som fungerar\r\nbra i den svenska primärvården. Jag tänker då\r\nsärskilt på barnavårds- och mödravårdscentralerna\r\nsamt den vård som ges av distriktssköterskor.\r\nSvagheten i det nuvarande systemet är främst att\r\ndet finns för få läkare, och det är det förhållandet\r\nsom regeringen i och med det föreliggande förslaget\r\nhar föreslagit riksdagen att rätta till.</pre><pre>Att vi i den svenska husläkarmodellen har\r\nföreslagit att husläkaren skall ha ansvar för ett i\r\ninternationella sammanhang relativt stort antal\r\npersoner, dvs. ca 2 000, beror i första hand på att vi\r\nhar välfungerande och för Sverige unika\r\ndistriktssköterskor. Genom att de har en hög\r\nkompetens och ett självständigt yrkesansvar kan de\r\nkomplettera husläkaren på ett mycket förtjänstfullt\r\nsätt, och därmed tror vi att husläkaren kan ha\r\nansvar för ett större antal invånare än vad som är\r\nfallet exempelvis i Danmark.</pre><pre>En del av kritikerna till husläkarsystemet hävdar att\r\nvi som argumenterar för husläkare är hopplösa\r\nnostalgiker, som minns TV-serien om doktor\r\nFinlay, som arbetade hos den godhjärtade doktor\r\nCameron i den skotska staden Levenford på 1920-\r\ntalet.</pre><pre>Självfallet är det stora skillnader mellan doktor\r\nFinlays Skottland på 20-talet och Sverige på 90-\r\ntalet. Det är inte heller någon som har föreslagit att\r\nvi okritiskt skall införa doktor Finlay i svensk\r\nsjukvård. Vad jag anser att vi måste göra är att ta\r\ntill vara det som var bra hos doktor Finlay,\r\nkombinera det med det som är bra i den nuvarande\r\nsvenska primärvården och med ledning av dessa\r\nerfarenheter skapa en bra primärvård i vårt land för\r\n2000-talet.</pre><pre>Det som var bra hos doktor Finlay var att invånarna\r\ni Levenford hade en egen läkare, som de kände väl\r\noch som de hade en kontinuerlig och förtroendefull\r\nkontakt med. En jämförelse från 90-talets Sverige\r\när att ställa följande fråga: Hur många svenskar kan\r\ni dag namnge sin egen läkare?</pre><pre>Det vi skall ta till vara från den svenska\r\nprimärvården är samarbetet mellan olika\r\npersonalkategorier inom vården, mödra- och\r\nbarnhälsovården, distriktssköterskevården, m.m.\r\nJag tror att det är genom att kombinera de goda\r\nsidorna hos olika system som vi kan få en bra\r\nprimärvård i vårt land.</pre><pre>Vad det ytterst handlar om är att bygga upp en\r\norganisation med kunniga husläkare, som kan ta\r\nhand om kanske nio tiondelar av det som kan klaras\r\ni öppenvård och som vet när patienten behöver\r\nhjälp av någon annan, exempelvis någon annan\r\nläkare. Därför behövs kunniga, allmänmedicinskt\r\nutbildade husläkare, som har en bred medicinsk\r\nkunskap som gör att de kan ta hand om de flesta av\r\nvåra vardagskrämpor. I Sverige finns en väl\r\nutbyggd organisation med övriga specialistläkare,\r\nsom kan ta hand om oss när vi behöver en\r\ngråstarroperation, när vi behöver få en höftled\r\nutbytt, osv.</pre><pre>I debatten om husläkarförslaget har det ofta\r\nframförts att systemet är en gammal idé, som kanske\r\nkunde ha gjort nytta på 70-talet men som numera\r\när på väg att överges i andra länder. Det stämmer\r\ninte. Husläkarsystemet finns i många länder i\r\nVästeuropa, det lever i högönsklig välmåga och är\r\nunder utveckling. I Danmark, Storbritannien och\r\nNederländerna utgör husläkaren basen i\r\nsjukvårdssystemet. I Finland införs nu systemet,\r\noch i Norge pågår försöksverksamhet.</pre><pre>Överallt där husläkaren finns är han eller hon\r\nsynnerligen uppskattad av allmänheten. För att\r\nlåna ett ordspråk från Storbritannien: ''The proof\r\nof the pudding is in the eating'', dvs., litet fritt\r\növersatt, det är bara när något provas som man kan\r\nbedöma dess värde. Den bästa reklamen för\r\nhusläkarna är länder där systemet har prövats.</pre><pre>Eva Zetterberg sade att hon tyckte att det var bra\r\nmed en lag som garanterade husläkare, och hon\r\navslutade sitt anförande med att yrka bifall till alla\r\nsocialdemokratiska reservationer. Hon tog\r\ndessutom upp ett påstående om att det skulle finnas\r\nen SPRI-rapport som visade att det här med\r\nhusläkare skulle man inte bry sig så mycket om.</pre><pre>Jag har läst rapporten -- jag har den med mig i\r\nbänken, jag har den t.o.m. med mig i talarstolen --\r\noch jag undrar verkligen om det är samma rapport\r\nsom jag och Eva Zetterberg har läst. Det som sägs i\r\nden rapport som Eva Zetterberg åberopar är sådant\r\nsom att man i England arbetar intensivt på\r\nutvecklingen av primärvårdsteam, och rapporten\r\nfortsätter: Husläkarens roll som patientens fasta\r\npunkt och den goda patient--läkar-relationen vill\r\nman givetvis slå vakt om. Det anser man vara en\r\nklar styrka i jämförelse med svensk primärvård. Ett\r\nstycke litet längre ner skriver man i rapporten: I\r\nEngland, Holland och Danmark består utmaningen\r\ninför framtiden i viss mån av att förändra\r\nprimärvården i vår riktning, utan att förstöra\r\nhusläkarens centrala roll.</pre><pre>Därmed har vi kanske till handlingarna lagt en myt\r\nsom, inte minst från socialdemokratiskt håll, har\r\nspridits i den svenska debatten under de senaste\r\nåren, en myt om att det i de gamla\r\nhusläkarländerna skulle finnas en längtan och\r\nträngtan att kopiera de svenska vårdcentralerna.</pre><pre>Den stora bristen i vår sjukvård har av allmänheten\r\nofta upplevts vara att man ofta får träffa en ny\r\nläkare vid varje läkarbesök. Ett annat stort\r\nproblem under senare år har varit att få\r\ndistriktsläkarna att stanna kvar på vårdcentralerna.\r\nMånga allmänläkare har upplevt att det har varit\r\nsvårt att påverka sin arbetssituation, och därför har\r\nde ofta bytt arbetsuppgifter.</pre><pre>Genom att vi inför ett husläkarsystem skulle de\r\nflesta av bristerna i primärvården kunna rättas till.\r\nFörsöksverksamhet har bedrivits på ett antal\r\nplatser i landet.</pre><pre>När försöken med s.k. kvartersakuter påbörjades i\r\nStockholms innerstad för fem sex år sedan var den\r\nkanske vanligaste invändningen -- för sådana\r\nförekom -- att husläkare inte behövdes i\r\nstorstadsområden, eftersom det där fanns så gott\r\nom sjukhus och specialistläkare, men att de säkert\r\nskulle fungera väl i glesbygd. Efter att den här\r\nförsöksverksamheten i Stockholms innerstad har\r\nresulterat i en stor succé, är argumentet i år att\r\nverksamheten säkert fungerar bra i en storstad men\r\natt det inte alls skulle fungera i glesbygd. Det är\r\nbara motståndet som består. Argumenten\r\nförändras oavbrutet.</pre><pre>Skälet till att husläkarsystemet inte skulle fungera\r\nså bra i glesbygd sägs ibland vara att man där inte\r\nkan välja bland olika läkare på samma sätt som man\r\nkan i de regioner som är tätbefolkade. Så är det\r\nförstås. Ju tätare människorna bor, desto mer\r\nutbyggd är servicen, och valfriheten inom ett visst\r\ngeografiskt område är förstås större. Men att detta\r\nskulle vara ett skäl att inte försöka åstadkomma så\r\nstor valfrihet som möjligt på olika håll i vårt land\r\nhar jag aldrig förstått.</pre><pre>Av de utvärderingar som gjorts av de olika försöken\r\nmed husläkare framgår att patienterna är mycket\r\nnöjda med tillgänglighet, bemötande och\r\nbehandling. I exempelvis Helsingborg har\r\nhusläkarförsöket, enligt både patienter och\r\npersonal, lett till otvetydiga framgångar. Ur\r\npatientens synvinkel har läkarrollen gjorts tydlig,\r\noch för läkaren har systemet innneburit en stark\r\ndrivkraft att ta hand om sina egna patienter.</pre><pre>Regeringens och socialutskottets husläkarförslag\r\ninnebär att medborgarna har rätt att när som helst\r\nbyta husläkare. Den enskilde har rätt att besöka\r\növriga specialistläkare direkt utan remiss, dock i\r\nregel till en högre patientavgift. Kroniskt sjuka kan\r\nfå en s.k. långremiss och betalar då samma kostnad\r\nvid besök hos sina specialistläkare som vid besök\r\nhos sin husläkare. Vidare har man, som redan\r\nnämnts i debatten, förstås även rätt att avstå från\r\natt bli förtecknad hos en husläkare.</pre><pre>Vid en internationell jämförelse är förslaget till\r\nhusläkarsystem i Sverige unikt i sina frihetsgrader\r\nför patienter och läkare. Svensken får en mycket\r\nstor frihet att välja sin egen husläkare och också\r\nbyta. Dessutom får man, som jag har nämnt,\r\nbesöka övriga specialistläkare utan remisstvång,\r\nvilket tillämpas i de flesta andra länder. Husläkarna\r\nkan såväl vara verksamma inom landstingen som\r\nprivatpraktiserande, till skillnad från andra länder,\r\ndär egentligen bara den ena formen är möjlig --\r\nman är antingen offentliganställd eller, i flertalet\r\nländer, privatpraktiserande.</pre><pre>Landstingen ges enligt regeringens förslag\r\nmöjlighet att bestämma innehållet i vad husläkaren\r\nskall göra, och husläkaren bestämmer om han eller\r\nhon vill etablera sig på dessa villkor.</pre><pre>Landstingen fastställer bl.a. självständigt följande:</pre><pre>-- former för samarbete med andra vårdgrupper,\r\nt.ex. distrikssköterskor</pre><pre>-- hur mödra- och barnahälsovården skall\r\norganiseras</pre><pre>-- former för listningen av patienter</pre><pre>-- nivåer för individersättning</pre><pre>-- vad skall ingå i tilläggsåtagandet, t.ex. det\r\nförebyggande arbetet, utvecklingsarbete m.m.</pre><pre>-- eventuell särskild ersättning till husläkare som\r\netablerar sig i glesbygd eller i socialt utsatta\r\nområden.</pre><pre>För att underlätta införandet av husläkarreformen\r\nföreslår regeringen och utskottet att sammanlagt\r\n600 miljoner kronor satsas under en treårsperiod.\r\nPengarna skall användas för utbildning,\r\ninformation och uppföljning. Jag anser att det är\r\nsärskilt viktigt med informationen till allmänheten\r\nom husläkarreformen.</pre><pre>Socialdemokraterna och Vänsterpartiet har, om\r\nman får tro vad de sagt skriftligt och här ifrån\r\ntalarstolen, tänkt sig att man skall ha ett system där\r\nalla skall få något slags rätt att välja en egen läkare,\r\nmen anser uppenbarligen att detta kan genomföras\r\nutan några kostnader. Enligt en reservation här i\r\ndag yrkar de avslag på dessa resurser till\r\nprimärvården.</pre><pre>Dessa resurser är bl.a. tänkta att användas för\r\nutbildningen av andra specialister för att\r\nkomplettera så att de kan användas som husläkare,\r\nutbildning av distriktssköterskor så att de skall\r\nkunna få rätt att skriva ut medicin på ett annat sätt\r\nän i dag etc.</pre><pre>En annan viktig punkt i förslaget är att reformen\r\nföljs upp. I första hand ligger detta ansvar på\r\nSocialstyrelsen. Det finns dock anledning att\r\nsärskilt uppmärksamma vissa delar av\r\nhusläkarreformen, som fördelningen av läkare i\r\nlandet, konkurrensneutralitet m.m.</pre><pre>Lagen föreslås träda i kraft fr.o.m. år 1994, och\r\nsystemet skall vara helt utbyggt vid utgången av år\r\n1995 dvs. inom två och ett halvt år från nu.</pre><pre>En viktig del att bevara inom den nuvarande\r\nprimärvården är, som jag nämnt, samarbetet\r\nmellan olika personalgrupper. Jag tänker särskilt på\r\nsamarbetet mellan läkaren och distriktssköterskan.\r\nGenom husläkarförslaget kan detta samarbete\r\nutvecklas och fördjupas i framtiden på olika sätt på\r\nolika håll i landet. För att stärka\r\ndistriktssköterskans roll föreslår regeringen också\r\natt distriktssköterskor skall få rätt att förskriva vissa\r\nläkemedel. På så sätt kan patienten få en bättre\r\nservice, framför allt vid hembesök. Regeringen\r\navser att komma med förslag om ytterligare\r\nförsöksverksamhet för att se om man kan gå ändå\r\nlängre i dessa avseenden.</pre><pre>Den förebyggande vården kan utvecklas genom\r\nhusläkarsystemet. Med den nära kontakt som\r\nhusläkaren och patienten får kan det\r\nindividinriktade förebyggande arbetet förbättras\r\nmed positiva effekter för folkhälsan.</pre><pre>Min bestämda uppfattning är att husläkarreformen\r\nkommer att innebära lägre kostnader för hälso- och\r\nsjukvården på sikt, detta jämfört med om reformen\r\ninte skulle införas.</pre><pre>Beslut om utbyggnad av olika husläkar- eller\r\nfamiljeläkarmodeller har redan tagits av minst 17\r\nav de 26 sjukvårdshuvudmännen.</pre><pre>Efter diskussioner i socialutskottet har en majoritet\r\nkommit överens om att föreslå ett införande av\r\nhusläkare i Sverige. Utskottet har tillstyrkt allt\r\nväsentligt i propositionen men har därutöver --\r\nefter bl.a. förslag från Ny demokrati -- enats om att\r\ndet skall införas en särskild åtgärdstaxa, som\r\ninnebär att husläkaren får extra ersättning för t.ex.\r\nvissa kirurgiska ingrepp och en del tidskrävande\r\nutredningar. Möjligheterna att tillämpa denna taxa\r\nbör enligt min mening vara öppen för samtliga\r\nhusläkare.</pre><pre>Dessutom har utskottet föreslagit att skillnaden\r\nmellan patientavgiften hos husläkaren och hos\r\növriga specialistläkare får vara högst 50 %. Om\r\nriksdagen i eftermiddag beslutar enligt detta, så\r\navser jag att se till att regeringen i början på hösten\r\nlägger fram ett förslag till lagreglering på den\r\npunkten.</pre><pre>Utskottet föreslår också en prövning i positiv anda\r\nav dispensansökningar från läkare med annan\r\nbehörighet än allmänläkarkompetens. Reglerna för\r\ndetta avser regeringen att ta ställning till i nästa\r\nvecka om det blir positivt beslut i eftermiddag.</pre><pre>Genom ett bifall från riksdagen till\r\nutskottsförslaget kommer samtliga invånare i\r\nSverige som vill att senast vid utgången av år 1995\r\nfå välja sin egen läkar. Patienten får en kontinuitet\r\ni en väl fungerande relation mellan patient och\r\nläkare. Vården kommer därmed att bli mer\r\nlättillgänglig.</pre><pre>Ett beslut i enlighet med socialutskottets förslag\r\ninnebär att vi inom ett par år kommer att ha\r\navskaffat en av de största bristerna hittills i svensk\r\nsjukvård.</pre><pre>Fru talman! Det viktigaste med husläkaren är inte\r\natt kopiera doktor Finlay eller någon annan, utan\r\natt dra lärdomar av goda utländska exempel och\r\nkombinera detta med bra erfarenheter från svensk\r\nprimärvård och skapa ett husläkarsystem med\r\nutgångspunkt från detta. Det husläkarförslag som\r\nriksdagen skall ta ställning till i dag innebär just\r\ndetta!</pre><pre>I detta anförande instämde Charlotte Branting,\r\nOlle Schmidt, Siw Persson, Lars Sundin, Barbro\r\nWesterholm, Lennart Rohdin och Ulla Orring (alla\r\nfp).</pre><pre>Anf. 14  HANS KARLSSON (s) replik:</pre><pre>Fru talman! En SPRI-rapport har åberopats. Vi är\r\nmånga som har den med oss här i kammaren. Jag\r\nvet inte om vi läser den på samma sätt, men det\r\nfinns ett avsnitt som har rubriken Kasta inte ut\r\nbarnet med badvattnet. Där står:</pre><pre>''Utveckling av husläkarverksamhet där varje\r\ninvånare får sin egen läkare kan vara ett sätt att\r\nmarkera att något nytt håller på att hända i svensk\r\nprimärvård. Det finns dock skäl att varna för att\r\nman i ivern att skapa något nytt, glömmer att\r\nförsäkra sig om att sådant som redan fungerar bra i\r\nSverige kan behållas och utvecklas vidare.</pre><pre>Sett i ett internationellt perspektiv har Sverige i\r\nmånga avseenden ett försprång. Engelsmän,\r\nholländare och i viss mån också danskarna strävar\r\nefter att, efter svensk förebild, komma fram till en\r\nbättre samverkan mellan olika personalkategorier\r\noch verksamheter. Man vill satsa mer på\r\nförebyggande insatser i allmänhet och man anser\r\natt svensk mödra- och barnhälsovård är mycket\r\nbra. Finland håller för närvarande på att utveckla\r\nteamarbete i primärvården av den typ som vi länge\r\nhaft i vår svenska vårdlagsorganisation. Man\r\ndiskuterar också det önskvärda i att minska den\r\nsplittring som blivit följden av att ha många olika\r\nsorters sköterskor som svarar för olika delar av\r\nverksamheten.''</pre><pre>Jag vill med anledning av det som sagts i rapporten\r\nfråga statsrådet varför inte landsting och\r\nkommuner kan få fortsätta med att utveckla\r\nprimärvården utifrån de lokala och regionala\r\nförutsättningar som finns.</pre><pre>Statsrådet nämnde här från talarstolen att 17\r\nlandsting nu har eller är på väg att införa någon\r\nform av husläkarsystem. Men det är ju någonting\r\nannat än den husläkarlag som vi nu diskuterar.</pre><pre>Hos dem får man alltså möjlighet att utifrån lokala\r\nförutsättningar utveckla primärvården på ett sådant\r\nsätt att de människor som vill välja en läkare kan\r\ngöra detta, men utan den omfattande byråkrati som\r\nkommer att bli följden av denna lag. Varför kan då\r\ninte huvudmännen få fortsätta det\r\nutvecklingsarbetet?</pre><pre>I stället kommer den borgerliga majoriteten att\r\nrösta igenom en centralstyrning, centralreglering,\r\nav sjukvården som egentligen inte liknar någonting\r\nannat.</pre><pre>Anf. 15  Statsrådet BO KÖNBERG (fp):</pre><pre>Fru talman! Hans Karlsson hade också med sig\r\nSPRI-rapporten som handlar om internationella\r\njämförelser. Men han vill tydligen bara läsa\r\nvartannat stycke. De andra styckena har jag redan\r\npekat på i repliken till Eva Zetterberg, som också\r\nuppehöll sig vid samma stycken som Hans\r\nKarlsson.</pre><pre>Hela temat i kapitlet Kasta inte ut barnet med\r\nbadvattnet överensstämmer utomordentligt väl\r\nmed det anförande jag höll. Vi skall ta till vara det\r\nbästa i vårt system och det bästa från de utländska\r\nexemplen, och det är precis vad som har skett.</pre><pre>De som brytt sig om att närmare sätta sig in i\r\nhusläkarpropositionen och socialutskottets\r\nbetänkande vet om att sådana saker som\r\nersättningsmodellerna i stor utsträckning har\r\npåverkats av erfarenheter från andra håll.</pre><pre>Men om det nu behövs får jag väl, fru talman, än\r\nen gång läsa upp det som Hans Karlsson inte vill\r\ntala om, t.ex. erfarenheterna från Storbritannien:</pre><pre>''Husläkarens roll som patientens fasta punkt och\r\nden goda patient/läkarrelationen vill man givetvis\r\nslå vakt om. Där anser man sig ha en klar styrka\r\njämfört med svensk primärvård.''</pre><pre>Sedan kom Hans Karlsson in på frågan om frihet.\r\nDet är alldeles uppenbart att det han menar med\r\nfrihet är frihet för huvudmännen. Vi skall ha en stor\r\nfrihet för de svenska huvudmännen inom de\r\nverksamheter de är ansvariga för, men vi skall\r\nockså ha stor frihet för medborgarna. Det är ju det\r\nsom hela verksamheten syftar till.</pre><pre>I det här konkreta fallet innebär husläkarlagen\r\nenligt min bestämda mening en god avvägning, när\r\ndet gäller att lägga fast grundläggande rättigheter\r\noch skyldigheter för patienter och läkare runt om i\r\nvårt land och stora möjligheter till lokala och\r\nregionala variationer. Detta uppehöll jag mig också\r\nvid i mitt anförande.</pre><pre>Hans Karlsson har för att vara socialdemokrat\r\niklätt sig en litet ovanlig roll genom att företräda\r\nkampen mot byråkrati i vårt land. Jag är tacksam\r\nför alla som vill ansluta sig till den kampen, men om\r\nHans Karlsson anser att det känns som ett stort ok\r\nför exempelvis vårt danska broderfolk att man där\r\nhar en husläkare att gå till, så tror jag att han skulle\r\nkunna vinna på ett studiebesök där.</pre><pre>Anf. 16  HANS KARLSSON (s) replik:</pre><pre>Fru talman! Jag vill fortsätta att läsa ur SPRI:s\r\nrapport. Statsrådet säger att jag läser bara\r\nvarannan rad, men det skulle i så fall också kunna\r\ngälla statsrådet. Jag läser litet längre ner på samma\r\nsida: ''Utvecklingen i de länder som studerats i\r\nprojektet är i många avseenden, om än i olika takt,\r\npå väg i riktning mot en ''svensk' primärvård.''</pre><pre>Statsrådet säger att vi här plockar det bästa ur olika\r\nsystem. Det är just vad sjukvårdshuvudmännen\r\nhåller på med ute i landet, var och en från sina\r\nskilda utgångspunkter, möjligheter, resurser osv.\r\nMen detta arbete stoppas nu. Vilken huvudman\r\nvågar fortsätta detta utvecklingsarbete när man inte\r\nvet i vilken grad det ramlar ner frifräsare och\r\netablerar sig som husläkare på grund av den här\r\nlagen?</pre><pre>I verkligheten innebär det som riksdagen nu är på\r\nväg att göra att vi försvårar och försinkar\r\nutvecklingen av primärvården. Vi kommer att få\r\nvänta längre innan vi får en utvecklad primärvård\r\nän om vi hade avstått från att införa detta system,\r\nän om vi hade låtit huvudmännen fortsätta det\r\nutvecklingsarbete som nu pågår.</pre><pre>Varför får inte människor själva välja om de vill\r\nlista sig eller inte, statsrådet Könberg? Varför skall\r\nvi nu belasta samhällsekonomin med en massa nya\r\nkostnader, bara därför att vi skall centralreglera\r\nprimärvården, sjukvården?</pre><pre>Anf. 17  Statsrådet BO KÖNBERG (fp):</pre><pre>Fru talman! När riksdagen i slutet på 1970-talet\r\ndiskuterade den proposition som emanerade från\r\nden utredning som fru talmannen satte till i sin\r\ndåvarande egenskap, var Socialdemokraterna emot\r\nhusläkarförslaget. Nu säger de att förslaget om\r\nhusläkare var en bra idé på 1970-talet -- det har man\r\ninsett efteråt -- men att det inte fungerar på 1990-\r\ntalet.</pre><pre>Vad det egentligen handlar om -- det framgick\r\nganska tydligt i Hans Karlssons senaste inlägg -- är\r\natt det som gör att Socialdemokraterna är så hätska\r\nmotståndare till ett husläkarförslag är den del som\r\nhandlar om etableringsrätt på vissa villkor för dem\r\nsom vill etablera sig. Det är vaktslåendet om\r\nlandstingens vetorätt mot etableringar som styr\r\nhela den socialdemokratiska argumentationen, och\r\njag tycker att det var bra att det framkom så tydligt\r\nsom det gjorde här.</pre><pre>Socialdemokraterna betraktar det nuvarande\r\nsystemet, där det finns alltför få allmänläkare och\r\ndär alltför få människor träffar samma läkare vid\r\nsina kontakter, som ett frihetssystem, men ett\r\nförslag som innebär att alla skall få möjlighet att\r\nvälja en egen läkare som någonting som handlar om\r\nofrihet. Jag skall med intresse följa Hans Karlssons\r\nförsök att få svenska folket att tro på det.</pre><pre>Anf. 18  EVA ZETTERBERG (v) replik:</pre><pre>Fru talman! Jag skall inte fortsätta citatläsningen ur\r\nSPRI-rapporten, då Hans Karlsson har visat att\r\nSPRI värnar om den svenska modellen och pekar\r\npå hur man kan utveckla den och ta med de inslag i\r\npropositionen som kan leda framåt.</pre><pre>Vad jag vill peka på är det som jag tog upp i mitt\r\ninledningsanförande. Jag vill inte svartmåla\r\nförslaget, tankarna eller ambitionen från vare sig\r\nregeringens eller utskottsmajoritetens sida. Jag är\r\növertygad om att man har tagit fram förslaget och\r\nbearbetat det för att förbättra för den enskilde\r\npatienten och göra sjukvården bättre. På den\r\npunkten vill jag inte rikta någon som helst kritik.\r\nJag tror också att ambitionen är att visa hur man\r\nkan öka kontinuiteten.</pre><pre>Det som jag inte ställer upp på och som gör att vi\r\nansluter oss till de socialdemokratiska\r\nreservationerna, är det sätt som man vill genomföra\r\ndetta på. Det kommer att bli ett brott mot den\r\nnuvarande primärvårdsorganisationen, som vi\r\ntycker i allt väsentligt är bra. Därför säger\r\nVänsterpartiet nej till reformen som den ser ut just\r\nnu och som den har förelagts riksdagen.</pre><pre>Statsrådet var inne på avdelningen studiebesök och\r\nrekommenderade Hans Karlsson ett besök i\r\nDanmark. Exemplet Helsingborg nämndes också.\r\nSocialutskottet var för inte så länge sedan på besök\r\njust i Helsingborg och studerade hur\r\nhusläkarreformen hade fungerat när man försökt\r\natt på egen hand ta vara på den. Det var mycket\r\nintressant, och man hade många kritiska\r\nsynpunkter mot regeringens förslag. Man pekade\r\nockså på ett klart problem, nämligen att\r\nsjukvårdskonsumtionen hade ökat drastiskt där\r\nsystemet införts. Därför undrar jag om Bo Könberg\r\nhar varit på besök i Helsingborg eller om han skulle\r\nkunna intressera sig för det. Jag tror att man har en\r\nhel del att lära där.</pre><pre>Fru talman! I mitt första inlägg frågade jag hur\r\nstatsrådet Könberg som regeringens representant\r\nsåg på detta att socialutskottet nu har ökat på\r\nstatens budgetunderskott med ca 200 miljoner. Är\r\ndet också något som regeringen tycker är positivt i\r\nriksdagsbehandlingen?</pre><pre>Anf. 19  Statsrådet BO KÖNBERG:</pre><pre>Fru talman! Jag valde förra gången att inte\r\nkommentera det som Eva Zetterberg sade sist,\r\neftersom jag inte förstod det. Men Eva Zetterberg\r\nkommer säkert i sitt nästa inlägg att upplysa mig om\r\nvad det är för brott som socialutskottet har ägnat sig\r\nåt på den punkten.</pre><pre>Jag är beredd att tro Eva Zetterberg när hon säger\r\natt hon inte vill svartmåla förslaget, inte minst med\r\ntanke på de många givande diskussioner hon och\r\njag har fört i en annan parlamentarisk församling i\r\nden här staden.</pre><pre>Däremot har jag litet svårt att förstå att hon, med\r\nden positiva syn hon säger sig ha på värdet av en\r\nökad kontinuitet, kan komma fram till något så\r\nnegativt som att yrka bifall till det dussintal\r\nsocialdemokratiska reservationer som har fogats till\r\nutskottsbetänkandet.</pre><pre>Möjligen är det ett resultat av att Vänsterpartiets\r\nmotion med anledning av husläkarförslaget var\r\nsynnerligen rudimentär och mynnade ut i ett\r\nyrkande om avslag på en proposition som bl.a.\r\ninnebar en förstärkning av distrikssköterskornas\r\nställning. Det kanske var lättare att ställa sig bakom\r\nde socialdemokratiska reservationerna, men jag\r\ntycker att det är som att komma ur askan i elden.</pre><pre>Helsingborg har jag besökt, dock inte lika nyligen\r\nsom riksdagen och utskottet. Jag var där förra\r\nhösten. Jag har tagit del av rapporten från den\r\nförsta tidens försöksverksamhet och tycker att den\r\npekar mot goda resultat av flera slag.</pre><pre>Eva Zetterberg och flera av kritikerna har sagt sig\r\nvara oroliga för att vi på något sätt skulle bryta med\r\nden nuvarande svenska primärvården eller rasera\r\nden. Jag har aldrig förstått logiken i det. I förslaget\r\nsägs att man får rätt att välja en husläkare och att\r\nde läkare som vill etablera sig och som uppfyller\r\nvillkoren om utbildning etc. har rätt att pröva sina\r\nmöjligheter att få patienter anslutna. Precis som nu\r\nkommer det att bli sjukvårdshuvudmännens sak att\r\navgöra hur man organiserar verksamheten för egen\r\ndel.</pre><pre>Att detta skulle leda till en fullständig katastrof för\r\nprimärvården har hittills ingen lyckats bevisa, och\r\njag skulle bli synnerligen förvånad om någon\r\nlyckades göra det i kammaren i dag. Det måste\r\nalltså finnas en tanke hos Eva Zetterberg och de\r\nandra kritikerna om att människor, så fort de får\r\nvälja, kommer att välja bort den nuvarande\r\nprimärvården. Jag har väldigt svårt att se det så.\r\nDär det fungerar väl är det nog ingen som väljer\r\nbort den, och där det till äventyrs fungerar mindre\r\nväl kanske några gör det. I konkurrensen kommer\r\nsäkert alla på bägge sidor att anstränga sig för att bli\r\nbättre, så att vi totalt sett får en bättre primärvård\r\nän vad vi har i dag.</pre><pre>Anf. 20  EVA ZETTERBERG (v) replik:</pre><pre>Fru talman! Jag hinner bara kommentera några av\r\nde saker statsrådet tar upp.</pre><pre>Vad gäller distriktssköterskorna har det uttalats att\r\ndet finns frågor som måste ses över och att det finns\r\nytterligare delar av deras organisation som inte är\r\navklarade när man i dag fattar beslut om\r\nhusläkarsystemet. Detta har behandlats i\r\nsocialutskottets betänkande, men det finns frågor\r\nsom inte är lösta i och med att denna proposition\r\nläggs fram, som Ulla Orring tidigare var inne på.</pre><pre>När det gäller frågan om pengarna, Bo Könberg,\r\nhävdade regeringen när den först gick ut med\r\npropositionen att finessen var att det inte skulle\r\nkosta mera, utan finansieras inom ramen. Men när\r\nförslaget nu behandlas i riksdagen visar det sig att\r\ndet ändå innebär en kostnadsökning. Det var detta\r\nsom jag undrade hur Bo Könberg såg på.</pre><pre>Anf. 21  Statsrådet BO KÖNBERG (fp):</pre><pre>Fru talman! Jag för gärna en dialog med Eva\r\nZetterberg också om detta, men jag förstår\r\nfortfarande inte vad hon syftar på.</pre><pre>Om regeringsförslaget bifalls innebär det att ett\r\nengångsbidrag om 200 miljoner kronor per år skall\r\nutbetalas under tre års tid. Något liknande gjorde vi\r\nnär vi sjösatte vårdgarantin för operationer. Staten\r\nsatsade en halv miljard kronor under ett år och\r\ntalade från början om att det var den perioden som\r\ngällde.</pre><pre>Nu föreslår vi 600 miljoner kronor under en\r\ntreårsperiod för att få i gång det här systemet, som\r\njag för min del är övertygad om är både bättre för\r\nmedborgarna och på sikt billigare än om vi inte\r\ngenomför det. Socialutskottet har, såvitt jag vet,\r\ninte föreslagit några ytterligare pengar till den\r\ndelen.</pre><pre>Som sjukvårdsminister har jag förstås inte så\r\nmycket emot om riksdagen vill anslå mer pengar till\r\nsjukvård, inte minst till primärvården. Samtidigt\r\nhar jag, som medlem av en regering som med all\r\nrätt är mycket bekymrad över budgetunderskottet,\r\nanledning att fundera över om det vore klokt att\r\nanslå mer pengar i ett läge där vi har det mycket\r\nsvårt.</pre><pre>Som sagt var, har jag inte kunnat se var detta\r\ntilläggsanslag på 200 miljoner finns. Om det finns\r\nvore det bra om Eva Zetterberg letade fram det, så\r\natt vi kan ha med det i den fortsatta debatten.</pre><pre>Talmannnen anmälde att Eva Zetterberg anhållit\r\natt till protokollet få antecknat att hon inte ägde\r\nrätt till ytterligare replik.</pre><pre>Anf. 22  BO HOLMBERG (s):</pre><pre>Fru talman! Statsrådet Könberg och jag har haft\r\ntillfälle att ett antal gånger diskutera frågan om\r\nhusläkare. Jag beklagar att Socialdemokraterna\r\noch regeringen inte kunde komma överens. Vi var\r\nframme vid den kompromiss som samtliga politiska\r\npartier -- från vänster till höger -- har varit överens\r\nom i Landstingsförbundet, men det gick tyvärr inte\r\natt enas om den, och jag beklagar detta.</pre><pre>Riksdagen möter nu en husläkarproposition som\r\ninte är bra. Socialutskottet har behandlat den. Där\r\növerlät Folkpartiet till Moderaterna att med Ny\r\ndemokrati förhandla fram ett sämre förslag än det\r\nBo Könberg hade skrivit fram. Nu skall t.o.m.\r\nonkologer bli husläkare -- hur det skall gå till och\r\nvad som är finessen med det måste väl övergå\r\nt.o.m. sjukvårdsministerns förstånd. Det har redan\r\nuppstått stora frågetecken kring åtgärdstaxan. Skall\r\nden gälla också allmänmedicinska läkare? Jag utgår\r\nfrån att den måste göra det. Den kan väl inte bara\r\ngälla specialisterna. -- Jag kan alltså inte se att\r\nkompromissen har gjort förslaget bättre -- tvärtom!</pre><pre>Jag måste tyvärr konstatera, Bo Könberg, att det\r\nhär är en 15--20 år gammal idé. Den passade då men\r\ntyvärr inte i dagens verklighet. Till råga på allt skall\r\ndet bli ett obligatorium för hela Sverige.\r\nFrivilligheten och den kommunala självstyrelsen\r\nlitar man tydligen inte på. Här gäller det att gå i takt\r\noch tänka i takt -- samtidigt och lika över hela\r\nlandet, från Skåne i söder till Norrbotten i norr.</pre><pre>Sammanfattningsvis noterar jag två saker som jag\r\ntycker måste vara besvärande för Folkpartiet i\r\nregeringen.</pre><pre>För det första: Man överlät till Moderaterna att\r\ntillsammans med Ny demokrati förhandla fram den\r\nhär kompromissen. Folkpartiet och dess ledning\r\nhar ju på olika sätt klart demonstrerat att partiet\r\ninte vill vara beroende av Ny demokrati. Här blev\r\nman det plötsligt i väldigt hög grad i en av\r\nFolkpartiets hjärtefrågor.</pre><pre>För det andra: Jag har hört flera folkpartister --\r\nLeijonborg och Westerberg t.ex. -- predika\r\nmångfaldens evangelium och pläderade mot enfald\r\nfrån kammarens talarstol när de var i opposition.\r\nHär får vi nu som jag ser det uppleva det omvända\r\nförhållandet: Vi möter ett förslag som står för\r\nenfald och inte öppnar för mångfald. Man drar in\r\npå den valfrihet som medborgarna i dag har när det\r\ngäller sjukvården.</pre><pre>I omkring 17 landsting finns -- det har sagts tidigare\r\nhär i dag -- olika modeller för att välja egen läkare.\r\nDärtill kommer att vi också har organiserat vårdlag\r\ni samverkan -- mödravård, barnahälsovård. Det\r\nfinns vidare öppen psykiatri, och vi har\r\nfolkhälsoarbetet. Det innebär en helhetssyn på\r\nprimärvården och en kontinuitet som alla politiska\r\npartier i Landstingsförbundet står bakom.</pre><pre>Det går alltså att åstadkomma partipolitisk enighet\r\nkring den viktiga frågan om kontinuitet patient-\r\nläkare. Men det räckte tydligen inte för\r\nregeringen -- här är det en ideologi som skall gälla;\r\nhär är det kartan och inte terrängen som gäller. Då\r\när man beredd att köra över en partipolitiskt enig\r\nopinion som finns i Landstingsförbundet, och man\r\när beredd att köra över myndigheter och\r\norganisationer. Som jag uppfattade det när vi hade\r\nutfrågning i socialutskottet var nästan hela\r\nSjukvårdssverige kritiskt till det här och kunde inte\r\nförstå det.</pre><pre>De brev man får ute ifrån fältet är ungefär som det\r\nsom kom från vårdcentralen i Båstad, där\r\npersonalen sade: Nuvarande\r\ndistriktsläkarorganisation med vårdcentraler\r\nfungerar i dag utomordenligt bra. Varför rasera\r\nden? Vi protesterar därför mot det förslag till\r\nförändringar inför husläkarreformen som\r\nframlagts. Det ger inget helhetsperspektiv och\r\ninget områdesansvar, och kostnaderna ökar, säger\r\nman.</pre><pre>En centerpartist som är verksam i området och\r\nordförande i distriktsnämnden i Ängelholm, har\r\nskrivit ett öppet brev där hon säger: Låt oss själva\r\nfå bestämma hur vi vill ha det med vår primärvård.\r\nVi behöver inga husläkare. Vi behöver väl\r\nfungerande team i primärvården. Slå inte sönder\r\nnågot som fungerar mycket bra.</pre><pre>Ungefär så här låter reaktionerna ute på fältet. Men\r\nenfalden består inte enbart i utmaningen av\r\nsjukvårdsopinionen landet runt. Enfalden omfattar\r\nockså husläkarförslaget i sak och den människosyn\r\nsom det representerar. Jag skall något komma in på\r\nhur jag ser på det.</pre><pre>Här ger regeringen och därmed riksdagen\r\nnationellt lagstöd åt en grundtrygghet som alla i\r\nlandet får och som gäller ett åtagande att få gå till\r\nen husläkare. Det stadgas i 9 §. Men mödravård,\r\nbarnhälsovård, hemsjukvård, rehabilitering, dvs.\r\nall annan primärvård, får om riksdagen nu antar\r\nförslaget inget nationellt lagstöd, utan det blir\r\nfrivilligt; det är upp till varje landsting att förhandla\r\nfram att denna verksamhet förverkligas. Här tycker\r\njag att husläkaridéns gammalmodighet avslöjas, Bo\r\nKönberg. Här ger man nationellt stöd åt en insats\r\ni sjukvården, medan all annan verksamhet lämnas\r\ndärhän -- det blir frivilligt för landstingen att ordna\r\ndetta. Detsamma gäller befolknings- och\r\nområdesansvaret, som inte heller får något lagstöd.</pre><pre>Vi fick en föredragning av ett antal ledamöter som\r\nhade varit på besök i England. En hälsning\r\nskickades med därifrån, nämligen: Överge inte\r\nbefolknings- och planeringsansvaret! Övergå inte\r\ntill en efterfrågestyrd vård! Det var hälsningen. Det\r\när det vi gör här nu. Och dessutom släpper man via\r\nden fria etableringen kostnadskontrollen. Det blir\r\nsom jag ser det en dyrare form än det alternativ som\r\nSocialdemokraterna står för, nämligen frivillig\r\nlistning för dem som så vill -- därmed skulle man\r\nklara samma sak.</pre><pre>Men jag har förstått att regeringens utgångspunkt\r\när ideologisk -- det stora problem som ideologerna\r\ninom regeringen ser är att vi har ett s.k.\r\nsjukvårdsmonopol. Man anser att det är det som är\r\nfelet, och då leds tanken till näringspolitik, och det\r\när i den ekonomisk-näringspolitiska världen som\r\nregeringens husläkarorganisation har hamnat.\r\nMen -- märk väl! -- det blir näringsfrihet bara för en\r\nyrkesgrupp, för läkarna. De andra\r\nyrkeskategorierna, som gör lika viktiga insatser,\r\nbegåvas inte med en särskild lag om näringsfrihet!\r\nDet skvallrar, tycker jag, om den människosyn som\r\nligger bakom de här texterna och lagparagraferna.</pre><pre>Vilka krafter släpper man fram när man lyfter fram\r\nekonomin på det här sättet? En antydan kan vi få\r\nnär vi ser på konsekvenserna i Stockholms läns\r\nlandsting. Här har det moderatledda landstinget\r\nbeslutat om en husläkarreform -- jag vet inte om\r\nden skall vara i gång den 1 januari 1994 eller den 1\r\njuli 1994. Läkarna skall gå till privata vårdbolag.\r\nGår de inte dit skall de gå till landstingets\r\nvårdbolag. Här sägs ingenting om de andra delarna\r\nav primärvården.</pre><pre>När det här blev känt av människorna i ett område\r\nhär i Stockholm protesterade de och sade: Men vi\r\nvill ju ha mödravård och barnhälsovård. Om jag är\r\nkorrekt informerad fattade landstinget då ett nytt\r\nbeslut, där man sade att det får finnas mödra- och\r\nbarnhälsovård, om befolkningen i området så\r\nönskar. Man häpnar när man hör på vilket sätt\r\nfrågorna hanteras här i Stockholm!</pre><pre>Jag har arbetat i Psykiatriutredningen i ett par år.\r\nVi tycker att vi hyggligt har ringat in de brister och\r\nrevor i välfärden som finns för en mycket gömd och\r\nglömd grupp människor.</pre><pre>Vi tror att det psykiska lidandet kan minskas om\r\nman bygger ut en social dimension och ger\r\nmänniskor anpassad sysselsättning, anpassat\r\nboende och bättre öppen vård inom psykiatrin.\r\nDetta är ju miltals ifrån det som Lédel talar om,\r\nnämligen att man skall ta in anbud och på försök ha\r\nprivat psykiatrisk vård. Frågan är om Bo Könberg\r\nskall skriva en proposition som bygger på\r\nPsykiatriutredningens förslag eller på Lédels\r\nnyliberala yra här i Stockholm.</pre><pre>Nu sprids alltså oron bland personalen i Stockholms\r\nläns landsting -- av förståeliga skäl. Det har uppstått\r\nen diskussion. Distriktssköterskorna säger: Vi vill\r\nbilda en egen organisation för övrig primärvård,\r\neftersom vi blir ställda åt sidan.</pre><pre>Då blir distriktsläkarna arga och säger till\r\ndistriktssköterskorna: Ni är egoistiska. Ni skall ju\r\nvara tillsammans med oss.</pre><pre>Så är nu diskussionen i full gång. Krafter släpps\r\nloss, som man i förväg inte riktigt har tänkt sig.</pre><pre>Vad funderar folksjälen mer över?\r\nKulturjournalisten, Martin Arnesen, skrev i\r\nExpressen att de pengar som de privata husläkarna\r\nnu får skall täcka undersökningar, typ röntgen och\r\nbakterieodling. Detta bekostas i dag av sjukhusen\r\nmed allmänna medel. Då frågar man sig om de\r\nkommer att ta alla prover. Kommer de att ta alla\r\nröntgenbilder?</pre><pre>Det är en mycket skör tråd som det här förslaget\r\nvilar på. Ajabaja, den dag som det kommer ut att\r\nman av ekonomiska skäl gör missar när det gäller\r\ndiagnostik och inte klarar av att hålla kvaliteten.</pre><pre>Kulturskribenten skriver vidare: En snabbräkning\r\nger då följande utslag à la Bo Söderstens\r\nterminologi: Lättbehandlade patienter, oftast\r\nyngre, lika med närande människor.\r\nSvårbehandlade och sjuka patienter, oftast äldre,\r\nlika med tärande människor.</pre><pre>Man är alltså rädd för att det blir för mycket av det\r\nekonomiska synsättet i sådana här viktiga frågor.</pre><pre>Det här visar hur husläkarreformen egentligen\r\nberör grundtankarna i den generella\r\nvälfärdspolitiken, som ju innehåller både\r\nsolidariska överväganden och etiska principer. Det\r\nhär djupliggande perspektivet kanske vi glömmer\r\nbort. En dansk filosofiprofessor som heter Ulf J.\r\nJensen har i sin bok Moral och människosyn i\r\nvården fångat den här idésynen i välfärdspolitiken.\r\nHan skiljer nämligen mellan social solidaritet och\r\nsocial förståelse. Social förståelse menar han är att\r\nhjälpa människor när de har hamnat i nöd och\r\nlidande. Social solidaritet menar han är att\r\nförebygga och förändra de mekanismer i samhället\r\nsom i onödan leder till lidande och sjukdom.</pre><pre>Det är precis den djupa princip som Bengt\r\nWesterberg så fint stod och talade för här i\r\nriksdagen för en tid sedan, när vi antog LSS-\r\nreformen, som gäller de funktionshindrade. Det\r\nhandlar om det här djupare synsättet, dvs. att inte\r\nbara låta folk ramla ner, utan göra ändringar i\r\nomvärlden och därmed få bättre möjligheter till\r\nutveckling. Detta förde man in för den här gruppen\r\nmänniskor. Men det drar man, som jag ser det, nu\r\nundan, eftersom befolknings- och områdesansvaret\r\ninte finns med. Husläkarförslaget är i det här\r\ndjupare förhållningssättet till människors samhälle\r\nlitet illavarslande.</pre><pre>Jag frågar mig: Var finns den analys som visar att\r\nbristerna i dagens primärvård är så stora och svåra\r\natt den här systemförändringen behöver\r\ngenomföras? Var finns dokumentationen över att\r\nhela svenska folket längtar efter den här reformen,\r\nsom Ulla Orring tror? Jag tror inte alls att Ulla\r\nOrring tolkar folksjälen. Möjligtvis har hon läst in\r\nvalhandboken, men det är en viss skillnad mellan\r\nFolkpartiets valhandbok och det som\r\nmänniskosjälen står för.</pre><pre>Jag vill ta upp en fråga med Bo Könberg. Den har\r\nen demokratisk dimension. Den här reformen togs\r\nfram från en departementspromemoria, utan\r\nparlamentarisk medverkan. Är en förändring på\r\nväg inom regeringen? Skall vi få uppleva att ett\r\nantal viktiga reformer genomförs utan någon\r\nparlamentarisk medverkan? Skall den sakliga\r\nanalys som vi är vana vid i svensk parlamentarism\r\ninte få plats? Jag ställer dessa frågor eftersom en\r\nmycket stor principfråga för hälso- och sjukvården\r\nnu signaleras, nämligen hur man skall gå vidare\r\nmed etableringen av läkare. Detta utreds tydligen\r\ninternt i en departementspromemoria.</pre><pre>För en tid sedan gick Börje Hörnlund ut och sade\r\natt den framtida regionalpolitiken inte skulle\r\nformas genom parlamentarisk medverkan, utan det\r\nskulle finnas några råd som han plockar ihop. Kan\r\ndet vara meningen att vi skall få djupa\r\nmotsättningar både i sakfrågor och i de här\r\ndemokratiska formfrågorna?</pre><pre>Nog märks det i sjukvårdspolitiken att vi har en\r\nregering som består av fyra politiska partier som\r\nhar olika uppfattningar om stort och smått i hälso-\r\noch sjukvården. Jag moraliserar inte. Jag bara\r\nkonstaterar detta. Regeringen har svårt att driva en\r\nsammanhållen sjukvårdspolitik.</pre><pre>I dag skall vi ta ställning till husläkarpropositionen.\r\nSamtidigt är en utredning på gång om hälso- och\r\nsjukvården år 2000. I den finns parlamentariker\r\nmed. Jag tackar för det. Där utreds olika modeller\r\nför finansiering och organisation. Det finns en\r\nprioriteringsutredning, och Psykiatriutredningen\r\nskall beredas. Socialstyrelsen kikar på\r\nchefsläkarorganisationen etc. Var finns\r\nsammanhållningen? Jag har tidigare frågat Bo\r\nKönberg varför man drog ut husläkeriet, varför det\r\ninte fick finnas med i den samlade bilden och\r\nhelheten.</pre><pre>Jag ser det också som att det kommer att bli\r\nstyrande för den kommande Sjukvårdsutredningen\r\nom riksdagen nu tar ställning till\r\nhusläkarpropositionen. Genom att man bestämmer\r\natt Landstinget skall vara finansiär kan man\r\nknappast säga att det skall vara rent bord när\r\nSjukvårdsutredningen ser på finansieringen och\r\norganisationen. Den ståndpunkten kommer\r\nSocialdemokraterna att inta.</pre><pre>Det har ställts frågor om hur Socialdemokraterna\r\nkommer att göra med den här reformen om vi\r\nskulle komma till makten. Det är klart att\r\nSocialdemokraterna inte kan riva upp alla beslut.\r\nDet går inte. Däremot har vi sagt att det kan bli\r\nnödvändigt att rätta till systemförändringar, att\r\ngöra korrigeringar i de system som vi inte anser är\r\nbra.</pre><pre>Om det finns områden där vi tycker att regeringen\r\nhar tappat sin verklighetskompass, kan\r\nSocialdemokraterna behöva hjälpa de borgerliga\r\natt återupptäcka det självklara här i livet. Nog har\r\nen del självklarheter inte fått komma med när det\r\ngäller husläkarreformen. Det får då bli en prövning\r\nvid ett eventuellt maktskifte hur sådana\r\nkorrigeringar skall göras i framtiden.</pre><pre>Med detta, fru talman, står jag självfallet bakom\r\nsamtliga s-reservationer, men yrkar bifall till\r\nreservationerna nr 1, 2, 7, 8 och 10.</pre><pre>Anf. 23  LEIF BERGDAHL (nyd) replik:</pre><pre>Fru talman! Med den egendomliga debattordning\r\nsom råder -- jag har blivit placerad på nionde\r\nplats -- får jag tydligen inte delta. Jag får bara rätta\r\ntill fel, och det skall jag göra.</pre><pre>Vi har förhandlat både med representanter för\r\nFolkpartiet och Ny demokrati.</pre><pre>Anf. 24  Statsrådet BO KÖNBERG (fp):</pre><pre>Fru talman! Det var ett omfattande anförande som\r\nBo Holmberg höll. Det innehöll många olika saker.\r\nJag skall försöka kommentera några av dem, som\r\ndet finns särskild anledning att ta upp.</pre><pre>Jag börjar med den fråga som rörde regeringens\r\nsvårighet att driva en sammanhållen\r\nsjukvårdspolitik. Den tycktes basera sig på kritiken\r\natt vi ägnar oss åt ett intensivt reformarbete på\r\nsjukvårdsområdet. Det är ingenting som\r\nregeringen skäms över. Det är någonting som\r\nregeringen är stolt över.</pre><pre>Vi är stolta över att vi har varit med om att se till att\r\nvi i fjol fick en drastisk minskning av sjukvårds- och\r\noperationsköerna. Vi är stolta över den proposition\r\nom husläkare som vi nu lägger fram, och vi är glada\r\növer att vi på en mängd områden -- varav Bo\r\nHolmberg har räknat upp några -- håller på att ta\r\nfram material, ofta i parlamentariska former, för att\r\nfå bättre underlag för den framtida\r\nsjukvårdspolitiken på 2000-talet.</pre><pre></pre><pre>Det gläder mig också för primärvårdens och\r\nsvenska folkets skull att Bo Holmberg nu är\r\navsevärt mera dämpad än han framstått i\r\nmassmedierna under den senaste tiden när det\r\ngäller detta med att eventuellt riva upp det beslut\r\nsenare i dag som måhända innebär ett bifall till\r\nregeringsförslaget.</pre><pre>Jag är inte förvånad, herr talman, att så är fallet,\r\neftersom det nog inte hade varit så bra för\r\nSocialdemokraterna att gå till val på frågan om ett\r\navskaffande av medborgarnas möjlighet till en egen\r\nläkare. Politiskt skulle jag dock inte ha det minsta\r\nemot att detta var en valplattform för\r\nSocialdemokraterna i 1994 års val. Men med tanke\r\npå behovet av arbetsro inom primärvården tycker\r\njag att det är bra att Bo Holmberg nu dämpar ner\r\ndet tidigare mullrandet högst betydligt.</pre><pre>Bo Holmberg återkommer till det som\r\nSocialdemokraterna ofta framför, nämligen att\r\nhusläkartanken är en 15--20 år gammal idé. Han har\r\nfel på den punkten. Idén är mycket äldre än så, och\r\ndet är inte så konstigt. Idén är ju så självklar i och\r\nmed att det finns ett stort värde i att ha en personlig\r\nkontakt i stället för att gång på gång behöva träffa\r\nnya och okända personer.</pre><pre>Om Bo Holmberg tycker att idéer automatiskt blir\r\nsämre ju äldre de är, får han fortsätta med kritisera\r\nförslaget -- som alltså är ännu äldre än som\r\nframgick här.</pre><pre>Ert huvudangrepp består tydligen också i att\r\npartierna i Landstingsförbundet inte skulle vara så\r\nnöjda med vårt förslag. Jag vill då peka på att man\r\nfrån Landstingsförbundets sida har önskat en\r\nlagreglering på flera av de här punkterna. Såvitt jag\r\nförstår kommer Bo Holmbergs förslag och\r\nSocialdemokraternas reservationer i dag inte att\r\nleda till den lagreglering som efterlysts från\r\nflertalet, eller kanske t.o.m. från alla, partier inom\r\nLandstingsförbundet.</pre><pre>Anf. 25  BO HOLMBERG (s) replik:</pre><pre>Herr talman! Jag kan bara konstatera att det finns\r\nen majoritet -- från vänster till höger -- i\r\nLandstingsförbundet som är för en kompromiss i\r\nden här frågan. Också Socialdemokraterna ställer\r\nsig bakom en sådan kompromiss. Men detta räcker\r\ninte för regeringen. Därför utmanar man nu\r\nsjukvårdsopinionen på den punkten. Samtidigt\r\nmöter man betydande motsättningar från i princip\r\nalla personalorganisationer.</pre><pre>Den föreslagna husläkarreformen, Bo Könberg,\r\nhar således en mycket svag ställning\r\nopinionsmässigt. Vidare har reformen inte alls den\r\nförankring som man önskar att sjukvårdspolitiska\r\nreformer skall ha, och det beklagar jag.</pre><pre>Jag kritiserar regeringen för att den saknar en\r\nsammanhållen sjukvårdspolitik. Det verkar ju vara\r\nså, att man överlåter på de olika politiska partierna\r\natt spela på var sin planhalva. Centern spelar på\r\nsina frågor och Folkpartiet på sina. Men när man\r\nskall komma till skott kommer också andra partier\r\nin i bilden, och då blir det osammanhängande.</pre><pre>Jag har fortfarande svårt att förstå varför\r\nregeringen valde att bereda frågan om husläkare\r\nvid sidan av den stora hälso- och\r\nsjukvårdsutredningen. Bo Könberg säger att den\r\nhär frågan är en mycket stor sjukvårdspolitisk\r\nfråga, ja, den största på väldigt många år -- om jag\r\nrätt uppfattat det som sagts. Jag skall inte värdera\r\ndetta. Om nu Bo Könberg tycker så, varför drevs\r\ndå husläkarfrågan vid sidan av den parlamentariska\r\nmedverkan, den sakliga beredning som den stora\r\nsjukvårdsutredningen skall göra vad gäller\r\norganisation och finansiering av sjukvården i\r\növrigt?</pre><pre>Anf. 26  Statsrådet BO KÖNBERG (fp):</pre><pre>Herr talman! Jag blir inte mera klar över vad som\r\nskulle vara osammanhängande i regeringens politik\r\nefter att ha lyssnat till, om jag får säga så, Bo\r\nHolmbergs något osammanhängande redogörelse\r\nför vad det osammanhängande skulle bestå i.\r\nMöjligen framstår det klarare i nästa omgång.</pre><pre>Bo Holmberg ställer en fråga till mig: Varför fick\r\ninte den utredning som sysslar med sjukvårdens\r\nframtida finansiering också ta ställning till frågan\r\nom vi skall ha husläkare i det svenska systemet?</pre><pre>Svaret är mycket enkelt. Den utredning som Bo\r\nHolmberg åberopar har en utomordentligt stor\r\nuppgift. Det handlar framför allt om den\r\növergripande finansieringen och organisationen av\r\nsvensk sjukvård inför nästa sekel. Det handlar\r\nockså om de totala ekonomiska behoven inför nästa\r\nsekel. Att utredningen dessutom skulle ägna sig åt\r\nfrågan om hur den första linjens sjukvård skall se ut\r\nförstår jag inte riktigt.</pre><pre>Tre modeller pekas ut i direktiven för hur den\r\nframtida finansieringen skall se ut. Alla tre är fullt\r\nförenliga med ett husläkarsystem på denna punkt.</pre><pre>Anf. 27  BO HOLMBERG (s) replik:</pre><pre>Herr talman! Jag skall inte försöka att med mera\r\npedagogik motivera varför jag tycker att regeringen\r\nhar en osammanhängande sjukvårdspolitik. I\r\nstället skall jag konkret ta upp en annan punkt. Det\r\ngäller då bristen att skilja ut sjukvårdsutredningen\r\nfrån husläkarfrågan. Dessa frågor drivs alltså i\r\nseparata fåror.</pre><pre>Primär- och sjukhusvården hänger ihop. Bo\r\nKönberg pekade på en brist i svensk sjukvård,\r\nnämligen den alltför stora sjukhusorganisationen.\r\nJag delar den uppfattningen. Om denna sak skall\r\nangripas måste det ske parallellt med att frågan om\r\nförhållningssättet tas upp när det gäller\r\norganisationen av primärvården. Det gäller alltså\r\natt göra satsningar och att utveckla ett samarbete\r\nmellan sjukhusvård och primärvård beträffande\r\ndiagnostik, utbildning osv. På det sättet kan vi få\r\nden kvalitativa trygghet i primärvården som hittills\r\nsaknats.</pre><pre>Jag tror inte att Bo Könbergs tidsplan för\r\nutvecklingen av husläkarorganisationen kommer\r\natt hålla. Personligen tror jag att det i Sverige\r\nbehövs en krisuppgörelse mellan regering och\r\nopposition när det gäller att sammanhållet se till\r\nhur en bantning av sjukhusvården kan\r\nåstadkommas samtidigt som en satsning på\r\nprimärvården görs.</pre><pre>I fråga om denna viktiga och stora uppgift har man\r\ninte, som jag ser saken, hållit ihop det hela politiskt\r\noch sakligt. Först utreder man ju sjukhusvårdens\r\nfinansiering och organisation. Samtidigt kör man\r\nfram en husläkarproposition där helhetsgreppet\r\nsaknas.</pre><pre>Anf. 28  Statsrådet BO KÖNBERG (fp):</pre><pre>Herr talman! Jag vill bara peka på det faktum att\r\nde tre modeller som finns i den utredning som Bo\r\nHolmberg och jag diskuterar är tänkbara för den\r\nframtida finansieringen av sjukvården.</pre><pre>För det första handlar det om en reformerad\r\nlandstingsmodell. För det andra handlar det om att\r\nföra över långt större resurser till husläkarna än vad\r\nhusläkarna eller primärvården kostar. För det\r\ntredje handlar det om ett slags obligatorisk\r\nsjukvårdsförsäkring.</pre><pre>Det är dessa tre alternativ som under Göran\r\nRohdes ledning Bo Holmberg och andra\r\nparlamentariker nu diskuterar. På vilket sätt någon\r\nav de här tänkbara modellerna skulle påverkas\r\nnegativt av ett bra husläkarsystem har jag ännu inte\r\nförstått. Jag tror att det blir svårt att förstå om\r\nargumenten fortsättningsvis är av samma typ som\r\nde argument som hittills framförts i den här\r\ndiskussionen.</pre><pre>Jag delar Bo Holmbergs uppfattning att vi har\r\nanledning se över sjukhusorganisationen i vårt\r\nland. Men det är huvudsakligen en uppgift för\r\nsjukvårdshuvudmännen. Att det skulle vara en\r\nnackdel för dem i det sammanhanget att ha en bra\r\nprimärvård har jag svårt att förstå. Vad vi på\r\nriksplanet kan hjälpa till med är framtagningen av\r\nolika typer av utredningsmaterial i olika\r\nsammanhang. Men att låta alla reformer vänta bara\r\nför att man funderar över hur sjukvården skall\r\nfinansieras i slutet av 90-talet tycker jag vore synd.\r\nPrecis lika synd hade det varit att avstå från den\r\nvårdgaranti som blev en så stor framgång under\r\n1992.</pre><pre>Anf. 29  ULLA ORRING (fp) replik:</pre><pre>Herr talman! Socialutskottets ordförande Bo\r\nHolmberg hade vänligheten att nämna mitt namn i\r\nsitt anförande. Jag vill returnera den älskvärdheten\r\noch säga att jag tror att också socialutskottets\r\nordförande läser partiprogram.</pre><pre>När det gäller husläkarpropositionen och\r\nallmänhetens önskemål att ha en egen läkare vill\r\njag säga att jag själv har stora erfarenheter i det\r\nsammanhanget. Inte minst gäller det då det område\r\nsom jag representerar och där jag har varit\r\nverksam. Vi har fått uppleva läkarstafetter av olika\r\nslag. Därigenom har mycket raserats i fråga om de\r\nprogram för den goda hälsovård som vi har velat\r\ngenomföra.</pre><pre>Svensk sjuk- och hälsovård är bra, och den blir\r\nännu bättre med ett husläkarsystem. Nog är det\r\nmärkligt att det i Sverige, ett av de läkartätaste\r\nländerna, bara är 15 % av yrkeskåren som är\r\nverksam inom primärvården. Primärvården är ju\r\nden främsta frontlinjen. Det är där som man kan\r\nmöta människors önskemål och behov.</pre><pre>Samarbetet i utskottet inom den borgerliga\r\ngruppen -- för övrigt har vi också haft diskussioner\r\nmed Ny demokrati -- har resulterat i det förslag som\r\nvi lägger fram. I förslaget säger vi att vi vill att den\r\nhär verksamheten skall genomföras och att det skall\r\nvara en varaktig kontakt mellan läkare och patient.</pre><pre>Anf. 30  BO HOLMBERG (s) replik:</pre><pre>Herr talman! Det kan i och för sig anses vara\r\nmärkligt att vi inte har kommit längre i Sverige när\r\ndet gäller utbyggd primärvård. Men såvitt jag\r\nförstår är detta en fråga som är partipolitiskt\r\nneutral. Skälen till att man inte har kommit fram\r\ntillräckligt snabbt är många. Ett mycket viktigt skäl\r\nhar varit de motsättningar som har funnits inom\r\nläkarkåren. Läkarna har ansett att man inom\r\nprimärvården kvalitativt sett inte skulle kunna\r\nåstadkomma särskilt mycket som var bra. Innan jag\r\nkom in i rikspolitiken har jag själv deltagit i\r\ndebatter med det temat, som Läkaresällskapet\r\nanordnade. Gränsfejd eller samverkan mellan\r\nsjukhusläkare och primärvårdsdoktorer var ett\r\ntema som var aktuellt under 70-talet. Man var då\r\ninne i en process där man så småningom\r\naccepterade en utbyggnad av primärvården. Vi får\r\nalla ta till oss av den kritik som kan riktas mot att\r\ndet hela inte har gått snabbare.</pre><pre>Vi i socialutskottet var eniga om att man skulle\r\nutöka läkarutbildningen i Umeå. Vi tyckte att det\r\nvar en mycket bra metod att se till att fördelningen\r\nav läkare över hela landet blev mer rättvis. Men\r\nUlla Orring lyckades ju inte övertyga sina\r\npartivänner i utbildningsutskottet att ta samma\r\nställning som vi i socialutskottet hade gjort.\r\nDärmed är möjligheten att åstadkomma en\r\nrättvisare läkarfördelning försatt, och det innebär\r\nframför allt fortsatta försämringar för Norrland i\r\nförhållande till det övriga landet.</pre><pre>Anf 31  ULLA ORRING (fp) replik:</pre><pre>Herr talman! Jag delar Bo Holmbergs uppfattning\r\nom en utbyggnad av läkarutbildningen i Umeå. Det\r\nskulle ha stor betydelse vid rekrytering av läkare till\r\nöppenvården i Norrland. Det var ju flera partier\r\nsom inte ville gå med på det. Bl.a. var man från\r\nStockholm väldigt rädd att släppa några\r\nutbildningsplatser. Men i det fallet kan kanske Bo\r\nHolmberg vara med och påverka i framtiden.</pre><pre>Arbetet med att införa husläkare är naturligtvis en\r\nlång process. Det märkliga är att\r\nsocialdemokraterna inte kan ställa upp, nu när vi\r\nhar kommit så här långt. Det beklagar jag. Om det\r\ninte blir en stor gemenskap bakom detta förslag,\r\nkommer detta att utgöra ett hinder vid\r\nverkställandet av det beslut som jag hoppas att vi\r\nkommer att fatta. Det har varit en intensiv moteld.\r\nBo Holmberg och jag vet att det är svårt att\r\ngenomföra förändringar. De flesta människor vill\r\nha det som det alltid har varit. Men om man för\r\nframtiden vill utveckla en välfärd och en bra\r\nsjukvård, är husläkarsystemet ett steg på vägen.</pre><pre>Anf. 32  BO HOLMBERG (s) replik:</pre><pre>Herr talman! Ulla Orring vill att jag skall hjälpa till\r\natt utöka läkarutbildningen i Umeå. Men Ulla\r\nOrring skall inte uppvakta mig. Hon skall i stället\r\nuppvakta den egna ''familjen'', eftersom det var\r\nden som inte orkade med det hela. Jag var mycket\r\nnöjd över att socialutskottet efter besöket i Umeå\r\nkunde enas kring en utökning av läkarutbildningen\r\ni Umeå.</pre><pre>Socialdemokraterna i socialutskottet lyckades att få\r\nmed sina partivänner i utbildningsutskottet. Om de\r\nborgerliga hade agerat på motsvarande sätt, dvs.\r\nhade fört socialutskottets stafettpinne vidare, hade\r\ndet funnits ett riksdagsbeslut i dag om ytterligare 50\r\nutbildningsplatser. Så Ulla Orring, uppvakta inte\r\nmig utan satsa resurserna där de gör bättre nytta:\r\nTala med partivännerna i det egna ledet.</pre><pre>Anf. 33  GÖTE JONSSON (m):</pre><pre>Herr talman! Jag vill först yrka bifall till utskottets\r\nhemställan och avslag på reservationerna.</pre><pre>\r\nJag tycker att socialutskottets ordförandes syn på\r\nhur det omfattande förslaget om husläkare har\r\nbehandlats i utskottet och kritik mot behandlingen\r\nsnarare tyder på argumentnöd än på en faktisk\r\nbeskrivning av behandlingen i utskottet. Jag vill\r\nunderstryka att det har varit en mycket konstruktiv\r\nbehandling av propositionen utifrån innehållet i\r\npropositionen och i de olika motionerna, inkl.\r\nmotionerna från Ny demokrati. Ny demokratis\r\nrepresentant i utskottet Leif Bergdahl har på ett\r\nkonstruktivt sätt bidragit till den skrivning som\r\nfinns i socialutskottets betänkande. Det är inget\r\nmärkvärdigt med detta. Det är ju på så vis som man\r\narbetar i ett utskott.</pre><pre>Herr talman! Grunden och motiven för detta\r\nförslag är ju att sjukvården skall bli bättre genom\r\nen bättre primärvård. Detta är det angelägna i det\r\nhär sammanhanget. Det innebär inte att vi framför\r\nen generell kritik mot den nuvarande sjukvården,\r\nmen vi anser att med förslagen i propositionen och\r\ni betänkandet kan målsättningarna i hälso- och\r\nsjukvårdslagen bättre uppnås. Vi vill ha en god\r\ntillgänglighet, en bättre kontinuitet, en ökad\r\nvalfrihet och också en förbättrad kvalitet.</pre><pre>Ett viktigt motiv för detta förslag är att man skall\r\nstärka patientens ställning. Genom detta förslag får\r\nalla patienter alla möjligheter att välja sin egen\r\nhusläkare. Är man inte nöjd med det första valet,\r\nkan man byta. I detta ligger faktiskt en total\r\nvalfrihet. Därför är det ur valfrihetsaspekt så\r\nutomordentligt svårt att förstå kritiken från bl.a.\r\nsocialdemokratiskt håll.</pre><pre>I och med detta förslag kan kvaliteten inom\r\nsjukvården bli bättre. Sjukvårdskonsumenterna\r\nliksom producenterna blir medvetna. Men det\r\ninnebär inte att dagens konsumenter inom\r\nöppenvården inte är medvetna. Med detta förslag\r\nuppstår det genom denna valfrihet ett nytt\r\nförhållande, en ny relation mellan patienten och\r\nläkaren. Vi moderater menar att den förbättrade\r\nmöjligheten till kontinuitet och personliga\r\nkontakter är positiv, sett från kvalitetssynpunkt när\r\ndet gäller sjukvården som sådan.</pre><pre>Varför skall man då lagstifta på detta område?\r\nVarför skall det vara likadant i hela landet? Jo, helt\r\nenkelt därför att det skall finnas samma rättigheter\r\noch samma möjligheter för alla svenskar att kunna\r\nvälja sin husläkare, vilket också är majoritetens\r\nåsikt. Detta skall vara en demokratisk rättighet\r\ninom ramen för den sjukvård som skall ges,\r\nsolidariskt och lika för alla. I detta sammanhang är\r\nockså den fria etableringsrätten en mycket viktig\r\ndel av konkurrensneutraliteten mellan\r\nproducenter. Här finns det också anledning att\r\nbetona att sjukvårdshuvudmännen skall leva upp\r\ntill denna konkurrensneutralitet. Man behöver nog\r\ninte betvivla sjukvårdshuvudmännens ambition,\r\nmen statsmakterna bör noga följa utvecklingen på\r\ndetta område och se till att lagens intentioner\r\nverkligen fullföljs på ett riktigt sätt.</pre><pre>De socialdemokratiska företrädarna är ganska\r\npatetiska i sina resonemang om valfriheten. Om vi\r\nhistoriskt ser tillbaka några år på valfriheten inom\r\nhälso- och sjukvården, har de borgerliga partierna\r\nfått skjuta socialdemokraterna framför sig i den\r\nvalfrihetsdebatt som har förts i riksdagen, i\r\nLandstingsförbundet och ute i de enskilda\r\nlandstingen. Socialdemokraterna har faktiskt inte\r\nmycket att slå sig för bröstet för när det gäller synen\r\npå patientens valfrihet.</pre><pre>Jag vill understryka att det är en skillnad i synen på\r\nvalfrihet, om det gäller valfriheten för den enskilde\r\npatienten eller om det gäller valfriheten för\r\nsjukvårdshuvudmannen. När det gäller valet av\r\nvalfrihet mellan vem som skall ha\r\ntolkningsföreträde menar vi att det faktiskt är\r\npatienten som skall ha tolkningsföreträde i det här\r\nsammanhanget. Bl.a. därför behövs en lagstiftning\r\njust på den här punkten.</pre><pre>När det sedan gäller frågan om inskränkningen av\r\nsjukvårdshuvudmännens ansvar är\r\nsocialdemokraternas resonemang också på den\r\npunkten ganska förvirrat, måste jag säga. Samtidigt\r\nsom socialdemokraterna kritiserar den\r\ninskränkning som införandet av lagen om husläkare\r\ninnebär har de själva i sina reservationer ganska\r\nlångtgående inskränkningar när det gäller\r\nhuvudmännens rätt att bestämma över hälso- och\r\nsjukvården. Man kan tolka detta så, att man från\r\nsocialdemokratiskt håll inte vet på vilket ben man\r\nskall stå i det här sammanhanget.</pre><pre>Jag vill också understryka och hänvisa till beslutet\r\nom vårdgaranti. I vissa sammanhang är det faktiskt\r\nnyttigt för enskilda patienter att riksdag och\r\nregering fattar övergripande beslut. När vi från\r\nModerata samlingspartiets sida första gången i en\r\npartimotion presenterade kravet om en\r\nvårdgaranti -- jag tror att det var 1986 eller 1987 --\r\nberoende på de långa köer som då fanns i svensk\r\nsjukvård, avvisade den socialdemokratiska\r\nmajoriteten givetvis våra krav på vårdgaranti.</pre><pre>En av de första åtgärderna som den borgerliga\r\nregeringen, med statsrådet Könberg som\r\nsjukvårdsminister, genomförde var just ett beslut\r\nom vårdgaranti. Vi såg vilken omedelbart positiv\r\neffekt denna har fått. Med den utgångspunkten\r\nmåste man dra slutsatsen att det i många fall kan\r\nvara hälsosamt för den enskilde patienten att också\r\nriksdag och regering tar ett övergripande ansvar,\r\nom det är så att det finns brister. Det är egentligen\r\nprecis samma sak i frågan om husläkare.</pre><pre>Det är också intressant att se den\r\nsocialdemokratiska ambivalensen i synen på\r\nhusläkarna. Här ställer man sig upp och kritiserar\r\nhusläkarförslaget som princip, samtidigt som man\r\nsäger att de enskilda sjukvårdshuvudmännen själva\r\nmåste få bestämma över sin organisation. Samtidigt\r\nvet vi att 17 sjukvårdshuvudmän är på väg att införa\r\nhusläkarsystem, sådana system som\r\nsocialdemokraterna här kritiserar därför att de är\r\nfel.</pre><pre>Det finns egentligen ingen logik i den\r\nsocialdemokratiska kritiken. Ni har nog, tror jag,\r\nsnarast fastnat med vänsterbenet i den ideologiska\r\nrävsaxen. Ni vet egentligen inte på vilken tuva ni\r\nskall ställa ner högerfoten. Det är nog precis på det\r\nsättet som statsrådet Könberg tidigare har sagt, att\r\ndär skon klämmer allra mest är just frågan om\r\netableringsfriheten. Frågan om etableringsfriheten\r\när också en kardinalfråga för den enskilde\r\npatientens valfrihet. Socialdemokraterna vet åledes\r\natt svenska patienter vill ha valfrihet. Därför\r\nskriver man om valfrihet, men man är inte beredd\r\natt ge patienterna de instrument som krävs för att\r\npatienterna verkligen skall uppnå valfrihet i dessa\r\nolika sammanhang.</pre><pre>Herr talman! Jag vill också peka på\r\ndistriktssköterskornas viktiga roll i primärvården.\r\nDistriktssköterskornas viktiga roll i primärvården\r\nhar redan markerats i propositionen, och i\r\nutskottsbetänkandet markerar vi detta ytterligare\r\nnär vi understryker distriktssköterskornas roll. Jag\r\nvill gärna också från den här talarstolen\r\nunderstryka den viktiga rollen.</pre><pre>Men det finns inget motsatsförhållande i beslutet\r\nom husläkare enligt betänkandet och en\r\nfungerande verksamhet för distriktssköterskor.\r\nHär tror ändå utskottsmajoriteten att\r\nsjukvårdshuvudmännen, utifrån de klara\r\nuttalanden som har gjorts i proposition och\r\nbetänkande, på ett konstruktivt och riktigt sätt\r\nlöser den frågan, så att vi också i framtiden kommer\r\natt ha en fungerande\r\ndistriktssköterskeorganisation. Jag hyser goda\r\nförhoppningar på den punkten.</pre><pre>Jag kan säga att jag personligen tycker att det skulle\r\nvara ganska intressant att ytterligare få belyst en\r\neventuell förändring när det gäller\r\nhuvudmannaskapet för distriktssköterskorna så till\r\nvida att distriktssköterskorna kanske skulle ingå i\r\nden kommunala huvudmannaskapsorganisationen\r\nnär det gäller sjukvården, därför att man arbetar\r\nmycket nära den kommunala organisationen. Detta\r\när någonting som får tas upp i samband med\r\nutredningen om den framtida hälso- och\r\nsjukvården i stort.</pre><pre>Jag vill också, herr talman, helt hastigt\r\nkommentera frågan om åtgärdstaxa och\r\npatientavgifter. Jag tror att de beslut som har\r\nfattats, t.ex. när det gäller en åtgärdstaxa, innebär\r\natt husläkarna faktiskt får en ännu bredare\r\nmöjlighet att verka inom ramen för den kontinuitet\r\nsom vi tror är viktig i det är sammanhanget.</pre><pre>Herr talman! Jag ser detta också som ett viktigt steg\r\ni ledet för en ännu bättre sjukvårdsorganisation för\r\nde svenska medborgarna. Detta gäller för alla\r\nsvenska medborgare. Det är givetvis inte på det sätt\r\nsom socialutskottets ordförande försökte måla upp,\r\natt väldigt många grupper kommer att drabbas av\r\nhusläkarförslaget. Tvärtom skall förhoppningsvis\r\nden enskilde på ett bättre sätt få sina behov\r\ntillgodosedda genom att patient och läkare knyts\r\nnärmare varandra.</pre><pre>I övrigt ser jag heller inte, i likhet med statsrådet\r\nKönberg, någon egentlig svårighet i det faktum att\r\nvi först fattar ett beslut om husläkare och att vi\r\nsedan driver vidare frågan om sjukvårdens\r\nfinansiering och organisation inför 2000-talet inom\r\nramen för den utredningen.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 34  HANS KARLSSON (s) replik:</pre><pre>Herr talman! Göte Jonsson talade om logik. Då kan\r\nman fråga sig vilken logik som är hans och\r\nmoderaternas, när man i sitt partiprogram pläderar\r\nför att avskaffa landstingen samtidigt som man\r\nmedverkar till att landstingen skall vara finansiärer\r\ni ett husläkarsystem.</pre><pre>Jag vill återkomma till frågan om valfrihet. Vad är\r\ndet för valfrihet när människor skall tvingas att tala\r\nom för sjukvårdshuvudmannen att man inte vill bli\r\nlistad? Vad är det för valfrihet när man inte, som\r\nnu, kan få möjlighet att välja litet olika doktorer?\r\nVad är det för valfrihet att bygga upp en byråkrati\r\nav det slag som detta komma att medföra? Hur kan\r\ndet gå ihop att man å ena sidan hävdar att man skall\r\navskaffa byråkrati eller ta bort och rationalisera och\r\natt man å andra sidan bygger upp både nya\r\nbyråkratier och hierarkier? Varför skall inte\r\nmänniskor själva kunna få avgöra om de vill lista\r\nsig? Varför skall man belasta sjukvården både\r\nekonomiskt och organisatoriskt med nya pålagor?</pre><pre>Anf. 35  GÖTE JONSSON (m) replik:</pre><pre>Herr talman! För det första måste vi hitta ett\r\nfungerande system när det gäller relationen mellan\r\nvalfrihet och finansiering. Det är detta fungerande\r\nsystem som vi försöker att uppnå inom ramen för\r\nhusläkarförslaget, där vi dels har den fasta\r\nersättningen, dels ersättning utifrån prestation.\r\nDetta är en förutsättning. Det finns faktiskt behov\r\nav förutsättningar för att kunna skapa valfrihet för\r\npatienten. I det här sammanhanget är detta en\r\nförutsättning för valfriheten. När sedan grunden\r\nför förutsättningen är lagd innebär det att varje\r\npatient själv kan välja sin läkare. Om vederbörande\r\ndäremot inte bryr sig om att göra ett läkarval, blir\r\nhan eller hon automatiskt listad av\r\nsjukvårdshuvudmannen. Om man däremot inte alls\r\nvill bli listad har man möjlighet att säga ifrån. På\r\ndet här sättet skall det fungera.</pre><pre>Personligen tycker jag att det egentligen inte är för\r\nmycket begärt att, inom ramen för en allmän\r\noffentligt finansierad sjukvårdsorganisation, ändå\r\nställa upp vissa kriterier och ställa vissa krav på\r\nmotprestation för att uppnå en valfrihet.</pre><pre>Men vad vill Socialdemokraterna? De vill ju inte\r\nens lägga grunden för valfriheten. De säger först\r\nnej till husläkarförslaget, som ger patienten\r\nförutsättningar att välja. Sedan säger de nej till den\r\nfria etableringsrätten, som ger läkaren\r\nförutsättningar att välja i vilken form som han vill\r\ndriva sin verksamhet. Socialdemokraterna säger ja\r\ntill sjukvårdshuvudmannens absoluta rätta att själv\r\nbestämma.</pre><pre>Jag tycker nog att Hans Karlsson skall sätta sig ned\r\noch noga begrunda i vilket system som den enskilda\r\npatienten har den största valfriheten. Jag är\r\növertygad om att om inte Hans Karlsson kan göra\r\nen objektiv bedömning av detta, kommer\r\nsäkerligen den svenska sjukvårdskonsumenten,\r\nden svenska patienten, att kunna göra denna\r\nbedömning. Därför är jag ganska trygg när det\r\ngäller Moderata samlingspartiets partiprogram på\r\ndenna punkt.</pre><pre>Anf. 36  HANS KARLSSON (s) replik:</pre><pre>Herr talman! Det här är väl dagen då Göte Jonsson\r\noch Moderaterna blev centralister. Göte Jonsson\r\npläderar här mycket engagerat för denna lag, och\r\nhan går så långt att han säger att vi måste ha ett visst\r\ntvång för att åtstadkomma denna valfrihet. Det är\r\nverkligen att göra logiska kullerbyttor.</pre><pre>17 landsting håller på att genomföra någon form av\r\nfamiljeläkarsystem eller husläkarsystem, vad man\r\nnu kallar det. Detta vill nu den borgerliga\r\nmajoriteten i riksdagen förhindra dem att fortsätta\r\nmed. I stället skall de invänta lagstiftning och\r\ndirektiv från central nivå. Hur detta kan gå ihop\r\nmed valfrihet, decentralisering, osv., kan jag inte\r\nförstå.</pre><pre>Anf. 37  GÖTE JONSSON (m) replik:</pre><pre>Herr talman! Att vi från moderat sida accepterar\r\ncentral lagstiftning som garanterar den enskilde\r\nvalfrihet är ingenting nytt. Vi har under väldigt\r\nmånga år faktiskt krävt att vi i hälso- och\r\nsjukvårdslagen och i socialtjänstlagen skall skriva\r\nin patientens, kundens, klientens valfrihet. Detta\r\ninnebär att vi tvärtom uppnår ett viktigt mål genom\r\natt vi i lagen får patientens valfrihet inskriven. Det\r\när ingen kullerbytta, Hans Karlsson, att jag därmed\r\nockså menar att vi, eftersom vi har en offentligt\r\nfinansierad sjukvård, får ställa något rimligt krav på\r\nmotprestation från den som skall ha tillgång till\r\ntjänsten. Då tycker jag ändå att det innebär en\r\nganska minimal inskränkning av valfriheten att\r\nman får meddela landstinget vilken läkare som man\r\nvill ha som husläkare eller att man direkt kontaktar\r\nden läkare som man har förtroende för. Det är en\r\nganska minimal inskränkning av valfriheten. Detta\r\när snarare en förutsättning för att valfriheten skall\r\nuppnås. Men med den sjukvårdspolitik som Hans\r\nKarlsson förespråkar ges inte ens den\r\nförutsättningen.</pre><pre>Anf. 38  ROSA ÖSTH (c):</pre><pre>Herr talman! Efter mycket diskuterande under två\r\ndecennier och flera förslag, står vi nu inför ett\r\nbeslut om ett husläkarsystem i Sverige.</pre><pre>Jag tror att det som blev den tändande gnistan och\r\nsom gjorde att debatten på nytt blossade upp och\r\nbanade väg för ett förslag var Läkarförbundets\r\negen skiss över hur ett system kunde se ut. Det har\r\nsedermera visat sig att uppslutningen från\r\nläkarkåren inte var total, men det är en annan sak.\r\nMen ett motiv för denna skiss var att det skulle bli\r\nlättare att rekrytera läkare till husläkarsystemet än\r\ntill distriktsläkartjänsterna, också i\r\nglesbygdsområden.</pre><pre>Det har från flera håll anförts att förslaget om\r\nhusläkare kommer alldeles för sent och att\r\nutvecklingen redan har sprungit förbi. Något ligger\r\ndet måhända i detta. Det fanns ju en tid då\r\nprimärvården närmast var satt på undantag och när\r\nman såg de stora sjukhusen som det som man i\r\nförsta hand skulle göra de stora satsningarna på.\r\nMen sedan ett antal år tillbaka har det skett ett\r\nmarkant spårbyte. I de flesta landsting har det\r\ngjorts mycket medvetna satsningar för att få till\r\nstånd en väl fungerande primärvård. På många håll\r\nhar man också lyckats skapa en god kontinuitet i\r\nkontakten mellan läkare och patient, dvs. det som\r\när ett viktigt syfte med husläkarreformen.</pre><pre>I praktiken har man i flera landsting redan\r\ngenomfört en husläkarreform, och på andra håll\r\nhar man långt framskridna planer, precis som\r\nsjukvårdsministern sade här tidigare. Vanligast är\r\ndet att man har vårdcentralerna som bas och att\r\nman därför har ett geografiskt områdesansvar i\r\norganisationen.</pre><pre>Den irritation som har märkts från\r\nlandstingsvärlden, och ibland fortfarande märks,\r\nhar säkert sin grund i en oro för att det som man har\r\nbyggt upp och som man menar fungerar bra och är\r\nstolt över skall förstöras eller i varje fall rubbas. Jag\r\nkan förstå den oron. För oss i Centern är det viktigt\r\natt man ger förtroende och makt åt lokala och\r\nregionala organ, i det här fallet landstingen. Det är\r\nju där som man känner förutsättningarna, och det\r\när där som man vet hur man skall utforma\r\nverksamheten för att den bäst skall komma\r\ninvånarna till godo.</pre><pre>Men jag anser också, vilket vi är överens om från\r\nCenterns sida, att man från regeringen visat en stor\r\nlyhördhet för sjukvårdshuvudmännens synpunkter\r\noch att man har tagit hänsyn till att vi har ett\r\nvidsträckt land med vitt skiftande förutsättningar.\r\nDet är inte någon färdig modell som man prackar\r\npå landstingen, utan det ges ett stort utrymme för\r\natt man inom landstingen skall kunna skapa sin\r\negen variant.</pre><pre>Det allra viktigaste med detta beslut är att alla\r\ninvånare i vårt land får en i lag fastslagen rätt till en\r\negen husläkare. Hur man sedan kommer att bygga\r\nupp verksamheten kring husläkarna osv., tror jag\r\nkommer att skifta mellan landstingen lika mycket\r\nsom det skiftar i dag med nuvarande organisation.</pre><pre>Bo Holmberg sade sig citera en centerpartist från\r\nSkåne som hade uttryckt oro för husläkarsystemet.\r\nJag tycker naturligtvis att det är hedervärt att Bo\r\nHolmberg och andra socialdemokrater grundar sin\r\nuppfattning på vad Centern anser. Men den oro\r\nsom denna kvinna gav uttryck för måste också ses\r\nsom ett resultat av den ''information'', som mest\r\nliknar skrämselpropaganda, som har vällt in över\r\nlandstingspolitiker, och där Socialdemokraterna\r\ninte är oskyldiga.</pre><pre>Det har i sammanhanget uttryckts oro över bl.a. att\r\nman, som det sägs, tappar det geografiska\r\nområdesansvaret. Det finns ju, som har sagts här\r\ntidigare, ingenting i propositionen som direkt anger\r\natt ett sådant områdesansvar måste finnas. Men det\r\när å andra sidan inte heller på det sättet att\r\nmöjligheten är utesluten. Det kan visserligen ligga\r\nnära till hands att tro att eftersom människor fritt\r\nfår välja sin läkare oavsett var läkaren har sin\r\nverksamhet, skulle denna chans till områdesansvar\r\nredan då gå förlorad. Men den erfarenhet som man\r\nhar i andra länder visar ju att det normalt inte\r\nfungerar på det sättet. I de allra flesta fall väljer\r\nman en läkare som man har nära till.</pre><pre>Vi har också ett svenskt exempel att peka på,\r\nnämligen i Kronobergs län. När man där gick ut\r\nmed ett erbjudande om husläkarval fick man snabb\r\nrespons. Kronobergarna var intresserade av en\r\negen husläkare. I första hand valde de en\r\ndistriktsläkare på den närmaste vårdcentralen.\r\nDetta tyder alltså på att de grundläggande\r\nförutsättningarna för ett geografiskt\r\nområdesansvar skapas redan vid läkarvalet. Om\r\nman därtill lägger att sjukvårdshuvudmännen i\r\navtalet med husläkarna kan lägga in uppgifter av\r\nolika slag, t.ex. att handha barnhälsovården i\r\nområdet, viss allmänpreventiv verksamhet,\r\nsamverkan med distriktssköterska och andra\r\nyrkesgrupper och andra samhällsorgan i området,\r\nbör det i själva verket finnas goda förutsättningar\r\natt klara ett områdesansvar även i framtiden.</pre><pre>Det har också hävdats från en del håll att alltför stor\r\nuppmärksamhet i husläkarförslaget riktas åt\r\nläkarkåren och att man glömmer andra\r\nyrkesgrupper som är viktiga i hälso- och\r\nsjukvården. Det ligger naturligtvis i sakens natur\r\natt ett förslag som handlar om ett nytt system för\r\nläkarna, eller en stor del av dessa, särskilt berör\r\nfrågor ur det perspektivet.</pre><pre>Jag tror inte alls att det behöver bli så att\r\nyrkesgrupper som sjuksköterskor, sjukgymnaster,\r\narbetsterapeuter, kuratorer m.fl. blir åsidosatta.\r\nJag tror att det finns förutsättningar för det\r\nmotsatta. Behovet av de här yrkesutövarnas\r\ninsatser minskar ju inte därför att öppenvården är\r\norganiserad på ett något annorlunda sätt. Det inser\r\nman alldeles säkert i landstingen. Jag är också\r\növertygad om att en klok husläkare som vill behålla\r\nsina patienter ser till att han eller hon har ett nära\r\nsamarbete med de yrkesgrupper som i så många fall\r\när helt nödvändiga för att man skall kunna ge en\r\nkomplett vård och behandling.</pre><pre>En ledare i Läkartidningen för några månader\r\nsedan var formulerad som en dikt, och där stod\r\nbl.a. apropå nya trender:</pre><pre>''Det är hela sjukvårdssystemet som vänder</pre><pre>Här finns bara plats för en tanke i sänder''</pre><pre>Jo, ibland känns det så. Nog är det viktigt att vi inte\r\nlåter pendelsvängningarna blir alltför våldsamma.\r\nNär vi nu går in för ett husläkarsystem innebär det\r\nen rejäl satsning på primärvården och på\r\nallmänläkarna. Men för den skull behöver vi inte i\r\nframtiden utesluta andra specialister och\r\nslutenvårdsresurser. Vi måste vara observanta på\r\nutvecklingen, så att vi inte förlorar djupet i den\r\nmedicinska kompetensen.</pre><pre>Nu är hela sjukvården föremål för två stora\r\nutredningar. Jag tror att bl.a. de kan ge oss en god\r\ngrund för att vi skall kunna fatta långsiktiga beslut\r\npå rikse, kommunal- och landstingsplan som går i\r\ntakt med varandra och där man ser till att helheten\r\nblir bestående.</pre><pre>Anf. 39  BO HOLMBERG (s) replik:</pre><pre>Herr talman! Rosa Östh skulle behöva bedriva\r\nupplysningsverksamhet inom det egna partiet så att\r\nman bättre skulle förstå innebörden i\r\nhusläkarreformen, om jag nu uppfattade henne\r\nrätt. Om Gunnel Wallin i Centern har\r\nmissuppfattat reformen och i onödan är orolig, är\r\nhon ingalunda ensam om det, Rosa Östh. Det\r\nlandstingsråd som representerade\r\nLandstingsförbundet vid socialutskottets hearing,\r\nlandstingsrådet Blom, är också centerpartist. Han\r\nuttalade oro å hela Landstingsförbundets vägnar.\r\nLandstingsförbundet besitter ändå stor insikt om\r\nkonsekvenser av förändringar. Så landstingsrådet\r\nBlom och många andra hyser oro.</pre><pre>Jag vill återge ett par meningar ur en motion som\r\nBirgitta Carlsson och Bengt Kindbom har väckt:\r\nDet är mycket väsentligt att den fortsatta\r\nutvecklingen av hälso- och sjukvården sker i\r\nharmoni med en strävan att vidareutveckla\r\nprimärvården utifrån en samlad syn på hälso- och\r\nsjukvård. En husläkar- och familjeläkarreform\r\nmåste utgå från de olika villkor och förutsättningar\r\nsom råder inom olika län. Det är inte genom\r\ncentralstyrning och detaljreglering som en fortsatt\r\nutveckling av primärvården skall garanteras.</pre><pre>Rosa Östh får nog bedriva ett väldigt omfattande\r\nupplysningsarbete för att det skall bli lugn i leden.</pre><pre>Jag tror, Rosa Östh, att de oroande signalerna\r\ntyvärr är befogade. Ger man en grupp lagstöd men\r\ninte alla andra som arbetar inom samma område,\r\nkänner man sig naturligtvis åsidosatt. Det talade\r\nman också om för oss vid socialutskottets hearing.\r\nVad säger vi till dem som känner sig åsidosatta\r\ngenom denna lag? Jag tror att deras oro är\r\nberättigad.</pre><pre>Jag har frågat Bo Könberg i de diskussioner som vi\r\nhar haft hur dessa två system teoretiskt och\r\nintellektuellt verkligen går att förena. Det har varit\r\nproblemet för mig. Bo Könberg tror att vi klarar en\r\nhusläkarreform och klarar att kombinera den med\r\nprimärvården, utan att behöva riva i den övriga\r\nprimärvården. Det har jag litet svårt att förstå --\r\ndärav den oro som vi känner inför reformen.</pre><pre>Anf. 40  ROSA ÖSTH (c) replik:</pre><pre>Herr talman! Jag håller med Bo Holmberg om att\r\ndet behövs en omfattande\r\ninformationsverksamhet. Detta inte minst som\r\nmotvikt till all den skrämselpropaganda som i första\r\nhand Socialdemokraterna är pappa till. Det är klart\r\natt det då uppstår ett stort behov av att rätta till den\r\nbild som man försöker ge av förslaget.</pre><pre>Erfarenheten har lärt mig att man sällan skall ägna\r\nsig åt överdrifter. Det har jag försökt att inte göra\r\ni detta sammanhang heller, vilket jag vill påstå att\r\nSocialdemokraterna gjort i detta fall.</pre><pre>Jag har klart gett uttryck för att jag förstår den oro\r\nman känner i landstingen för att man får förstört\r\nnågonting som man tycker är på väg att fungera\r\nbra. Men jag har, genom att naturligtvis mycket\r\nnoga ta del av det förslag om ligger, kommit till\r\ninsikt om att möjligheterna finns att inte bara ta till\r\nvara det goda som har byggts upp utan också att\r\nlägga in husläkaren som ett verksamt redskap i\r\norganisationen på primärvårdsplanet.</pre><pre>Anf. 41  BO HOLMBERG (s) replik:</pre><pre>Herr talman! Jag är förvånad över att Rosa Östh\r\nsäger att Socialdemokraterna har ägnat sig åt att\r\nsprida falska rykten om reformens innehåll.</pre><pre>Jag har haft möjlighet att bekanta mig med frågan\r\nunder en lång tid. Jag har haft möjlighet att borra\r\nner i reformen ordentligt i sak. Jag har ibland känt\r\natt jag har varit nere på assistentnivå när det gäller\r\ndenna reform, för att riktigt förstå den. Jag vill\r\ndärför tillbakavisa påståendet att vi skulle ägna oss\r\nåt att bedriva skrämselpropaganda. Vi har givit\r\nuttryck åt den oro som vi känner, känslomässigt och\r\nintellektuellt, inför denna reform.</pre><pre>Vi har också sett vad som händer i Stockholm, Rosa\r\nÖsth, om det går illa. Personalen är orolig, man vet\r\ninte vad som skall hända. Det fattas konstiga\r\nbeslut, och man river ner. Personal och de som bor\r\nhär frågar sig: Varför skall man riva i saker som\r\nfungerar bra, när det finns så mycket som är dåligt\r\noch det är kris i Sverige? Ägna er åt det och riv inte\r\ndet som är bra! säger man. Jag måste tyvärr hålla\r\nmed om att det har blivit så i Stockholm.</pre><pre>Jag är rädd för att propositionen kan legalisera den\r\nhär typen av dålig landstingspolitik. Jag hoppas\r\nsjälvfallet att majoriteten av landstingen skall\r\nhantera husläkarpropositionen på ett bra sätt, så att\r\nde farhågor som vi hyser icke skall besannas.</pre><pre>Anf. 42  ROSA ÖSTH (c) replik:</pre><pre>Herr talman! Det är en viss skillnad på\r\nskrämselpropaganda och falsk ryktesspridning. Det\r\nsenare var Bo Holmbergs eget uttryck, det var inte\r\njag som använde det.</pre><pre>Jag har bara refererat det som andra människor har\r\nberättat för mig på olika håll i landet, där de har\r\nläst artiklar som olika socialdemokrater har skrivit,\r\nskickat pressmeddelanden om, osv. Jag menar att\r\ndet här handlar om rejäla överdrifter.</pre><pre>Jag tror att både Bo Holmberg och Hans Karlsson\r\ni sina ljusaste ögonblick inser att det är fråga om\r\növerdrifter. Det är någon form av politisk\r\ndemonstration när man vill göra det här förslaget så\r\ndramatiskt som man gör i dag. Vi vet båda att det\r\nalltid finns en viss oro hos människor och hos\r\nyrkesutövare när man försöker införa något nytt.</pre><pre>Jag menar, som jag sade tidigare, att det här inte\r\nbehöver vara så omstörtande. Det är omstörtande\r\nför den enskilda patienten, genom att hon får en\r\nlagstadgad rätt att välja läkare. Men allmänheten\r\ntror jag inte utifrån sett kommer att märka så stor\r\nförändring i den verksamhet som planeras i\r\nlandstingen. Jag tror att det finns goda\r\nförutsättningar, med den klokskap som finns ute\r\nbland sjukvårdshuvudmännen, att förslaget\r\nkommer att fungera mycket bättre än vad Bo\r\nHolmberg säger sig tro.</pre><pre>Anf. 43  CHATRINE PÅLSSON (kds):</pre><pre>Herr talman! Jag skall ge Bo Holmberg en\r\nmöjlighet att rätta till en sak i sin replik. Han\r\nberättade att han hade fått dyka så djupt ner som\r\ntill assistentnivå för att förstå\r\nhusläkarpropositionen. Då känner jag mig som en\r\nassistent, för jag har faktiskt förstått ganska mycket\r\nav den.</pre><pre>Jag vill börja med att säga att det är för att det inte\r\nhar fungerat i svensk sjukvård som det här förslaget\r\nkommer. Den tanke som ligger till grund för\r\nhusläkarsystemet är att garantera alla en god hälso-\r\noch sjukvård. Det målet kan uppfyllas på många\r\nsätt. Men en grundförutsättning är att människor\r\nkänner sig trygga när de går till läkaren.</pre><pre>Att vara sjuk innebär en stor ängslan. När\r\nmänniskor är sjuka är de också oroliga. Att själv få\r\nvälja sin husläkare är därför ett stort steg mot ökad\r\ntrygghet i vården. En patient som känner sin läkare\r\nkan lättare beskriva sina besvär. Det är också\r\nlättare för läkaren att ställa diagnos och föreslå\r\nbehandling. De allra flesta människor vill också ha\r\nen stabil och varaktig kontakt med samma läkare\r\neller annan vårdpersonal.</pre><pre>Hälso- och sjukvården fungerar bra i Sverige. Men\r\ndet som har saknats under lång tid är just en\r\nhelhetssyn på människan. Människan måste ses\r\ninte bara utifrån fysiska, sociala och psykiska\r\nbehov, utan även utifrån kulturella och existentiella\r\nbehov. Personlig kontakt, individuell omvårdnad\r\noch kontinuitet är mycket viktiga delar i vården,\r\nsom hitintills tyvärr inte fått särskilt stort spelrum.</pre><pre>Övrig vårdpersonal, förutom husläkaren, kommer\r\natt spela en större roll i framtiden.\r\nDistriktssköterskorna, som gör en stor insats, har\r\nsällan uppmärksammats. Därför är det mycket\r\ntillfredsställande att distriktssköterskorna nu\r\nkommer att kunna skriva ut läkemedel till samma\r\nkostnader som läkare. Detta är också ett viktigt\r\nsteg i att stärka vården nära patienterna.</pre><pre>I utskottsbetänkandet, SoU22, betonas ett\r\nfördjupat samarbete mellan distriktssköterskorna\r\noch läkare. Det ser jag som mycket positivt. Även\r\nkravet på att husläkarnas ansvar för\r\nhemsjukvården och vård i livets slutskede skall ske i\r\nsamverkan med distriktssköterskorna är något som\r\nkommer att vara enormt viktigt för både\r\npatienterna och personalen.</pre><pre>En bidragande orsak till att distriktssköterskornas\r\nroll kan komma att lyftas fram i husläkarreformen\r\när att varje landsting nu ges möjlighet att självt\r\navgöra hur distriktssköterskornas verksamhet skall\r\norganiseras. Detta är en mycket stor frihet. Över\r\nhuvud taget har landstingen fått i stort sett fria\r\nhänder att organisera sjukvården. Det är bra. Det\r\nger den här reformen tyngd. Man måste se det som\r\nen möjlighet för alla att utifrån geografiska och\r\nandra aspekter kunna anpassa systemet.</pre><pre>Genom denna frihet får landstingen själva mandat\r\natt besluta om bestämmelser för samverkan mellan\r\nhusläkare och andra inom vård och\r\nrehabiliteringsområdena. Jag tycker att detta är\r\ntillfredsställande. Politiker i landstingen har stor\r\nkompetens att avgöra vad som passar deras hälso-\r\noch sjukvårdsområde bäst. Att husläkarsystemet\r\nkan anpassas så mycket till lokala förhållanden\r\nvinner först och främst patienterna på.</pre><pre>Om sjukvården skall tillgodose befolkningens\r\nbehov, måste den kunna vara utformad på olika sätt\r\ni olika delar av landet. Nu gäller det för alla att inte\r\ninrikta sig på svårigheterna, utan att se\r\nmöjligheterna. De lokala politikerna i landstingen\r\nkommer att få en ännu viktigare roll i framtiden, att\r\nverkligen vara med och utforma och se till så att\r\nvården organiseras på ett sätt som fyller\r\nbefolkningens behov.</pre><pre>Jag vill ställa en fråga till statsrådet Könberg: Har\r\njag förstått statsrådet rätt om jag tror att\r\nåtgärdstaxan kommer att vara ett tilläggsåtagande\r\noch att denna möjlighet kommer att vara öppen\r\näven för allmänläkare?</pre><pre>Jag tycker också att det är väldigt viktigt att vi på\r\nallt sätt ser till att den här reformen blir av god\r\nkvalitet och en möjlighet. Människors behov måste\r\nfå vara viktigare än att det bara blir köp och sälj. Vi\r\nmåste värna om människors allra väsentligaste och\r\nviktigaste behov.</pre><pre>Anf. 44  HANS KARLSSON (s) replik:</pre><pre>Herr talman! Chatrine Pålsson talar varmt om\r\nsvensk hälso- och sjukvård och berömmer den. Det\r\när bra. Hon talar om att husläkarlagen ger\r\nlandstingen frihet att utveckla sina\r\nsjukvårdsmodeller. Hon tar avstånd från köp och\r\nsälj.</pre><pre>Jag måste få fråga Chatrine Pålsson varför hon\r\nstöder den här husläkarlagen. Om det är någonting\r\nsom öppnar för köp och sälj i svensk sjukvård så är\r\ndet husläkarlagen. Den ger möjligheter till ett\r\nmarknadstänkande, där man kanske kan likna köp\r\nav sjukvård med köp av tvättmedel. Olika aktörer\r\nskall finnas och de skall konkurrera och\r\nmarknadsföra sig på ett sådant sätt att\r\nmedborgarna tecknar sig på deras listor.</pre><pre>Sverige har, precis som Chatrine Pålsson säger, en\r\nmycket välrenommerad sjukvård. Många länders\r\nsjukvårdspolitiker reser hit för att titta på vad vi har\r\nåstadkommit och är avundsjuka på det resultat vi\r\nhar nått. Nu öppnar man för att riva ner detta. Jag\r\nsäger inte att det behöver bli så, men genom den\r\nhär lagen öppnas möjligheten att införa köp och sälj\r\ni sjukvården. Det är verkligen en logisk kullerbytta\r\nsom Chatrine Pålsson gör sig skyldig till när hon å\r\nena sidan kritiserar köp och sälj, å andra sidan om\r\nen stund skall rösta för det.</pre><pre>Anf. 45  CHATRINE PÅLSSON (kds)\r\nreplik:</pre><pre>Herr talman! Hans Karlsson har naturligtvis rätt i\r\natt jag tycker att vi generellt har en bra sjukvård.\r\nMen om Hans Karlsson också hade lyssnat på mig\r\nhade han hört när jag sade att anledningen till det\r\nhär förslaget är att det inte har fungerat, att\r\nmänniskor har saknat en kontinuitet på läkarsidan,\r\nför att ta ett exempel. Jag hoppas att inte detta har\r\nundgått Hans Karlsson.</pre><pre>Jag har inte heller tagit generellt avstånd från köp\r\noch sälj. Observera att jag sade ''än bara''. Vi måste\r\nha en kvalitet och en trygghet för patienternas\r\nskull. Det är två skilda saker.</pre><pre>Vi skall inte riva ner. Jag tycker att den meningen\r\nandas dålig respekt och en diskriminering av de\r\npolitiker som finns i landstingen. Har\r\nSocialdemokraterna en sådan stab av människor\r\nsom river ner sjukvårdssystemet är det ert problem.\r\nJag vet att det finns många duktiga politiker i olika\r\npartier som visst kan ta ansvar för detta. Jag tror\r\ninte att någon river ner systemet.</pre><pre>Jag vill avsluta med att säga att det i propositionen\r\nstår om en uppföljning som skall göras. Det har\r\nockså statsrådet mycket nogsamt sagt.</pre><pre>Anf. 46  HANS KARLSSON (s) replik:</pre><pre>Herr talman! Chatrine Pålsson säger nu att det skäl\r\nman har till att införa lagen är att sjukvården inte\r\nhar fungerat. För en liten stund sedan sade hon att\r\nvi hade en mycket bra sjukvård. Det reser\r\nnaturligtvis en del frågor.</pre><pre>Över till en annan fråga. Det sades att det är\r\nlandstingen och landstingspolitikerna som skall\r\navgöra hur det här skall se ut. Det är inte så,\r\nChatrine Pålsson. Husläkarlagen öppnar för fri\r\netablering. Det innebär att det inte längre finns\r\nnågon politisk kontroll över hur sjukvården\r\nkommer att utvecklas.</pre><pre>Det finns vissa styrmekanismer. Men om man får en\r\nfri etablering av läkare innebär det att det inte finns\r\nnågon politisk kontroll över sjukvården. Det\r\nbetyder att vi kan få ett marknadstänkande med\r\nköp och sälj i dess rätta mening.</pre><pre>Anf. 47  CHATRINE PÅLSSON (kds)\r\nreplik:</pre><pre>Herr talman! Jag talar onekligen om en generellt\r\ngod sjukvård. Men jag erkänner också att det finns\r\nbrister även i den. Det beklagar jag att inte Hans\r\nKarlsson gör som politiker.</pre><pre>När det gäller den fria etableringen är det\r\nfortfarande landstingen som kommer att ha\r\nkontroll över om dessa läkare skall komma i\r\nåtnjutande av pengarna. Det är en viktig grundbult\r\natt landstingspolitikerna rent praktiskt kommer att\r\nha ett mycket stort ansvar för detta.</pre><pre>Jag tror inte att så värst många läkare etablerar sig\r\nom de inte kommer i åtnjutande av samhällets stöd.</pre><pre>Anf. 48  Statsrådet BO KÖNBERG (fp):</pre><pre>Herr talman! Chatrine Pålsson ställde en fråga till\r\nmig som gällde ett av de tre tillkännagivanden som\r\nutskottet har föreslagit riksdagen att göra till\r\nregeringen, nämligen den del som rör åtgärdstaxan.\r\nHon undrade om en sådan framtida åtgärdstaxa\r\näven skulle stå öppen för de framtida husläkare som\r\när allmänläkare, vilket ju det stora flertalet\r\nkommer att vara.</pre><pre>Det tillkännagivande som utskottet har föreslagit\r\nsynes i första hand möjligen syfta på andra\r\nspecialister. Jag har för min del, som jag antydde i\r\nmitt huvudanförande, gjort den bedömningen att\r\ndet vore värdefullt om alla husläkare, i den mån de\r\nhar kompetens, skulle kunna göra detta. Jag\r\nhoppas att jag på den punkten inte har misstolkat\r\nutskottsmajoritetens önskemål.</pre><pre>Anf. 49  LEIF BERGDAHL (nyd):</pre><pre>Herr talman! Jag vill först formellt protestera mot\r\ndet sätt på vilket debatten bedrivs. Jag är nionde\r\ntalare, och jag har inte haft någon möjlighet att gå\r\nin i replikskiften, fastän jag har försökt två gånger.\r\nJag har endast fått tillfälle till att rätta till ett fel.</pre><pre>Jag vill bara tala om att jag har bränt mitt krut, och\r\njag är inte längre debattsugen. Jag kunde lika gärna\r\nlämna in mitt skrivna anförande till protokollet.\r\nMan kunde kalla det för ''read by title'', som man\r\ngör vid utländska kongresser. Det innebär att det\r\ngår in i protokollet utan att jag behöver läsa upp\r\ndet. Jag skall dock läsa upp det, eftersom detta\r\nsystem icke tycks fungera i denna kammare.</pre><pre>Som de flesta här känner till har Ny demokrati, och\r\ndå särskilt jag, varit mycket kritiska till att införa ett\r\nhusläkarsystem. Varför går vi då med på detta? Det\r\nvar vi som förra sommaren så starkt kritiserade det\r\npreliminära folkpartiförslaget, som egentligen\r\nkanske inte var ett förslag. Det var vissa olika\r\nsynpunkter från olika håll vilka diskuterades.</pre><pre>Man talade där om en primärvårdsstyrd modell, dvs\r\nhusläkaren satt på pengarna och köpte tjänster och\r\nkontrollerade sjukvården. Man skulle vidare inte få\r\nbyta husläkare annat än möjligen en gång per år.\r\nPrivatläkarna skulle diskrimineras. Man talade om\r\natt patientavgiften för privatläkare borde vara\r\nminst tre gånger så hög som till husläkare.</pre><pre>Vidare skulle husläkaren inte få någon extra\r\nersättning för hembesök. Husläkaren skulle alltså\r\nbli en läkare som inte besökte ditt hus! Någon\r\nprestationsersättning skulle inte få förekomma.\r\nFörutom att ägandeformen skulle vara fri, skulle\r\ndet vara planekonomi helt rakt igenom. Självfallet\r\nkunde vi inte ställa upp på detta.</pre><pre>En framstående folkpartist, Daniel Tarschys, skrev\r\nen mycket välbalanserad och initierad artikel om\r\nhusläkarsystemet. Jag läste igenom den och tänkte:\r\nHerregud, jag håller med om alltihop! Artikeln\r\navslutades med att författaren sade att Leif\r\nBergdahl inte borde ha börjat kommentera det hela\r\ninnan han sett förslaget. Jag måste erkänna att även\r\njag håller med om det. Han hade rätt i det. Mina\r\nkommentarer var för tidiga. Det var ännu inget\r\nförslag. Det var olika synpunkter som fördes fram\r\nfrån olika håll, och dem borde jag inte ha\r\nkommenterat.</pre><pre>Det är väldigt mycket som har hänt sedan förra\r\nsommaren. Det har cirkulerat mer eller mindre\r\nhemliga promemorior och utkast till propositioner.\r\nSom tur var har vänliga personer från de mest\r\noväntade håll försett mig med dessa promemorior.\r\nJag vet inte om jag har fått alla, men jag har i varje\r\nfall fått vissa av dem. Jag har kunnat följa ärendets\r\ngång, och det har varit bra. Man har gradvis kunnat\r\nställa om sig. Sakta väcktes tanken att detta kanske\r\ntill slut kunde bli något som vi kunde gå med på.</pre><pre>Så inträffade delpensionssmällen med efterföljande\r\nmindre regeringskris. För att över huvud taget\r\nkunna samarbeta med regeringspartierna behövdes\r\ndet som mellan stater en del förtroendeskapande\r\nåtgärder. Jag förstod att om vi skulle kunna komma\r\növerens om den husläkarreform som var\r\nfolkpartisterna så kär, skulle vi säkerligen kunna\r\nförbättra klimatet mellan oss. Det hade gått bra på\r\nmånga håll redan då, men jag var övertygad om att\r\ndetta var en viktig fråga. Jag ansträngde mig\r\nverkligen för att försöka komma överens.</pre><pre>Vi i Ny demokrati väckte vår husläkarmotion. Den\r\nmotionen skapade möjligheter för\r\növerenskommelser. Det fanns inte några direkt\r\norimliga yrkanden eller krav i motionen.\r\nSammanfattningsvis krävde vi att det inte skulle\r\nkosta mer att gå till husläkaren än till de billigare\r\nprivatpraktiserande specialisterna. Vi fick igenom\r\ndet kravet så till vida att det får kosta 50 % mer att\r\ngå till privatpraktiserande specialist.</pre><pre>En viss ökning av patientavgifterna kan man\r\nkanske tycka vara motiverad, eftersom husläkaren\r\nhar en hel del åtaganden som inte specialisten har.\r\nHan går t.ex. jour. Jag är övertygad om att\r\njourersättningarna i husläkarsystemet inte kommer\r\natt bli så otroligt gynnsamma som i dagens\r\ndistriktsläkarsystem. Det är motiverat med en litet\r\nhögre avgift.</pre><pre>Sedan fick vi igenom en åtgärdstaxa. Såvitt jag har\r\nförstått, och vad vi som förhandlat har förstått,\r\ngäller åtgärdstaxan både allmänläkare och\r\nspecialister. Tanken med åtgärdstaxan var att man\r\nskulle stimulera husläkarna -- vilket vi har hört flera\r\ngånger förut här i dag -- till att göra mer\r\nkvalificerade ingrepp och utföra mer kvalificerade\r\nundersökningar.</pre><pre>Jag kan som exempel nämna, att om husläkaren\r\nanvänder engångsmaterial och plockar bort en liten\r\nvårta, vilket alla husläkare bör kunna, kostar\r\nengångsmaterialet 102 kr. Skulle han ta emot\r\npatienten för ingreppet fick han 100 kr, och han\r\nskulle då förlora 2 kr. Risken finns att han skriver\r\nen remiss i stället, eftersom det är fördelaktigare.\r\nDet är så det har gått till på\r\ndistriktsläkarmottagningar. På många ställen\r\nplockar man inte bort vårtor, utan man skickar\r\nvidare remisser. Det var en stor framgång att nu få\r\nen åtgärdstaxa.</pre><pre>I husläkarförslaget föreslogs husläkeriet inte skulle\r\nkunna kombineras med att man är specialistläkare.\r\nJag tycker att motiveringen var vettig. Man skulle\r\ninte kunna remittera patienter till sig själv. Om man\r\nsjälv var husläkare skulle man inte kunna remittera\r\npatienten till sig själv som specialist. Det skulle\r\ninnebära en litet märklig situation.</pre><pre>Vi förhandlade här med Folkpartiet och\r\nModeraterna. Det har varit mycket konstruktiva\r\nförhandlingar och de har skett i en mycket vänlig\r\noch uppriktig anda. Vi har verkligen försökt att lösa\r\ndessa problem. Vi kom då fram till -- det var inte\r\nmitt förslag -- att åtgärdstaxan även skulle kunna\r\nomfatta specialister.</pre><pre>Låt oss säga att fem husläkare i Vilhelmina bildar\r\nen husläkargrupp. De kanske vill ha dit en\r\nögonläkare och en öronläkare, vilka dessutom kan\r\nfå dispens och bli husläkare. De skulle kunna få\r\nlitet extra betalt om de köpte in komplicerade\r\ninstrument, ögoninstrument och liknande. Jag har\r\nhört från många håll att man tycker att det är\r\nvettigt.</pre><pre>Den andra aspekten när det gäller åtgärdstaxan är\r\natt man mycket väl kan tänka sig att husläkaren\r\näven är specialist. Varför skall vi inte kunna ha\r\nhusläkare som är både allmänläkarspecialister och\r\nspecialister i något annat ämne, t.ex. ögon eller\r\nöron? Jag tror att dessa tjänster kommer att bli\r\nattraktiva.</pre><pre>De gamla distriktsläkarna, de hette\r\nprovinsialläkare på den tiden, var ofta kirurger. De\r\nhade i regel tjänstgjort i tio år innan de fick dessa\r\ntjänster. Så attraktiva var distriktsläkartjänsterna\r\npå 30- och 40-talet. Jag tycker att vi skall kunna ha\r\nhusläkare som även är specialister i vissa områden\r\nav Sverige där det inte finns samma tillgång på\r\nspecialister som här i Stockholm.</pre><pre>Sedan måste vi betona att husläkarförslaget kan\r\ninnebära en risk för att man cementerar\r\nlandstingsmonopolet. Jag har fått upprepade\r\nförsäkringar om att husläkarförslaget inte på något\r\nsätt föregriper utredning SOU 2000 där man skall\r\nta ställning till de olika formerna för sjukvård i\r\nSverige.</pre><pre>Vår nydemokratiska representant i\r\nsocialförsäkringsutskottet har skrivit en reservation\r\ndär vår uppfattning om detta står att läsa. Man skall\r\nfritt kunna välja mellan de olika modellerna trots\r\nhusläkarförslaget. Jag har fått försäkringar om att\r\nså kommer att bli fallet.</pre><pre>Låt mig sedan gå in på en fråga som ofta dyker upp.\r\nDet är mängder av patienter, doktorer, anhöriga\r\noch mammor som har ringt och skrivit till mig och\r\nfrågat varför vi skall skrota det nuvarande\r\ndistriktsläkarsystemet. De säger att det är så bra.\r\nMen är det så bra egentligen? Jag tycker inte det.</pre><pre>Det här systemet är synnerligen dyrt. Det finns\r\nstatistik från Stockholms län som visar att ett\r\ndistriktsläkarbesök i dag kostar 800 kronor plus\r\nkostnaden för administrationen. Man vet inte hur\r\nstora administrationskostnaderna är i dag, men de\r\när säkert 200 kronor per besök. Ett besök hos en\r\nprivatpraktiserande specialist kostar totalt, inkl.\r\npatientarvoden, 300--400 kronor.</pre><pre>Med förslaget med åtgärdstaxa och med den\r\ndynamik som vi nu har förhandlat fram är jag\r\növertygad om att kostnaden för ett besök hos en\r\nhusläkare ligger närmare kostnaden hos en\r\nspecialist än kostnaden hos en distriktsläkare. Jag\r\ntror att detta ekonomiskt kommer att bli ett bra\r\nsystem. Husläkarna kommer att arbeta betydligt\r\nhårdare än vad distriktsläkarna gör i dag.\r\nDistriktsläkarna har i dag i genomsnitt sex--tio\r\npatienter per dag. Det finns någon enstaka som har\r\nmer än tio patienter per dag.</pre><pre>Vi måste ta upp detta med prestationsersättning.\r\nJag har gjort det flera gånger i den här kammaren.\r\nFöre den 1 januari 1970 arbetade provinsialläkarna\r\ni Sverige med en åtgärdstaxa. De hade en ganska\r\nlåg grundlön. Det mesta av inkomsten kom från\r\nåtgärder man gjorde på mottagningen. Man fick\r\näven en del inkomster från hembesöken. På den\r\ntiden hade en distriktsläkare 30--45 patienter per\r\ndag. Det var det normala. Jag arbetade själv då.</pre><pre>Så är det i dag i många andra länder där man har\r\nprestationsersättning. Jag skall nämna en fransk\r\ndistriktsläkare som exempel. Jag läste ett reportage\r\nom en sådan för ett tag sedan. Han började sin dag\r\nmed tio--tolv hembesök. Han blev bjuden på\r\ncalvados på nästan varje ställe, men det kunde han\r\ninte dricka. Det var vissa komplikationer med\r\ndetta. Sedan gick han till sin mottagning. Där hade\r\nhan minst 30 mottagningsbesök. Han hade alltså 40\r\nbesök om dagen. Så är det även i andra länder. Jag\r\nhar tittat litet på Japan och många andra länder.</pre><pre>Visserligen blir det säkert en viss överkonsumtion.\r\nDärför har jag föreslagit att vi skall ha ungefär 20\r\nbesök per dag som riktlinje. Då kan man bedriva en\r\nkvalificerad sjukvård. Det är dubbelt så mycket\r\nsom den nuvarande distriktsläkaren presterar.</pre><pre>Sedan är frågan om det nuvarande\r\ndistriktsläkarsystemet är billigt och om doktorn\r\ntjänar dåligt. Det har ju framkastats här att\r\nåtgärdstaxan skulle kunna leda till att man gör en\r\nmassa onödiga ingrepp osv.</pre><pre>Låt mig ta ett extremfall. Det mesta jag har sett en\r\ndistriktsläkare tjäna var i en kommun i Norrbottens\r\nlän. Jag läste det i Norrländska Socialdemokraten.\r\nVad jag förstår arbetade den här doktorn varenda\r\ndag under ett år, jag tror att det var 1991. Han drog\r\nin 2,4 miljoner kronor i inkomst. Med 50 %\r\nmarginalskatt vet vi att han fick ganska mycket\r\növer. Men det är ett extremfall. Det här systemet är\r\ndyrt främst på grund av att jourersättningarna är så\r\noerhört bra. På helger har man ju 100 % extra. Har\r\nman många timmar blir det mycket pengar.</pre><pre>En annan fråga som jag tänkte ta upp är att det är\r\nmånga som har klagat över att husläkaren kommer\r\natt få problem med att vara graviditetsledig. Det är\r\nklart att det blir problem. Hon kommer säkerligen\r\ninte att få de oerhört gynnsamma ersättningar som\r\nfinns i dag. Jag fick ett exempel framskickat till mig\r\nsom handlar om en 30-årig kvinnlig distriktsläkare.\r\nHon födde tre barn under en femårsperiod. Under\r\nden tid hon inte var på arbetet, dvs. när hon\r\nvårdade sina barn -- då har man alltså 90 % av\r\nlönen inkl. ersättning från försäkringskassan --,\r\nkostade hon försäkringskassan och landstinget\r\nnärmare 2 miljoner kronor inkl. sociala avgifter.\r\nDetta var under fem år.</pre><pre>Det är en oerhört gynnsam kompensation för att\r\nföda barn. Det finns inte ett land till i världen som\r\nhar en sådan gynnsam kompensation. Dessa\r\npersoner kommer säkert att missgynnas i det nya\r\nsystemet. Jag tror inte att man kan ha sådana\r\nersättningsnivåer på en husläkarpraktik som drivs\r\nekonomiskt.</pre><pre>Jag förstår givetvis den oro som många\r\ndistriktsläkare känner. Det är något nytt för dem att\r\nsköta ett företag osv. Men jag tror att det flesta av\r\ndistriktsläkarna kommer att trivas mycket bra som\r\nhusläkare. De slipper att bli styrda av landstinget\r\noch övriga organisationer. De kan göra detta i egen\r\nregi.</pre><pre>Herr talman! Som avslutning vill jag yrka bifall till\r\nhemställan i utskottets betänkande.</pre><pre>Anf. 50  TREDJE VICE TALMANNEN:</pre><pre>Innan jag lämnar ordet till Hans Karlsson för\r\ngenmäle vill jag, med anledning av inledningen i\r\nLeif Bergdahls anförande, understryka att\r\ntalarlistan är uppgjord helt i enlighet med den\r\npraxis som sedan länge råder i riksdagen.</pre><pre>Anf. 51  HANS KARLSSON (s) replik:</pre><pre>Herr talman! Leif Bergdahl vittnar här om att\r\nmänniskor inte tycker om detta med husläkare och\r\ncentralstyrningen. Det understryker det som jag\r\ntidigare tog upp i mitt anförande. När man pratar\r\nmed människor är det mycket tydligt att de inte kan\r\nförstå varför vi i riksdagen skall stifta en lag som\r\nreglerar hur sjukvården skall se ut på olika ställen i\r\nlandet.</pre><pre>Jag vill ta upp en sak med Leif Bergdahl. Det är\r\nnågot som jag har tagit upp med några av\r\ndebattörerna tidigare. Hur kan en företrädare för\r\nett parti som gick till val på att avskaffa all byråkrati\r\nnu medverka till att införa nya byråkratier och\r\nhierarkier? Ni kommer att medverka till att införa\r\nnya dataregister och till att svenska folket hamnar i\r\nännu ett register. Varför kan inte företrädare för Ny\r\ndemokrati låta människor själva bestämma om de\r\nvill lista sig? Varför skall man tvinga människor att\r\nbli listade? Varför skall man belasta sjukvården\r\nmed bekymmer både för pengar och organisation\r\ngenom att införa det här nya systemet?</pre><pre>Anf. 52  LEIF BERGDAHL (nyd) replik:</pre><pre>Herr talman! Jag förstår oron över datasamhället\r\noch registreringen. Men någon form av register\r\nmåste vi ju ha. Varför kan vi inte använda\r\ndatatekniken till det? Vi får se till att dessa register\r\ninte får samköras med andra register.</pre><pre>Människor har ju varit oroliga för detta, men det\r\när väldigt många som är positiva också. Det är inte\r\nnågot vetenskapligt urval som tar kontakt med mig\r\nper telefon eller brev. De som tycker om systemet\r\nhör väl sannolikt inte av sig, utan de som hör av sig\r\när i regel de som inte tycker om det och vill ändra\r\npå det hela. Jag vill minnas att det finns en\r\nundersökning som visar att de flesta i alla fall vill ha\r\nen egen doktor.</pre><pre>Anf. 53  HANS KARLSSON (s) replik:</pre><pre>Herr talman! Leif Bergdahl bekräftar än en gång de\r\nsignaler som han har fått om den oro som många\r\nhyser inför det som nu är på väg. Leif Bergdahl\r\nsäger att vi måste ha någon form av register och att\r\nvi då borde kunna använda datatekniken. Varför\r\ndet? I den socialdemokratiska modellen för hur vi\r\nskall utveckla primärvården behöver vi inga sådana\r\nhär register och inga centrala byråkratier. Där får\r\nvarje sjukvårdshuvudman själv bestämma hur det\r\nskall se ut efter de förutsättningar som gäller inom\r\nresp. område.</pre><pre>Det är alltså inte en tvingande nödvändighet att\r\nrigga upp sådana register. Men det borgerliga\r\nförslaget tvingar fram en ny registrering av svenska\r\nfolket, och jag har oerhört svårt att förstå hur Ny\r\ndemokrati kan stödja det, med tanke på de\r\nuttalanden som man har gjort under resans gång.</pre><pre>Anf. 54  LEIF BERGDAHL (nyd) replik:</pre><pre>Herr talman! Jag är inte rädd för det här registret.\r\nJag tror inte att det kommer att leda till något\r\nmissbruk. Däremot är jag rädd för många andra\r\nregister, sådana som är skapade av\r\nSocialdemokraterna. Det finns gott om sådana\r\nregister.</pre><pre>Detta märkte vi främst i valrörelsen, när vi blev\r\ngranskade utan och innan. Man visste precis t.o.m.\r\nhur många vapen vederbörande hade och ställde\r\nfrågor om med vem jag skulle ut och jaga. Det finns\r\nalltså gott om betydligt farligare register än detta\r\nregister över patienter.</pre><pre>Anf. 55  BÖRJE NILSSON (s):</pre><pre>Herr talman! Det kan väl inte ha undgått någon att\r\nförslaget om husläkare har mötts av en mycket hård\r\nkritik från allmänhetens sida och från personalen\r\ninom vården, och protesterna bara växer. Det finns\r\nalltså ett kompakt motstånd mot husläkarsystemet,\r\noch även långt inne i det borgerliga lägret\r\nifrågasätter man detta förslag.</pre><pre>Men likväl har man tydligen för avsikt att driva\r\nigenom förslaget, vilket är beklämmande ur\r\ndemokratisk synvinkel. Jag är övertygad om att det\r\ninte heller här i kammaren finns särskilt många som\r\ninnerst inne tror på förslaget, men sannolikt röstar\r\nman ändå igenom det, eftersom det är en\r\nkompromiss mellan regeringspartierna. Det är ju\r\ndet skäl som anges ute i landet när man diskuterar\r\nmed borgerliga företrädare.</pre><pre>Det var den här gången Folkpartiets tur att avgöra\r\nen fråga. Så går det till i det borgerliga spelet, och\r\ndå måste de andra partierna hänga med. Men\r\nbakom protesterna, som man naturligtvis måste ta\r\npå mycket djupt allvar, finns en mycket stark oro\r\noch förtvivlan, en vrede vilken, som jag ser det, är\r\nganska naturlig.</pre><pre>Sjukvården är en oerhört viktig trygghetsfråga för\r\nmänniskorna. Vården är ett av de viktigaste\r\nexemplen på betydelsen av solidaritet och rättvisa i\r\nett samhälle. För de allra flesta av oss är det\r\nfullständigt självklart att vi skall få den vård som vi\r\nbehöver. Kvaliteten skall vara den bästa, och den\r\nskall vara lika för alla. Plånboken skall inte i något\r\navseende vara avgörande.</pre><pre>Detta har varit utgångspunkten när man under\r\nmånga år har byggt upp svensk sjukvård, som nu\r\nhåller på att raseras bit för bit. Turen har nu\r\nkommit till vårdcentralerna, som enligt\r\nregeringsförslaget skall slås sönder. Det är helt\r\nklart att tankarna om privatisering och\r\nsystemskifte, som borgerligheten nu driver på olika\r\nsätt, är förödande för svensk sjukvård.</pre><pre>Det finns knappast någon politisk fråga som under\r\nden senaste tiden har engagerat allmänheten i så\r\nhög grad som just husläkarsystemet. Tidningarna\r\nhar varje dag innehållit en lång rad artiklar och\r\ninsändare där man protesterar mot förslaget och\r\nuppmanar riksdagen att rösta emot det.\r\nProtesterna riktas naturligtvis mot\r\nregeringspartierna och mot Ny demokrati, som står\r\nför betänkandet.</pre><pre>Vi har alla fått ett stort antal brev i den här frågan.\r\nSenast i går fick samtliga riksdagsledamöter i\r\nKristianstads län en skrivelse från Eva Johansson i\r\nBrösarp med 870 namnunderskrifter. Hon skriver\r\nbl.a.:</pre><pre>Vi vill att vårdcentralerna skall vara kvar. Man skall\r\ninte ta bort en väl fungerande vårdform.</pre><pre>Hon avslutar med uppmaningen: Rösta mot\r\nförslaget om husläkare!</pre><pre>Dagligen möter vi meningsyttringar av det här\r\nslaget, och dessa måste man naturligtvis ta på djupt\r\nallvar.</pre><pre>Personalen på vårdcentralerna i Tyringe, Hästveda,\r\nBjärnum och Perstorp vädjar om att den skall få\r\nbehålla sina väl fungerande vårdcentraler och\r\ninstämmer i följande uttalande, som gjorts av Peter\r\nNilsson i Dalby:</pre><pre>Ifall husläkare kommer att genomdrivas, kan vi\r\nförvänta oss en period av turbulens, förvirring,\r\nkostnadsökningar och utslagning av personal inom\r\nprimärvården. Detta bör dokumenteras för\r\nframtiden, och de beslutande politikerna ställas till\r\nansvar.</pre><pre>Så måste naturligtvis också ske.</pre><pre>I en annan artikel i en Skånetidning framhålls att\r\nhusläkare är ett ålderdomligt trivselbegrepp, för en\r\ndoktor som alltid kunde komma, kände\r\nfamiljemedlemmarna och inte hade reglerad\r\narbetstid. För drygt 20 år sedan hade\r\nhusläkarsystemet varit tilltalande, men\r\nprimärvården har byggts ut, och tillgängligheten\r\nhar successivt förbättrats. Personalen arbetar i dag\r\ni team, där varje medlem bidrar med sin kunskap\r\noch erfarenhet. På de flesta håll i landet är det\r\nmöjligt att få hembesök av läkare,\r\ndistriktssköterskor m.fl. Det ger närhet och\r\ntrygghet.</pre><pre>Jag vet att Gunnel Waldin har citerats tidigare i\r\ndebatten. Gunnel Waldin är inte vem som helst.\r\nHon är en ganska intressant person,\r\ncenterpartistisk ordförande i distriktsnämnden i\r\nÄngelholms sjukvårdsdistrikt. Hon uttalar sig på\r\nCenterns vägnar och riktar sig då till borgerliga\r\nriksdagsledamöter i länet. Hon säger:</pre><pre>Det vi behöver är ett väl fungerande team i\r\nprimärvården, precis som vi har i dag, där alla\r\nyrkeskategoriers kompetens tas till vara, allt för\r\npatientens bästa, med stor valfrihet och\r\ntillgänglighet. Slå inte sönder något som fungerar\r\nmycket bra i dag och som ni får uppleva vid era\r\nstudiebesök i hembygden!</pre><pre>Gunnel Waldin slår också fast att Ängelholms\r\nsjukvårdsdistrikt inte behöver någon husläkare.</pre><pre>Jag kan också konstatera att Centerns\r\nlandstingsgrupp i Malmöhus län går emot förslaget\r\nom husläkare och inte anser att en husläkarlag\r\ngynnar primärvården i Sverige. Vårt system är bra\r\noch kan bli bättre, säger man därifrån.</pre><pre>Kds i Kristianstads län säger i ett uttalande: Vi vill\r\ninte ha ett husläkarsystem. Vi vill ha en ännu bättre\r\nprimärvård.</pre><pre>Man påpekar helt riktigt också att det samlade\r\nansvaret för barnhälsovården försvinner. Det är\r\nnaturligtvis en allvarlig erinran mot förslaget.</pre><pre>Det finns mängder av sådana här uttalanden. Jag\r\ntycker att de är mycket intressanta och visar att det\r\ningalunda finns någon enighet inom det borgerliga\r\nlägret om detta. Det finns ett mycket stort avstånd\r\nmellan ledamöterna här i kammaren och dem som\r\när praktiskt verksamma ute i landet.</pre><pre>Det är väl alldeles klart att husläkarsystemet\r\nriskerar att kraftigt försämra primärvården och att\r\nfå allvarliga följder för det förebyggande arbetet\r\noch för folkhälsan. Det innehåller, som vi ser det,\r\nen läkarfixering, där distriktsvård, barnhälsovård,\r\nmödravård, arbetsterapi m.m. sätts på undantag.</pre><pre>Det är också ett mycket kostnadskrävande förslag.\r\nI Kristianstads län har man räknat fram att det\r\nkommar att kosta 60 miljoner, pengar som tas ifrån\r\nvården i dag och som mycket väl behövs där.</pre><pre>Det har också sagts tidigare i debatten att idén om\r\nhusläkare är gammal. Den föddes för 20 år sedan,\r\ndå primärvården var dåligt utbyggd och\r\nläkarkontinuiteten svag. Därefter har det skett en\r\nmycket klar förbättring. Det är förvånande, som vi\r\noch många andra anser, att regeringen nu driver en\r\nhusläkarlag utan att utgå från den fina primärvård\r\nsom i dag finns runt om i landet.</pre><pre>Den nuvarande primärvårdsorganisationen, där\r\ndistriktsläkare har ett områdesansvar, har gett\r\nmycket goda resultat, och det är beklagligt att man\r\ninte utgår från den organisation som finns i dag och\r\nsom fungerar mycket väl.</pre><pre>Vi socialdemokrater avvisar förslaget, vilket har\r\nframgått tidigare i debatten. Vi yrkar avslag på\r\nhusläkarlagen, och vi värnar i stället om en\r\nsammanhållen primärvård. Som vi ser det finns det\r\nett mycket starkt stöd ute i landet hos såväl\r\nallmänheten, personalen som i det borgerliga lägret\r\nför tankar av det här slaget. Vi menar, vilket också\r\nframgår av reservationerna, att det är ytterst\r\nvärdefullt att relationen läkare-patient kan\r\ngaranteras med hjälp av en ändring i hälso- och\r\nsjukvårdslagen. Landstingen, dvs.\r\nsjukvårdshuvudmännen, skall åläggas att planera\r\nverksamheten så att varje invånare frivilligt kan\r\nvälja en personlig läkare.</pre><pre>Förslaget är olyckligt. Förslaget om\r\nhusläkarsystemet slår sönder dagens mycket väl\r\nfungerande primärvård. Husläkarsystemet hotar\r\nframför allt barnhälsovården, vilket är en allvarlig\r\nerinran. Mer arbetskrävande patienter, som barn\r\noch gamla, kommer i kläm då husläkarna skall\r\nkonkurrera om de lönsamma orterna och\r\npatienterna.</pre><pre>Om förnuftet får råda måste förslaget stoppas. Jag\r\nhoppas att de borgerliga ledamöterna tar intryck av\r\nallmänhetens samstämmiga reaktioner. Det har\r\nkommit brev och det har varit möjligt att läsa\r\nartiklar. Förslaget om husläkare är ett system som\r\ningen vill ha, och det är viktigt att i dag säga nej till\r\ndetta.</pre><pre>Anf. 56  Statsrådet BO KÖNBERG (fp):</pre><pre>Herr talman! Förhoppningen är att diskussionerna\r\nskall leda till att människor når ökade insikter,\r\nkommer på nya saker och kombinationer och att de\r\nmöjligen kan komma närmare varandra. Så har det\r\ninte varit mot slutet av denna diskussion. Jag tycker\r\natt Börje Nilssons inlägg utan konkurrens har nått\r\nbottennivån i diskussionen. Det är ett vilt fäktande\r\nmed argument av typen att plånboken inte skall\r\nvara avgörande och att barnhälsovården raseras,\r\netc. Detta kombineras med den intressanta bilden\r\nav en enig svensk befolkning som vill värja sig mot\r\ntanken på att de skall få välja en egen läkare för en\r\nfast kontakt i framtiden. Det här har inte speciellt\r\nmycket med verkligheten att göra.</pre><pre>Det finns inget i detta förslag som innebär att\r\npatienterna skall få betala mer om de väljer den ena\r\neller den andra läkaren utöver det som\r\nSocialdemokraterna själva är med på, nämligen en\r\ndifferentiering mellan olika typer av specialister.</pre><pre>De ordsammansättningar som Börje Nilsson\r\nanvänder är förstås sådana som han är van vid att\r\nanvända i olika sammanhang och som han klistrar\r\nfast vid allt han tycker illa om.</pre><pre>Jag har tillsammans med andra borgerliga\r\ndebattörer i debatten försökt att förklara att\r\nförslaget inte innebär att det som är bra skall\r\nraseras. I stället skall rätten att välja läkare\r\nkombineras med att kunna behålla det som är bäst\r\ni primärvården. Det är väl uppenbart att Börje\r\nNilsson inte är beredd att lyssna på detta.</pre><pre>Börje Nilsson återupprepar också, vilket jag tycker\r\nbörjar bli parodiskt, tankegången att\r\nhusläkarförslaget som kom för 20 år sedan var så\r\nutomordentligt bra. Börje Nilsson representerar ett\r\nparti som när förslaget då lades fram röstade emot\r\ndet. Om förslaget mot förmodan skulle avslås i dag,\r\nvilket jag inte tror, och sedan dyker upp igen om 10\r\når, kommer väl Börje Nilsson att hävda att förslaget\r\nsom lades fram på 90-talet kanske var bra men att\r\ndet nya förslaget inte är bra. Så forsätter det hela.\r\nArgumenteringen varierar, men motståndet består.</pre><pre>Jag har litet svårt, herr talman, att förstå det\r\noerhörda engagemanget i att försöka förhindra att\r\nsvenska folket skall få möjligheten att välja en egen\r\nläkare. Det görs också många anspelningar om att\r\ndet finns en enighet bland motståndarna till\r\nförslaget. Man har åberopat att det är speciellt illa\r\ni Stockholm.</pre><pre>Jag vill nämna att häromdagen hade en av\r\nmorgontidningarna en genomgång av en\r\nGallupundersökning från tre\r\nStockholmskommuner. 35 % hade inte någon\r\nbestämd uppfattning, drygt 50 % var för och tio\r\nelva procent var emot. I det läget står Hans\r\nKarlsson och säger att det finns knappt tio personer\r\ni Sverige som är för husläkare. Argumentnöden,\r\nherr talman, börjar bli ganska dramatisk.</pre><pre>Anf. 57  BÖRJE NILSSON (s) replik:</pre><pre>Herr talman! Jag har i mitt inlägg velat fånga upp\r\nall den kritik som finns i landet mot förslaget. Jag\r\nförstår att det är ytterst besvärande för Könberg\r\noch den borgerliga majoriteten. Könberg försöker\r\nmed den teknik han visar här i debatten att komma\r\nifrån den kritiken.</pre><pre>Jag har citerat många uttalanden. De kommer\r\nframför allt från personer som är förtroendevalda i\r\nlandsting och som har oerhörda kunskaper och\r\nerfarenheter. Jag kan bara konstatera att det finns\r\nett stort avstånd mellan vissa förtroendevalda ute i\r\nlandet och de som företräder rikspolitiken.</pre><pre>Det är väl helt klart att sjukvården håller på att\r\nförändras i grunden. Ett systemskifte är på gång,\r\noch det här förslaget är ett led i systemskiftet. Det\r\nkan Bo Könberg aldrig komma ifrån.</pre><pre>Sjukvårdspersonalen i Åhus kan inte finna något\r\nbärande argument för detta förslag. De har\r\nslutligen kommit fram till att det är fråga om\r\nideologi. Det är ett faktum.</pre><pre>Anf. 58  Statsrådet BO KÖNBERG (fp):</pre><pre>Herr talman! Börje Nilsson vidgar nu sin kritik till\r\natt gälla inte bara det av honom så avskydda\r\nhusläkarförslaget utan även andra förändringar\r\ninom svensk sjukvård. Det skulle vara intressant att\r\nfå höra honom berätta litet mer om de stora\r\nförsämringarna som ägde rum under fjolåret för de\r\npatienter som har stått i kö. Under den tid\r\nSocialdemokraterna hade mer att säga till om i\r\nSverige stod patienterna avsevärt längre tid i kön.\r\nDet kunde vara av visst värde att höra några\r\nkommentarer om det. Det här är förstås fråga om\r\natt få driva oppositionspolitik oavsett innehållet på\r\nden punkten.</pre><pre>Jag skulle vara tacksam att få höra en förklaring\r\nangående vad det är i husläkarförslaget som gör att\r\ndet är patientens plånbok som får styra. Det kanske\r\nvar ett yttrande som Börje Nilsson helst vill\r\nglömma.</pre><pre>Anf. 59  BÖRJE NILSSON (s) replik:</pre><pre>Herr talman! Det är väl helt klart att om man\r\nsammanfattar alla aktioner och övrigt som pågår på\r\nsjukvårdsområdet kan man skönja ett bestämt mål\r\nfrån borgerlighetens sida, nämligen att det är fråga\r\nom en privatisering och marknadsanpassning. Det\r\när väl tänkbart att dagens förslag om ett\r\nhusläkarsystem inte leder till det. Men\r\nsammantaget är detta säkert inriktningen i\r\nborgerlighetens politik. Jag är övertygad om det.</pre><pre>Anf. 60  Statsrådet BO KÖNBERG (fp):</pre><pre>Herr talman! Jag tyckte att det senaste inlägget var\r\nmöjligen litet långtgående gällande de konkreta\r\ninsatser som nu har gjorts. Det är exempelvis fråga\r\nom en dramatisk förbättring för framför allt alla de\r\näldre patienter som väntar på att opereras för grå\r\nstarr, inkontinens eller dåliga höftleder, osv. Börje\r\nNilsson ägnar sig åt enkla slogans från de sämsta\r\nvalhandböckerna. Det är inte mycket jag kan göra\r\nåt saken, mer än att jag får fortsätta att tala om vad\r\nsom sker och Börje Nilsson får tala om vad han tror\r\nsker.</pre><pre>Anf. 61  EWA HEDKVIST PETERSEN (s):</pre><pre>Herr talman! Jag tänker ta upp en del av\r\nhusläkarpropositionen som jag känner stark oro\r\nför, nämligen konsekvenserna för skolläkarna.</pre><pre>Regeringens husläkarproposition kommer att\r\ninnebära att skolläkarna försvinner. Det är tyvärr\r\navsikten i propositionen. Husläkarna skall enligt\r\nregeringen ta över skolläkarnas arbete då barnens\r\nföräldrar väljer husläkare. Vi socialdemokrater\r\nbeklagar och motsätter oss förslaget främst på\r\ngrund av de konsekvenser detta för med sig för\r\nbarnen och ungdomarna i skolan.</pre><pre>Jag tycker att det är uppseendeväckande att\r\nregeringens förslag bygger på en missuppfattning\r\nom skolläkarnas arbete. Regeringen tror nämligen\r\natt skolläkarnas arbete bara handlar om stora\r\nhälsoundersökningar, men så är det ju inte.\r\nRegeringen förbiser i propositionen helt att\r\nskolläkarna i samarbete med distriktsvården i\r\nmycket stor utsträckning arbetar med\r\nförebyggande hälsovård bland barn och ungdomar.</pre><pre>Skolhälsovården står för den djupare förståelse för\r\nolika befolkningsgruppers situation som Bo\r\nHolmberg beskrev väldigt fint i sitt anförande. Vi\r\ntycker att det är ett viktigt arbete. Regeringen\r\nförbiser alltså att skolläkarna betyder väldigt\r\nmycket för t.ex. utsatta barn och ungdomar och\r\nderas livssituation.</pre><pre>Det är anmärkningsvärt att ett statsråd i den\r\nborgerliga regeringen med en folkpartistisk\r\nsocialminister som säger sig värna utsatta barn och\r\nungdomar lägger fram ett sådant förslag. Jag vill\r\nfråga hur det går ihop att säga att man värnar\r\nutsatta barn och ungdomar och deras livssituation\r\noch samtidigt lägga fram ett husläkarförslag som får\r\nde konsekvenser för skolläkarna vi nu ser.</pre><pre>Herr talman! Riksdagen uttalade med anledning av\r\nen skollagsproposition så sent som för ett par år\r\nsedan att skolhälsovården bör ses som elevernas\r\nföretagshälsovård och ges i nära anslutning till\r\nderas arbetsplats av personal med kännedom om\r\nden aktuella arbetsmiljön, dvs. såväl skolans\r\ninnehåll och verksamhet som den aktuella skolans\r\nmiljö och inre arbete. Det uttalade vi, och nu är den\r\nborgerliga riksdagsmajoriteten beredd att kasta de\r\nhär tankarna överbord. Med skolöverläkarens i\r\nStockholm ord kan man säga följande: att ersätta\r\nskolläkaren med husläkare innebär egentligen bara\r\natt skolläkaren tas bort -- utan ersättning.</pre><pre>Man kan av naturliga skäl inte kräva att husläkarna\r\nskall ha den specialkompetens som skolläkaren har.\r\nSkolläkaren har specialkunskaper som är mycket\r\nviktiga. Det är för det första kunskap om skolan\r\nsom organisation och för det andra kunskap om\r\nåldersgrupperna i skolan, främst tonåringarna,\r\nvilka så ofta hamnar mellan olika stolar. Vi vet att\r\ndessa specialkunskaper är ovärderliga om man har\r\nbarnens och ungdomarnas bästa för ögonen.</pre><pre>Jag skall exemplifiera: För det första har hela 10--\r\n15 % av skolbarnen fått diagnoser gällande\r\nhandikapp eller långvarig sjukdom. Av dessa barn\r\nhar 1/3 problem som faktiskt påverkar\r\nskolsituationen. Det behövs kunskap om skolan för\r\natt man skall kunna hjälpa dessa barn.</pre><pre>För det andra vet vi att många elever har\r\npsykosociala hälsoproblem. Det kräver\r\nspecialkunskaper, inte minst om tonåringar, som\r\nskolläkarna har.</pre><pre>För det tredje krävs det särskilda hälsoinsatser i\r\nskolan för elever med invandrarbakgrund och för\r\nflyktingbarn -- ibland på grund av vad dessa barn\r\nhar upplevt och de konsekvenser det får för deras\r\nsituation i skolvardagen. Här har skolläkarna\r\novärderliga kunskaper som de också kan förmedla\r\ntill andra personalgrupper i skolan.</pre><pre>Herr talman! Det är barnen och ungdomarna som\r\nfår betala priset när regeringen och den borgerliga\r\nriksdagsmajoriteten till varje pris skall införa\r\nhusläkare. Det går ut över skolläkarna.</pre><pre>Den grupp elever som lever en ombonad tillvaro\r\nkommer säkert att klara sig, men det är som sagt\r\nvärre för de grupper som har en utsatt social\r\nsituation i sin hemmiljö. Det kan inte förutsättas att\r\nhusläkaren ensam skall täcka upp den verksamhet\r\nsom i dag sker i samverkan mellan skolläkaren och\r\ndistriktsläkaren, vilka har områdes och\r\nbefolkningsansvar.</pre><pre>Till sist, herr talman, vill jag instämma i Hans\r\nKarlssons yrkanden med anledning av\r\nbetänkandet.</pre><pre>Anf. 62  SYLVIA LINDGREN (s):</pre><pre>Herr talman! Jag tycker att det är synd att det gått\r\nså mycket prestige i husläkardebatten och att\r\nsakfrågan och tanken bakom -- rätten att i så stor\r\nutsträckning som möjligt få en och samma läkare\r\noch rätten att fritt välja vårdcentral, sjukhus och\r\nläkare -- kommit i skymundan. Dagens primärvård\r\nhar byggts ut, och tillgängligheten har successivt\r\nförbättrats. Vi har fått en valmöjlighet inom\r\nsjukvården. Det finns all anledning i världen att\r\nfortsätta att bygga ut primärvården, där personalen\r\narbetar i team och där varje person bidrar med sin\r\nkunskap, sin erfarenhet och sin kompetens.</pre><pre>I dagens primärvård har vi också på de flesta håll i\r\nlandet möjligheter att få hembesök av läkare,\r\ndistriktssköterskor, arbetsterapeuter,\r\nsjukgymnaster, undersköterskor m.fl. Denna\r\nsamlade kompetens ger närhet och trygghet.</pre><pre>Man kan alltså träffa en och samma läkare på sin\r\nvårdcentral i dagens primärvårdssystem. Det är i\r\npraktiken samma sak som det Folkpartiet länge\r\nvelat ha, nämligen en husläkare. Varför då inte\r\nfortsätta att bygga ut och förbättra inom den\r\nnuvarande organisationen? Varför slå sönder bra\r\nvårdteam, principen om områdesansvar osv.? Man\r\ngör det egentligen enbart av prestigeskäl.</pre><pre>En viktig utgångspunkt vid genomförandet av\r\nhusläkarsystemet borde vara rätten till och kraven\r\npå en rättvis, jämlik och väl fungerande\r\nprimärvård. Detta är en förutsättning för att\r\nmänniskor skall uppfatta primärvården som ett\r\nreellt alternativ till den dyrare sjukhusvården, som\r\nåtminstone i storstadsområdena är den vårdform\r\nsom står för hög tillgänglighet och ett jämlikt\r\nmottagande.</pre><pre>Andra viktiga förutsättningar är att den vård som\r\nges inom primärvården skall präglas av hög kvalitet\r\noch kompetens, och att vården utgår från en\r\nhelhetssyn på individen. För att dessa krav skall\r\nkunna uppfyllas krävs ett samarbete mellan\r\nprimärvårdens olika personalgrupper och med\r\nandra vårdnivåer inom hälso- och\r\nsjukvårdsorganisationen.</pre><pre>Som exempel kan nämnas primärvårdens roll i\r\nrehabiliteringsarbetet, som på senare tid\r\nkoncentrerats på att minska\r\nlångtidssjukskrivningarna och undvika\r\nförtidspensioneringarna och i stället få människor i\r\narbete.</pre><pre>Det kommer att ställas krav på ett utökat\r\nsamarbete också med andra huvudmän. Det\r\nförebyggande arbetet är ett annat exempel där\r\nsamverkan både inom och utanför den egna\r\nverksamheten är betydelsefull. Det måste också\r\nvara heltokigt att omvandla företagsläkare till\r\nhusläkare, då företagshälsovården måste vara\r\narbetsplats- och branschanknuten och spegla\r\nförhållandet mellan arbetsplats och individ. Vi vet\r\ni dag att många till följd av tokiga beslut när det\r\ngäller företagshälsovården i stället kommer att bli\r\nhusläkare.</pre><pre>Så vill jag göra några kommentarer till förslaget till\r\nlag om husläkare. Lagparagrafen 2 innehåller\r\nregler för husläkarnas anställningsform.\r\nHusläkaren skall således kunna vara såväl offentligt\r\nsom privat anställd eller verksam som egen\r\nföretagare.</pre><pre>En driftsform som prövats på flera håll och i olika\r\nsammanhang är kooperativ -- såväl\r\npersonalkooperativ som brukarkooperativ. I\r\nStockholms läns landsting finns t.ex. ett väl\r\nfungerande personalkooperativ vid Västerhaninge\r\nvårdcentral. Kooperativet, som finansieras med\r\nlandstingsmedel via avtal, arbetar framgångsrikt\r\nmed befolkningsansvaret i hela området.</pre><pre>Det finns all anledning att hålla dörren öppen även\r\nför andra driftsformer. Det skulle för väl\r\nfungerande kooperativ vara mycket olyckligt om\r\nlagen inte tillät denna driftsform.</pre><pre>Det föreliggande förslaget innebär att allt initiativ\r\noch ansvar för organisationen av primärvården\r\nflyttas från såväl konsumenterna som\r\nvårdpersonalen i allmänhet till läkarkåren.</pre><pre>Lagförslagets 3 § innehåller en åldersgräns för när\r\nungdomar har rätt att själva välja husläkare.\r\nGränsen är satt till 16 år. Med tanke på att\r\nungdomar utvecklas olika och att många ungdomar,\r\nav flera skäl, kan känna behov av att anförtro sig åt\r\nannan läkare än sina föräldrars, bör åldersgränsen\r\n16 år slopas. Som skäl till detta kan nämnas att\r\nskolhälsovården ofta har ungdomarnas stora\r\nförtroende och att skolläkare i många fall väl fyller\r\nuppgiften att fungera som husläkare för\r\nungdomarna.</pre><pre>I lagförslagets 9 § redogörs för husläkarens\r\nuppgifter enligt basåtagandet. Lagtexten ger\r\nemellertid knappast uttryck för den bestämda\r\nuppfattning som anförs i propositionstexten när det\r\ngäller vikten av att träffa samma läkare. I lagtexten\r\nsägs att husläkaren ansvarar för att personer på\r\nhusläkarens lista genom mottagnings- eller\r\njourverksamhet vid behov kan komma i kontakt\r\nmed en läkare och att de i skälig omfattning kan få\r\nhembesök.</pre><pre>Det här ger ingen som helst garanti för att man får\r\nträffa husläkaren, vare sig på mottagningen eller än\r\nmindre vid jour- eller hembesök. I texten i\r\npropositionen räknas husläkarens basåtaganden\r\nupp, vari ingår att ''minst omfatta\r\nmottagningsverksamhet, hembesök, jour, råd och\r\nförebyggande insatser''. Samtidigt klargörs det att\r\nom man väljer en husläkare långt från bostaden, får\r\nman vara beredd att avstå från hembesök.</pre><pre>Det är således helt motstridande uppfattningar som\r\nframförs i lagtexten resp. i propositionen.</pre><pre>Ja, så här kan man fortsätta att granska paragraf\r\nefter paragraf och hitta synpunkter, motsättningar\r\noch i många fall ogenomtänkta förslag.</pre><pre>Det är heller ingen tvekan om att den personal som\r\naktivt arbetar med primärvården i dag är starkt\r\nkritisk till husläkarreformen. Vilka vårdfördelar\r\nräknar man med att vinna med det nya systemet?\r\nAtt läkarna får fördelar är helt klart, men övriga\r\npersonalkategorier och framför allt patienterna?</pre><pre>Ulla Orring sade i sitt inledningsanförande i dag:\r\nÄntligen, äntligen! Jag får väl då gratulera\r\nFolkpartiet till att den här reformen nu med stor\r\nsannolikhet kommer att träda i kraft, för\r\nFolkpartiet har haft frågan om husläkare med på\r\nsitt program i åtminstone 20 år utan att få majoritet\r\nför genomförandet.</pre><pre>Nu får man med sig andra partier men säkerligen\r\nav olika skäl. Moderaterna har uppenbarligen gått\r\nmed på en husläkarmodell därför att de ser den som\r\nen bas för privatiseringar.</pre><pre>Man spelar högt med en genom åren upparbetad\r\noch erkänt bra primärvårdsorganisation som har\r\ngett god service med sina vårdcentraler, mödra- och\r\nbarnavårdscentraler och distriktssköterskor.</pre><pre>Det handlar inte om någon liten verksamhet på\r\nmarginalen, som i vissa fall här i dagens debatt har\r\ngjorts gällande. Det rör primärvård för hela landets\r\ninvånare och ett oerhört stort patientkontaktnät.\r\nDet handlar om miljontals besök hos\r\ndistriktssköterskor, mödravårdscentraler och\r\nbarnavårdscentraler årligen.</pre><pre>Införande av husläkarsystemet innebär stora\r\nförändringar som kan få förödande konsekvenser\r\nför dagens framgångsrika system. Primärvården får\r\ninte bli en lekstuga för borgerliga\r\nprivatiseringsivrare med systemskifte som\r\növergripande mål.</pre><pre>Jag vill avslutningsvis bara säga: Att patienten i så\r\nstor utsträckning som möjligt skall få tillgång till en\r\noch samma läkare är vi överens om. Men det går att\r\nfå inom nuvarande system och är också i dag\r\netablerat. Därför tycker jag att det är vansinne att\r\nman slår sönder väl fungerande system bara för att\r\ndet nu har gått prestige i husläkarfrågan.</pre><pre>Med det, herr talman, vill jag yrka bifall till\r\nreservationerna som det redan har yrkats bifall till\r\nav Hans Karlsson.</pre><pre>Anf. 63  ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 64  GULLAN LINDBLAD (m):</pre><pre>Herr talman! Det torde inte vara någon större\r\nhemlighet i denna församling att jag inte har varit\r\nnågon större tillskyndare av husläkarförslaget. Jag\r\nanser att man när det gäller en stor omorganisation\r\nav vården borde ha avvaktat den\r\nfinansieringsutredning som nu arbetar.</pre><pre>Men när jag nu tycker mig ha fått garantier för att\r\nde förslag som eventuellt kommer fram ur den\r\nutredningen och som kan syfta framåt till en annan\r\norganisation av vården och när jag också vet att\r\nman har ökat flexibiliteten betydligt under arbetets\r\ngång i utskottet, är jag beredd att i dag ställa upp\r\nför förslaget.</pre><pre>Egentligen, herr talman, har jag begärt ordet för att\r\nsjunga distriktssköterskans lov. Det har flera talare\r\nredan gjort, men det tål att upprepas.</pre><pre>Vi är elva sjuksköterskor från fem partier här i\r\nriksdagen som flera år å rad har motionerat\r\ngemensamt över partigränserna, och vi har då hållit\r\nfram distriktssköterskan som en nyckelperson i\r\nvården. Jag vill ge den nuvarande regeringen en\r\neloge för att man äntligen efter alla års\r\nförsöksverksamhet när det gäller\r\ndistriktssköterskans rätt att förskriva vissa\r\nläkemedel har kommit till skott och ger denna rätt\r\nfullt ut. Det har visat sig att det har varit mycket\r\nframgångsrikt. Bl.a. har Riksdagens revisorer\r\nframhållit de goda resultaten i sin rapport\r\n1990/91:4.</pre><pre>I vår motion har vi påtalat den utomordentligt\r\nviktiga roll som distriktssköterskan spelar -- och då\r\ninte bara hon utan också barnmorskor och\r\nskolsköterskor -- i det förebyggande arbete som\r\nockså har lovordats här tidigare i dag. Mödra- och\r\nbarnhälsovården har i hög grad bidragit till att\r\nSverige har en i särklass låg barnadödlighet i dag.</pre><pre>Vi har i vår motion sagt att genom sin uppsökande\r\nverksamhet, sin närhet till befolkningen och sitt\r\nsamarbete med socialtjänsten och barnomsorgen\r\nhar dessa yrkesgrupper en områdesbaserad\r\nkunskap som inga andra inom primärvården\r\nbesitter och som det är viktigt att slå vakt om även\r\ni framtiden.</pre><pre>Nu har både propositionen och utskottet talat om\r\ndistriktssköterskans nyckelroll i vården. Jag\r\nhänvisar främst till sidorna 33 och 34 i betänkandet,\r\ndär man talar om den viktiga preventiva rollen.</pre><pre>Det sägs i betänkandet att husläkarsystemet ger\r\nförutsättningar för sjukvårdshuvudmännen att\r\nutforma vården på ett sådant sätt att husläkarna\r\nverkligen kommer att anlita distriktssköterskorna.\r\nMen jag tycker att det är viktigt att framhålla att\r\ndistriktssköterskan har en alldeles egen yrkesroll,\r\nliksom andra inom den primära vården, vilket vi\r\ninte får glömma bort.</pre><pre>Distriktssköterskorna och barnmorskorna\r\nsamarbetar med sjukgymnaster, arbetsterapeuter,\r\nlaboratorieassistenter och andra grupper, och vi\r\nmenar att oavsett vem som bedriver vården är det\r\nviktigt med ''samverkanscentra'' för olika\r\nyrkesgrupper.</pre><pre>Jag hoppas nu att sjukvårdshuvudmännen skall\r\nleva upp till betänkandets intentioner och att\r\nsjuksköterskorna får behålla och utveckla sin egen\r\nyrkesidentitet, sin egen yrkesroll, och inte bli något\r\nslags mottagningssköterskor för läkarna, som jag\r\ntycker att jag har sett tendenser till på senare år.\r\nFör märk väl: Distriktssköterskan är distriktets\r\nsköterska och icke doktorns! Jag tycker att det är\r\nviktigt.</pre><pre>Det finns tendenser på senare år, och det gäller inte\r\nminst föregående regering när man antog förslaget\r\nom chefsöverläkare. Moderata samlingspartiet var\r\ndå det enda parti som gick emot att man så att säga\r\nsatte läkarna på piedestalen och glömde all den\r\nviktiga vård som utförs av annan personal. Jag\r\ntycker att det är viktigt att understryka det.</pre><pre></pre><pre>Det är viktigt att framhäva att vi sjuksköterskor --\r\ndet är dock länge sedan jag själv jobbade i praktisk\r\nsjukvård -- inte är läkarassistenter.\r\nSjuksköterskorna har en alldeles egen yrkesroll.</pre><pre>Beträffande beslutet om chefsöverläkarna ser vi\r\nmotionärer nu med tillfredsställelse att det här inte\r\nkommer att putsas upp när det gäller\r\nhusläkarförslaget. Vi har i vår motion önskat att all\r\nprimärvård skulle behandlas på samma sätt. Men vi\r\nfår väl nöja oss med att avvakta den utvärdering\r\nsom Socialstyrelsen skall göra på området -- en\r\nutvärdering som redan borde ha påbörjats. Man\r\nhar ännu inte tagit sig an det här problemet.</pre><pre>Herr talman! Om vi skall klara vården i framtiden\r\nnär vi får allt knappare resurser -- förhoppningsvis\r\nminskar inte resurserna, men vi har hur som helst\r\nmycket knappa resurser -- är det naturligtvis helt\r\nnödvändigt att vården ges på rätt nivå. Vi brukar\r\ntala om lägsta möjliga omhändertagandenivå. Det\r\nhar också betonats av utskottet att detta är viktigt.\r\nDärför tycker jag att det är särdeles viktigt att de\r\nsom arbetar inom primärvården -- sjuksköterskor\r\nm.fl. grupper -- används. Det är kanske också är\r\nden allra billigaste vårdformen. Därför har inte\r\nminst distriktssköterskan en oerhört viktig\r\nnyckelroll i vården.</pre><pre>Herr talman! Jag tycker att socialdemokraterna i\r\nsin reservation nr 8 mycket väl har beskrivit vikten\r\nav bl.a. distriktssköterskors, mödra- och\r\nbarnhälsovårdens och sjukgymnasternas roll.\r\nTyvärr läser jag in en liten bockfot i att man vill att\r\nallt skall förbli vid det gamla. Man vill konservera\r\nmonopolet. Därför kommer jag att avstå när det\r\ngäller den reservationen. Men jag tycker att\r\nmotiveringarna för de olika grupperna inom vården\r\när mycket bra.</pre><pre>Anf. 65  HANS KARLSSON (s) replik:</pre><pre>Herr talman! Jag förstår att Gullan Lindblad inte är\r\nnågon tillskyndare av husläkarlagen. Det blir\r\nmycket tydligt när man läser den motion som hon\r\nhänvisar till. Hon säger bl.a. att man vill framhålla\r\ndet positiva med ett områdesansvar.\r\nDistriktssköterskor och distriktsbarnmorskor\r\nsamarbetar även med sjukgymnaster,\r\narbetsterapeuter och laboratorieassistenter, för att\r\nnämna några viktiga grupper. Det är viktigt med\r\nsamverkanscentra oavsett vem som bedriver\r\nvården. Genom ett områdesansvar kan vårdgivarna\r\nbilda sig en uppfattning om invånarnas\r\nlivsbetingelser, t.ex. boende, trafik, skola,\r\nbarnomsorg och sociala miljöeffekter.</pre><pre>Jag förstår inte att Gullan Lindblad med den här\r\nargumentationen över huvud taget kan ansluta sig\r\ntill systemet med husläkare. Det måste vara bättre\r\nom Gullan Lindblad verkligen stod för vad hon\r\nsäger, nämligen att hon ansluter sig till det\r\nsocialdemokratiska avslagsyrkandet. Då skulle\r\ndistriktssköterskorna få en möjlighet att vara en del\r\ni primärvården. Nu riskerar vi i stället att bryta upp\r\nde samverkansformer som finns.</pre><pre>Anf. 66  GULLAN LINDBLAD (m) replik:</pre><pre>Herr talman! Jag tror att Hans Karlsson hörde på\r\nlitet dåligt vad jag sade. Jag betonade just att från\r\ndet första preliminära förslaget om husläkare till\r\ndet betänkande vi har i dag har väldigt mycket hänt.\r\nDet har framför allt skett genom att utskottet har\r\nframhållit de saker jag tycker är viktiga. På s. 32--\r\n34 -- Hans Karlsson torde ha varit med om\r\nutarbetandet -- sägs att det är mycket viktigt att\r\nsjukvårdshuvudmännen verkligen ser till att\r\nberörda personalgrupper kommer att ges utrymme\r\noch att vården utformas i enlighet med de behov\r\noch förutsättningar som finns. Jag tror att varje\r\nvårdhuvudman -- oavsett vem det är -- kommer att\r\nleva upp till detta. Jag är också övertygad om att\r\nman från regeringens sida kommer att beakta detta\r\ni det kommande arbetet.</pre><pre>Det är mycket värdefullt att flera läkare kommer in\r\ni bilden. Det är värdefullt att vi inte bara har en\r\nmonopolsjukvård utan att det blir flera specialister\r\noch att flera kan etablera sig i vården. Jag ser något\r\npositivt i att vi har ett flexibelt vårdbehov. Jag\r\ntvekar i dag inte inför detta.</pre><pre>Det är oerhört viktigt att den preventiva vården\r\nverkligen betonas och beaktas i fortsättningen och\r\natt de grupper som jag har räknat upp får en\r\nnyckelroll även i fortsättningen.</pre><pre>Anf. 67  HANS KARLSSON (s) replik:</pre><pre>Herr talman! Gullan Lindblad säger att hon under\r\nresans gång har fått sådana förändringar till stånd\r\natt hon nu kan stödja det här. Jag kan inte riktigt se\r\nvilka förändringar som har inträffat i texterna och\r\nsom skulle betyda att de ambitioner som Gullan\r\nLindblad ger uttryck för i sin motion, skulle ha fått\r\ngenomslag. Det är nog snarast så att Gullan\r\nLindblad har tvingats acceptera det här för att hålla\r\nihop regeringen och få igenom ärendet här i\r\nkammaren.</pre><pre>I debatten här har det från och till talats om att vi\r\nsocialdemokrater är emot valfrihet, husläkare och\r\nemot att människor skall kunna välja fritt, ha en\r\negen läkare osv. Jag vill här passa på att peka på vad\r\njag sade redan tidigare. Vi socialdemokrater\r\nunderstryker vikten av att relationen mellan\r\npatienten och hälso- och sjukvården har en\r\nkontinuitet. Vi verkar för det genom att föreslå den\r\nhär förändringen i hälso- och sjukvårdslagen.\r\nSjukvårdshuvudmännen skall åläggas att planera\r\nverksamheten, så att de människor som vill välja en\r\nläkare kan göra detta.</pre><pre>Vi vill ta vara på det som fungerar bra och\r\nnaturligtvis rätta till det som inte fungerar bra i\r\ndagens sjukvård. Men vi vill göra det med\r\nutgångspunkt ifrån den nuvarande\r\nprimärvårdsorganisationen. Vi är övertygade om\r\natt det är den bästa och snabbaste vägen för att nå\r\nframgång. Vi vill se till att det finns en personlig\r\nverksamhet och att det finns förutsättningar för en\r\nförebyggande hälsovård på arbetet, i skolan och i\r\nsamhället där vi bor. Vi vill se till att man har kvar\r\nrätten att välja läkare. En sådan rätt finns redan i\r\ndag. En del har påstått att en sådan möjlighet\r\nkommer att ges genom husläkarlagen, men det\r\nfinns redan en möjlighet att välja läkare. Vi vill se\r\ntill att sjukvårdsresurserna är så fördelade att alla\r\nmänniskor har möjlighet att komma i åtnjutande av\r\ndem när de behöver. Det är behoven som skall\r\nstyra -- inte vad vi har för driftform, organisation\r\neller administration.</pre><pre>Anf. 68  GULLAN LINDBLAD (m) replik:</pre><pre>Herr talman! Hans Karlsson känner mig mycket\r\ndåligt när han säger att jag har tvingats acceptera.\r\nMig tvingar ingen. När jag hade konstaterat att\r\nväldigt många av de krav som jag har ställt för att\r\nfå en flexiblare organisation och för att fler läkare\r\nkan komma in i bilden som husläkare har\r\ntillgodosetts och att inte minst skrivningarna när\r\ndet gäller den förebyggande vården var bra m.m.,\r\naccepterade jag förslaget.</pre><pre>Jag sade tidigare att om det bara gäller texten i\r\nsocialdemokraternas reservation tycker jag att man\r\nmycket väl har motiverat vilken roll husläkarna,\r\ndistriktssköterskorna, mödra- och\r\nbarnhälsovården m.fl. skall ha. När jag sedan\r\nlyssnade till debatten blev jag helt förskräckt. Då\r\nförde man verkligen fram synpunkter om ett evigt\r\nkonserverande av ett landstingsmonopol där man\r\ninte kan tänka sig andra flexibla lösningar. Det sägs\r\nvisserligen i vissa fagra ord, men debatten har med\r\nall tydlighet visat vad ni vill åstadkomma.</pre><pre>Sedan blir man litet full i skratt när man hör att\r\nbåde socialdemokrater och vänsterpartister i dag\r\ntalar sig varma för valfrihet. Den åsikten han nog\r\ninte utmärkt de partierna allra mest genom åren.\r\nTvärtom har man velat ha stora system som skulle\r\npassa alla. Vi vet också vad det har blivit för resultat\r\nav det.</pre><pre>Anf. 69  Statsrådet BO KÖNBERG (fp):</pre><pre>Herr talman! Jag vill kommentera ett par av de\r\nsaker som har kommit upp sedan jag sist hade\r\nförmånen att ha ordet för att sedan närma mig\r\nnågot som kanske kan vara en avslutning på den här\r\ninnehållsrika debatten.</pre><pre>Ewa Hedkvist Petersen tog upp frågan om\r\nskolläkarna. Jag tror att hon var den första i dag\r\nsom tog upp den aspekten. Hon använde i det\r\nsammanhanget ett ord som jag tror att alla\r\nsocialdemokrater i dag har använt i diskussionen av\r\nhusläkarförslaget, nämligen att förslaget kommer\r\natt rasera allt möjligt.</pre><pre>Regeringsförslaget innebär att antalet\r\nallmänläkare, husläkare, under de närmaste två tre\r\nåren kommer att öka med ungefär 50 %. Omkring\r\n4 500 husläkare kommer om några år att finnas, och\r\nde kommer att innebära en resurs som vi förut\r\naldrig har haft på den nivån. I utskottsbetänkandet\r\nsägs att detta sannolikt kommer att påverka antalet\r\nskolläkare. Det är väl en rimlig bedömning att\r\nförstärkningar inom vården som når människor\r\npåverkar beslut som fattas exempelvis ute i\r\nkommunerna. Jag har inte velat hemlighålla att så\r\nkan vara fallet.</pre><pre>Ewa Hedkvist Petersen undrade om inte detta\r\nkommer att leda till att svaga och utsatta grupper\r\ndrabbas. Jag tror inte det. Om vi förstärker\r\nresurserna där människorna finns och ser till att alla\r\nmänniskor, även de som inte är de mest framfusiga\r\ni samhället eller de som har lättast att komma fram,\r\nhar en fast kontakt, bör det i första hand innebära\r\nen förstärkning för dessa grupper. Det har ju\r\negentligen aldrig varit så att de som är starka och\r\nmäktiga har saknat tillgång till sin tids resurser,\r\nutan det är de svaga som av olika skäl har haft svårt\r\natt komma fram till resurserna.</pre><pre>Det är alltså inte på något sätt ett\r\nmotsatsförhållande för oss i Folkpartiet att både\r\nverka för att förstärka handikapplagstiftningen,\r\nvilket skedde nyligen i och med att den största\r\nhandikappreformen någonsin lades fram för\r\nSveriges riksdag, och att som i dag lägga fram\r\nförslaget om husläkare.</pre><pre>Sylvia Lindgren var, liksom många andra\r\nsocialdemokratiska talare, inne på tanken att det\r\nhär förslaget inte är allvarligt menat från oss som\r\nlägger fram det, utan att det är prestigeskäl som\r\nligger bakom. Jag har under det gångna året sett det\r\ndär argumentet här och var i pressen i samband\r\nmed att frågan diskuterats, och jag har varje gång\r\nblivit lika förvånad över att man vill nedlåta sig till\r\nden typen av argument.</pre><pre>Vad är det som ligger i argumentet om att det är\r\nprestigeskäl som ligger bakom? Det måste betyda\r\natt folkpartisterna, som lade fram det här förslaget\r\nnågon gång i mitten av 70-talet och då drev det hårt,\r\nsedan har kommit fram till att förslaget inte var så\r\nbra men att man fortsätter att driva det ändå. Eller\r\nvad innebär talet om prestigeskäl annars? Antingen\r\nanvänder man ordet utan att tänka sig för, eller så\r\när det en aklagelse av den typen, och i så fall tycker\r\njag, även om jag talar i egen sak, att det är en\r\ntarvlighet.</pre><pre>Sylvia Lindgren och andra socialdemokrater har i\r\ndag talat sig varma för valfrihet och kontinuitet, och\r\ndet glädjer mig. Det har varit en sann fröjd att få\r\nhöra, speciellt från det hållet. Skall sanningen fram\r\nså har den utveckling mot en allt större grad av\r\nvalfrihet som ägt rum inom svensk sjukvård under\r\nde senaste fyra fem åren drivits fram från borgerligt\r\nhåll, bl.a. av mitt eget parti. Vi som har varit\r\nverksamma ute i landstingen eller i\r\nLandstingsförbundet vet att man i nästan varje\r\nbeslut längs resans gång har fått släpa\r\nSocialdemokraterna med sig. Det är inte uteslutet\r\natt de efter något år, efter det beslut som jag hoppas\r\natt riksdagen fattar om några minuter, kommer att\r\nåberopa det här som en utmärkt reform och ett\r\nframsteg för en ökad valfrihet, men under tiden är\r\ndet vi från borgerligt håll som får ta på oss ansvaret\r\nför att se till att förändringarna sker, vad gäller\r\nsåväl valfrihet som kontinuitet.</pre><pre>Det har av flera talare anförts att husläkarförslaget,\r\nmöjligheten att välja en egen läkare, skulle drabba\r\nde som är svaga i samhället. Jag har, som jag\r\nantydde nyss, alltid haft litet svårt att förstå tyngden\r\ni det argumentet.</pre><pre>Häromveckan, herr talman, var det i Aktuellt inför\r\ndagens debatt ett inslag om husläkarna.\r\nPåannonseringen var riktigt käck. Det var en bild\r\nav en äldre man, som verkade ha det svårt, och det\r\ngick ut på att mannen inte var lönsam för\r\nhusläkarna. Jag hade förmånen att själv vara med i\r\ndet inslaget tillsammans med en socialdemokratisk\r\nlandstingspolitiker, som var negativt inställd till\r\nhusläkare. När inslaget väl sändes kunde jag\r\nkonstatera att den gamle mannen som inte var\r\nlönsam -- på vilket sätt nu gamla och sjuka någonsin\r\när lönsamma i den meningen -- hade valt en privat\r\nhusläkare i Vallentuna. Reporten frågade honom:\r\nVad säger du om att ha en husläkare? Då svarade\r\nmannen: Det är det bästa jag kan tänka mig. Man\r\nhar att göra med samma läkare hela tiden, och man\r\nbehöver inte berätta en hel roman. I reportaget\r\ndiskuterades sedan de olika ersättningsbelopp som\r\nläkarna får, och läkaren sade då till den gamle\r\nmannen att denne inte behövde bry sig om att han\r\nså att säga inte går med vinst. Mannen svarade då:\r\nNej, jag har inte brytt mig om vad de har skrivit i\r\ntidningarna heller. Jag menar att det tyder på att\r\nden gamle mannen har en avsevärt mycket bättre\r\nförmåga att bedöma de här sakerna än de\r\nsocialdemokratiska talare som jag i dag har lyssnat\r\ntill i debatten.</pre><pre>Det har i dag från socialdemokratiskt håll riktats en\r\nkanonad mot det här förslaget. Det finns nästan\r\ninte något ont på jorden som inte husläkare och\r\nmöjligheten att välja en egen husläkare skulle\r\nåstadkomma. Det är -- för att använda en\r\nformulering som jag har använt en gång tidigare i\r\ndag -- fråga om den obotfärdiges förhinder. Av\r\nnågon anledning är man helt och hållet emot\r\nförslaget. Jag har för min del gissat att det har att\r\ngöra med vaktslåendet om landstingens vetorätt vid\r\netableringar. Det är den ömmaste av punkterna.\r\nDet är en misstanke som också Göte Jonsson var\r\ninne på när han försökte komma fram till vad som\r\när bakgrunden till den oerhörda upphetsningen\r\ninför en så enkel tanke som att vi svenskar skulle få\r\nmöjlighet att välja en egen läkare.</pre><pre>Förslaget är enkelt. Jag kan, herr talman,\r\nsammanfatta det i några ord. Utskottsbetänkandet\r\noch regeringsförslaget innebär att alla svenskar\r\nskall få rätt att välja en egen husläkare, att det för\r\nde läkare som uppfyller kvalitetskraven skall finnas\r\nen etableringsfrihet, att det skall råda\r\nkonkurrensneutralitet emellan dem och att det\r\näven i fortsättningen lokalt skall finnas utrymme för\r\natt utforma systemet som det passar.</pre><pre>Konstigare än så är inte förslaget, och det är väl värt\r\natt vinna bifall av riksdagen inom några minuter.</pre><pre>Anf. 70  EWA HEDKVIST PETERSEN (s)\r\nreplik:</pre><pre>Herr talman! Bo Könberg påstår att jag har sagt att\r\ndet här förslaget ''raserar'' den situation vi har nu.\r\nDet ordet har jag aldrig använt. Däremot känner\r\njag en väldigt stark oro när jag ser att konsekvensen\r\nav husläkarförslaget är att också skolläkarna\r\nförsvinner, med den kompetens de har i dag och\r\nmed den möjlighet att göra ett arbete i skolan som\r\nde har i dag. Det är faktiskt en konsekvens av\r\nhusläkarförslaget, och när man läser propositionen\r\nser man att regeringen faktiskt också är medveten\r\nom det. Jag menar att regeringen inte tar de\r\nföljderna av beslutet på tillräckligt stort allvar.</pre><pre>Den kompetens som finns hos skolläkarna -- och\r\nnaturligtvis också hos skolsköterskorna, som utför\r\nett mycket stort och viktigt arbete och\r\nförhoppningsvis kommer att fortsätta med det -- är\r\novärderlig när det gäller att se hurdan situationen\r\när för barnen i skolan, se deras arbetsmiljö och\r\nvilka villkor de lever med och medverka till att\r\nbarnen och ungdomarna inte hamnar i svåra\r\nsituationer, medverka till att de inte hamnar i\r\nsituationer där de blir utsatta och till att de inte får\r\nen dålig skol- och arbetsmiljö. Den kompetensen\r\noch den kunskapen behöver vi faktiskt i den\r\nsvenska skolan, och jag tycker att det är fel att\r\nhusläkarförslaget skall innebära att den\r\nkompetensen försvinner. Det blir ju faktiskt följden\r\nom förslaget genomförs.</pre><pre>Ulla Orring sade under debatten att man framöver\r\nfår rätta till felaktigheter som kan uppstå. Jag vill\r\ndärför fråga Bo Könberg: Kommer man att rätta till\r\nde konsekvenser som det här beslutet får?</pre><pre>Anf. 71  Statsrådet BO KÖNBERG (fp):</pre><pre>Herr talman! Jag utgår från att Ewa Hedkvist\r\nPetersens fråga var seriöst menad. Det är ju\r\nsjälvfallet så att nästan ingenting av det vi\r\nmänniskor bygger är perfekt. Möjligen är det som\r\nde stora konstnärerna skapar perfekt, men av det\r\nsom vi andra håller på med är ingenting perfekt.\r\nDet är också självklart att saker som inte är\r\nperfekta måste rättas till i en strävan att få dem\r\nbättre -- vi kommer däremot aldrig lyckas med att\r\nfå dem perfekta.</pre><pre>Av det Ewa Hedkvist Petersen sade om skolläkarna\r\nlåter det som husläkarlagen på något vis skulle\r\nförbjuda skolläkare, men så är det självfallet inte.\r\nVad det handlar om är en bedömning som vi har\r\ngjort. Vi menar att verksamheten kommer att få en\r\nannan utformning, kanske med färre skolläkare,\r\nom hela svenska folket har en fast läkarkontakt via\r\nhusläkarsystemet.</pre><pre>Om det är så att Ewa Hedkvist Petersen och andra\r\nsocialdemokrater tänker rösta emot\r\nsocialutskottets förslag därför att man tror att\r\nskolläkare och annat skall förbjudas i lag, kan de\r\nalltså nu låta bli att rösta emot och i stället rösta för,\r\neftersom något sådant inte blir följden av förslaget.</pre><pre>Ewa Hedkvist Petersen sade också att hon inte\r\nhade använt ordet ''rasera''. Jag antecknade det i all\r\nhast. Är det fel, ber jag om ursäkt och konstaterar\r\natt hon i så fall var en av de få socialdemokratiska\r\ntalare som i dag inte har använt ordet ''rasera''.</pre><pre>Anf. 72  EWA HEDKVIST PETERSEN (s)\r\nreplik:</pre><pre>Herr talman! Jag tycker att det är bra att regeringen\r\när beredd att rätta till de dåliga konsekvenser av\r\nbeslutet som vi kanske kommer att se i framtiden.\r\nDet noterar jag.</pre><pre>Sedan vill jag säga till Bo Könberg att det jag är\r\norolig för är att den kunskap om barns och\r\nungdomars livsvillkor som grupp i samhället och i\r\nskolan och om deras arbetsmiljö som faktiskt\r\nskolläkarna har Det är deras specialistkompetens,\r\nsom man bara kan få om man arbetar aktivt i en\r\nskola och dess miljö. Det är en mycket viktig\r\nkunskap, och jag tycker att en biträdande\r\nsocialminister och sjukvårdsminister ur\r\nfolkhälsoperspektiv skulle vara orolig för att den\r\nkompetensen försvinner.</pre><pre>Av naturliga skäl, som jag sade tidigare, kan man\r\ninte kräva att husläkaren har denna kunskap om\r\nhan eller hon inte jobbar i skolan mera än vad en\r\nhusläkare kommer att kunna göra med alla de\r\npatienter av olika schatteringar den har.</pre><pre>Det är den oro jag känner. Jag hoppas att detta\r\nbeslut kommer att följas upp ordentligt och att vi\r\nrättar till det som blir fel.</pre><pre>Anf. 73  HANS KARLSSON (s) replik:</pre><pre>Herr talman! I Bo Könbergs senaste anförande\r\ntalade han som om man i dag inte skulle ha\r\nmöjlighet att välja läkare. Det är naturligtvis fel.\r\nMöjligheten att välja läkare är inte någon\r\ninnovation som kommer med husläkarlagen. Den\r\nhar funnits tidigare.</pre><pre>Ett antal borgerliga talare har raljerat över att vi\r\nsocialdemokrater talar om valfrihet, precis som om\r\ndet skulle vara något nytt. Men det är skillnad på\r\nvår valfrihet och den valfrihet som de borgerliga\r\ntalarna syftar på.</pre><pre>Vår valfrihet handlar om valfrihet för alla och inte\r\nbara för några, medan husläkarlagen kan leda fram\r\ntill att det blir valfrihet endast för några.</pre><pre>Statsrådet Könberg berömmer sig av att ha\r\navskaffat köerna, men det var ju den\r\nsocialdemokratiska regeringen som såg till att man\r\nbörjade kapa dem.</pre><pre>Anf. 74  Statsrådet BO KÖNBERG (fp):</pre><pre>Herr talman! Om jag förstod Hans Karlssons inlägg\r\nrätt handlade det om att Socialdemokraterna skulle\r\nvara för valfrihet åt alla i stället för åt några. Det\r\nlåter alldeles utmärkt -- vem är inte hellre för\r\nvalfrihet åt alla i stället för åt några? Men vad det\r\nhade att göra med de förslag som nu står emot\r\nvarandra i den kommande omröstningen har jag\r\ninte kunnat utröna ännu.</pre><pre>Det är väl mera sannolikt att man får valfrihet åt\r\nalla i ett system som byggs ut kraftigt och som\r\ntillförs pengar än i ett system där man vill ha en\r\nallmänt opreciserad skrivning i lagen och inte vill\r\ntillföra några resurser.</pre><pre>Till sist något om Socialdemokraternas insatser för\r\nvårdgarantin. Jag kanske får påminna om att det\r\nväcktes en motion för flera år sedan från moderat\r\nhåll i den här frågan, och i januari 1991 väckte\r\nFolkpartiet med, tror jag, Daniel Tarschys som\r\nförsta namn förslag om en vårdgaranti. Det\r\nförslaget nappade sedan Socialdemokraterna på.\r\nDet var bra att de gjorde det, men den egna\r\ninsatsen var inte speciellt imponerande.</pre><pre>Anf. 75  HANS KARLSSON (s) replik:</pre><pre>Herr talman! Valfrihet för alla, vad har det med\r\nhusläkarlagen att göra, frågar statsrådet Könberg.</pre><pre>Resultatet av husläkarlagen kan faktiskt bli att det\r\ninte är valfrihet för alla längre, och det är vad jag\r\nsyftade på i min förra replik.</pre><pre>Anf. 76  SYLVIA LINDGREN (s):</pre><pre>Herr talman! Jag blev litet förvånad över att Bo\r\nKönberg så starkt angrep att jag tyckte att detta\r\nmed husläkare och rätten till egen läkare nu har\r\nhamnat i en prestigedebatt. Men det senaste\r\ninlägget från Bo Könberg belyser ändå en\r\nprestigedebatt: Vem står egentligen för\r\nvårdgarantin?</pre><pre>Sanningen är väl den, Bo Könberg, att det är två\r\nfrågor som framför allt Folkpartiet har profilerat\r\ninom sjukvården, och det är husläkare och rätten\r\ntill eget rum. Jag tycker att det är bra att man har\r\njobbat på det viset.</pre><pre>När det gäller rätten att ha en egen läkare har vi\r\nockså sagt att vi definitivt inte är emot det. Vi\r\ntycker att det mycket väl kan inbegripas i den\r\norganisation som vi har i dag. Vi har möjligheten\r\natt fritt välja läkare. Vi har också möjligheten att\r\nfritt välja vårdcentral och även sjukhus. Men vi ser\r\nockså detta som en helhet, med ett team som\r\njobbar på en vårdcentral med områdesansvar. Där\r\nfinns inte bara en husläkare. Det finns\r\ndistriktssköterskor, undersköterskor, terapeuter,\r\nkuratorer, sjukgymnaster m.fl. Det är inte alltid så\r\natt man behöver ha kontakt med just husläkaren.\r\nDet är detta helhetsbegrepp som för oss\r\nsocialdemokrater är så viktigt.</pre><pre>Det är också viktigt att man har en hög kvalitet, god\r\ntillgänglighet och ett förtroende plus helhetssynen.</pre><pre>Med det nu föreliggande förslaget lägger man på\r\ntok för stor vikt vid just läkarnas roll och tappar\r\nbort många andra personalgrupper. Här har\r\ndiskuterats inte minst distriktssköterskornas roll.</pre><pre>När man bestämmer sig för att ha flera läkare\r\ninnebär det i många fall konverteringar av tjänster.\r\nDet gör man i dag ute i våra landsting utan att man\r\ndessförinnan tittar på vem som skall göra vad i det\r\nnya systemet.</pre><pre>Skall husläkarna ta emot patienterna för att titta på\r\nbensåren och först linda upp lindan på gamla tant\r\nAgda innan hon blir undersökt osv.? Då innebär\r\ndet i många fall att man utnyttjar husläkarna till\r\nmånga andra uppgifter än det som de är duktiga på.\r\nPå så vis kan det komma att bli en väldigt dyr och\r\nfelaktig reform.</pre><pre>Anf. 77  Statsrådet BO KÖNBERG (fp):</pre><pre>Herr talman! På en punkt skall jag ge Sylvia\r\nLindgren rätt. När Hans Karlsson och jag\r\ndiskuterar vem som först lade fram förslaget om\r\nvårdgaranti liknar det förstås en strid om prestige\r\neller, om man så vill, att göra reklam för det egna\r\npartiets insatser. Jag är fullt beredd att överlåta\r\nbedömningen av Socialdemokraternas och\r\nFolkpartiets insatser till andra och dra mig tillbaka\r\nfrån den striden just nu.</pre><pre>Det som väckte min upprördhet i Sylvia Lindgrens\r\ntidigare inlägg var att hon försökte hävda, som jag\r\nuppfattade det, att Folkpartiet liberalerna, jag,\r\nregeringen och andra lade fram ett stort och viktigt\r\nförslag om en förändring i svensk sjukvård av\r\nprestigeskäl -- underförstått att vi själva tyckte\r\nnågot annat i sakfrågan.</pre><pre>Jag tycker att den politiska debatten skulle må bra\r\nav att man i stället för att leta varandras motiv tog\r\npå allvar de motiv som anförs. Det finns säkert då\r\noch då dolda motiv här i världen, men de är oerhört\r\nmycket färre än vad politiska meningsmotståndare\r\ntror om varandra.</pre><pre>Den typen av debatt har jag tidigare inte mött så\r\nofta hos Sylvia Lindgren, och det var kanske\r\norsaken till min förvåning.</pre><pre>Sedan vill jag bara, herr talman, erkänna mig\r\nskyldig till den anklagelse som Sylvia Lindgren\r\nriktade mot Folkpartiet: Vi har profilerat oss på\r\nhusläkare och eget rum.</pre><pre>Anf. 78  SYLVIA LINDGREN (s):</pre><pre>Herr talman! Återigen: vi har redan i dag rätten att\r\nvälja läkare. Det är därför hela den här reformen\r\nter sig väldigt märklig.</pre><pre>Jag skall ge ett exempel från min egen vårdcentral,\r\ndär man nu har infört husläkarsystemet, alltså i\r\nStockholm. Där har läkarna bestämt sig för att vara\r\nett team -- men det är läkarna som har kommit\r\növerens om detta.</pre><pre>Jag ringde häromdagen för att jag ville ha ett\r\nrecept. Man frågade mig: Hos vilken läkare är du\r\nlistad? Ingen aning, sade jag, för jag visste inte till\r\nvilken läkare jag skulle anmäla mig. Jag hade inte\r\nden kännedomen när lappen ramlade ner i min\r\nbrevlåda. Då gick den som hade svarat i telefon och\r\nletade upp mitt namn och sade: Du är listad hos\r\ndoktor X, men tyvärr har han telefontid bara på\r\nonsdagar mellan kl. 8 och 10, så var så god och\r\nåterkom då. Jag sade att jag inte kunde återkomma\r\ndå, och jag fick till svar att det var endast då som\r\nmin husläkare hade telefontid.</pre><pre>Detta sköts alltså på ett annat sätt än vad jag har\r\nvarit van vid när jag har vänt mig till min\r\nvårdcentral.</pre><pre>Vi har inte använt ordet ''rasera'', som samtliga\r\nsocialdemokrater anklagades för. Däremot har jag\r\nsagt att införandet av husläkarsystemet innebär\r\nstora förändringar, som kan få förödande\r\nkonsekvenser för dagens framgångsrika system.\r\nDet påståendet står jag helt och fullt för, Bo\r\nKönberg.</pre><pre>Anf. 79  Statsrådet BO KÖNBERG (fp):</pre><pre>Herr talman! Om det skulle behövas några fler\r\nargument för husläkare -- jag tror knappast det --\r\ntycker jag att den episod som Sylvia Lindgren\r\nbeskrev, om hur det ser ut innan husläkarlagen\r\ninförs, kan vara ett gott argument för att rösta för\r\nden.</pre><pre>Överläggningen var härmed avslutad.</pre><pre>Beslut</pre><pre>Mom. 1 (avslag på förslaget om husläkare)</pre><pre>Utskottets hemställan bifölls med 166 röster mot\r\n130 för reservation 1 av Bo Holmberg m.fl. 4\r\nledamöter avstod från att rösta.</pre><pre>Mom. 2 (utformningen av husläkarreformen)</pre><pre>Utskottets hemställan bifölls med 169 röster mot\r\n129 för reservation 2 av Bo Holmberg m.fl. 3\r\nledamöter avstod från att rösta.</pre><pre>Mom. 10 (husläkarnas etableringsrätt)</pre><pre>Utskottets hemställan med godkännande av\r\nutskottets motivering bifölls med 172 röster mot\r\n130 för utskottets hemställan med godkännande av\r\nmotiveringen i reservation 7 av Bo Holmberg m.fl.</pre><pre>Mom. 11 (husläkarna och omvärlden)</pre><pre>Utskottets hemställan bifölls med 169 röster mot\r\n130 för reservation 8 av Bo Holmberg m.fl. 3\r\nledamöter avstod från att rösta.</pre><pre>Mom. 19 (medelsanvisningen till Bidrag till\r\nhusläkarsystem m.m.)</pre><pre>Utskottets hemställan bifölls med 171 röster mot\r\n130 för reservation 10 av Bo Holmberg m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande vid morgondagens\r\narbetsplenum.</pre><pre>Anf. 80  ANDRE VICE TALMANNEN:</pre><pre>Meningsyttringar från åhörarläktaren är inte\r\ntillåtna.</pre><pre>5 §  Tobakslag</pre><pre>Föredrogs</pre><pre>socialutskottets betänkande</pre><pre>1992/93:SoU26 Tobakslag (prop. 1992/93:185).</pre><pre>Anf. 81  STEN SVENSSON (m):</pre><pre>Herr talman! I socialutskottets betänkande nr 26\r\nbehandlas regeringens proposition om tobakslag\r\nsamt 78 motionsyrkanden inom detta\r\nämnesområde.</pre><pre>Den föreslagna lagen innehåller regler om vissa\r\nmiljöer där rökning inte skall få äga rum eller där\r\nvissa utrymmen skall hållas fria från tobaksrök.\r\nHuvudregeln är att rökning inte skall vara tillåten i\r\nlokaler för barnomsorg, skolverksamhet och annan\r\nverksamhet för barn och ungdom, färdmedel i\r\ninrikes kollektivtrafik, lokaler för hälso- och\r\nsjukvård, lokaler avsedda för gemensamt bruk i\r\nbostäder och inrättningar med särskild service eller\r\nvård. I lokaler där offentliga tillställningar eller\r\nallmänna sammankomster anordnas och i andra\r\nlokaler dit allmänheten har tillträde skall, om\r\nmiljön inte är rökfri, finnas områden där rökning\r\ninte är tillåten. Även för hotell och restauranger ges\r\nsärskilda regler.</pre><pre>Den som i egenskap av ägare eller på annan grund\r\ndisponerar över en lokal eller annat utrymme som\r\nomfattas av lagförslaget svarar för att reglerna följs.\r\nVidare föreslås en skyldighet för arbetsgivare och\r\narbetstagare att samverka för att arbetsplatser i allt\r\nväsentligt blir rökfria.</pre><pre>Det huvudsakliga syftet med den lagstiftning som\r\nföreslås är att skydda allmänheten från att ofrivilligt\r\nutsättas för tobaksrök och att skydda barn och\r\nungdom från att börja bruka tobak. Regeringen\r\nunderstryker att den lag som nu föreslås är ett\r\nförsta led i åtgärder för att begränsa tobaksbrukets\r\nskadeverkningar. Beroende på den fortsatta\r\nutvecklingen kan det bli aktuellt att till riksdagen\r\nåterkomma med ytterligare förslag till åtgärder,\r\nt.ex. om syftet med bestämmelserna inte uppnås\r\neller om nya regler införs inom EG.</pre><pre>Socialutskottet är väl medvetet om de hälsorisker\r\noch det obehag som många människor drabbas av\r\npå grund av rökningen. Det är därför mycket viktigt\r\natt människor inte mot sin vilja tvingas vistas i\r\nlokaler där det röks och utsättas för passiv rökning.\r\nI den föreslagna lagen finns för vissa lokaler och\r\nutrymmen bestämmelser om begränsningar av\r\nrökningen.</pre><pre>Information om tobakens skadeverkningar har\r\nsedan länge bedrivits i vårt land. Även om andra\r\nåtgärder vidtas för att minska tobaksbruket är olika\r\nformer av information och utbildning fortfarande\r\ngrundläggande element i samhällets åtgärder mot\r\ntobaksbruket. Genom det tobaksprogram som det\r\nnyligen inrättade Folkhälsoinstitutet bedriver har\r\nde hälsoupplysande informativa insatserna mot\r\ntobaksbruket förstärkts på central nivå, vilket är\r\nmycket betydelsefullt. Det är också viktigt att\r\ninformationen om tobakens skadeverkningar\r\nintensifieras på lokal nivå inom skolor,\r\nprimärvården, frivilliga organisationer etc.</pre><pre>Skolans förebyggande insatser måste få hög\r\nprioritet och stort utrymme på skolschemat.\r\nSärskild vikt måste läggas vid att nå de\r\nungdomsgrupper som vi vet i dagsläget röker\r\nmycket. Sjuk- och primärvårdens kunskaps- och\r\ninformationsmaterial om tobakens\r\nskadeverkningar måste komma skolor och övriga\r\nmyndigheter till del. Särskilt angeläget är att\r\nunderstryka vikten av att gravida kvinnor och\r\nsmåbarnsföräldrar informeras om tobakens\r\nskadliga effekter. I detta sammanhang har\r\nmödravården och sjukvården en viktig roll, liksom\r\nFolkhälsoinstitutet.</pre><pre>Insatserna för att tillförsäkra människor en rökfri\r\nmiljö måste fortsätta och intensifieras. Unga\r\nmänniskor i hemmet och i skolan skall erinras om\r\nvikten av att de inte börjar röka och av att de -- om\r\nde trots allt börja röka -- visar hänsyn mot dem som\r\ninte röker.</pre><pre>Fostran av barn och ungdom i hem och skola är\r\navgörande för gundläggandet av sunda och goda\r\nvärderingar, liksom all informationsverksamhet\r\noch opinionsbildning. Utvecklingen i Sverige är av\r\ndessa skäl mycket positiv. Antalet rökare minskar\r\nsedan flera år. Detta tyder på att de redan vidtagna\r\nåtgärderna har haft god effekt. Det är en mycket\r\nviktig folkhälsofråga att minskningen fortsätter.\r\nSverige är kanske det land som har de bästa\r\nutsikterna att nå WHO-målet: att 80 % av\r\nbefolkningen skall vara rökfri år 2000.</pre><pre>Herr talman! Så här långt är socialutskottet enigt,\r\noch därför ställer sig utskottet bakom regeringens\r\nförslag om införandet av den nya tobakslagen.</pre><pre>Men som framgår av betänkandet vill en majoritet,\r\nbestående av Ny demokrati och\r\nSocialdemokraterna, att riksdagen skall uttala sig\r\nför en betydligt mer långtgående reglering. Dessa\r\npartier tillmäter inte det enskilda, personliga\r\nansvaret någon större betydelse -- av deras\r\nledamöter i utskottet att döma. Trots att vi kan\r\nnotera mängder av lokala lösningar, som leder till\r\nallt fler rökfria miljöer i vårt samhälle, intar de\r\nförmynderiets roll. Den skiljelinje som därmed har\r\nuppstått inom socialutskottet gäller principfrågan\r\nom det verkligen är riksdagen som skall fatta beslut\r\nmed denna innebörd. Därmed devalverar\r\nmajoriteten värdet av de uttalanden som utskottet\r\nenhälligt gjort om vikten av information och\r\nupplysning.</pre><pre>Ny demokratis representant har snabbt anpassat sig\r\ntill den förmyndarmentalitet som hans parti i den\r\nsenaste valrörelsen lovade att med alla medel\r\nbekämpa. Ny demokrati har numera förvandlats till\r\nett skattehöjar-, förbuds- och regleringsparti. Det\r\nvisar att partiet är opålitligt, i ordets sämsta\r\nmening. Man tror inte längre -- tvärtemot vad man\r\nhävdade i valrörelsen -- att människor kan ta något\r\neget personligt ansvar. Man förstår inte att\r\nförmynderiet underminerar det individuella\r\nansvarstagandet. Alla dessa signaler har gått upp i\r\nrök.</pre><pre>Intrycket av vindrutetorkarpolitiken inom Ny\r\ndemokrati framstår än mera tydligt när sex\r\nnydemokratiska representanter -- fem ledamöter av\r\ndenna kammare och även partisekreteraren -- i en\r\ndebattartikel i Dagens Nyheter i dag skriver att de\r\nvill fimpa hela lagförslaget. Därmed går man så att\r\nsäga 180 grader på tvärs mot partiets linje i\r\nsocialutskottet.</pre><pre>När socialutskottets socialdemokrater väckte sin\r\nmotion med krav på skärpningar reagerade\r\nAftonbladet. På ledarsidan skrev man den 15 april:\r\n''Detta måste ses som ett beklagligt återfall i\r\nsjuttiotalistiskt förbudstänkande. Så fort man då\r\nupptäckte något som man ogillade krävdes\r\nlagstiftning eller åtminstone centralt utfärdade\r\npåbud. Men det är inte med förbud eller statliga\r\npekpinnar man löser problemen. Upplysning är\r\neffektivare, upplysning och råd om hur man bär sig\r\nåt om man vill sluta.''</pre><pre>Herr talman! Jag tror att det finns många inom den\r\nsocialdemokratiska riksdagsgruppen som har\r\nsamma sunda inställning till det personliga och det\r\nlokala ansvarstagandet. De vill, liksom vi\r\nreservanter, överlåta till arbetsgivare, arbetstagare\r\noch deras organisationer att komma överens om\r\nhur man skall åstadkomma rökfria arbetsmiljöer\r\noch hur man skall förhindra att människor\r\nofrivilligt utsätts för tobaksrök.</pre><pre>En decentraliserad beslutsordning gör det möjligt\r\natt ta hänsyn till de högst varierande förhållanden\r\nsom råder på olika arbetsplatser. Det är angeläget\r\natt parterna känner ett stort ansvar för att dessa\r\nfrågor löses på ett positivt sätt och bejakar de\r\nvärderingar som regering och riksdag står bakom.\r\nDärmed blir lösningarna förankrade, bejakade och\r\nrespekterade av dem som närmast berörs av\r\nåtgärderna. Det visar den framgångsrika utveckling\r\nsom redan pågår -- utan att riksdagen i lagtext\r\nföreskrivit hur detta skall gå till.</pre><pre>Den bedömning och avvägning som\r\nsjukvårdsministern och regeringen har gjort i\r\npropositionen bör därför kunna accepteras av\r\nriksdagen.</pre><pre>Jag yrkar därför i motsvarande del bifall till\r\nreservationerna 1 och 2.</pre><pre>Herr talman! Det är angeläget att Sverige\r\nharmoniserar regler som berör handeln med\r\ntobaksvaror med motsvarande regler inom EG. På\r\ndetta område har EG under senare tid antagit\r\ndirektiv i skärpande riktning om att förpackningar\r\ntill tobaksvaror skall förses med varningstexter,\r\ninnehållsdeklaration och uppgifter om högsta\r\ntjärhalt i cigarettrök. Direktiven omfattas av EES-\r\navtalet. I Sverige finns det sedan 1977 en\r\nlagstiftning om varningstext och\r\ninnehållsdeklaration på förpackningar till\r\ntobaksvaror, som synes överensstämma med EG:s\r\ndirektiv.</pre><pre>Regeringen har i propositionen föreslagit att\r\nnuvarande regler om varningstext och\r\ninnehållsdeklaration justeras så, att det klart\r\nframgår att föreskrifter kan meddelas om fler\r\nvarningstexter på varje förpackning. Vi reservanter\r\nser positivt på detta förslag, eftersom information\r\nom tobakens skadeverkningar är av mycket stor\r\nbetydelse för att en minskning av\r\ntobakskonsumtionen skall kunna åstadkommas.</pre><pre>Innan ytterligare regler, som berör handeln, antas\r\nbör -- för att motverka uppkomsten av\r\nhandelshinder -- samråd ske med företrädare för\r\nproducenter, importörer och detaljister samt\r\nberörda myndigheter. Införande av ett ensidigt\r\nsvenskt reklamförbud skulle också innebära\r\nbetydande konkurrensnackdelar för den svenska\r\ntobaksindustrin, som marknadsför produkter som\r\nrelativt sett är mindre hälsofarliga än utländska\r\ntobaksprodukter. Någon möjlighet att stoppa\r\nreklam för utländska tobaksprodukter i utländska\r\ntidskrifter och TV-kanaler, som i allt högre\r\nutsträckning läses och ses av ungdomar, finns inte.\r\nReklam för tobaksprodukter kommer således att\r\nnå fram till många ungdomar även om ett\r\nreklamförbud införs.</pre><pre>Den utländska tobaksindustrin använder sig redan\r\nav s.k. dold reklam, genom att registrera sina\r\nvarumärken även för andra produkter än\r\ntobaksvaror. Med nuvarande yttrandefrihets- och\r\ntryckfrihetslagstiftning är det svårt att förhindra\r\ndenna form av smygreklam. I Sverige är\r\ntobaksreklamen redan mycket noga reglerad.\r\nReklamen är också balanserad. I annonser upptar\r\nvarningstexter minst 20 % av ytan. Om ett förbud\r\ninförs försvinner även denna form av\r\nproduktinformation, och alternativet blir med\r\nsäkerhet en ökande flora av dold reklam och\r\nvarumärkesexponeringar i många sammanhang.</pre><pre>Herr talman! Alldeles nyss fick jag en tidning där\r\nman man kan se ett tydligt exempel på denna\r\nsmygreklam. Det är Televerket Radios\r\nprogramtidning Calling. På omslaget ser man\r\nsnabba sportbilar med varumärken: Marlboro och\r\nCamel. Och i en text står det: ''Hallå där i depån!\r\nNu behöver ni inte skruva på mera turbotryck, för\r\ndet här racet har jag som i en liten ask''.</pre><pre>Herr talman! Så här går det till. Vi kommer att få se\r\nmycket mer av det här. I Sverige har vi en reglerad\r\ntobaksreklam som är öppen, synlig, saklig och\r\nmåttfull. Varningstexter upptar minst 20 % av\r\nannonsytan. Då vill jag fråga majoriteten om den\r\nverkligen vill få denna ersatt av en aldrig sinande\r\nflora av dold reklam -- smygreklam och\r\nvarumärkesexponeringar i de mest besynnerliga\r\nsammanhang.</pre><pre>Kreativiteten hos reklammännen känner som\r\nbekant inga gränser. Det var alltså ett färskt\r\nexempel som jag tog upp.</pre><pre>Det finns också risk för att internationella märken\r\nmed högre halter av kolmonoxid och tjära m.m.\r\nökar. Det finns vidare en skillnad mellan effekterna\r\nav ett reklamförbud när det gäller alkohol och\r\ntobak. När det gäller alkoholen, där reklam inte är\r\ntillåten i Sverige, är förbudet verkningsfullt. På\r\ntobaksområdet -- där distributionsmonopolet är\r\nborttaget, till skillnad från hur det är på\r\nalkoholområdet -- blir det sannolikt så, att de som\r\nkan förfoga över resurserna för smygreklam också\r\ntar hand om marknaden. Motionärernas förslag\r\nkommer enligt reservanterna enbart att påverka\r\nmarknadsandelarnas fördelning. Den totala\r\nkonsumtionen kommer inte att minska. På\r\ntobaksområdet blir det sannolikt så att de som kan\r\nförfoga över resurserna för smygreklam, också tar\r\nhand om marknaden. Motionärernas förslag\r\nkommer enligt utskottet enbart att påverka\r\nmarknadsandelarnas fördelning. Vad som talar för\r\ndetta är att vi har en mindre andel rökare i Sverige\r\nän man har i länder som länge har haft\r\nreklamförbud. Mot denna bakgrund är regeringens\r\noch statsrådet Könbergs bedömning välmotiverad,\r\noch vi reservanter tillstyrker därför regeringens\r\nförslag till ställningstagande i frågan om\r\nreklamförbud.</pre><pre>Herr talman! Förutom till reservationerna 1 och 2\r\nber jag att få yrka bifall till reservation 4.</pre><pre>Anf. 82  ULLA ORRING (fp):</pre><pre>Herr talman! Vi har i dag haft en intensiv\r\ndebattomgång om husläkarförslaget, och nu skall\r\ntobakslagen diskuteras här under eftermiddagen\r\noch kvällen.</pre><pre>Många delar uppfattningen att det pågår en global\r\nkatastrof i det tysta. Därmed är rökningen ett av de\r\nstörsta hoten mot mänskligheten. Jag går inte så\r\nlångt, men jag är mycket väl medveten om\r\ntobakens skadeverkningar.</pre><pre>De omdömen som fälls här är hårda och måste tas\r\npå allvar. Cancerkommittén beräknar att 10 000--\r\n12 000 människor årligen avlider i vårt land till följd\r\nav sjukdomar orsakade av rökning, eller också har\r\nrökningen varit en bidragande orsak. Man frågar\r\nom vi politiker inte vill göra något åt detta. Frågan\r\när enkel, men svaret är mera komplicerat.</pre><pre>Självklart kan vi inte utan att reagera ta del och\r\nmycket starkt beröras såväl av de skadliga effekter\r\nsom rökningen åsamkar den enskilde individen som\r\nav de totala kostnader som rökningen förorsakar\r\nsamhället och hälso- och sjukvården.</pre><pre>Framför allt måste vi värna de unga, så att de inte\r\nhamnar i ett beroendeförhållande när det gäller\r\ntobaken. Det gäller att skjuta på debuten. Enligt\r\nvissa forskare finns det också ett starkt samband\r\nmellan rökningen och bruket av narkotika.</pre><pre>Om vi förmår minska tobaksbruket kommer vi\r\nlängre fram att se resultatet -- ett förbättrat\r\nhälsoläge. Särskilt viktigt här är de gravida\r\nkvinnorna och barnen, vilka skulle må bättre.\r\nVidare skulle det bli minskad sjukfrånvaro. Antalet\r\nsjukpensionärer skulle bli mindre osv.</pre><pre>Jag tror att alla vi som varit med vid behandlingen\r\nav den här propositionen är överens om att\r\nrökningen måste minska och om att tobaksbruket\r\när ett av de stora folkhälsoproblemen.</pre><pre>Tobaksutredningen var klar redan för tre år sedan.\r\nEn rad radikala förslag lades fram, vid sidan av de\r\nallmänna informationsinsatserna. Man talade om\r\nrökfrihet i arbetslokaler där fler än en person\r\narbetar, om reklamförbud och om en åldersgräns\r\nför inköp av tobaksvaror. Men den dåvarande\r\nsocialdemokratiska regeringen orkade inte ta i den\r\nhär heta potatisen.</pre><pre>Nu har vi en borgerlig regering. För första gången\r\nföreslås en tobakslag, som jag och många med mig\r\nanser vara det första steget mot en mycket\r\nrestriktivare hållning till tobaksbruket. Frågan är\r\ninte okontroversiell. Som jag ser saken är det\r\nviktigt att åstadkomma ett relevant resultat: en\r\nlagstiftning som kan följas.</pre><pre>Förslagen innebär förbud mot rökning i daghem, på\r\nskolor och i fritidslokaler. Detsamma gäller lokaler\r\nför hälso- och sjukvård samt tandvård. Särskilda\r\nrökrum får dock inrättas. På större restauranger\r\nskall det finnas rökfria områden, och hotellen skall\r\nerbjuda rökfria rum.</pre><pre>Här vill utskottsmajoriteten gå längre. Men med en\r\ndecentraliserad beslutsordning bör parterna kunna\r\nkomma överens, tycker jag och övriga reservanter,\r\nom att en rökfri arbetsmiljö skall åstadkommas,\r\noavsett om det är stora eller små arbetsplatser. Jag\r\ninstämmer därmed i vad som sägs i reservation nr 1\r\nom rökfria miljöer.</pre><pre>Herr talman! Frågan om en åldersgräns för inköp\r\nav tobak är också en mycket angelägen fråga för\r\nmig. Det gäller här att gå så långt som möjligt, så att\r\nrökdebuten skjuts upp. Under de senaste veckorna\r\nhar vi blivit påminda om att det är 600 ungdomar i\r\nveckan som börjar röka. Beträffande elever i\r\nårskurs 9 visar studier att mer än var fjärde rökare\r\när flicka och var femte är pojke. Detta är\r\nskrämmande. Här behövs det inte bara förbud mot\r\ninköp utan också en oändlig kampanj med fakta om\r\nrökningens skadeverkningar, främst ute på våra\r\nskolor. Även föräldrar och andra anhöriga måste på\r\nalla sätt bidra här och sprida upplysning.</pre><pre>Det folkhälsoinstitut som har tillkommit har också\r\nen särskild uppgift då det gäller att bevaka\r\nrökningen, att försöka förhindra densamma och att\r\nsprida information.</pre><pre>Det finns faktiskt goda exempel på aktiva klasser\r\nmed aktiva lärare som hårt driver kampen mot\r\ntobaken. Mycket sådant måste till när det gäller att\r\nstärka elevernas självförtroende och deras mod att\r\nsäga ifrån.</pre><pre>Jag är mycket tveksam till en lagstiftning, för jag\r\nanser att det blir svårt att följa en sådan. Langning\r\nkan uppstå, och den blir ett stort problem i och med\r\natt man därmed bryter mot lagen. Jag ställer mig\r\ndärför bakom reservation nr 2. Det gäller alltså att\r\ni stället i första hand välja upplysningens väg.</pre><pre>Däremot kommer jag att rösta för ett\r\nreklamförbud. Jag stöder således propositionen i\r\ndenna del.</pre><pre>Sedan länge har jag funnit att den reklam som vi nu\r\nhar är mycket motsägelsefull. Först ser man häftig\r\nreklam t.ex. om den låga tjärhalten i en cigarett.\r\nMen sedan finns det på cigarettpaketen\r\nupplysningar om hur hälsovådlig rökningen är. För\r\nen sådan reklam finns det inte plats i vårt samhälle.</pre><pre>Reklamanhängarna och tobaksbolagen framhåller\r\natt reklamens syfte är att locka rökare att röka\r\ncigaretter som har lägre tjärhalt. Men argumenten\r\nhåller inte. Sverige har redan i EES-avtalet\r\nförbundit sig att följa EG:s regler om\r\nmaximigränser för tjära. 1993 blir cigaretter med\r\nmer än 15 mg tjära förbjudna. Om några år sänks\r\ngränsen förhoppningsvis ytterligare.</pre><pre>Norrmännen, som har haft reklamförbud sedan\r\n1975, röker sedan 1988 cigaretter som i genomsnitt\r\ninnehåller 13 mg tjära. För Sverige har\r\nmotsvarande siffra varit 15 mg, trots reklam och\r\nkonsumentupplysning. Inte ens en rökare torde se\r\nett reklamförbud som ett ingrepp i integriteten när\r\ndet gäller detta med att inte utsättas för\r\ntobaksreklam.</pre><pre>I Norge och Finland, där man sedan länge har\r\nreklamförbud, har inte något av de multinationella\r\ntobaksbolagen fått en starkare ställning -- ett\r\nannars vanligt argument från de inhemska bolagens\r\nsida.</pre><pre>Herr talman! Allra sist vill jag säga att jag tycker att\r\nvi måste få bort reklamen för tobak. Låt oss alla\r\nmed Folkhälsoinstitutet i spetsen driva på, så att vi\r\nfår ett tobaksfritt samhälle så långt detta är möjligt!\r\nDet är hög tid att vi inser realismen när det gäller de\r\nskador som tobaken åstadkommer. Den föreslagna\r\ntobakslagen är det första steget här.</pre><pre>Anf. 83  ROLAND LARSSON (c):</pre><pre>Herr talman! Det står ställt utom varje tvivel att\r\ntobaksbruket är ett av våra allra största\r\nfolkhälsoproblem.</pre><pre>Det är egentligen ganska märkligt att vi i den tidvis\r\nganska intensiva miljödebatt som vi har fört, inte\r\nhar ägnat tobaken som miljöproblem större\r\nuppmärksamhet än vad vi hittills har gjort.</pre><pre>I propositionen och i underlaget till denna finns en\r\nmycket bra redovisning av hur allvarligt\r\ntobaksbruket är för vår hälsa och av hur det utgör\r\nen klart dominerande faktor vid många av våra\r\nsvåraste sjukdomar.</pre><pre>Våra relationer till tobaken är i högsta grad en\r\nattitydfråga. Vill vi minska tobakens\r\nskadeverkningar, handlar det därför om att\r\nåstadkomma attitydförändringar.</pre><pre>I det avseendet är samhällets inställning av\r\navgörande betydelse. Det är därför mycket bra att\r\nden här propositionen äntligen har kommit. Det\r\nvisar att regering och riksdag ser mycket allvarligt\r\npå tobaksproblemet.</pre><pre>Skall man från samhällets sida lyckas att ändra på\r\nattityder, måste man gå fram på ett sätt som gör att\r\nmänniskor inte får känslan av förmyndarmentalitet\r\noch intrång i det som ligger inom den privata\r\nsfären. Sådant leder bara till att aldrig så goda\r\navsikter kan få rakt motsatt effekt.</pre><pre>Av de förslag som nu ligger framför oss är de flesta\r\nsådana att de borde kunna möta stor uppslutning\r\nfrån allmänheten.</pre><pre>Det borde t.ex. inte ens bland de största\r\ntobakskonsumenterna vara svårt att få förståelse\r\nför de delar av lagförslaget som syftar till att skydda\r\nandra som inte själva röker från att bli utsatta för\r\ntobaksrök. Skärpningen när det gäller rökfria\r\nmiljöer är därför mycket välmotiverad.</pre><pre>Eftersom de flesta numera är ganska väl medvetna\r\nom tobakens risker, torde det inte heller vara svårt\r\natt få stöd för de ökade kraven på riskinformation\r\noch produktkontroll.</pre><pre>Herr talman! När det gäller möjligheterna att\r\nåstadkomma en attitydförändring till tobaken, är\r\nreklamfrågan av alldeles särskild betydelse.</pre><pre>Det är mycket svårt att förklara logiken i att vi\r\nsamtidigt som vi talar om tobaken som ett av våra\r\nstörsta folkhälsoproblem accepterar reklam och\r\nmarknadsföring som ju syftar till att öka\r\nkonsumtionen. Hur skall man på det sättet kunna\r\nräkna med att få förståelse för problemets allvar?</pre><pre>Reklam handlar dessutom just om attitydpåverkan,\r\nsom i detta fall syftar till en ökad\r\ntobaksanvändning.</pre><pre>Att försöka möta reklam med information är\r\nnästan omöjligt, eftersom reklam alltid är\r\nsubjektiv, medan information så långt möjligt skall\r\nvara objektiv. Att försöka bemöta sådant som\r\nvänder sig till våra känslor genom att vädja till vårt\r\nförstånd låter sig tyvärr inte alltid göras så lätt.</pre><pre>Att samhället skall lägga ner stora pengar på\r\ninformation för att motverka effekten av ännu\r\nstörre satsningar på reklam från tobaksindustrin\r\nförefaller dessutom både meningslöst och\r\nbortkastat.</pre><pre>Mot detta kan naturligtvis sägas att det är svårt att\r\nförhindra att ett reklamförbud kringgås på olika\r\nsätt. Man kan t.ex få in tobaksreklam via TV-\r\nsatellitkanaler eller också kan den bäras på kläder i\r\noch med det internationella utbytet. Genom att\r\nmänniskor reser mer kan de på så sätt få med sig\r\ntobaksreklam till Sverige.</pre><pre>Jag tycker inte att detta är något hållbart argument.\r\nDen möjligheten finns ju även när det gäller\r\nalkohol, trots att vi här har reklamförbud.</pre><pre>En annan invändning kan naturligtvis vara att ett\r\nreklamförbud innebär ett intrång i\r\nmarknadsekonomin. Jag kan förstå att t.ex.\r\nmoderaterna tycker att detta är ett avsteg från den\r\nsyn som man har på marknadsekonomin. Men inte\r\nheller detta argument håller riktigt.</pre><pre>Så länge inte tobaken, och för övrigt även\r\nalkoholen, svarar för sina egna verkliga kostnader\r\nråder det inte någon fri marknad i egentlig mening\r\npå det här området. Först om det, som jag här i\r\nriksdagen tidigare har föreslagit, togs ut en särskild\r\nsjukvårdsavgift eller en särskild sjukvårdsskatt på\r\ntobak, som gick direkt till sjukvårdshuvudmännen\r\nför att fullt ut täcka de kostnader som samhället får\r\nbära för tobakens skador, skulle man kunna tala om\r\nmarknadsekonomi även på det här området.</pre><pre>Ett reklamförbud är dessutom inte något som kan\r\neller borde uppfattas som en inblandning i enskilda\r\nmänniskors rätt att själva bestämma och ta ansvar.\r\nDet är ingen som personligen far illa av att slippa\r\natt usättas för reklam.</pre><pre>Herr talman! Mot den här bakgrunden yrkar jag\r\nbifall till förslaget om reklamförbud, dvs. utskottets\r\nmajoritetsförslag.</pre><pre>Att sätta en åldersgräns för inköp av tobak tror jag\r\nskulle motverka sitt syfte. Jag tror att detta av\r\nväldigt många skulle uppfattas som ännu ett inslag\r\nav förmynderi och snarare öka ungdomarnas\r\nnyfikenhet på tobaken. I vart fall anser jag inte att\r\ndet här är en metod som man bör ta till som en\r\nförstahandsåtgärd innan man prövat andra\r\nåtgärder.</pre><pre>Jag anser att socialdemokraternas förslag, att\r\nregeringen skall återkomma med ett lagförslag om\r\nåldersgräns om det visar sig att rökning bland\r\nungdomar ökar, är onödigt. Man måste kunna utgå\r\nifrån att regeringen gör på det viset, om man finner\r\natt detta är den lämpligaste åtgärden i händelse av\r\nökning av konsumtionen. Det behövs därför inget\r\ntillkännagivande på den här punkten.</pre><pre>Jag yrkar alltså avslag på förslaget om åldersgräns,\r\npå utskottets förslag och bifall till reservation nr 2..</pre><pre>Herr talman! Vad sedan slutligen gäller\r\nutskottsmajoritetens förslag i förhållande till det\r\nsom föreslås i propositionen i fråga om rökfria\r\nmiljöer har jag svårt att se att det i praktiken\r\ninnebär någon större skillnad. Jag tror nämligen\r\ninte att det som skiljer mellan dessa två förslag på\r\nnågot vis kommer att upplevas som något reellt\r\nproblem. Det finns nog inte så särskilt stora\r\nproblem just när det gäller tobaksrökning i\r\nutomhusmiljöer och på arbetsplatser, som inte går\r\natt klara på frivillig väg. Jag tror att en lagstiftning\r\näven på det här området skulle motverka sitt eget\r\nsyfte, och dessutom skulle det uppfattas som\r\nklåfingrighet.</pre><pre>Anf. 84  JERZY EINHORN (kds):</pre><pre>Herr talman! I år firas faktiskt ett\r\nfyrtioårsjubileum. Det var 1953 som två unga\r\nbrittiska forskare publicerade den första studien,\r\ndär man på ett ovedersägligt sätt visade att tobak\r\nframkallar lungcancer. Under de följande 40 åren\r\npåvisades att tobaksrökning framkallar betydligt\r\nfler tumörformer och dessutom förträngningar i\r\nblodkärlen, hjärtinfarkt samt ytterligare ett flertal\r\nsjukdomar som medför svårt och livslångt lidande.\r\nJag vill bara nämna emfysem, den andnöd som\r\nplågar många gamla som rökte när de var unga.</pre><pre>Under den allra senaste tiden har det påvisats\r\nskador hos dem som vistas i lokaler där andra röker.\r\nDetta gäller särskilt skador hos barn. Barn i\r\nlivmodern hos rökande kvinnor påverkas på ett\r\nmycket allvarligt sätt. Effekterna av passiv rökning\r\nhar gett tobaksfrågan en ny etisk dimension. Det är\r\ninte längre en ensak för den enskilde om han röker\r\neller inte.</pre><pre>Man har också lyckats kartlägga de mekanismer\r\ngenom vilka tobak framkallar sjukdom och\r\nlidande. Bl.a. finns i tobaksröken 15 starka\r\ngiftämnen som man enligt gällande lagar inte får\r\nsprida i något annat annat sammanhang än vid\r\nrökning. Tobak är lika starkt\r\nberoendeframkallande som flera i dag förbjudna\r\nnarkotika.</pre><pre>I Sverige rekryteras årligen 30 000 nya rökare och\r\n10 000 människor dör av tobaksbruk. Tobak är i dag\r\nden största enskilda folkhälsofaran. Vi är alla\r\növerens här i kammaren om att det är oerhört\r\nangeläget att minska tobaksbruket, men vi är inte\r\nhelt överens om vilka medel som är lämpliga för att\r\nnå detta mål och inte heller om hur man löser\r\nkonflikter mellan detta önskemål och våra andra\r\nförväntningar på samhället.</pre><pre>Ett grundläggande problem är här att det är barn\r\noch ungdom som är de mest utsatta. Det är de som\r\nbehöver skydd. Över 80 % av dem som röker har\r\nbörjat göra det före 18 års ålder. Flertalet börjar\r\nnumera när de är 14 eller 15 år. Har man klarat sig\r\ntill 18 års ålder är det mycket få som börjar röka\r\nsom vuxna.</pre><pre>Tyvärr blir alla risker med tobaksbruk, bl.a. risken\r\nför för tidig död, kraftigt förhöjda om vanan\r\netableras före 15 års ålder. Dessutom är tobaksbruk\r\nunder uppväxtåren mer cancerframkallande än\r\nsenare i livet. Om den vanan etableras tidigt under\r\nlivet är den mer beroendeframkallande och det är\r\nsvårare att sluta, även om man sedan som vuxen vill\r\ngöra det. Flera undersökningar har visat att det\r\nstora flertalet vuxna rökare vill sluta, men tyvärr\r\ninte kan det.</pre><pre>Det vi diskuterar här i dag gäller främst hur vi bäst\r\nskall skydda våra barn och hur vi bäst skall hindra\r\nrökdebuten hos barn. När man är 14 år har man\r\nsvårt att stå emot omgivningens tryck och man har\r\nsvårt att stå emot öppen eller dold reklam. Många\r\nbarn och tonåringar upplever att de i praktiken inte\r\nhar något val, om de vill vara med bland de tuffa.</pre><pre>Det är inte omdiskuterat, utan vi är alla överens om\r\natt hälsoinformation skall vara basen i allt arbete\r\nsom siktar till att förebygga tobakens\r\nskadeverkningar. Men de relativt begränsade\r\nsatsningar som samhället gör på hälsoinformation\r\nmotverkas mycket effektivt av en alltmer\r\nomfattande, uppfinningsrik och skickligt utformad\r\nreklam. Flera undersökningar har klart visat att\r\nförbud mot tobaksreklam har avgörande betydelse\r\nför en minskad tobakskonsumtion. Jag vill\r\nunderstryka att redan regeringens proposition\r\ninnehåller en rad kloka förslag, som siktar till att\r\nbegränsa tobakens skadeverkningar, vilka kan vara\r\neffektiva. Jag vill här nämna produktkontroll av\r\ntobaksvaror, information om tobakens\r\nskadeverkningar, förstärkt information på flera\r\nplan; i skolor, inom sjukvården, på arbetsplatser\r\noch centralt genom kunskapsinhämtning och\r\nkunskapsspridning. En av det nybildade\r\nFolkhälsoinstitutets främsta uppgifter är\r\nuppföljning och kunskapsspridning om tobakens\r\nskadeverkningar.</pre><pre>Herr talman! Jag har i 38 år levt bland\r\ncancerpatienter. Jag kan inte säga hur många, men\r\ndet är på otaliga människor som jag har sett\r\neffekterna av tobaksbruket, och jag har sett det\r\nlidande som detta framkallar. Jag har sett patienter\r\nsom började röka som barn, som hör till de lyckliga\r\nsom blev botade från sin lungcancer och som inte\r\nkan sluta, trots att de vill och trots att de bara har en\r\nlunga kvar att röka med. Jag är personligen mycket\r\nstarkt präglad av dessa upplevelser. Mot den\r\nbakgrunden är det kanske naturligt att jag tycker\r\natt detta faktiskt är ett mycket viktigt ögonblick i\r\nriksdagens arbete.</pre><pre>Jag skulle också, mot bakgrund av min personliga\r\nerfarenhet, gärna se att riksdagens beslut om\r\nmöjligt skulle gå längre än regeringens proposition.\r\nJag vill säga att av alla åtgärder som vi diskuterar --\r\nom man ser på vad som är vetenskapligt bevisat --\r\när det viktigaste att vi får ett förbud mot\r\ntobaksreklam. Jag vill också säga att jag ser positivt\r\npå vad som sägs i propositionen, att detta inte är\r\nslutpunkten för landets lagstiftning i den här\r\nfrågan, utan att detta bara är början.</pre><pre>Herr talman! Det är många talare anmälda. Vi\r\nkommer i dag att få höra mycket om personlig\r\nfrihet. Bl.a. fick vi läsa om personlig frihet i Dagens\r\nNyheter i morse, där man försökte kritisera Leif\r\nBergdahl.</pre><pre>Att slå vakt om den personliga friheten är oerhört\r\nviktigt. Men, mina vänner, barn har i praktiken\r\ningen personlig frihet när de börjar röka. De\r\nbehöver i stället vårt stöd och vår hjälp.</pre><pre>De som måste vistas i offentliga lokaler och som får\r\nandnöd har ingen reell personlig frihet. De behöver\r\ni stället vår hjälp. Vuxna som har opererats för\r\nlungcancer, och som inte kan sluta röka, har ingen\r\npersonlig frihet att göra det. De behövde vår hjälp\r\nför att inte börja när de var barn, och den hjälpen\r\nfick de inte.</pre><pre>Vi skall i morgon bitti här i kammaren avgöra om\r\nvåra barn och barnbarn skall få den hjälpen eller\r\nom vi skall säga till dem att vi i stället ville slå vakt\r\nom deras personliga frihet när de var 14 år gamla.</pre><pre>Dagens debatt och den följande voteringen i\r\nmorgon är för mig viktiga ögonblick i min korta\r\nriksdagserfarenhet. Jag undrar faktiskt om inte\r\nbeslutet om en tobakslag i framtiden kommer att\r\nframstå som det viktigaste av alla beslut som den nu\r\nsittande riksdagen har fattat.</pre><pre>Herr talman! Jag yrkar bifall till förslagen i\r\nregeringspropositionen om en tobakslag med de\r\nskärpningar som framgår av socialutskottets\r\nbetänkande. Samtidigt vill jag vädja till mina\r\nriksdagskolleger att allvarligt överväga de\r\nskärpningar av lagen som framgår av olika\r\nmotioner.</pre><pre>(Applåder)</pre><pre>Anf. 85  LEIF BERGDAHL (nyd):</pre><pre>Herr talman! I motsats till alkoholen, som\r\nbevisligen har använts av de indoeuropeiska folken\r\ni minst 4 000 år, skedde Europeernas första kontakt\r\nmed tobaken endast för knappt 400 år sedan i\r\nsamband med Columbus upptäcktsresor. Tobaken\r\nhar, i likhet med andra droger såsom meskalin och\r\npeyote, av Amerikas indianer väsentligen använts i\r\nrituella sammanhang, och väl var väl det.</pre><pre>Även i vårt land var tobaksbruket tämligen\r\nbegränsat långt in på 1900-talet. T.ex. kvinnor\r\nrökte mycket sällan. Det var i sällsynta fall gamla\r\ngummor som rökte pipa. Men i övrigt började inte\r\nkvinnor röka förrän på 40-talet. Det var först i\r\nsamband med kvinnornas s.k. frigörelse som man\r\nbörjade upptäcka skivepitelcancer hos kvinnor i\r\nden västliga världen.</pre><pre>Under mina 20 år som thoraxkirurg har det skett en\r\nmarkant ökning av antalet kvinnor med lungcancer.\r\nNu är denna sjukdom nästan lika vanlig hos kvinnor\r\nsom hos män. I framtiden kommer det att vara\r\nvanligare att kvinnor får denna sjukdom, eftersom\r\nkvinnorna i dag röker mer. Men det är en latenstid\r\nför induktion av cancer på uppemot 20--30 år. Det\r\ndröjer därför ett tag innan vi ser denna övergång.</pre><pre>Rökning orsakar inte bara död i cancer, främst\r\nskivepitelcancer i lungorna men även andra\r\ncancerformer, t.ex. urinblåsecancer, njurcancer\r\noch cancer i munhåla och svalg, utan det finns de\r\nsom anser att det dör betydligt fler människor i\r\nrökkomplikationer till följd av hjärt- och\r\nkärlsjukdomar än till följd av cancer.</pre><pre>Man har gjort en uppskattning av att 10 000--12 000\r\npersoner i Sverige per år dör i komplikationer till\r\nföljd av rökning. Men jag tror att denna siffra är\r\nbetydligt underskattad. Jag tror att det är betydligt\r\nfler som dör till följd av detta. Det är t.ex. mycket\r\novanligt att se en icke-rökande man under 45 år\r\nsom har haft en hjärtinfarkt.</pre><pre>Internationellt råder det en samstämmig\r\nuppfattning om rökningens skadlighet.\r\nLäkarorganisationer världen över har lyckats\r\ngenomdriva reklamförbud och åldersgränser för\r\ninköp. Det är mycket märkligt att Sverige, som i\r\nmånga avseenden är ett upplyst land, har hamnat\r\npå efterkälken på detta område. I fråga om\r\nbekämpning av rökningens skadeverkningar är\r\nSverige ett verkligt B-lag. T.ex. Italien införde\r\nreklamförbud redan 1962. Sedan är det fråga om\r\nvilken effekt det har haft i Italien. Det finns ingen\r\nstatistik som visar några effekter. Finland införde\r\nreklamförbud 1977, Norge 1975, Island 1985,\r\nFrankrike 1977, Belgien 1987, Irland 1988, New\r\nYork 1987, och i dag har de flesta delstater i USA\r\nrestriktioner mot rökning. Mera långtgående\r\nrestriktioner saknas, förutom i ett antal\r\nbananrepubliker, egentligen bara i Sverige och\r\nDanmark.</pre><pre>Inom mitt område, dvs. inom hjärtkirurgin, har vi\r\nlänge vetat att återfallen efter en operation är\r\nmycket vanligare hos rökare än hos dem som icke\r\nröker. Jag läste en artikel i kvällspressen senast i går\r\nom detta. Det var några kirurger i England som inte\r\nville operera rökare. Detta handlande tar jag\r\nbestämt avstånd från. Alla människor, inkl. rökare,\r\nskall givetvis ha den hjälp som vi kan ge dem. Jag\r\nanser att det moraliskt är absolut fel att villkora\r\ndetta. Däremot är varje kirurg skyldig att före\r\noperationen mycket noggrant gå igenom det hela.\r\nJag har faktiskt ännu inte haft en enda patient som\r\ninte har lovat att försöka sluta röka efter\r\noperationen. De allra flesta har slutat röka innan de\r\nkommer till en kirurg.</pre><pre>Det har varit lätt att övertala patienter att sluta\r\nröka. De har befunnit sig i en situation då de har\r\nhaft direkt anledning att ta ställning till detta. De\r\nvet att om de fortsätter att röka riskerar de att\r\nmycket snabbt få ett återfall. Däremot har det varit\r\nmycket svårt att övertala politiker. Särskilt svårt\r\nhar det varit att övertala nydemokrater. Jag måste\r\ntyvärr medge att jag i detta sammanhang har\r\nmisslyckats till 100 %. Ändå är jag övertygad om\r\natt alla de som jag har misslyckats med att övertala,\r\nvilket är ganska många, skulle hålla med mig om de\r\nhade min erfarenhet. Jag skulle önska att jag hade\r\nkunnat förmedla den outsägligt sorgliga känslan av\r\notillräcklighet som jag har känt varje gång som jag\r\nefter en operation har stått inför en patient och talat\r\nom att cancern tyvärr inte gick att ta bort, att det\r\ninte gick att göra något. Det har sedan länge stått\r\nklart för mig att man rent kirurgiskt-tekniskt inte\r\nkan göra så mycket för dessa patienter. Man kan\r\nbara marginellt förbättra prognosen. Om man skall\r\ngöra något måste det ske i det förebyggande\r\narbetet, dvs. att se till att människor inte börjar\r\nröka.</pre><pre>Man räknar med att ca 250 miljoner människor som\r\ni dag lever kommer att dö till följd av rökning. Det\r\nhär är det klart största hälsoproblemet. Tobaken\r\ndödar långt fler än alkohol, narkotika, aids och\r\ntrafikolyckor tillsammans.</pre><pre>Under den tid som denna proposition har\r\nhandlagts, har jag fått en mängd brev och\r\ntelefonsamtal. Bl.a. ringde en gammal narkoman\r\noch upplyste mig om att det utan rökning i princip\r\ninte skulle finnas något knark. Han hade inte känt\r\nen enda narkoman -- han hade känt många under\r\nåren, eftersom han hade varit narkoman ganska\r\nlänge -- som inte hade varit rökare innan han eller\r\nhon hade börjat med narkotika. Han sade att alla\r\nhaschrökare börjar med tobak. Och han upplyste\r\nmig om att uttrycket joint, som används i USA,\r\nsom jag tidigare inte har vetat vad det betyder,\r\ninnebär att man blandar tobak med hasch och att\r\ntobaken är nödvändig för att det hela inte skall\r\nslockna. Vederbörande anser alltså att\r\ntobaksrökning är det första stadiet till narkomani.\r\nGivetvis kan man inte vända på detta och säga att\r\nalla som röker blir narkomaner. Men i stort sett alla\r\nnarkomaner har haft rökning som första last, vilket\r\njag håller med om.</pre><pre>Jag har hittat en annan undersökning där man har\r\nstuderat manliga narkotikamissbrukare i Sverige,\r\ndvs. människor som var notoriska missbrukare. De\r\nhade använt hasch och liknande substanser minst 50\r\ngånger. Av dem hade 99,6 % varit rökare innan de\r\nbörjade med hasch.</pre><pre>Jag har här gett några personliga synpunkter på\r\nrökandet och skall inte mer än i korta ordalag\r\nberöra det som vi kommer rösta om i morgon.</pre><pre>När det gäller reklamförbudet lyckades vi med vår\r\nmotion åstadkomma att regeringspartierna delade\r\npå sig. Kds, Folkpartiet och Centern anslöt sig till\r\nmajoriteten i utskottet, dvs. Socialdemokraterna\r\noch Ny demokrati. Jag hoppas verkligen att\r\nriksdagen i morgon röstar för reklamförbud. Ny\r\ndemokrati, liksom flera andra partier, har fri\r\nröstning i den här frågan.</pre><pre>Jag skall sedan övergå till frågan om åldersgränsen.\r\nOm man skall nå effekt i fråga om rökskadorna,\r\nmåste man se till att människor aldrig börjar röka.\r\nI dag uppges ca 600 ungdomar börja röka varje\r\nvecka i Sverige. Närmare 30 % av flickorna och\r\ndrygt 20 % av pojkarna i klass 9 rökte 1992.\r\nTobaksutredningen föreslog 18 år som åldersgräns\r\nför inköp. Det föreslog även vi. Åldersgränser finns\r\ni dag i Finland, Island, Norge, Storbritannien,\r\nCanada och i nästan alla delstater i USA.</pre><pre>Amerikanska studier visar att en åldersgräns leder\r\ntill minskad konsumtion. Det som Moderaterna\r\nframför, dvs. att människor skulle börja röka av\r\ntrots den och att en åldersgräns skulle göra att\r\nantalet unga som börjar röka skulle öka, saknar all\r\nvetenskaplig grund. Jag får här referera till Journal\r\nof American Medical Association, 11 december\r\n1991, volym 266, nr 22. Jag ber er här\r\nuppmärksamma antiintellektualismen i\r\nModeraternas agerande. Moderaterna var även\r\nmycket ivriga motståndare till att införa\r\nhjärndödsbegreppet för ett tiotal år sedan. De\r\nförhindrade att man skulle kunna hjälpa en mängd\r\nmänniskor med hjärttransplantationer. Därför var\r\njag intresserad av hur det kom sig att Moderaterna,\r\nsom jag trodde var ett upplyst parti och som många\r\nav mina kolleger sympatiserar med, kunde vara så\r\npass ivriga motståndare till det som var självklart\r\nför den tänkande människan. Detta förvånade mig\r\ndå. Men i dag förvånar det mig inte. Jag känner en\r\nhel del moderater och vet hur de agerar.</pre><pre>Nästa antiintellektuella fråga som jag gissar\r\nkommer att stödjas av Moderaterna är ett\r\namalgamförbud. Redan nu har ledande moderater,\r\nmen jag vill inte nämna några namn, framfört\r\nåsikter som går stick i stäv mot Läkarförbundet,\r\nLäkaresällskapet, Socialstyrelsen och\r\nTandläkarförbundet.</pre><pre>Herr talman! Jag vill avsluta detta anförande med\r\natt yrka bifall till utskottets hemställan förutom i\r\nmom. 5, där jag yrkar bifall till min reservation 3,\r\ndvs. till yrkande 1 i motion So50, den s.k.\r\nkvinnomotionen med Barbro Westerholm som\r\nförsta namn. Detta yrkande finns även med i en\r\nmeningsyttring från Vänsterpartiet.</pre><pre>Anf. 86  STEN SVENSSON (m) replik:</pre><pre>Herr talman! Nydemokraterna sade i valrörelsen\r\natt det inte kostar ett öre att ta bort en massa\r\nförbud. Vi behöver inga överförmyndare, säger de i\r\nsitt partiprogram. Nu försvarar Leif Bergdahl, som\r\nrepresentant för Ny demokrati, en partimotion där\r\nman kräver ökad lagreglering.</pre><pre>Jag skall genast säga att vi är överens om\r\nfolkhälsoperspektivet. Det har framgått tydligt av\r\nmitt inledningsanförande, så den debatten behöver\r\nvi inte föra vidare. Jag har slagit fast hur vi ser på\r\nfrågan.</pre><pre>Vad debatten gäller är hur långt vi i riksdagen skall\r\ngå med lagstiftning för att reglera det mänskliga\r\nbeteendet i olika sammanhang. Var går gränsen\r\nmellan riksdagens lagreglerande och respekten för\r\ndet personliga och det lokala ansvarstagandet? Jag\r\nskulle gärna vilja få höra det från Leif Bergdahl,\r\ndärför att Leif Bergdahl är så motsägelsefull. Som\r\nvi hörde nyss är han inte främmande för alkohol.\r\nHan säger i ett uttalande i en dagstidning så här:</pre><pre>''-- Alkohol i måttliga mängder är bara nyttigt för\r\nhjärtat och för kolesterolet. Två, tre starköl har\r\nsamma effekt för att ta ner kolesterolet som fem\r\nkilometers jogging.''</pre><pre>Det är en direkt plädering för att använda alkohol.\r\nSedan säger Leif Bergdahl från Ny demokrati att\r\nden enskilda människan när det gäller tobak inte\r\nkan få göra sina egna personliga bedömningar och\r\nta ett eget ansvar, utan här måste vi lagreglera. Det\r\när tvärtemot vad man gick till val på.</pre><pre>Jag har noterat att fem ledamöter från Ny\r\ndemokrati och partisekreteraren i en artikel i\r\nDagens Nyheter går till attack på oss andra därför\r\natt vi är förbudsivrare. Jag har i mitt inlägg velat\r\npeka på vem som är den verkliga förbudsivraren i\r\ndenna fråga. Det är Leif Bergdahl själv. Att\r\npartisekreteraren deltar i denna artikel är en viktig\r\nmarkering. Därför vill jag också veta om Leif\r\nBergdahl verkligen företräder hela sitt parti eller\r\ninte. Den uppgift som man har som ledamot i ett\r\nriksdagsutskott är att företräda sitt parti där. Det är\r\nmot den bakgrunden som man för förhandlingar\r\noch träffar överenskommelser som sedan skall\r\nhålla. Detta har vi diskuterat i andra sammanhang\r\ntidigare, så det behöver jag inte påminna om.</pre><pre>Vidare vill jag veta av Leif Bergdahl hur\r\nlagförslagen konkret skall utformas, hur åtgärderna\r\nskall kunna kontrolleras och hur överträdelser skall\r\nkunna beivras.</pre><pre>Anf. 87  LEIF BERGDAHL (nyd) replik:</pre><pre>Herr talman! Det var många frågor. Tobak\r\nuppfyller alla kriterier för att klassificeras som ett\r\nnarkotikum. Tobak dödar mer än alkohol och\r\ntrafikolyckor tillsammans. Det är här inte fråga om\r\nett förbud mot att använda tobak. Det är fråga om\r\nett förbud att förleda våra ungdomar och barn\r\nunder 16 år som ännu inte har en klar uppfattning\r\nom saker och ting. Det är dessa som tobakreklamen\r\nfrämst riktar in sig på. Det är dem som vi skall\r\nförhindra att förledas i det fördärvliga.</pre><pre>Personligen är jag mycket starkt mot alla förbud,\r\nmen jag är för förbud mot narkotika, droger som\r\nheroin. Det hoppas jag att även Sten Svensson är.\r\nTobak är ett narkotikum. Jag är för att förbjuda\r\nnarkotika, som fördärvar folk -- folk luras in på det.</pre><pre>Med detta är det slut med förbud för min del. Jag\r\nkommer inte att medverka till några förbud mot\r\nalkohol och liknande -- gärna information men inte\r\nförbud.</pre><pre>Sten Svensson frågade om jag företräder mitt parti.\r\nVi har i denna fråga en partimotion med Ian\r\nWachtmeister som första namn. Jag försvarar den\r\npartimotionen. Hur många som i partiet stöder den\r\nvet jag inte. Jag hoppas att det är en majoritet, men\r\njag vet inte ens det. Vi får se det vid omröstningen\r\ni morgon. I den här frågan tillämpar vi, i motsats till\r\nalla andra frågor, fri röstning.</pre><pre>Sten Svensson frågade hur man skall kontrollera att\r\nlagen följs. Jag förstår att det är svårt. Personligen\r\när jag inte för några som helst andra kontrollsystem\r\nän dem vi har t.ex. när det gäller folköl. Man kan\r\nförlora rätten att försälja varan om man bryter mot\r\nreglerna. Jag är inte för kontroll. Här är det fråga\r\nom en markering. De unga vet att tobak är så pass\r\nfarlig att man inte kan sälja den fritt hur som helst.</pre><pre>Anf. 88  STEN SVENSSON (m) replik:</pre><pre>Herr talman! Den omständigheten att\r\npartisekreteraren går på tvärs mot partiledaren är\r\nen intressant markering. Just det att hon deltar i\r\nartikeln är alltså viktigt att konstatera. Vi får som\r\nsagt se vid omröstningen i morgon huruvida Leif\r\nBergdahl är representativ för sitt parti eller inte i\r\ndenna fråga.</pre><pre>Jag frågade hur lagen skall utformas. Leif Bergdahl\r\nsvarade ungefär så här: ''Det är nog svårt att hitta\r\npå några kontroller.'' Jag förstår det, för varken Ny\r\ndemokrati eller Socialdemokraterna har\r\ntillhandahållit några som helst konkreta förslag i sin\r\nbeställning till det tillkännagivande som de vill att\r\nriksdagen skall ge till regeringen. Hur skall man\r\nkunna belysa regeringen om vad det är man vill, om\r\nregeringen skall återkomma med konkreta förslag,\r\nnär man inte själv kan prestera någonting konkret?</pre><pre>Hur åtgärderna skall följas upp och kontrolleras\r\nhar Leif Bergdahl inte någon större aning om. Han\r\nsäger tvärtom att det bara är en markering. Då vill\r\njag fråga Leif Bergdahl: Hur skall man kunna skapa\r\nrespekt för en lag när man på förhand, som Leif\r\nBergdahl, vet att man inte kan kontrollera den? Är\r\ndet verkligen att föregå med gott exempel att\r\nredovisa en sådan ståndpunkt?</pre><pre>Hur skall eventuella överträdelser beivras? frågade\r\njag. Jag fick inget konkret svar på den frågan heller.\r\nJag vill gärna veta hur man skall kontrollera inköp\r\nav tobak i kiosker och andra försäljningsställen mot\r\nbakgrund av det förslag till åldersgräns som Leif\r\nBergdahl har redovisat. Skall det bli så även där att\r\nman ser mellan fingrarna som Leif Bergdahl nyss\r\nantydde? Han sade att detta bara är en markering\r\nsom man inte skall bry sig så mycket om. Men\r\nvarför i all världen kräver man då lagstiftning?</pre><pre>Anf. 89  LEIF BERGDAHL (nyd) replik:</pre><pre>Herr talman! Partisekreteraren i Ny demokrati har\r\ninte alls den tunga ställning som partisekreteraren i\r\nandra partier. Hon är mer eller mindre en\r\npressombudsman hos oss. Hon har inte någon tung\r\npolitisk roll.</pre><pre>Skall man ha lagar som man inte kontrollerar\r\nrigoröst? Hur är det med t.ex. barnaga? Såvitt jag\r\nvet kontrolleras det inte alls, men kontrollen finns\r\nnågonstans i bakgrunden som ett slags riktmärke.</pre><pre>Jag diskuterade med en erfaren ICA-handlare 18-\r\nårsgränsen vid försäljning av folköl. Jag frågade\r\nhonom hur det var med kontrollen. Han svarade:\r\nDet är ingen kontroll, men vi säljer inte till dem\r\nsom är under 18 år, eftersom det finns en lag.</pre><pre>Jag tror att det här i praktiken kommer att fungera\r\nganska så bra. Vad som kan hända är att man kan\r\nförlora sin rättighet att sälja tobaksvaror. Jag tycker\r\ninte att det skall vara någon mer kontroll. Det är\r\nabsolut inte mening att man skall kontrollera och\r\nvisitera folk, definitivt inte.</pre><pre>Anf. 90  EVA ZETTERBERG (v):</pre><pre>Herr talman! Strax efter det att regeringen\r\npresenterat sitt förslag till ny tobakslag fick jag och\r\növriga ledamöter ett brev från Nore Johansson i\r\nKristianstad. Han undrade, med tanke på det\r\nlidande som rökningen utsätter framför allt\r\nastmatiker för, om tobakslagen skall värna om\r\nnikotinisterna eller främja folkhälsan.</pre><pre>Mitt svar och Vänsterpartiets uppfattning är att det\r\när folkhälsan som tobakslagen skall värna om. Det\r\nstår inte i någon motsatsställning till stöd till dem\r\nsom vill sluta röka och innebär inte heller\r\nrestriktioner i den personliga friheten.</pre><pre>Jag behöver inte här i kammaren ge mer\r\ninformation om tobakens skador och de problem\r\nsom de för med sig. Det har andra gjort vältaligt.\r\nIngen av oss kan påstå att den här debatten inte\r\nföregåtts av intensiv information.</pre><pre>Herr talman! Den här debatten och det beslut som\r\nvi kommer att fatta i morgon har föregåtts av åratal\r\nav diskussion om och försök att minimera\r\nrökningen och skadeverkningarna. Det var med\r\nstora förväntningar som jag och många andra tog\r\nemot förslaget om tobakslag. Jag vill först säga att\r\njag är glad att det över huvud taget kom. Ingen\r\ntidigare regering har, som någon annan har\r\npåpekat, lagt fram förslag om tobakslag. Bara det\r\nvar naturligtvis ett bra steg.</pre><pre>Men, herr talman, utan överdrift måste jag säga att\r\nbåde jag själv och många andra ändå blev besvikna\r\npå det lagförslag som kom. Vi hade hoppats att\r\nutskottsbehandlingen med kraft skulle rätta till det\r\nsom fattades i propositionen. Så har skett i en hel\r\ndel avseenden. Men jag tycker ändå att det är en\r\nhel del som fattas.</pre><pre>Det som är bra i utskottsmajoritetens förslag är\r\nreklamförbudet. Det är fråga om offentliga lokaler,\r\nskolgårdar osv.</pre><pre>Men jag tycker att det är viktigt att slå fast att vi\r\nfrån samtliga partier som har motionerat i de här\r\nfrågorna och krävt en hårdare lagstiftning inte är\r\nute efter rökarna eller efter att sätta skottpengar på\r\nrökare, som en del tycks tro.</pre><pre>Jag blev, liksom flera andra här tror jag, förskräckt\r\ni morse över artikeln i Dagens Nyheter. Många\r\nledande nydemokrater, kloka i en hel del andra\r\nfrågor, tycks på det här området helt ha tappat\r\nhuvudet. Ni undrar om vi som vill ha starkare\r\nlagstiftning tänker spärra in dem som ''tar sig en\r\ncigg'' i fängelse. Ni undrar om man skall avskeda\r\ndem som röker. Ni undrar om man skall ge dem 800\r\nkr i böter för en olaglig cigarett.</pre><pre>Jag menar att det här sättet att lyfta fram sina\r\nåsikter är djupt osakligt. Jag tror att ni som är\r\nmotståndare till skärpningarna i tobakslagen är\r\nmycket väl medvetna om att ingen av dem som\r\nkräver hårdare tobakslag vill ha en inskränkning av\r\nden personliga friheten. Det är ingen här som vill\r\nha skottpengar på rökare eller som vill att frågan\r\nframställs på det här sättet.</pre><pre>Vad det handlar om är att se till att vi inte får en ung\r\ngeneration med fler rökare. Det gäller att minska\r\nantalet människor som i dag är fast i tobaksbruket\r\noch ge dem allt tänkbart stöd för att de skall kunna\r\nsluta röka. Det är precis vad det handlar om, att se\r\ntill att minska rökningen för de flestas skull, för\r\ndem som inte är rökare och som lider av passiv\r\nrökning samt att se till att vi inte får nya rökare.</pre><pre>Jag tror också att de flesta av oss har tagit del av alla\r\nde brev och skrivelser som vi har fått från enskilda\r\npersoner, från olika handikappförbund eller\r\nförbund som på olika sätt har engagerat sig i den\r\nhär frågan. Jag kan bara nämna Astma-\r\nAllergiförbundet, Hjärt-Lungfonden,\r\nstrupcanceropererade, Tobaksskadefonden, m.fl.,\r\nsom med god argumentation just har lyft fram hur\r\nviktigt det är att få den här hårdare lagstiftningen.</pre><pre>Vi som driver de här frågorna är väl medvetna om\r\natt det har hänt en del på det här området. Jag kan\r\nsjälv gå tillbaka till hur det var för 20 år sedan på\r\narbetslivets område. Då kunde man som icke-\r\nrökare på arbetstid tvingas sitta med på\r\nkonferenser och möten där det ansågs helt legitimt\r\natt röka. Detta har minskat. Men vi vet också att\r\ndet, utan att det ställs krav på rökare att inte röka\r\nså att andra drabbas av det, är problem för icke-\r\nrökare att stå på sig. Vi tror alltså att man behöver\r\ndet här stödet i lagstiftningen.</pre><pre>Jag vill yrka bifall till utskottets majoritetsförslag,\r\nmen också yrka bifall till min meningsyttring. Jag\r\nvill hävda att den i allt sammanfaller med\r\nreservationen om åldersgräns från Ny demokrati.\r\nJag vill särskilt lyfta fram några av de punkter som\r\nfinns i min meningsyttring. En av dem\r\növerensstämmer i allt väsentligt med den\r\ngemensamma motion som kvinnor från samtliga\r\npartier har lämnat in. Vi har alltså samma yrkanden\r\ni meningsyttringen som de som finns i motionen.</pre><pre>Åldersgränsen anser jag och många andra som är\r\nföräldrar skulle vara ett mycket starkt stöd. Man\r\nskulle som förälder kunna säga att det finns en\r\ngräns. Är man under 16 år, som vi har lagt fast här,\r\nhar man inte rätt att inhandla cigaretter. Jag tror att\r\ndet skulle vara ett mycket starkt stöd för väldigt\r\nmånga föräldrar.</pre><pre>Vi vill också ha stöd till rökare som vill sluta. Det\r\när mycket svårt för många att göra det. Jag tror att\r\nvi som inte röker och inte har det problemet skall\r\nställa upp med allt som är tänkbart för att ge det\r\nstödet.</pre><pre>Vi säger också nej till den indirekta reklamen. Vi\r\nvill inte stanna vid den direkta reklamen, för vi vet\r\nvilken påverkan även den indirekta reklamen har.</pre><pre>Därmed, herr talman, vill jag yrka bifall till det jag\r\ntidigare har nämnt.</pre><pre>(forts.)</pre><pre>Ajournering</pre><pre>Kammaren beslöt kl.17.54 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>5 §  (forts.)f415 &gt;  Tobakslag</pre><pre>(forts. SoU26)</pre><pre>Anf. 91  RINALDO KARLSSON (s):</pre><pre>Herr talman! Vi socialdemokrater anser att\r\nregeringens förslag till tobakslag är helt otillräcklig.\r\nOm man menar allvar när man säger att man vill\r\nminska tobaksbruket och skapa rökfria miljöer\r\nmåste man vara beredd på att vidta de åtgärder som\r\nbehövs. Regeringens förslag till tobakslag innehåller\r\nenligt min mening egentligen ingenting.</pre><pre>Tvärtemot vad de andra har sagt här måste man\r\nfråga sig om det över huvud taget var någon mening\r\nmed att lägga fram ett förslag om en sådan lag. Man\r\nslår egentligen endast fast vad som redan är\r\naccepterat. Det är en kompromiss i vanlig ordning\r\nifrån den borgerliga regeringen. Jag hoppas ändock\r\natt riksdagen skall förbättra lagförslaget, så att det\r\nblir någonting av det hela.</pre><pre>Det gäller för oss riksdagsmän att vara tydliga när\r\nvi uttrycker oss. Det är synd att Jerzy Einhorn inte\r\när i kammaren just nu. Jag begrep egentligen inte\r\nvad han menade när han höll sitt anförande. Det\r\nverkade som om han yrkade bifall till allt, både till\r\nreservationerna och till utskottets hemställan. Men\r\ndet får han väl förklara närmare senare.</pre><pre>Vi vet att tobaksbrukets samlade skadeverkningar\r\när ett av de största folkhälsoproblemen i dag.\r\nVärldshälsoorganisationen har beräknat att minst\r\ntre miljoner människor i världen årligen dör i förtid\r\ntill följd av tobaksbruket. Av dessa dödsfall inträffar\r\nungefär en halv miljon i Europa. I Sverige inträffar\r\nså mycket som 10 000 dödsfall per år på grund av\r\nrökning.</pre><pre>Med denna kunskap är det självklart att vi måste ta\r\nställning för folkhälsan emot tobaken. Vi måste visa\r\ndetta i konkreta åtgärder som syftar till att minska\r\ntobaksbruket. Tobaksrökningens skadeverkningar\r\när annars väl kända. De omfattar lungcancer och en\r\nrad andra cancerformer, hjärt- och kärlsjukdomar,\r\nkroniska lungsjukdomar, magsår, benskörhet,\r\nryggbesvär, allergi m.m. Det händer t.o.m. att\r\nrökningen påverkar åldrandet, i synnerhet hos\r\nkvinnor.</pre><pre>På senare år har också skadeverkningar till följd\r\npassiv rökning börjat uppmärksammas alltmer.\r\nUtöver fosterskador skall läggas att barn till\r\nrökande föräldrar ofta drabbas av sjukdomar i\r\nandningsorganen. Lungcancer till följd av passiv\r\nrökning är en annan risk. Allergi kan vara\r\nytterligare en komplikation.</pre><pre>Herr talman! Allt detta säger oss att tobaksbruket\r\nmåste begränsas. Det räcker inte med\r\nrekommendationer. År 1983 utfärdade\r\nSocialstyrelsen och Arbetarskyddsstyrelsen råd om\r\nbegränsning av rökning i gemensamhetslokaler. Det\r\nhar visat sig att dessa råd inte alls givit de effekter\r\nsom vi önskat oss. Det råder fortfarande\r\noacceptabla förhållanden på många ställen.</pre><pre>I Finland och Norge har man lagstiftning om rökfria\r\nmiljöer i offentliga lokaler och på arbetsplatser. Nu\r\nhar även Frankrike infört en lag om rökfria miljöer.\r\nDen gäller både offentliga lokaler och på\r\narbetsplatser. Preliminära rapporter säger att lagen\r\nredan har lett till väsentliga förbättringar på\r\narbetsplatser och lokaler såsom teatrar, muséer och\r\nliknande. I USA har miljövårdsmyndigheterna\r\nklassificerat tobaksrök som ett cancerframkallande\r\nämne klass A, dvs. samma kategori som asbest,\r\nradon och bensen. I Canada trädde en ny lag i kraft\r\nden 1 januari i år om rökfria miljöer.</pre><pre>Vi anser att det nu är hög tid att Sverige lagstiftar\r\nom rätten till en rökfri miljö. Vi begär därför att\r\nregeringen snarast återkommer till riksdagen med\r\nett lagförslag om rätten till en rökfri miljö.</pre><pre>Herr talman! Vi Socialdemokrater vill förbjuda\r\ntobaksreklam på samma sätt som vi har förbud mot\r\nalkoholreklam. Vi anser att det är en nödvändig\r\nåtgärd för att minska tobaksbruket. Vi har tagit\r\nställning för folkhälsan.</pre><pre>Nya vetenskapliga rapporter från England visar att\r\ntobaksreklam leder till en ökad konsumtion.\r\nUngdomar är mest påverkbara. Reklamen antyder\r\natt tobaksbruket är vuxet, statusfyllt och allmänt\r\naccepterat. På så sätt försvagas medvetandet om\r\ntobakens skadlighet. Ett reklamförbud skulle ge rätt\r\nsignaler. Tobaksbruket är farligt.</pre><pre>Många argument har använts av dem som är emot\r\nreklamförbud för tobak. Man har bl.a. hävdat att\r\nreklamförbudet skulle strida mot yttrande- och\r\ntryckfriheten. Det stämmer inte. Reklamförbud för\r\ntobak och alkohol kan lagfästas utan att det strider\r\nmot grundlagen. Ett annat argument som framförs\r\när att utländska tobaksprodukter skulle gynnas på\r\nbekostnad av de svenska. Erfarenheterna från\r\nNorge visar att försäljningen av utländska\r\ncigarettmärken inte har ökat sedan reklamförbudet\r\ninfördes.</pre><pre>I Sverige är det inte tillåtet att göra reklam för\r\nalkohol. Tobaken leder till fler dödsfall än\r\nalkoholen. Det är därför rimligt att vi även\r\nförbjuder tobaksreklam. Tobaksreklam är\r\nförbjuden i många andra länder, t.ex. Island,\r\nFinland, Norge, Frankrike, Italien, Portugal och\r\nBelgien. Ett reklamförbud för tobak i Sverige är i\r\nlinje med strävandena i stora delar av Europa.</pre><pre>Vi anser att regeringen skall återkomma till\r\nriksdagen med ett lagförslag om ett reklamförbud\r\nför tobaksvaror.</pre><pre>Herr talman! Insatser för att förhindra att barn och\r\nungdomar börjar använda tobak måste ges högsta\r\nprioritet. Majoriteten av rökarna börjar röka före\r\n20 års ålder. Vi vet också från många studier att\r\ntobaksrökning medför större risker ju tidigare\r\nrökdebuten sker. Det är med andra ord ytterst\r\nangeläget att hindra barn och ungdomar från att\r\nbörja röka. Information och utbildning om\r\ntobakens skadeverkningar är mycket viktigt.\r\nSkolans förebyggande insatser måste helt klart\r\nprioriteras. Vi måste lägga särskild vikt vid att nå\r\nde ungdomsgrupper som vi i dag vet röker mycket.</pre><pre>Förbud mot tobaksreklam är ett sätt att visa\r\nungdomarna samhällets syn på tobaksmissbruket.\r\nTobaksutredningen föreslog en åldersgräns på 18 år\r\nför inköp av tobaksvaror. En åldersgräns finns i\r\nflera länder. Åldersgränsen varierar mellan 16 och\r\n19 år. En åldersgräns för inköp av tobaksvaror kan\r\ninnebära ett stöd för osäkra ungdomar. Men det kan\r\nockså i sämsta fall göra rökningen mera spännande.\r\nVi ser med stor oro på allt fler ungdomar börjar\r\nröka. Den utvecklingen måste brytas. Om vi inte\r\nlyckas med detta, anser vi att en åldersgräns för\r\ninköp av tobak bör övervägas.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Anf. 92  JERZY EINHORN (kds) replik:</pre><pre>Herr talman! Jag vill tacka Rinaldo Karlsson för\r\npåpekandet. Talmannen har också påpekat detta för\r\nmig efter mitt anförande. Jag var nog mycket tydlig\r\ni mitt anförande, men det kanske var min bristande\r\nerfarenhet av riksdagsarbetet som medförde att jag\r\ninte var så tydlig i mitt yrkande. Jag tackar Rinaldo\r\nKarlsson en gång till för att han gav mig tillfälle att\r\nförtydliga mig.</pre><pre>Jag yrkar bifall till utskottets hemställan. Samtidigt\r\nvill jag be mina kolleger i riksdagen att överväga de\r\nskärpningar av lagen som framgår av olika\r\nmotioner. Det var detta jag ville säga. Tack.</pre><pre>Anf. 93  STEN SVENSSON (m) replik:</pre><pre>Herr talman! Lagen innehåller ingen substans, ville\r\nRinaldo Karlsson säga alldeles nyss. Det gör den\r\nabsolut, och därför har vi enhälligt tillstyrkt de\r\nlagförslag som regeringen har utarbetat. Dessutom\r\nhar vi gemensamt gjort mycket starka uttalanden\r\ntill förmån för folkhälsofrågorna. Vi tar alla\r\nställning för folkhälsan. Det finns ingen oenighet i\r\nbedömningen på den punkten, Rinaldo Karlsson.</pre><pre>Vad det däremot råder oenighet om är vilka metoder\r\nman skall använda för att uppnå målet. Jag vill\r\nfråga Rinaldo Karlsson: Var går gränsen mellan det\r\npersonliga ansvarstagandet hos enskilda individer\r\noch hos enskilda parter på arbetsplatser å ena sidan\r\noch en detaljerad styrning genom lagstiftning å den\r\nandra? Någonstans måste ju gränsen gå.</pre><pre>Vi kan i dag notera att det finns en lång rad rökfria\r\nmiljöer som har kommit till stånd därför att man\r\nhar tagit intryck av opinionsbildning och den\r\ninformation som fungerar bra. Vi har alltså i vårt\r\nland en serie av lokala lösningar. Det blir allt\r\nvanligare. Vi ser också i statistiken att rökningen\r\nminskar -- det här fungerar.</pre><pre>Då är frågan om det verkligen är riksdagen som\r\nskall fatta dessa beslut. Skall vi inte med förtroende\r\nkunna överlåta åt enskilda individer och enskilda\r\norganisationer och parter på arbetsmarknaden att\r\nsjälva utöva det här ansvaret? Det borde vara i\r\nkonsekvens med de uttalanden som vi gör när vi\r\nsätter så stor tilltro till information och\r\nopinionsbildande verksamhet, de uttalanden som\r\nRinaldo Karlsson tillsammans med övriga\r\nledamöter av socialutskottet har stått bakom. Jag\r\ntycker att det är en felaktig signal att devalvera\r\nvärdet av detta.</pre><pre>Sedan vill jag fråga Rinaldo Karlsson: Hur skall den\r\nlagstiftning som han begär att regeringen skall lägga\r\nfram utformas konkret? Vilka sanktionsmöjligheter\r\nskall finnas? Hur skall de utformas? Hur skall\r\nkontrollen utövas? Om man begär att regeringen\r\nskall lägga fram konkreta lagförslag borde man\r\nrimligen tillhandahålla några konkreta besked i\r\nutskottsbetänkandet, hur skall eljest regeringen\r\nkunna formulera den lagstiftning som majoriteten\r\nbegär?</pre><pre>Anf. 94  RINALDO KARLSSON (s) replik:</pre><pre>Herr talman! Jag menar att det lagförslag som finns\r\ninte innehåller något nytt av värde, utan i\r\nlagförslaget konstateras sådant som vi redan har\r\nuppnått, t.ex. att man inte bör röka där små barn\r\nvistas. Det är en självklarhet som man bara\r\nunderstryker. Helt klart är vi inte emot det, men vi\r\nmenar att man är tvungen att komma med\r\nnågonting ytterligare, ge råg i ryggen åt människor\r\nsom skall fatta beslut och också ge signaler till\r\nungdomar.</pre><pre>Det är inte i första hand de äldre rökarna som vi så\r\natt säga vill komma åt, utan vi vill i första hand se\r\ntill så att ungdomar och andra inte börjar röka. Vi i\r\nde lagstiftande organen måste klart slå fast vad vi\r\nmenar. Signaler betyder väldigt mycket. Vi kan inte\r\nsläppa det här hur som helst. Den instans vi sitter i,\r\nriksdagen, har helt klart ansvar för folkhälsan.</pre><pre>Jag vet att många ute på arbetsplatserna sätter sitt\r\nhopp till arbetsmarknadens parter. Det skulle\r\nkanske jag också ha gjort om det inte vore så att det\r\nfinns två parter. Jag har tillhört en av dem i över 30\r\når, och jag vet hur svårt det är att fatta beslut t.ex.\r\ni centrala skyddskommittéer. Som exempel kan jag\r\nnämna att vi hade en läkare som vägrade sitta med\r\ni skyddskommittén om han inte fick röka. Jag måste\r\nerkänna att det hände för ett antal år sedan. Nu har\r\nt.o.m. läkarna blivit litet förståndigare.</pre><pre>Det är väldigt viktigt att vi ger parterna på\r\narbetsmarknaden, både arbetsgivare och fack, litet\r\nråg i ryggen, så att de kan fatta de här besluten.</pre><pre>Vi vet också att det ofta är bättre på större\r\narbetsplatser, där man har samarbetsorgan som\r\nskyddskommittéer och liknande. Men på\r\narbetsplatser där två tre stycken arbetar och där\r\narbetsgivaren röker, där är rökning tillåten.\r\nArbetstagarna där har ingenting att sätta emot,\r\nutan de är i det fallet alldeles för svaga. Det gäller\r\ninte minst i dagens arbetsmarknadsläge, då det\r\nskulle vara väldigt svårt att ställa de kraven utan att\r\nha lagen i ryggen.</pre><pre>Jag måste säga att jag beundrar Sten Svensson som\r\nkan argumentera på ett sådant förträffligt sätt när\r\nhan har så väldigt dåligt på fötterna. Jag måste ge\r\nhonom en eloge. Var någonstans i riksdagen har vi\r\nunder senare år gjort upp ett lagförslag som\r\nriksdagen sedan skulle ta ställning till? Jag bara\r\nfrågar. Regeringen har också inflytande över\r\nutredningarna. Vi här i riksdagen ser det som\r\nregeringens skyldighet att lägga fram förslag till\r\nlagar. Varken utskotten eller vi enskilda ledamöter\r\nkan arbeta fram ett lagförslag. Det är ändå litet väl\r\nmagstarkt att påstå det. Mer oerfarna människor än\r\nde som sitter här kanske skulle gå på det, men vi gör\r\ndet inte.</pre><pre>Anf. 95  STEN SVENSSON (m) replik:</pre><pre>Herr talman! Rinaldo Karlsson sade alldeles nyss att\r\ndet här lagförslaget inte innehåller någonting nytt,\r\nmen det är ju ett lagförslag som vi inte har haft\r\ntidigare och Rinaldo Karlsson yrkar ju bifall till\r\ndetta. Därför har det ju ett värde, eller hur? Jag\r\nförstår inte varför Rinaldo Karlsson devalverar\r\nvärdet av lagen som sådan. Han är ju med bland\r\ndem som vill att riksdagen skall bifalla lagförslaget.</pre><pre>Nu vill jag veta hur de här åtgärderna skall\r\nutformas. Ni vill alltså att det i alla offentliga miljöer\r\nskall införas rökförbud. Hur skall de utformas? Hur\r\nskall de kontrolleras? Hur skall de följas upp?\r\nNågon liten anvisning kan ni väl ändå åstadkomma!\r\nJag fick inget svar tidigare i debatten när jag\r\nfrågade Leif Bergdahl. Nu vänder jag mig även till\r\nRinaldo Karlsson, eftersom ni har bildat majoritet,\r\noch frågar: Vad är ni överens om? Delar Rinaldo\r\nKarlsson Ny demokratis uppfattning att det här inte\r\ngår att kontrollera, utan att det blir närmast\r\nverkningslöst? Varför skall man i så fall stifta lagar,\r\nom man på förhand vet att de inte kommer att\r\nfungera? Lagstiftningen måste vara klar och\r\nentydig, den måste kunna uppfattas på ett korrekt\r\nsätt och bejakas av medborgarna för att den skall\r\nkunna följas.</pre><pre>Jag hänvisade i mitt huvudanförande till en artikel i\r\nAftonbladet, och jag vill nu påminna om vad jag\r\nsade: Det är inte med förbud eller statliga pekpinnar\r\nsom man löser problemen. Upplysning är\r\neffektivare, upplysning och råd om hur man bär sig\r\nåt om man vill sluta röka. Är det som Aftonbladet\r\nskriver i den här ledaren värt någonting enligt\r\nRinaldo Karlsson? Har Rinaldo Karlsson ingen\r\nrespekt för de här synpunkterna? I den här ledaren\r\nstår det tydligt och klart att man sätter tilltro till att\r\narbetsmarknadens parter kan komma överens, och\r\nman vill inte ha någon detaljerad lagstiftning.</pre><pre>Anf. 96  RINALDO KARLSSON (s) replik:</pre><pre>Herr talman! Det är roligt att Sten Svensson\r\nrefererar till en artikel i Aftonbladet som han anser\r\nvara sanningsenlig. Det är inte ofta man får höra\r\nsådant från en moderat politiker, men det får de väl\r\nta åt sig på Aftonbladet.</pre><pre>Jag vet hur det fungerar på arbetsmarknaden,\r\neftersom jag har varit där i över 30 år. Jag vet att\r\nman behöver litet grand i ryggen för att klara av\r\nsituationen. Som jag sade tidigare råder\r\narbetstagarna inte helt och hållet över\r\narbetsplatserna, utan det är ofta chefer och liknande\r\npersoner som ger normerna; när de röker är det fritt\r\nfram. Tack och lov har man nu på arbetsplatserna\r\nslutat bjuda på cigaretter vid sammanträden. Också\r\ndet hör till en förgången tid.</pre><pre>Att vi här skulle detaljreglera och skapa en lag att\r\nlägga fram för riksdagen att ta eller förkasta tror jag\r\nskulle vara fel.</pre><pre>Helt klart litar vi på värdet av att informera. Om det\r\nhar vi varit helt överens. Vi har på det sättet nått\r\nganska långt i det här samhället, inte minst när det\r\ngäller vuxna människor. Nu är det ungdomar vi\r\ntalar om och ifall vi ger dem signaler om att det är\r\ntillåtet att bruka tobak.</pre><pre>Vi har sagt att man skall ha rätt till en rökfri miljö.\r\nOm människor kräver att få vistas i en rökfri miljö\r\noch om de far illa av tobaksrök, skall de ha lagen på\r\nsin sida. Om det däremot är fråga om några\r\npersoner som arbetar i samma rum och som alla vill\r\nröka, så kan de avgöra det själva. Men man skall ha\r\nrätt att få vistas i en rökfri miljö. Man skall inte\r\nbehöva bli pådyvlad rök, särskilt med tanke på att\r\nvi vet hur farligt det är.</pre><pre>Det är nästan litet genant att behöva stå här och\r\ndribbla med orden bara för att få några människor\r\natt förstå hur farligt det ändå är med tobaksrök.\r\nMan borde väl ändå ta sitt förnuft till fånga även\r\ninom Moderata samlingspartiet -- jag antar att\r\nmoderater innehåller ungefär samma ingredienser\r\nsom vi andra. Även deras barn och hustrur far väl\r\nilla på arbetsplatser och i andra miljöer där\r\nmänniskor röker. Jag hoppas därför att t.o.m.\r\nModeraterna instämmer i att vi skall slåss för\r\nfolkhälsan -- åtminstone i socialutskottet bör vi väl\r\nändå göra det.</pre><pre>Anf. 97  Statsrådet BO KÖNBERG (fp):</pre><pre>Herr talman! Det råder inget tvivel om att det ämne\r\nsom vi nu diskuterar -- och jag menar då inte själva\r\ntobakslagen utan tobaksfrågan -- är en av våra\r\nstörsta folkhälsofrågor, om icke den allra största.\r\nAlkoholen ställer förstås till oerhört mycket mer\r\nelände genom sina sociala konsekvenser, men ser\r\nman bara till de rent medicinska konsekvenserna\r\nbefinner sig tobaken i en särställning.</pre><pre>Det är samtidigt en fråga som är svår att hantera på\r\ndet viset att om tobaken hade uppfunnits i dag skulle\r\nden med största sannolikhet omedelbart förbjudas.\r\nDet torde väl möjligen också gälla alkoholen.</pre><pre>Men nu kommer tobaken inte att uppfinnas i dag\r\neller i morgon, utan den har funnits med oss i flera\r\nhundra år och är en del av många människors\r\nvanor -- eller ovanor, som de flesta skulle säga. Det\r\ngör att vi måste avväga olika önskemål mot\r\nvarandra. Om man inte ansåg det skulle man\r\nnaturligtvis gå in för ett rent tobaksförbud i landet.\r\nAv vad jag kan se av handläggningen och höra i\r\ndebatten har hittills ingen gjort det. Alla som\r\ndiskuterar frågan inser att det handlar om en\r\navvägning mellan å ena sidan det stora önskemålet\r\natt kunna motverka tobaksbruket och å andra sidan\r\nvad man kan göra för att på olika sätt förmå vuxna\r\natt låta bli att röka. Alla är ju överens om att barn\r\ninte skall röka.</pre><pre>Det sker en minskning av tobaksbruket. Under de\r\nsenaste decennierna har allt fler miljöer i praktiken\r\nblivit rökfria. Men minskningen går för långsamt.\r\nEnligt regeringens mening behöver man även vidta\r\nåtgärder för att få rökfria miljöer i större\r\nutsträckning än vad som hittills åstadkommits\r\ngenom lokala beslut av olika slag.</pre><pre>Innan jag kommer in på själva tobakslagen vill jag\r\npeka på två andra sätt att motverka tobaksbruket:\r\ninformationen och prisinstrumentet.</pre><pre>Informationssidan har under senare år fått en\r\nförstärkning vad gäller bl.a. marknadsföring mot\r\ntobak genom inrättande av Folkhälsoinstitutet. En\r\nav dess viktigaste uppgifter är att försöka få ned\r\ntobaksbruket.</pre><pre>När det gäller priset råder det inget tvivel om att det\r\npå detta område -- liksom när det gäller alkohol -- är\r\nviktigt att bedriva en aktiv prispolitik. Det betyder i\r\nklartext höga skatter på denna vara. Detta är inte\r\nminst viktigt för att motverka att ungdomar röker\r\neller över huvud taget börjar röka. Det finns gott om\r\nmaterial som tyder på att priset har stor betydelse\r\njust för ungdomar.</pre><pre>Även här har det skett en förbättring på senare tid,\r\ntycker jag. Det nämns sällan i debatten, men så sent\r\nsom i december i fjol skedde en stor höjning av\r\nskatten på tobak -- jag tror att det var den högsta\r\nhöjning som någonsin genomförts på en gång. Det\r\nfinns vissa tecken, om än hittills inte slutgiltiga, som\r\ntyder på en kraftig minskning av tobaksbruket i\r\nbörjan på året. Vi skall inte ropa hej förrän det gått\r\nnågra månader till, men det finns klara tecken på att\r\ndet skett en minskning.</pre><pre>Det förslag riksdagen nu skall ta ställning till, om\r\ninte i kväll så i morgon bitti, är den första\r\ntobakslagen i vårt lands historia. Man kan, som\r\nmånga har gjort som vill gå längre, kritisera\r\nförslaget för att det inte går så långt som man själv\r\nvill. Men den innehåller alldeles klart skärpningar\r\npå flera punkter.</pre><pre>Det finns för första gången bestämmelser om hur det\r\nskall vara på restauranger som har mer än ett\r\nfemtiotal platser. Det finns bestämmelser om hotell,\r\nsom inte funnits tidigare. För arbetsplatser innebär\r\nlagen ett klart stadgande att arbetsgivare och\r\narbetstagare skall samverka för att arbetslokaler\r\noch liknande utrymmen i allt väsentligt blir rökfria.\r\nMan skall särskilt verka för att de som vistas på en\r\narbetsplats inte ofrivilligt utsätts för tobaksrök.</pre><pre>Man kan diskutera om man skall skärpa\r\nformuleringen och gå längre. Flera av er har önskat\r\ndet, men jag tyckte att replikskiftet senast mellan\r\nRinaldo Karlsson och Sten Svensson ändå antydde\r\nvissa svårigheter när det gäller hur man skall\r\nformulera sig för att klara ut det hela. Rinaldo\r\nKarlsson, som tyckte att den föreslagna tobakslagen\r\nvar helt meningslös, tyckte ändå att man kunde röka\r\npå arbetsplatsen om två som satt i samma rum var\r\növerens om det. Helt problemfritt blir det nog inte\r\nför lagstiftaren om riksdagen skickar en beställning\r\ni enlighet med vad utskottsmajoriteten och jag har\r\nföreslagit.</pre><pre>Det finns dock en klarare bestämmelse i den\r\nföreslagna tobakslagen om arbetsplatser än det\r\nfunnits någon gång tidigare.</pre><pre>Det som väckt mest kritik i den allmänna debatten\r\nhar rört tobaksreklam resp. åldersgräns.</pre><pre>Det lades fram ett förslag om att förbjuda\r\ntobaksreklamen i vårt land våren 1991. En mycket\r\nstor majoritet i denna kammare, bestående bl.a. av\r\nRinaldo Karlssons parti, bestämde sig för att gå\r\nemot förslaget. Man sade att man inte ville ha något\r\nförslag förrän man hade fått se vilka bestämmelser\r\nEG skulle utfärda för hela EG-området. De\r\nindividuella EG-länderna kan som bekant göra som\r\nde vill i den här frågan.</pre><pre>Regeringen har följt den här bestämmelsen, dvs.\r\ninte lagt fram något förbud mot tobaksreklam. Nu\r\nverkar det finnas en majoritet i utskottet och\r\nmöjligen i kammaren för en beställning om en lag\r\nmot tobaksreklam. Om riksdagen som korporation\r\nhar ändrat uppfattning får vi väl se i morgon bitti.</pre><pre>Skulle det vara så kommer regeringen, som alltid är\r\nriksdagens ödmjuka tjänare, att göra det den kan\r\nför att fullgöra de beställningar riksdagen har att\r\nkomma med. Men regeringen känner sig inte\r\nspeciellt träffad av kritiken för att ha lyssnat på\r\nriksdagen och inte lagt fram något förslag på denna\r\npunkt. Det är en sak som jag då och då har litet svårt\r\natt förklara för allmänheten, som tycker att man\r\nskall lägga fram förslag och inte bry sig så mycket\r\nom vad riksdagen sade 1991. Men jag räknar med\r\nen viss förståelse i den här församlingen för att vi\r\nhar följt den beställning riksdagen har lagt fram.</pre><pre>Vad gäller åldersgränsen avvisades saken den\r\ngången också. Alla var överens om att man skall\r\ngöra vad man kan för att förhindra att ungdomar\r\nbörjar röka. Jag har aldrig i mitt liv träffat någon\r\nmänniska som -- oavsett vad hon tycker för övrigt i\r\ndenna fråga -- inte haft den uppfattningen. Men det\r\nrör sig om vad som är det lämpligaste medlet. Den\r\ngången gjorde man bedömningen att det var större\r\nrisk med den förbjudna fruktens lockelse än den\r\neffekt man skulle uppnå genom att införa en\r\nåldersgräns. Detta kan man förstås på olika sidor\r\noch som människor med god mening ha olika\r\nuppfatttningar om.</pre><pre>Regeringen valde att stanna på samma uppfattning\r\nsom riksdagen hade för ett par år sedan.</pre><pre>Herr talman! Socialutskottet föreslår nu att\r\nriksdagen skall anta den tobakslag som regeringen\r\nhar föreslagit. Det noterar jag med tillfredsställelse.\r\nDessutom har det väckts förslag om ett antal\r\nytterligare beställningar till regeringen. Regeringen\r\navvaktar med intresse riksdagens omröstning i\r\ndenna del.</pre><pre>Om riksdagen har ändrat sig om tobaksreklamen\r\nfår regeringen vara beredd att ta till sig detta.</pre><pre>Det jag för egen del, herr talman, har uppskattat\r\nunder dessa månaders debatt om tobakslagen är att\r\nså många velat engagera sig på folkhälsosidan för att\r\nvi skall vidta åtgärder av olika slag för att minska\r\ntobaksbruket och dess mycket stora\r\nskadeverkningar. Oavsett vad resultatet av\r\nomröstningen blir för övrigt, kommer den att ha lett\r\ntill två saker. Den ena är att vi för första gången får\r\nen tobakslag. Den andra är att medvetandet om\r\ndessa frågor kraftigt har stärkts. Det tackar vi\r\nspeciellt för.</pre><pre>Anf. 98  RINALDO KARLSSON (s) replik:</pre><pre>Herr talman! Ministern har helt rätt i att vi hade\r\nfrågan uppe i fjol, eller när det var, och att vi sade\r\natt vi skulle lugna oss i avvaktan på EG. Men\r\nskillnaden är att det nu kom en tobakslag som vi var\r\ntvungna att ta ställning till. Vi kan också säga att\r\nsituationen under detta år har ändrat sig markant,\r\neftersom andra europeiska länder och länder\r\nutanför Europa har infört olika typer av\r\nreklamförbud.</pre><pre>Det är väldigt viktigt att vi också är följsamma i den\r\nhär frågan. Det skulle vara konstigt om Sverige, som\r\nvarit ledande när det gäller folkhälsan, plötsligt\r\nskulle hamna på efterkälken. Det skulle vara både\r\nfarligt och genant. Europa följer Sverige ganska väl\r\ni den här frågan. De vet att vi varit framgångsrika,\r\noch det betyder en del för andra vad vi gör här i\r\nSverige.</pre><pre>Vi har också fått telegram, bl.a. från\r\nEuropaparlamentet, där man skriver: Jag önskar\r\ndig stor framgång. Du kan vara säker på att vi ger\r\ndig ett stort stöd för dina åsikter. Helt klart har man\r\nskickat detta till Ingvar Carlsson, men han tillhör ju\r\nvårt parti så vi får väl ändå säga att vi har ett stort\r\nstöd.</pre><pre>Aldrig någonsin har det kommit så mycket\r\nskrivelser till parlamentet under den senaste\r\ntioårsperioden som just i denna fråga. Vi har haft\r\nstörre frågor, men aldrig frågor som engagerat folk\r\nså mycket. Jag tänker inte minst på de utsatta\r\ngrupperna astmatiker och liknande som inte kan\r\nvistas i miljöer där vi andra kräver att vi skall kunna\r\nvara.</pre><pre>Här har vi ett stort ansvar. Jag tror att vi\r\ntillsammans här i riksdagen kan bära det ansvaret.</pre><pre>Anf. 99  MAUD EKENDAHL (m):</pre><pre>Herr talman! Politiken är det möjligas konst, har\r\ndet sagts. När det gäller behandlingen av\r\ntobakspropositionen stämmer verkligen detta. Det\r\nmest imponerande är Ny demokratis agerande i\r\ndenna fråga. Detta parti, som gick till val på ''sunt\r\nförnuft'' och avbyråkratisering, tror inte längre på\r\nsina egna paroller. Låt mig citera ur Ny demokratis\r\npartiprogram:</pre><pre>''Vi behöver inga överförmyndare. Vi behöver inga\r\nsom bestämmer åt oss i våra egna liv. Däremot\r\nbehöver vi varandra.''</pre><pre>Det låter ju ganska bra -- om partiet nu lät orden\r\nföljas av handling. Men i fråga om tobakslag har\r\npartiet kastat alla sina heliga principer över bord.\r\nNy demokratis partimotion med Ian Wachtmeister\r\nsom första namn är en veritabel orgie i förbud och\r\nmisstro mot de enskilda individernas förmåga att\r\nfatta kloka och vettiga beslut. Motionens\r\nförbudsiver följs sedan konsekvent upp i\r\nutskottsbetänkandet och utgör majoritetens förslag.\r\nLåt mig kommentera Ny demokratis och\r\nmajoritetens förslag.</pre><pre>För det första går Ny demokrati och\r\nSocialdemokraterna ihop och begär att regeringen\r\nskall återkomma till riksdagen med ett förbud för\r\nrökning inte bara i miljöer där barn och ungdom\r\nvistas, utan också ''lokaler där offentliga\r\ntillställningar eller allmänna sammankomster\r\nanordnas och andra lokaler dit allmänheten har\r\ntillträde bör enligt utskottets mening omfattas av\r\nrökförbud''.</pre><pre>Med andra ord innebär det att all rökning på\r\ncafeterior, restauranger, diskotek, barer, pubar etc.\r\nkommer att förbjudas. I Ny demokratis Sverige\r\nskall man få gå på restaurang och supa skallen av\r\nsig, men att röka en cigarett blir stenförbjudet. Var\r\nlogiken finns är höljt i dunkel. Och hur har man\r\ntänkt sig att restaurangnäringen skall överleva?</pre><pre>Vidare kräver Ny demokrati och\r\nSocialdemokraterna att det blir förbjudet att röka\r\npå arbetsplatser. Frivilliga överenskommelser,\r\nbaserade på det berömda ''sunda förnuftet''\r\navvisas. Det är inte dåligt, Ian Wachtmeister -- som\r\ninte är här.</pre><pre>Så hotar man: Om inte rökning bland ungdomar\r\nminskar skall regeringen återkomma med\r\nåldersgräns för inköp. Hur regeringen skall få ned\r\nrökningen bland ungdom och på vilken nivå den är\r\nacceptabel är man klok nog att inte gå in på. Men\r\nhär visar Ny demokrati en förvånande övertro på\r\növerheten.</pre><pre>Majoriteten föreslår vidare att direkt\r\ntobaksinformation förbjuds. Det betyder att det blir\r\nförbjudet att informera kunder om att det finns en\r\nvara som faktiskt är tillåten. Här faller Ny\r\ndemokrati och Socialdemokraterna i famnen på\r\nFolkpartiet, Centern och kds. Tobaksinformation,\r\nsom också kallas tobaksreklam, förbjuds alltså. Å\r\nandra sidan slipper ju Marknadsdomstolen jaga\r\nantalet kameler i annonser. Men hur ett\r\ninformationsförbud stämmer överens med Ny\r\ndemokratis paroller om en fri marknadsekonomi\r\nförstår åtminstone inte jag.</pre><pre>Herr talman! Man kan ha respekt för att det finns\r\nde som anser att rökning är farligt och skadligt och\r\nbör beivras. Men jag måste ändå i mitt stilla sinne\r\nfråga mig varför man i så fall över huvud taget kan\r\nacceptera att tobak säljs. Det är ju faktiskt farligt att\r\nleva också, eller hur?</pre><pre>Slutligen: Inte nog med att Ny demokrati förfäktar\r\nskattehöjningar -- man tror sig också lösa\r\nproblemen med förbud och regleringar. Så lätt är\r\ndet att hamna i det ''politiska träsket'', Ian\r\nWachtmeister -- som inte är här.</pre><pre>I dag, efter flera veckors behandling av ärendet i\r\nutskottet, publicerar några skrämda nydemokrater\r\nen artikel i Dagens Nyheter och försöker rädda vad\r\nsom räddas kan. Man kan fråga sig var dessa\r\npersoner varit under ärendets behandling. Till dessa\r\nförfattare vill jag bara rikta en påminnelse om att\r\nderas partiordförande Ian Wachtmeister i sin\r\nmotion går den absolut motsatta vägen. Ny\r\ndemokrati -- ytterligare ett förbudsparti. Det är\r\nintressant, men tragiskt.</pre><pre>Låt mig upprepa citatet från partiprogrammet:</pre><pre>''Vi behöver inga förmyndare. Vi behöver inga som\r\nbestämmer åt oss i våra egna liv.''</pre><pre>Det är lätt att säga, men ack så svårt att leva upp till,\r\nIan Wachtmeister -- som inte är här.</pre><pre>Herr talman! Slutligen vill jag bara instämma i Sten\r\nSvenssons yrkanden.</pre><pre>Anf. 100  ROLAND LARSSON (c) replik:</pre><pre>Herr talman! Jag utgår från att Maud Ekendahl\r\nändå delar min uppfattning att det är en viss\r\nskillnad mellan reklam och information. Den som\r\nhar sett reklam-TV, på svenska eller utländska TV-\r\nkanaler, vet hur reklamen är utformad. Den som\r\nhar sett Socialstyrelsens eller andras information\r\nhar också sett skillnaden mellan insmickrande\r\nreklam, som vänder sig till känslor -- inte alltid våra\r\nbästa känslor --, och den typen av information som\r\nsyftar till att tala om hur det är i verkligheten.\r\nKravet på information är trots allt att den skall vara\r\nsaklig. Som jag sade i mitt anförande tidigare, är det\r\nsvårt att ställa den här typen av reklam, som vädjar\r\ntill våra känslor, mot en saklig information.</pre><pre>Det finns ingen marknadsekonomi i de här\r\nsammanhangen. Skulle det vara så att\r\nmarknadsekonomin fungerade, skulle också de som\r\nlevererar och säljer tobak få betala den sjukvård\r\nsom på olika sätt krävs för att klara de skador som\r\ntobaken förorsakar. Då skulle man kunna tala om\r\nverklig marknadsekonomi -- i annat fall är det inte\r\nmarknadsekonomi.</pre><pre>Ett reklamförbud är inte någon inskränkning i den\r\nenskildes rättigheter eller frihet. Det är ingen som\r\ndrabbas negativt av det. Det är ingen som lider av\r\natt slippa utsättas för reklam -- tvärtom är det\r\nganska skönt. Det är alltså mera en inskränkning för\r\ndem som levererar och tillverkar en, enligt allas\r\nuppfattning, farlig produkt.</pre><pre>Anf. 101  MAUD EKENDAHL (m) replik:</pre><pre>Herr talman! Om vi säger nej till tobaksreklam och\r\nvi skall försöka rädda våra unga, vilket har\r\nframkommit i debatten, vet vi att många ungdomar\r\nläser utländska tidskrifter och tittar på olika TV-\r\nkanaler m.m., och att de tar del av den reklam som\r\npå något sätt kommer in från andra länder.</pre><pre>Om vi tar bort tobaksreklamen försvinner den\r\nproduktinformation som finns i de s.k.\r\nreklamannonserna. 20 % av annonsytan upptar\r\nvarningstexter och information av olika slag. Där\r\ninformeras man om att man kan välja en cigarrett\r\nmed lägre halter av kolmonoxid och tjära.\r\nMöjligheten att informera om att man kan välja en\r\ncigarrett som är mildare kommer alltså att\r\nförsvinna.</pre><pre>Jag tycker att den tobaksreklam som finns i dag\r\nredan är både reglerad och balanserad.</pre><pre>Anf. 102  ROLAND LARSSON (c) replik:</pre><pre>Herr talman! Som jag sade i mitt anförande\r\ntidigare, är det viktigt att man försöker klara den\r\nbalansgång mellan restriktioner och frihet som\r\nkrävs för att det skall vara möjligt att påverka\r\nattityder. Tobaksanvändningen är en typisk\r\nattitydfråga. Därför tycker jag bl.a. att man inte\r\nkan gå mycket längre än vad som föreslås i\r\npropositionen när det gäller rökfria miljöer och\r\nåldersgräns. Jag tycker att reklamförbudet\r\ndefinitivt inte är något som drabbar en enskild\r\npersons frihet. Därför är det rimligt att ha ett\r\nreklamförbud.</pre><pre>Jag tycker inte att man kan avstå från att stifta lagar\r\nbara för att det råkar finnas möjligheter att ibland\r\nkringgå dem. Det skulle vara märkligt om vi varje\r\ngång vi skall stifta en ny lag skall fråga oss om det\r\ngår att kringgå lagen. Om det skulle vara fallet,\r\nskall vi alltså avstå från att stifta denna lag. Det\r\nskulle i så fall inte stiftas många nya lagar i denna\r\nförsamling.</pre><pre>Anf. 103  MAUD EKENDAHL (m) replik:</pre><pre>Herr talman! Är det inte märkligt att ett företag som\r\nsäljer en produkt inte skall få saluföra denna\r\nprodukt med hjälp av någon form av reklam? Låt\r\noss använda det begreppet. Det är faktiskt lika\r\ntokigt i fråga om alkoholen. Det borde ju vara\r\nmöjligt för ett företag att få saluföra sina produkter.\r\nDet är ju möjligt för alla andra produkter. Låt oss\r\nfå tänka som självständiga människor. Politikerna\r\nskall inte styra. Låt människorna få styra och\r\navgöra själva vad de vill.</pre><pre>Anf. 104  BARBRO WESTERHOLM (fp):</pre><pre>Herr talman! Vi står nu efter många års väntan\r\ninför ett av de viktigaste hälsopolitiska beslut\r\nriksdagen har mött. Det är fråga om ett politiskt\r\nmod -- som tidigare har svikit -- att ta itu med en så\r\nriskabel livsstil som tobaksbruket. Det modet finns\r\nnu här. Successivt har kunskaperna ute i samhället\r\nom tobakens skadeverkningar slagit rot, och nu\r\nfinns det en mycket tydlig opinion för en tobakslag\r\noch dessutom för en skärpning av det lagförslag som\r\nregeringen har lagt fram. Opinionen består inte\r\nlängre av bara läkare, tandläkare och andra inom\r\nhälso- och sjukvården som har haft att hjälpa alla de\r\nmänniskor som fått svåra sjukdomar på grund av\r\nsitt tobaksbruk. Opinionen består nu också av\r\nallmänheten och journalister. Man inser att det inte\r\nhjälper med enbart information och\r\nkunskapsförmedling. Vi som har arbetat med\r\ninformation och kunskapsförmedling i många år vet\r\nav erfarenhet att det behövs också vissa regler med\r\nrestriktioner för att värna om människors rätt till en\r\nrökfri miljö och för att förebygga att barn och\r\nungdom börjar röka.</pre><pre>Det här är ingenting unikt för Sverige. Samma\r\ninställning finns i USA och breder ut sig i Europa.\r\nSkillnaden mellan t.ex. Frankrike och England å\r\nena sidan och Sverige å den andra är att motståndet\r\ntill restriktioner för att minska tobaksbruket varit\r\nmer hårdnackat i Sverige. Min hypotes är att vi i\r\nSverige har haft ett mer omfattande regelsystem för\r\nallt möjligt än t.ex. England och Frankrike. Därför\r\nreagerar vi mer negativt till nya regler än vad man\r\ngör i dessa båda andra länder. Frankrike har ju\r\nbåde reklamförbud och förbud mot rökning på\r\narbetsplatserna, och England har en 16-årsgräns för\r\nutköp av tobak.</pre><pre>Tobaksbrukets skadeverkningar är numera väl\r\nkända. Men insatserna för att minska\r\nskadeverkningarna har inte stått i relation till\r\nskadeverkningarna. Om ett läkemedel eller ett\r\nlivsmedel eller ett ogräsmedel hade förorsakat\r\n10 000 dödsfall om året i Sverige, varav 60--70 barn\r\ni samband med födelsen eller tiden strax efter, hade\r\nsäkert dessa medel omedelbart dragits in från\r\nmarknaden. Företaget hade fått stora\r\nskadeståndskrav, och myndighetspersoner hade\r\nställts till ansvar för att detta har fått ske.</pre><pre>Men nu handlar det om ett beroendeframkallande\r\nmedel i klass med amfetamin men utan dess sociala\r\neffekter. Det är ett medel som har använts under\r\nflera hundra år. Då inträder skyddsmekanismer hos\r\nbeslutsfattare: De säger att människor fritt skall få\r\nvälja livsstil. Många rökare finns bland\r\nbeslutsfattarna, och då tycker man dessutom så som\r\nman röker.</pre><pre>Statsrådet Könberg anmärkte på att ingen hade\r\nyrkat på totalförbud. Nej, vi inser att det inte går.\r\nDå försätts alla de människor i samhället som i dag\r\när nikotinberoende i en oerhört bekymmersam\r\nsituation. Vi måste i stället satsa på att förebygga\r\nrökdebut.</pre><pre>Men valet att bli rökare är inte så fritt som man tror.\r\nDe flesta börjar röka i tonåren på grund av\r\nkamrattryck eller på grund av ungdomars allmänna\r\nbenägenhet att testa risker. Dessutom tror alltför\r\nmånga ungdomar att de kan sluta röka när de vill.\r\nIntervjuer med unga rökande kvinnor visar att de\r\när medvetna om riskerna och riskerna för ett väntat\r\nbarn. Men de tänker sluta röka om de blir gravida.\r\nVad de bortser från är svårigheten för många av\r\ndem att sluta på grund av det beroende som\r\nutvecklats.</pre><pre>Nikotin är den beroendeframkallande substansen i\r\ntobak. Nikotinet påverkar ett antal nervreceptorer i\r\nhjärnan och andra delar av nervsystemet. Senare\r\ntids forskning har ökat vår kunskap om hur nikotin\r\npåverkar hjärnans s.k. belöningssystem, vilka är\r\ncentrala för den positiva upplevelsen av rökning.</pre><pre>Människor reagerar olika på nikotin, och man\r\nbrukar tala om två huvudtyper av rökbeteende. I\r\nden ena typen tycks toppnivåerna av nikotin, de s.k.\r\nkickarna, vara avgörande. Cigaretterna doseras\r\nrätt glest, och den avgörande faktorn tycks vara\r\npositiv förstärkning, dvs. att erhålla en kemisk\r\nbelöning från nikotin.</pre><pre>I den andra typen är huvudsaken att erhålla en jämn\r\nnikotinnivå över hela det vakna dygnet. Rökningen\r\nverkar styras av negativ förstärkning, dvs.\r\nundvikande av abstinenssymtom. Det senare\r\nbeteendet kan ses om ett rent fysiskt\r\nnikotinberoende och avspeglas i vanor som rökning\r\nföre frukost, bibehållen rökning vid\r\nluftvägsinfektioner, etc. Dessa personer har sämre\r\nmöjligheter att sluta än den förstnämnda gruppen.\r\nEn studie av avlidna rökare visar att dessa har ett\r\nökat antal nikotinreceptorer i hjärnan. Det kan\r\nförklara deras beroende.</pre><pre>Allt talar för att vi nu på alla olika sätt måste\r\nförebygga rekryteringen av nya tobaksbrukare.\r\nSatsning på barn och ungdom och de vuxna de\r\nkommer i kontakt med har hög prioritet. I\r\nbetänkandet lyfts fram vikten av information och\r\nkunskapsförmedling. För detta behövs mer pengar\r\nän vad som satsas i dag. Kvinnor från sex av\r\nriksdagens sju partier har motionerat om en avgift\r\npå fem öre per cigarett för att bekosta information\r\nom tobakens skadeverkningar. Det är beklagligt att\r\nbetänkandet inte innehåller ett förslag om detta. Jag\r\nyrkar därför bifall till Eva Zetterbergs\r\nmeningsyttring till mom. 9.</pre><pre>Det är bra att utskottsmajoriteten föreslår\r\nreklamförbud. Roland Larsson utvecklade\r\nargumenten så bra att jag inte kommer att upprepa\r\ndem här. Folkpartiet liberalerna har stött förslaget\r\nom reklamförbud tidigare i reservationer till olika\r\nbetänkanden där tobaksfrågan tagits upp. Men\r\nregeringens proposition och den borgerliga\r\nreservationen är en kompromiss i\r\nregeringssamarbetet. Jag har inte ändrat\r\nuppfattning i reklamfrågan. Jag yrkar bifall till\r\nutskottets majoritetsskrivning i mom. 6. Dessutom\r\nyrkar jag bifall till meningsyttringen till mom. 7 av\r\nEva Zetterberg om den förtäckta tobaksreklamen.\r\nDen sammanfaller med yrkandet i sexpartimotionen\r\nSo267.</pre><pre>Jag är, liksom utskottsmajoriteten, medveten om\r\nsvårigheterna att komma åt den förtäckta\r\nreklamen. Men jag tycker att man skulle ha givit\r\nregeringen ett tydligare uppdrag än vad man har\r\ngjort i betänkandet. Sten Svensson har själv givit\r\nargumenten för varför det bör finnas förbud också\r\nmot indirekt reklam.</pre><pre>Utskottsmajoriteten har också skärpt förslagen i\r\npropositionen när det gäller de rökfria miljöerna på\r\narbetsplatserna. Detta tycker jag är utmärkt.\r\nReservanterna har inte förstått svårigheterna att\r\ngarantera icke-rökarna en rökfri miljö i synnerhet\r\npå små arbetsplatser.</pre><pre>Om en lag skall stiftas på denna punkt är det möjligt\r\natt utgå från Socialstyrelsens och\r\nArbetarskyddsstyrelsens allmänna råd om rökfria\r\narbetsplatser. Råden kan därmed bli bindande och\r\nYrkesinspektionen därmed bli tillsynsmyndighet för\r\ndet området.</pre><pre>Jag nämnde tidigare att barn och ungdom måste\r\nprioriteras när det gäller förebyggande insatser.\r\nUtskottets majoritet trycker också starkt på det här,\r\nmen ställer sig avvaktande till införandet av en\r\nåldersgräns. Tiden är nu mogen för att man inför en\r\nåldersgräns på 16 år. Invändningarna är att den\r\nskulle vara svår att övervaka och att unga\r\nmänniskor skulle få en ökad benägenhet att testa\r\ntobak. Men de amerikanska erfarenheterna talar\r\nmot detta. Rökning bland ungdomar minskade när\r\nen åldersgräns infördes.</pre><pre>Jag vill alltså yrka bifall till förslaget om ett\r\ninförande av en åldersgräns på 16 år. Det finns såväl\r\nen reservation som en meningsyttring och yrkanden\r\ni ett antal motioner om detta. För att underlätta\r\nvoteringen yrkar jag därför bifall till reservation 3\r\nav Leif Bergdahl, som bygger på den sexpartimotion\r\ndär mitt namn står först. Jag hoppas att det inte går\r\nprestige i vems eller vilket partis yrkande på en 16-\r\nårsgräns vi röstar på. Sakfrågan är viktigast.</pre><pre>Majoriteten av rökarna vill sluta röka, men väldigt\r\nmånga misslyckas. Ungefär 80 % av de rökare som\r\nsöker hjälp vid rökavvänjningskliniker återfaller\r\ninom ett år, och prognosen för att lyckas skiljer sig i\r\nsjälva verket inte från prognosen vid\r\nheroinmissbruk. Därför är det extra viktigt med\r\nforskning för att försöka få fram effektiva\r\nrökavvänjningsmetoder. Också till detta skulle den\r\novan nämnda femöringen användas. Jag yrkar\r\ndärför bifall till Eva Zetterbergs meningsyttring om\r\nrökslutarstöd i mom. 10.</pre><pre>Jag sade inledningsvis att det här är en historisk dag\r\nför folkhälsoarbetet i Sverige. Vi har just fattat\r\nbeslut om husläkare och står nu inför beslut om en\r\ntobakslag, som är en lag som värnar om friheten --\r\nfrihet från drogberoende och frihet från\r\ntobaksrelaterad ohälsa.</pre><pre>Anf. 105  MAUD EKENDAHL (m) replik:</pre><pre>Herr talman! Barbro Westerholm sade att det inte\r\nräcker med information. Under 80-talet gick man ju\r\nut med en intensiv information på skolorna. Jag har\r\nfått uppfattningen att det fick till följd att rökningen\r\nminskade väsentligt. Men den här informationen\r\ninom skolan har avtagit. Man måste ju fortsätta med\r\nen förstärkt information.</pre><pre>Vad gäller arbetsplatserna vill jag inte hålla med\r\nBarbro Westerholm om att det är bekymmersamt på\r\nsmå arbetsplatser. Jag har arbetat som\r\nföretagssköterska i elva år och har haft hand om ett\r\nantal små arbetsplatser. Man har faktiskt många\r\ngånger följt de allmänna råd som Socialstyrelsen och\r\nArbetarskyddsstyrelsen har författat, som är\r\nundertecknade av Barbro Westerholm. Det är råd\r\nsom har utgått från arbetsmiljölagen. Jag tycker att\r\nvi skall låta arbetsgivare och arbetstagare ta hand\r\nom det här, med de medel som de har i sina\r\nskyddskommittéer.</pre><pre>Vad gäller åldersgränsen måste jag ställa följande\r\nfrågor till Barbro Westerholm: Hur vill Barbro\r\nWesterholm lösa problemet med kontrollen, om\r\nman stiftar en sådan lag? Jag vill gärna ha konkreta\r\nförslag om hur vi skall kunna efterleva en sådan lag,\r\nnär det går att köpa cigaretter i glassbutiker,\r\nkiosker och överallt. Finns det inte en risk för de\r\nungdomar som är nyfikna och vill känna sig ''riktigt\r\nvuxna'' att det lockar ännu mera om man sätter en\r\nåldersgräns?</pre><pre>Jag vill ställa en sista fråga till Barbro Westerholm\r\nom indirekt reklam: Hur skall man lösa\r\ntryckfrihetsfrågan?</pre><pre>Anf. 106  BARBRO WESTERHOLM (fp)\r\nreplik:</pre><pre>Herr talman! Först skall jag beröra detta med\r\narbetsplatserna. Jag satt i Socialstyrelsen och hade\r\nen nära relation till Arbetarskyddsstyrelsen. Det är\r\nuppenbart att man på vissa arbetsplatser klarar sig\r\nlångt med de allmänna råden, men inte alls på alla.\r\nDet har funnits tydliga önskemål om bindande\r\nbestämmelser, men vi kunde bara ge de här\r\nallmänna råden. Det är för de grupperna som den\r\nhär lagen behövs. Jag och Rinaldo Karlsson är --\r\nmed de erfarenheter som vi har bakom oss -- överens\r\nom detta.</pre><pre>Maud Ekendahl nämnde åldersgränsen och\r\ntillsynen. Engelsmännen har en åldersgräns och har\r\nlagt upp ett system för hur man skall kontrollera\r\ntobakisten och andra. Jag kan det inte i detalj. Men\r\ndet är naturligt att vi ser på hur man arbetar i\r\nEngland och i andra länder där det finns en\r\nåldersgräns.</pre><pre>När det gäller information och kunskapsförmedling\r\nsade jag i mitt anförande -- och det står också i\r\nmotionen -- att vi måste satsa mycket mer. Det är\r\nhär femöringen skall användas. Men det räcker inte\r\nmed detta, utan också det här lagstödet behövs. Det\r\nvisade vår erfarenhet också i början av 80-talet.</pre><pre>Den indirekta reklamen är en knepig fråga. Men\r\nredan nu kunde man ha givit regeringen uppdraget\r\natt ta itu med den i stället för att vänta. Då skulle\r\nman vinna tid.</pre><pre>Anf. 107  TUVE SKÅNBERG (kds):</pre><pre>Herr talman! Nu har sakfrågan blivit\r\nutomordentligt väl belyst både i debatten i\r\nmassmedia -- inte minst i Dagens Nyheter -- och i\r\ndebatten i dag här i riksdagen. Jag tror inte att det\r\nfinns något ytterligare behov av att jag pläderar i\r\nfrågan.</pre><pre>Jag vill dock i korthet avge röstförklaring och\r\nyrkanden utifrån min motion So421 vari yrkas att\r\nriksdagen som sin mening ger regeringen till känna\r\nvad i motionen anförts om att anta de förslag som\r\nTobaksutredningen har förordat om rökfria\r\narbetsplatser, åldersgräns på 18 år för inköp av\r\ntobak och reklamförbud mot tobaksvaror.</pre><pre>Därav följer att jag kommer att rösta med utskottet\r\ni mom. 1 beträffande rökfria miljöer och i mom. 6\r\nbeträffande direkt tobaksreklam.</pre><pre>När det gäller åldersgräns för inköp av tobaksvaror\r\nyrkades det nyss på en 16-årsgräns. Det är ju ett\r\nenormt framsteg jämfört med hur det har varit\r\ntidigare. Barn -- hur långt ner i åldrarna som helst --\r\nhar kunnat köpa cigaretter. De flesta börjar ju röka\r\nså tidigt som i yngre tonåren -- ja, rent av ännu\r\ntidigare. En 16-årsgräns är naturligtvis bättre än\r\ningenting. Men jag vill yrka på en 18-årsgräns. Då\r\nslipper man den besvärliga gränsdragningen när\r\nman slutar grundskolan och skall gå över till\r\ngymnasiet och bli stor. Det är inte konstigare att ha\r\nen 18-årsgräns för inköp av tobaksvaror än att ha en\r\n18-årsgräns för inköp av folköl i en livsmedelsaffär.\r\nJag tror att det är lika enkelt att expediera\r\ntobaksvaror som folköl.</pre><pre>Därav följer att jag yrkar bifall till min motion\r\nSo421, liksom till de kristdemokratiska och\r\nsocialdemokratiska motionerna So49, So52, So437\r\noch So499 i de delar man i dessa yrkar på en\r\nåldersgräns på 18 år för inköp av tobaksvaror.</pre><pre>Anf. 108  MAUD EKENDAHL (m) replik:</pre><pre>Herr talman! Jag skulle vilja ställa samma fråga till\r\nTuve Skånberg som jag ställde till Barbro\r\nWesterholm.</pre><pre>Eftersom Barbro Westerholm inte kunde tala om\r\nvad det skulle vara för kontroll om en åldersgräns\r\ninfördes undrar jag om Tuve Skånberg vill förklara\r\nhur den kontrollen skall se ut om en åldersgräns\r\ninförs.</pre><pre>Anf. 109  TUVE SKÅNBERG (kds) replik:</pre><pre>Herr talman! En inköpskontroll när det gäller tobak\r\när inte svårare att genomföra än den som redan\r\nfinns när det gäller folkölet. I tveksamma fall kan\r\nman begära legitimation.</pre><pre>Anf. 110  LEIF BERGDAHL (nyd) replik:</pre><pre>Herr talman! Jag vill vända mig till Tuve Skånberg\r\nangående 18-årsgränsen.</pre><pre>I vår motion hade vi ett yrkande om en 18-årsgräns,\r\nmen under ärendets behandling insåg jag ganska\r\nsnabbt att det inte fanns mågon som helst möjlighet\r\natt nå någon större framgång med denna gräns.\r\nGlädjande nog har Barbro Westerholm anslutit sig\r\ntill att stödja vår reservation 3 om 16-årsgränsen.\r\nDet är egentligen inte vår ursprungliga idé. Den är\r\nhämtad från kvinnomotionen.</pre><pre>Nu frågar jag Tuve Skånberg: Kan Tuve Skånberg\r\ntänka sig att ta tillbaka yrkandet om 18-årsgränsen\r\noch i en senare fas rösta på 16-årsgränsen, som har\r\nstörre möjlighet att gå igenom?</pre><pre>Anf. 111  TUVE SKÅNBERG (kds) replik:</pre><pre>Herr talman! Nej, jag kan inte tänka mig att ta\r\ntillbaka mitt yrkande, men om det skulle falla väljer\r\njag det näst bästa.</pre><pre>Anf. 112  LEIF BERGDAHL (nyd) replik:</pre><pre>Herr talman! Jag är fullt nöjd, och jag är tacksam\r\nför att även ni kommer att ge ert stöd här. Jag\r\nmisstänker att Tuve Skånberg stöds av ganska\r\nmånga.</pre><pre>Anf. 113  STEFAN KIHLBERG (nyd):</pre><pre>Herr talman! Frågorna kring förslaget om en\r\ntobakslag har väckt starka känslor. Det här har\r\nraskt blivit en s.k. laddad fråga -- fullt i klass med\r\nfamiljepolitiken och alkoholpolitiken. Inte minst\r\ngäller det mitt eget parti. Således finns det i\r\nSveriges största dagstidning i dag en debattartikel\r\nav några partikamrater som går stick i stäv med Ny\r\ndemokratis partimotion i ämnet. Med så lojala\r\npartivänner behöver man inga fiender eller\r\nmotståndare!</pre><pre>Nåväl, jag skall ändå försöka anlägga en\r\nnågorlunda saklig infallsvinkel. Vulgärargumenten\r\noch tobaksindustrins vinklade dimridåer har lyckats\r\ngöra sig väl hörda och behöver inte min hjälp.</pre><pre>Tobaksrökning är först och främst en miljöfråga,\r\noch därmed också en folkhälsofråga. Propositionen\r\ninnehåller en utmärkt beskrivning av såväl\r\ntobaksbruket i ett folkhälsoperspektiv som\r\ntobaksrökningens skadeverkningar. Jag vill därför\r\nendast sammanfattningsvis konstatera att\r\nrökningens hälsorisker och skadeverkningar i dag\r\när välkända och vetenskapligt väldokumenterade --\r\noch även odiskutabla! Endast tobaksindustrin\r\nförnekar dem.</pre><pre>Jag välkomnar också att man vederlägger den\r\nspridda vanföreställningen att tobaksrökning har\r\nvarit allmän i vårt land sedan lång tid tillbaka i\r\nhistorien. Detta anförs ibland som argument för en\r\nmera liberal syn på rökning och rökare.</pre><pre>Som Leif Bergdahl mycket riktigt konstaterat är\r\ntobaksrökning som en mera allmän företeelse i\r\nSverige en mycket sen företeelse. Det handlar om\r\n40-talet och framåt. Att anföra historiska skäl som\r\nargument för röktolerans är med andra ord att visa\r\nen mycket grund historieuppfattning.</pre><pre>Tobaksrök innehåller ett fyrtiotal\r\ncancerframkallande kemiska ämnen. Två av dessa,\r\n4-aminodifenyl och beta-naftylamin, är så farliga\r\natt deras förekomst är strängt förbjuden över\r\nhuvud taget enligt svensk arbetsmiljölag. De finns\r\npå den s.k. A-listan, där även asbest och andra\r\nmycket hårt kontrollerade miljögifter finns.</pre><pre>Av detta följer att det i teorin, men inte i praktiken,\r\nföreligger ett förbud mot tobaksrök sedan 15 år i\r\nSverige. Om en kopiator eller en dator släppte ut\r\nde här ämnena, skulle de över huvud taget inte ha\r\nfått användas på svenska arbetsplatser. Däremot\r\ntolereras i praktiken dessa gifter när de kommer\r\nfrån tobaksrök -- men endast då. Denna tolerans\r\nfinner jag mycket anmärkningsvärd och mycket\r\nologisk.</pre><pre>Flera talare har konstaterat att tobaksrökning\r\ndödar fler människor än vad kokain, heroin, aids,\r\nbränder, mord, självmord, alkohol och\r\ntrafikolyckor tillsammans gör. Detta är också\r\nvetenskapligt mycket väldokumenterat och absolut\r\ningen skrämselpropaganda.</pre><pre>Ändå gör min kärlek till den personliga friheten att\r\njag absolut inte vill förbjuda tobaksrökning. Det\r\nmåste vara varje vuxen människas ensak att besluta\r\nom hur, och hur länge, hon eller han vill leva sitt\r\nliv -- dock med en viktig restriktion: inte på\r\nmedmänniskors bekostnad! Min dyrkan av den\r\npersonliga friheten är således oskiljaktigt förenad\r\nmed motsvarande dyrkan av hänsynen till\r\nmedmänniskorna.</pre><pre>Detta leder mig fram till följande grundteser:</pre><pre>-- Det är varje vuxen människas självklara rätt att\r\nröka tobak -- så länge detta inte sker på andra\r\nmänniskors bekostnad eller tvingar andra\r\nmänniskor till passiv rökning.</pre><pre>-- Inga människor skall tvingas till passiv rökning i\r\nnågot sammanhang.</pre><pre>Tvånget att vara passiv rökare anser jag vara ett av\r\nhuvudproblemen när det gäller rökning. Detta\r\ntvång är i dag en realitet för en majoritet icke-\r\nrökare på många arbetsplatser, på de flesta\r\nrestauranger, i entréer, vestibuler och korridorer\r\netc.</pre><pre>Inte ens riksdagen klarar av problemet. Tvärtom är\r\ndet omöjligt att arbeta i de här husen utan att\r\ntvingas vara passiv rökare titt som tätt. Jag har\r\naldrig arbetat på en arbetsplats där man har haft så\r\nslapp inställning som är fallet i riksdagen. I\r\närlighetens namn skall jag dock säga att det har\r\nblivit litet bättre under de senaste veckorna, bl.a.\r\nsedan jag agerat ganska kraftigt gentemot både\r\ntalmannen och riksdagens förvaltningskontor. Det\r\nfinns nämligen regler sedan lång tid tillbaka, men\r\nman har struntat i dem.</pre><pre>Jag menar att det är orimligt och hänsynslöst att\r\nmedvetet tvinga en majoritet av oskyldiga\r\nmänniskor att vara passiva rökare. Förr ansågs\r\npassiv rökning rent av vara harmlös, och det är\r\nkanske delvis en förklaring till den stora\r\nröktoleransen i dag. Nu vet vi emellertid bättre.\r\nÄven den passiva rökningens stora hälsorisker är\r\nvetenskapligt väldokumenterade. Inte minst tydligt\r\nblev det i januari i år, då USA:s ansedda\r\nmiljömyndighet Environmental Protection\r\nAgency, EPA, efter många års studier och ett\r\nmycket intensivt motstånd från den amerikanska\r\ntobaksindustrin fastslog att passiv rökning orsakar\r\nbl.a. lungcancer och svåra andningsbesvär och\r\ndödar ca 3 000 amerikaner årligen.</pre><pre>Jag välkomnar därför socialutskottets betänkande\r\noch tillkännagivanden, där människors generella\r\nrätt att slippa tobaksrök i alla offentliga/allmänna\r\nlokaler och på alla arbetsplatser fastslås. I\r\nnormalfallet torde detta i en förlängning i praktiken\r\ninnebära att rökning inte kan vara tillåten annat än\r\ni lokaler av typen rökrum, dragskåp e.d., där det\r\nordnats med särskild ventilation.</pre><pre>Att tillåta rökning i den ena delen av en lokal och\r\nförbjuda den i den andra delen torde vanligtvis vara\r\nungefär lika begåvat och lika meningsfullt som att\r\ntillåta urinering i ett hörn av en simbassäng och att\r\nhänvisa badande som inte vill simma i förorenat\r\nvatten till den del av simbassängen där det är\r\nförbjudet att urinera.</pre><pre>Detta, Maud Ekendahl, är logiken! Maud\r\nEkendahl hade ju svårt att förstå logiken. Det må\r\nåterfalla på henne själv. Det är, för att ha samma\r\nspråkbruk som hon, okej att supa skallen av sig, så\r\nlänge det sker med vett och vilja och inte sker med\r\nandra människors liv som insats. Maud Ekendahl\r\nfår gärna röka skallen av sig, om hon gör det i en\r\nmiljö där ingen annan utsätts för röken.</pre><pre>De flesta rökare börjar röka före 20 års ålder. Man\r\nvet att det är få som börjar röka som vuxna. Det är\r\nockså klarlagt att unga lågutbildade kvinnor är klart\r\növerrepresenterade bland rökare. Mycket tyder på\r\natt tobaksrökning blir en del i sökandet efter\r\nvuxenrollen och en del i en identifikationsprocess\r\nunder den känsliga period som ungdomsåren utgör.</pre><pre>Den öppna och, inte minst, förtäckta\r\ntobaksreklamen spelar också ytterst skickligt på\r\ndessa strängar -- särskilt Marlboro och Camel.\r\nDetta visar på vikten av en intensifierad\r\ninformation och upplysning till barn och ungdomar\r\nsåväl genom skolans försorg som i andra\r\nsammanhang. Jag tror emellertid inte att detta är\r\ntillräckligt. Därför förordar jag en åldersgräns för\r\ninköp av tobak samt, naturligtvis, reklamförbud för\r\ntobak.</pre><pre>Jag är väl medveten om att detta gynnar hälsan,\r\nmen självfallet inte tobaksindustrin. Jag är också\r\nväl medveten om de invändningar som man kan\r\nanföra mot de här restriktionerna. Men jag tycker\r\natt de väger lätt i förhållande till de fördelar som\r\nmed säkerhet uppnås genom restriktioner.\r\nLagstiftningen är viktig bl.a. för att markera\r\nsamhällets inställning till rökning liksom för att\r\nskapa konkurrensneutralitet för t.ex. restauranger.\r\nLagstiftningen behövs dessutom som motpol till de\r\nsynnerligen starka och uteslutande kommersiella\r\nkrafter som tobaksindustrin utgör. Detta har också\r\nkonstaterats.</pre><pre>Om man tittar ut över världen, ser man faktiskt att\r\nSverige är förbiseglat av flertalet utvecklade länder.\r\nMan har således i de flesta länderna inom EG och i\r\nNorden mycket strängare restriktioner. Som\r\ninspirationskällor vill jag gärna framhålla t.ex.\r\nCanada, USA (särskilt Kalifornien), Norge och\r\nFinland. Men även Frankrike visar framfötterna.</pre><pre>Jag vill också gärna kommentera några argument\r\noch invändningar som har förekommit i debatten\r\nhär i kammaren och i den allmänna debatten.</pre><pre>Ni är förbudsivrare. Man löser inga problem med\r\nförbud, hörs från vissa håll. Visst gör man det! I\r\nsjälva verket är det ju med förbud som hela\r\nsamspelet mellan människor säkerställs och\r\nsamhällsutvecklingen styrs. All lagstiftning innebär\r\nju någon form av förbud. Jag tycker också att det\r\nvore trevligt om vi slapp alla förbud och i stället\r\nkunde förlita oss på alla människors goda omdöme,\r\netik och moral. Men så enkelt är det som bekant\r\ninte i ett civiliserat samhälle. Land skall med lag\r\nbyggas. Det är ett gammalt känt begrepp. Jag\r\ntycker att det är sympatiskt att det i lag är\r\nsträngeligen förbjudet att slå ihjäl eller misshandla\r\nsina medmänniskor. Men detta förbud påverkar\r\ninte mitt handlande -- jag skulle inte heller\r\nmisshandla eller slå ihjäl någon utan förbud. Från\r\nden synpunkten kan man säga att detta förbud inte\r\nbehövs.</pre><pre>Det är också förbjudet att köra mot rött ljus -- även\r\ndetta förbud är ganska praktiskt. Men i ärlighetens\r\nnamn skall jag tillstå att jag gärna skulle vilja ha fri\r\nfart i trafiken och slippa de förbud som\r\nfartbegränsningar innebär, men jag inser med\r\nlätthet att detta skulle få orimliga konsekvenser på\r\nsamhällsnivå.</pre><pre>Då blir min fråga till bl.a. Maud Ekendahl: När\r\ntycker hon att det är bra med förbud? Skall vi ha\r\npersonlig frihet att också välja asbest --\r\nbromsbelägg av asbest är ju bättre än asbestfria?\r\nNej, det tycker jag inte. Det är bra att asbest är\r\nförbjudet. Låt människor välja, säger Maud\r\nEkendahl. Ja visst. Är det möjligen så, att Maud\r\nEkendahl är anarkist?</pre><pre>Nej, Sten Svensson och hans kumpaner, det\r\nhandlar inte ett skvatt om att vara förbudsivrare\r\neller ej. Det handlar om att bry sig om sina\r\nmedmänniskor och om att visa omsorg och hänsyn.\r\nMen jag kan förstå om Sten Svensson har svårt för\r\ndet här, eftersom detta aldrig har varit\r\nmoderaternas adelsmärke. Tvärtom, har jag\r\nförstått av en tidningsartikel häromdagen, inser\r\nman nu att bristen på social prägel och på socialt\r\nengagemang kanske är moderaternas största\r\nproblem.</pre><pre>Däremot brukar moderaterna kräva lag och\r\nordning. Det är ett gammalt moderat slagord. Vad\r\när lag och ordning, annat än att se till att lagregler\r\noch förbud efterlevs? Och detta kommer igen.\r\nMaud Ekendahls stora bekymmer är hur man skall\r\nkunna kontrollera att ett förbud efterlevs. Min\r\nfråga tillbaka till Maud Ekendahl är: Hur\r\nkontrollerar man att förbudet mot barnaga\r\nefterlevs? Det viktiga är inte att kontrollera\r\nefterlevandet av förbudet, utan det är att sända\r\nsignaler, alltså en form av signalpolitik.</pre><pre>En annan sak som borde bekymra moderaterna är\r\natt man inte tycker om förbud så fort som\r\nkommersiella intressen är involverade. Helt\r\nplötsligt blir man väldigt mjuk och eftergiven. Vi\r\nsom har jobbat i näringslivet och sett vilka krafter\r\ndär finns vet också att näringslivet kräver mycket\r\nstrama tyglar, bl.a. en mycket tuff\r\nkonkurrenslagstiftning. Företag skall bara ta\r\nkommersiella hänsyn. Det är en del av\r\nspelreglerna. Samtidigt är det vi politiker som skall\r\nha ansvaret för spelreglerna och tyglarna, när de\r\nbehövs sättas in.</pre><pre>Jag håller gärna med om att vi i Sverige har alldeles\r\nför många förbud inom områden där de verkligen\r\ninte behövs. Men detta kan ju inte vara ett\r\nargument mot att införa nya förbud som verkligen\r\nbehövs.</pre><pre>Åldersgräns handlar om signalpolitik. Man kan dra\r\nen parallell med förbudet mot barnaga. Det lockar\r\ninte till trots, som Jerzy Einhorn så välformulerat\r\nuttryckte det. Om det nu är så, Maud Ekendahl, att\r\nen åldersgräns gör att det blir attraktivt att röka,\r\nblir den enda logiska slutsatsen att vi måste ta bort\r\nåldersgränsen för alkohol. Och det tycker jag\r\ndefinitivt inte. Men med den logik som Maud\r\nEkendahl tillämpar blir detta konsekvensen.</pre><pre>Tobaksindustrin gillar självfallet inte\r\nreklamförbud. Sålunda har Svenska Tobaks AB\r\nkastat sig in i debatten och fått en del\r\nriksdagsledamöter att tro på vad man säger. Jag\r\nkänner igen -- ordagrant -- Sten Svenssons inlägg\r\nfrån Tobaksbolagets lobbybrev, som har nått oss\r\nalla. Svenska Tobaks AB har lyckats med en\r\novanligt tendentiös, vinklad och ologisk\r\nargumentation. Man försöker att dra paralleller\r\nmed Norge och Finland och bevisa att\r\nreklamförbud inte har någon effekt. Som fan läser\r\nBibeln eller Konsten att ljuga med statistik är en\r\nkorrekt rubrik på Tobaksbolagets argumentation.</pre><pre>Tobaksindustrins trovärdighet är naturligtvis\r\nmycket liten. Man erkänner inte ens att\r\ntobaksrökning är hälsovådligt. Man säger sig inta\r\nen strikt ''neutral'' hållning.</pre><pre>Fråga gärna en ledande företrädare för Svenska\r\nTobaks AB om huruvida tobaksrökning är\r\nhälsovådligt, och man kommer med en orgie av\r\nundanflykter. Man tillstår inte det. Svaren är\r\nmycket avslöjande. Det internationella\r\nsamförståndet är mycket nära. Om Svenska Tobaks\r\nAB skulle erkänna att tobaksrökning är\r\nhälsovådligt, skulle nämligen den amerikanska\r\ntobaksindustrin omedelbart få en stämning på\r\nhalsen, och de vet man. Ja, men det finns ju\r\nvarningstext på paketen, invänder någon kanske.\r\nJa visst, det är för att det krävs i lag, inte för att\r\nTobaksbolaget vill.</pre><pre>Reklamförbudet betyder ingenting, säger man\r\nockså. Då är frågan: Varför gör man då reklam?\r\nDet påminner mig om frågan som en\r\nmarknadsföringskonsult fick av en kund: Hur\r\nmäter man effekten av reklam? Det är svårt, sade\r\nmarknadsföringskonsulten, men ni kan ju sluta att\r\ngöra reklam, så får ni se.</pre><pre>Reklamförbud vore ett dråpslag mot svensk\r\ntobaksindustri, fortsätter man vidare. Det är\r\nstruntprat. Fråga Vin  &amp;  Sprit AB, om man\r\nförlorade på att reklamförbudet när det gäller\r\nalkohol infördes i Sverige. Tvärtom, Vin  &amp;  Sprit\r\nbehåller sin totalt dominerande marknadsandel i\r\nSverige. Dessutom har Vin  &amp;  Sprit lyckats mycket\r\nbra internationellt. Det vore kanske bra om\r\nTobaksbolaget gjorde ett litet studiebesök hos Vin\r\n &amp;  Sprit.</pre><pre>Avslutningsvis: Sten Svensson är så bekymrad över\r\nartikeln i Dagens Nyheter. Jag tror inte att han skall\r\nvara så bekymrad. Jag har skrivit motionen, som\r\nIan Wachtmeister sedan har läst, ändrat och skrivit\r\nunder. Det är med andra ord vår partimotion. Ian\r\nWachtmeister är som bekant partiledare i Ny\r\ndemokrati. Dessutom ingår han i vårt verkställande\r\nutskott. Vår ledamot i utskottet, Leif Bergdahl, och\r\nIan ingår i verkställande utskottet. Leif har också\r\nvarit med och utformat motionen. Han är\r\nbekymrad över att vår partisekreterare och några\r\ntill, varav ytterligare en inte ens är ledamot i\r\nriksdagen, har gett uttryck för en annan\r\nuppfattning. Det kan man i och för sig ha\r\nsynpunkter på. Men vi har beslutat att vi skall ha fri\r\nomröstning, vilket gör att jag inte vet hur alla\r\nkommer att rösta. Ett gott stalltips är dock att\r\nutskottet segrar över regeringen.</pre><pre>Herr talman! Jag yrkar bifall till reservation 3 och\r\ntill meningsyttringen avseende förtäckt\r\ntobaksreklam av Eva Zetterberg. Under övriga\r\nmoment yrkar jag bifall till utskottets hemställan.</pre><pre>Anf. 114  MAUD EKENDAHL (m) replik:</pre><pre>Herr talman! Som Stefan Kihlberg säkert förstår är\r\ndet helt omöjligt att bemöta allt det som han sade\r\npå de få minuter som jag har till förfogande.</pre><pre>När det gäller dagens artikel i DN, har Stefan\r\nKihlbergs egna partikamrater sagt så här angående\r\nförbudsivrare: De har inte förstått att\r\nförbudsmentaliteten urholkar det individuella\r\nansvarstagandet. Den här debatten handlar just om\r\nindividen. Jag kan klart säga att vi moderater tror\r\npå individen. Därför kan vi inte gå med på ett\r\nförbud mot tobaksreklam. Visserligen har vi fri\r\nröstning i morgon, så det kanske blir några avhopp,\r\nmen det kommer det också att bli i andra partier.\r\nMen majoriteten delar den åsikten.</pre><pre>Stefan Kihlberg säger också att rökning inte får ske\r\npå andras bekostnad. Därför måste man införa en\r\nlag om förbud. Dessa begränsningar har kunnat ske\r\nmer och mer på frivillig basis. Det finns särskilda\r\nbord på restauranger. På flyget röker man inte\r\nlängre. Man röker utanför, på flygplatsen.\r\nSjukhusen har infört rökförbud. Men det är så som\r\ndet skall växa fram, att de som servar människor\r\nsjälva skall avgöra hur de vill göra. På vissa\r\narbetsplatser är det så trångt att det inte finns någon\r\nmöjlighet att låta rökarna röka inomhus. Då får\r\ndessa gå på rast senare än icke-rökarna. Det finns\r\nmånga möjligheter.</pre><pre>Jag sade i mitt anförande någonting lustigt om att\r\nsom nydemokrat får man supa skallen av sig, men\r\nman får inte ta en cigarrett ute på en restaurang.\r\nDet är precis det som blir följden om ni får er vilja\r\nfram. Då får man inte röka på barer, restauranger,\r\nkaféer, osv. Stefan Kihlberg ville inte nämna\r\nnågonting om hur man skall göra i\r\nresturangnäringen framöver, om man förbjuder\r\nrökning.</pre><pre>Det roliga uttrycket att jag själv skulle supa skallen\r\nav mig eller röka skallen av mig -- eller hur det nu\r\nvar Stefan Kihlberg sade -- använde jag bara som\r\nen enkel illustration. Ni tycker ju om litet folkligt\r\nhär i kammaren.</pre><pre>Anf. 115  STEFAN KIHLBERG (nyd)\r\nreplik:</pre><pre>Herr talman! Jag kan inte på dessa få minuter\r\nupprepa mitt anförande. Men det skulle\r\nuppenbarligen behövas. Antingen har jag uttryckt\r\nmig utomordentligt oklart, eller också har Maud\r\nEkendahl uppenbara problem att förstå, eller också\r\nvill hon inte förstå. Alla svar på de frågor som hon\r\nställde gav jag i mitt anförande.</pre><pre>Låt mig försöka igen. Det är en oerhörd skillnad på\r\nom någon röker och bara förstör sin egen hälsa. Det\r\när okej, så länge det är fråga om vuxna människor\r\njust av de skäl som Maud Ekendahl framför. Men\r\njag tycker inte att det är okej när man tvingar andra\r\nmänniskor till samma sak. Det kallar jag för\r\nhänsynslöshet, inte frihet. Det är förstås en frihet\r\natt ha ihjäl andra människor, om man skall uttrycka\r\nsig drastiskt. Men det är inte en frihet för mig.\r\nDäremot är det helt okej om Maud Ekendahl röker\r\npå en restaurang, om hon kan göra det så, att inte\r\nandra människor tvingas att göra samma sak. Det\r\nfinns rätt många länder som faktiskt klarar detta.\r\nMan har rökavdelningar och icke-rökavdelningar.</pre><pre>Men det kräver ventilationstekniska lösningar som\r\när ganska avancerade. Det finns, vilket Maud\r\nEkendahl kanske har upptäckt, på tåg något som\r\nheter rökkupé. Där kan de ju sitta. De kan gärna\r\nsitta där hela tiden och behöver inte komma in till\r\noss andra och lukta.</pre><pre>Min fråga kvarstår när det gäller denna enfaldiga\r\nförbudsdiskussion: Vill Maud Ekendahl förbjuda\r\nasbest?</pre><pre>Anf. 116  ELISABETH FLEETWOOD\r\n(m):</pre><pre>Herr talman! Regeringens proposition 1992/93:185\r\nvar ett steg framåt när det gäller tobakens\r\nskadeverkningar. I socialutskottets betänkande\r\n1992/93:SoU26 tas ännu ett steg vidare. Det är vi\r\nnaturligtvis glada för. Men vi tycker att man kunde\r\nha tagit ett par steg till. Jag talar nu för mig själv\r\noch för de kvinnor i de sex partierna som har skrivit\r\nen lång hemställan i den motion som vi har väckt\r\nunder flera år.</pre><pre>Låt mig, herr talman, börja med att slå fast att man\r\ninte får förväxla förbud mot att röka med förbud\r\nmot reklam. Tyvärr tror även personer i denna\r\nkammare att detta är samma sak. Det har inte ett\r\ndugg med varandra att göra.</pre><pre>Vi moderater tror på individens frihet. Men vi vet\r\nockså att det finns individer som behöver stöd,\r\nframför allt de som är unga och vissa som är svaga.\r\nDet stödet skall de ha, och det vill vi enligt vår\r\nideologi också ge dem.</pre><pre>Jag vill återkomma till några saker som har sagts\r\nhär i dag. Och det blir då en upprepning, men det\r\nbryr jag mig inte så mycket om, herr talman.</pre><pre>600 människor i veckan måste nyrekryteras för att\r\nrökningen i Sverige skall kunna bibehållas på\r\nnuvarande nivå. Det är 30 000 personer om året.\r\nJag vill fråga dem som eventuellt lyssnar: Tror ni att\r\ndet handlar framför allt om dem som är över 20 år\r\neller över 18 år? Nej, jag tror inte det. Jag vet att\r\ndet inte är det, utan det är de allra yngsta, just de\r\nsom började röka av samma anledning som jag en\r\ngång i tiden gjorde. Jag kände mig ung och dum när\r\njag började studera vid Uppsala universitet. Och\r\nvad gjorde man bl.a. den första dagen? Jo, man tog\r\nsin första cigarett för att åtminstone se litet vuxnare\r\nut. Det värsta är att denna önskan att se vuxen ut\r\nnu för tiden börjar så förfärligt mycket tidigare.</pre><pre>Av de 600 som börjar röka varje vecka, vet man nu\r\nstatistiskt att 125 kommer att dö i förtid på grund\r\nav rökrelaterade eller tobaksrelaterade sjukdomar.\r\nDet är så verkligheten ser ut, och det är det som vi\r\ninte får glömma.</pre><pre>Jag är övertygad om att ett reklamförbud kommer\r\natt bli nödvändigt för att förebygga barns och\r\nungdomars rökning.</pre><pre>Tobaksutredningen, som jag tror lade fram sitt\r\nbetänkande 1990, föreslog också ett reklamförbud.\r\nLikaså föreslog den en åldersgräns för inköp av\r\ntobak. Till denna gräns återkommer jag senare.</pre><pre>Inom EG har man nu gjort en undersökning som\r\npublicerades så sent som i tisdags. Den var\r\nunderskriven av monsieur Malbois, som har varit\r\nhär i Sverige och diskuterat med den EG-grupp som\r\nsysslar med dessa frågor och med harmoniseringen\r\nmellan Sveriges och Europas lagstiftning på detta\r\nområde.</pre><pre>Undersökningen gjordes bland 12 800 personer,\r\nvilket någon här nämnde. Tre fjärdedelar av dessa\r\npersoner över hela Europa var positiva till ett\r\nreklamförbud. Av dem ville 63 % av rökarna ha\r\nförbud, medan 80 % av icke-rökarna ville ha\r\nförbud.</pre><pre>Man har också brutit ned siffrorna på olika länder.\r\nLåt mig då, även om det tar några minuter, nämna\r\natt i Portugal stod 88 % bakom ett reklamförbud, i\r\nItalien 85 %, i Grekland 81 %, på Island och i\r\nSpanien 79 %, i Tyskland 75 % och i Storbritannien\r\n72 %. Något lägre siffror fann man i Luxemburg\r\ndär det var 68 %, i Belgien 67 %, i Frankrike 66 %,\r\ni Nederländerna 57 %, och i Danmark var det lägst,\r\n54 %. Således var det även i Danmark bra siffror,\r\n4 % över genomsnittet.</pre><pre>Detta visar tydligt hur opinionsläget har ändrats\r\nunder senare år. Förbud finns i dag i Finland, på\r\nIsland, i Norge, Frankrike, Italien, Portugal,\r\nCanada, Thailand, Australien och på Nya Zeeland.\r\nJag skall nöja mig med dem och inte gå in på de\r\nstater i USA som också har reklamförbud.</pre><pre>Inom EG diskuterar man för närvarande ett förslag\r\ntill direktiv om totalförbud mot såväl direkt som\r\nindirekt reklam. EG-parlamentet har faktiskt\r\ngodkänt detta i en första behandling. Men\r\nhälsovårdsministrarna sitter nu och funderar på\r\nvilket ställningstagande de skall göra, och sedan\r\nskall det bli en andra behandling.</pre><pre>I ett brev som jag fick i min hand i morse, och jag\r\ntar för givet att alla ledamöter fick det, från svenska\r\nTobaksbolaget sägs det att ett reklamförbud skulle\r\nvara ett dråpslag mot svensk tobaksindustri och\r\nmot arbetet med att ta fram produkter som så långt\r\nsom möjligt minskar de hälsorisker som förknippas\r\nmed rökning.</pre><pre>Det är självklart att Tobaksbolaget försvarar\r\ntobaksreklamen. Men den verklighet som\r\nTobaksbolaget beskriver stämmer inte med den\r\nverklighet som vi lever i. Man säger att reklamen\r\nskulle tas över av internationella medier och att vårt\r\nland skulle översållas av reklam via bl.a. satellit.</pre><pre>Får jag då påminna om ett faktum. I hela Europa\r\ngäller redan totalförbud mot tobaksreklam i\r\ngränsöverskridande radio- och TV-sändningar. Det\r\nråder således totalförbud mot gränsöverskridande\r\nradio- och TV-sändningar som innehåller reklam.\r\nDet är, om någon vill veta det, EG-direktiv\r\n85/552/EEC, den 3 oktober 1989. Det är likaså\r\ntotalt förbjudet för tobaksbolag att sponsra TV-\r\nprogram. Just TV-reklam för tobak är sedan länge\r\nförbjuden i en rad andra länder.</pre><pre>De farhågor som man hyser i branschen om att vi\r\nskulle bli översållade av reklam utifrån stämmer\r\nfaktiskt inte.</pre><pre>I sammanhanget vill jag också påminna om att\r\nt.o.m. reklambranschens eget organ, tidskriften\r\nResumé, för ett par veckor sedan förordade\r\nreklamförbud. Man ville tydligen inte längre\r\nmedverka i reklamkampanjer som syftar till att\r\nlocka nya rökare, speciellt i yngre årgångar.</pre><pre>Herr talman! Jag nämnde i början av mitt\r\nanförande även en åldersgräns för inköp av tobak.\r\nFrån många har tanken framförts att en åldersgräns\r\nskulle kunna locka till rökning i stället för\r\nmotsatsen. Jag har en viss respekt för den\r\nsynpunkten. Men erfarenhet från Norge har dock\r\növertygat mig om att det finns positiva\r\nkonsekvenser med en åldersgräns. Vi har i vår\r\nkvinnomotion föreslagit en gräns på 16 år.</pre><pre>I sin argumentation mot en åldersgräns hänvisar\r\nTobaksbolaget till Norge och bifogade med sitt brev\r\ntill oss en statistik, som några av er kanske såg, som\r\nvisar hur de internationella märkenas försäljning\r\nsteg brant. Då fick man intrycket att den totala\r\nförsäljningen hade stigit i linje med försäljningen av\r\ninternationella märken. Men så är det faktiskt inte.\r\nDet är faktiskt i stället på det sättet att man i Norge\r\ntidigare rullade sina egna cigaretter. Då fanns man\r\ninte med i statistiken. När Norge sedan kom med i\r\nEFTA och det blev friare handelsförbindelser\r\nslutade man att rulla sina cigaretter och köpte i\r\nstället internationella cigaretter. Men har\r\nTobaksbolaget talat om detta i sitt brev till oss i\r\ndag? Nej, man låtsades att det var försäljningen av\r\nde internationella märkena som hade ökat och\r\ndärmed den totala konsumtionen av cigaretter. Det\r\när således inte riktigt.</pre><pre>Med sitt diagram vill Tobaksbolaget bevisa att det\r\nhade gått åt skogen i Norge i och med att man\r\ninförde reklamförbud och en åldersgräns för inköp\r\nav tobak.</pre><pre>I Norge infördes reklamförbud och åldersgräns för\r\ninköp av tobak 1975. Först hände ingenting, och\r\nsedan hände praktiskt taget inte heller något under\r\nnågra år. Men sedan började saker hända. Jag har\r\nnågra siffror som visar hur många ungdomar mellan\r\n13 och 15 år som rökte vid vissa årtal. 1975, när man\r\nkom i gång med denna propaganda mot tobak och\r\nmed förbudet, var det 17 % i åldersgruppen 13--15\r\når som rökte. 1980 sjönk siffran till 14 %. 1985 hade\r\nsiffran sjunkit till 11,5 %. 1990 hade siffran sjunkit\r\ntill 10 %. Det är tyvärr den senaste siffran som jag\r\nhar. Detta visar, tvärtemot vad vi har fått reda på i\r\nen mängd informationsmaterial, att man har\r\nlyckats i Norge.</pre><pre>Det är naturligtvis ingen av oss som påstår att det\r\nhär är det enda sättet att stoppa eller minska\r\nrökningen. Självklart inte. Men det är en väg,\r\nförutom genom den information som alla talar om\r\noch som är så oerhört viktig och som vi Gud ske lov\r\när eniga om.</pre><pre>Man har från Tobaksbolaget sagt att om man inte\r\nfår göra reklam, kommer man inte att kunna sälja\r\nsina cigaretter med lägre tjärhalt. Jo, det har man\r\nockså lyckats göra i Norge. Och även om tjärhalten\r\nsjunker, minskar inte nikotinhalten.</pre><pre>Jag är därför väldigt besviken över den information\r\nsom vi har fått från tobaksbolagens sida. De säger\r\natt de kanske inte kan sälja sina produkter. Det kan\r\nbara utländska firmor göra. I utredningen 1990\r\nkonstaterades att svenska Tobaksbolaget hade en\r\nmycket stark ställning. Det har ungefär 87 % av\r\ncigarettmarknaden.\r\nNäringsfrihetsombudsmannen sade då, att\r\neftersom ett reklamförbud nästan alltid gynnar\r\nhemmamarknaden, räknade han med att svenska\r\nTobaksbolaget skulle få sälja ännu mera, i precis\r\nrak motsats till vad bolaget hävdade, att det skulle\r\nbli till förmån för utlandet. Det finns ingenting som\r\nsäger det.</pre><pre>Man har också anfört att reklamförbudet i Italien\r\nvar helt utan effekt. Det infördes redan 1962, har\r\ndet nämnts här i dag. Man följde inte upp det har\r\ndet sagts. Men det gjorde man omkring 1975. Jag\r\nkan, herr talman, ta fel på något år. Sedan dess har\r\ndet blivit effektivare. Vi såg också av de siffror som\r\njag redovisade vilken inställning människorna där\r\nhade.</pre><pre>Jag skulle vilja sluta med att citera ett par rader ur\r\nen affisch, ''Läkare mot Tobak'', som jag har med\r\nmig:</pre><pre>''I decennier har tobaksindustrin presenterat nya\r\ntobaksprodukter med ''hälsoargument'. Den ena\r\nuppfinningen ''friskare' än den andra. För 30--40 år\r\nsedan dök cigarettfiltren upp som skulle göra det\r\nriskfritt att röka och fortfarande försöker industrin\r\nslå blå dunster i ögonen på rökarna med nya\r\nfiltertyper. -- -- -- Vi vet att rökaren drar i sig lika\r\nmycket nikotin ur lågtjärecigaretten alltmedan\r\nindustrin försåtligt lägger ut rökridåer av\r\n''hälsoupplysande' reklam om lågtjärecigarettens\r\nförmenta oskadlighet.''</pre><pre>Jag anser, herr talman, att vi som arbetar med dessa\r\nfrågor har ett väldigt stort ansvar. Vi har kommit\r\nså långt att vi kanske får ett förbud mot reklam för\r\ntobak. Jag är emot alla förbud som inte måste\r\ninföras av hälso- eller andra skäl. Jag har arbetat\r\nmånga år för detta. Jag vill för dem som talar om\r\npartitillhörighet i samband med denna fråga säga:\r\nTro inte att moderater är för reklamförbud över\r\nhela linjen. De är, som i många andra partier här i\r\nriksdagen, delade i denna fråga, precis som vi är i\r\nen del andra frågor.</pre><pre>Herr talman! Jag yrkar bifall till förslaget om\r\nreklamförbud. Jag yrkar bifall också till Leif\r\nBergdahls reservation 3 beträffande åldersgräns 16\r\når.</pre><pre>Anf. 117  MAUD EKENDAHL (m) replik:</pre><pre>Herr talman! Elisabeth Fleetwood kom in på att\r\nEG:s hälsoministrar har fört en diskussion om\r\ndetta. Då skulle jag vilja informera henne och\r\nkammarens ledamöter om att ministrarna hade\r\ntobaksreklamförbudet uppe på agendan i dag i\r\nBryssel. Ministrarna konstaterade att det\r\nfortfarande inte finns erforderlig majoritet för ett\r\ntobaksreklamförbud inom EG, då Danmark,\r\nEngland, Tyskland, Holland och Grekland\r\nfortfarande emotsäger sig förbud. Frågan kommer\r\ninte att diskuteras förrän Belgien tar över\r\npresidentskapet i EG.</pre><pre>Anf. 118  ELISABETH FLEETWOOD (m)\r\nreplik:</pre><pre>Herr talman! Jag hade inte trott att vi skulle\r\ndebattera mot varandra. Låt mig säga att om vi\r\nskall behöva vänta tills Belgien tar över\r\npresidentskapet är det okej, för det tar inte så lång\r\ntid.</pre><pre>Vad jag framför allt vill nämna är att\r\nopinionssiffrorna i den senaste undersökningen\r\nvisar att tillskyndarna till reklamförbudet ligger på\r\nca 80 %. Då skall man också komma ihåg att en hel\r\ndel av de länder som var med i undersökningen\r\nredan har reklamförbud och skulle i så fall ha\r\nupplevt det negativa av ett sådant förbud. Trots det\r\när både rökare och icke-rökare positiva till\r\nreklamförbud och har naturligtvis, antar jag,\r\nförstått att det har en hälsobringande effekt.</pre><pre>Anf. 119  MAUD EKENDAHL (m) replik:</pre><pre>Herr talman! Vi skall inte alls debattera mot\r\nvarandra. Eftersom ingen annan än Elisabeth\r\nFleetwood tog upp EG:s hälsoministrars\r\ndiskussion, tyckte jag att det var angeläget att tala\r\nom vad de har sagt i dag, så att information gick ut\r\ntill alla.</pre><pre>Anf. 120  ELISABETH FLEETWOOD (m)\r\nreplik:</pre><pre>Herr talman! Har tärningen kastats rullar jag den\r\ngärna vidare. Desto bättre när Sverige kommer in\r\ni EG och vi kanske kan påverka situationen på ett\r\nsådant sätt som många av oss önskar.</pre><pre>Anf. 121  INGRID NÄSLUND (kds):</pre><pre>Herr talman! Jag vill inledningsvis säga att jag\r\ntyckte att det var mycket uppfriskande att lyssna till\r\nElisabeth Fleetwood efter att ha hört ett par andra\r\ntalesmän för Moderaterna, som jag inte tycker\r\nverkar ta frågan på det allvar som man bör göra\r\nutan diskuterar om att vara förtjust eller icke\r\nförtjust i förbud, i stället för att tala om alla de\r\nungdomar som lockas in i en vana eller ovana som\r\ni många fall kommer att följa dem hela livet -- om\r\nnu livet blir så långt för deras del.</pre><pre>Tobakens skadlighet är inte längre en omdiskuterad\r\nfråga. Frågan är om vi skall göra något mer radikalt\r\nför att inte nya generationer av rökare skall värvas.</pre><pre>Det är sällsynt att en utrednings slutsatser så\r\nkapitalt negligeras som skett med\r\nTobaksutredningen. Det är häpnadsväckande att\r\ntänkande människor så villigt sticker huvudet i\r\nsanden och blundar för fakta. I motsats till vad\r\nmånga av talarna sagt i dag måste jag säga att även\r\nom jag naturligtvis är glad att en tobaksproposition\r\näntligen har lagts fram, tycker jag att man får leta\r\nefter något menlösare. Huvudsakligen slår man in\r\nöppna dörrar. Man talar om att man skall göra det\r\nman redan har kommit på mycket god väg med att\r\nklara av. Det är väl i och för sig bra, men det behövs\r\nradikalare mått och steg.</pre><pre>Vi skall ta ställning till ett betänkande där man\r\nföreslår ett par mycket väsentliga förbättringar i\r\nförhållande till propositionen. Man har skjutit in sig\r\npå två viktiga mål: att skydda allmänheten från att\r\nofrivilligt utsättas för tobaksrök och att skydda barn\r\noch ungdom från att börja använda tobak.</pre><pre>Tobaksbruket är utan tvivel ett av våra allra största\r\nhälsoproblem, för att inte säga det största. Det\r\nberör naturligtvis i första hand de människor som\r\nbrukar tobak, men även de som ofrivilligt utsätts\r\nför tobaksrök far illa av den.</pre><pre>Jag skall inte i detalj gå in på rökningens\r\nskadeverkningar. I det här sammanhanget skulle\r\njag gärna vilja uttrycka min uppskattning över den\r\nbreda information som tidningar och inte minst\r\nläkare försett oss med.</pre><pre>Tobakens gifter är farliga för alla viktiga organ.\r\nRisken för cancer i de mest skiftande former och i\r\nmånga av kroppens organ är välkänd. Jag hoppar\r\növer det jag hade tänkt säga om flera andra\r\nsjukdomar, för det har väl belysts tidigare under\r\ndagen.</pre><pre>Problemet med att utsättas för rök ofrivilligt har\r\nuppmärksammats alltmer under senare år. En del\r\nupplever helt enkelt att det är obehagligt, och andra\r\nhar starka allergiska besvär av röken. Sjukdom och\r\nför tidig död kan i sämsta fall bli följden även av\r\npassiv rökning.</pre><pre>Enligt mitt förmenande är det otroligt att\r\nmänniskor fortfarande kan utsättas för rök dag ut\r\noch dag in på sin arbetsplats. Visst har det blivit\r\nmycket bättre på många arbetsplatser. Det hjälper\r\ntyvärr inte dem som dag efter dag tvingas vistas i\r\nsamma rum som vanerökare. Det är makalöst att\r\nvi, trots den arbetsmiljölagstiftning vi har, kan\r\ntillåta gifter från tobaksrök i halter som ibland är\r\n100--200 gånger högre än högsta tillåtna halt i\r\narbetsmiljön. Var finns logiken, och var finns\r\nkonsekvensen?</pre><pre>Den enda logiska slutsats man kan dra är att\r\nrökning skall förbjudas i arbetsmiljöer. Detsamma\r\ngäller offentliga lokaler där olika sorters\r\ntillställningar anordnas. Ingen skall behöva stanna\r\nhemma för att inte behöva utsätta sig för rök.\r\nUtskottets majoritet har här kommit till samma\r\nslutsats som en lång rad motionärer. Det måste\r\nändå vara angelägnare att tillgodose det allmänna\r\nintresset av rökfrihet än rökarnas frihet, vilken få\r\nbetraktas som ett särintresse.</pre><pre>Den fråga som engagerar mig allra mest är alla de\r\nbarn och ungdomar som börjar att röka och i många\r\nfall lägger sig till med en ovana som visar sig svår\r\natt bryta. Vi har hört tidigare att 600 börjar röka\r\nvarje vecka. Det blir mer än 30 000 på ett år! Och\r\npraktiskt taget alla av dessa är under 20 år. Det\r\nviktigaste av allt måste därför vara att vi ser till att\r\nungdomar aldrig börjar röka.</pre><pre>I det här sammanhanget har den inställning\r\nomgivningen och samhället i stort visar en\r\navgörande betydelse. Rökfria hem, rökfria skolor,\r\nrökfria arbetsmiljöer och offentliga miljöer\r\nkommer att ge ett intryck av att rökfrihet är en\r\nnaturlig livsstil. Föräldrar, lärare, idrotts- och\r\nfritidsledare som är föredömen på det här området\r\nblir en positiv kraft, som hjälper barn och\r\nungdomar att aldrig börja röka.</pre><pre>Informationens och undervisningens betydelse på\r\ndet här området kan inte överskattas. Den bör\r\nsystematiskt bedrivas på mödravårdscentraler,\r\nbarnavårdscentraler, daghem, förskolor och skolor\r\noch vara riktad till föräldrar, barn och ungdom med\r\nsyftet att skapa en rökfri generation. Det har\r\nbedrivits en omfattande undervisning i våra skolor\r\nunder en lång följd av år. Skolorna behöver nu\r\nbackas upp av samhället på ett tydligt sätt.</pre><pre>Att göra reklam för en produkt som innehåller en\r\notalig mängd gifter är irrationellt. Branschen skulle\r\naldrig lägga ut alla dessa svindlande\r\npenningsummor på reklam om det inte lönade sig.\r\nEn lång rad länder både i och utom Europa har\r\nredan infört förbud mot tobaksreklam, mer eller\r\nmindre långtgående. Utskottet anser att regeringen\r\nsnarast bör återkomma med förslag om förbud mot\r\ndirektreklam. Det är en nödvändig åtgärd med\r\ntanke på reklamens inverkan på attityder. Inte\r\nminst ungdomar är känsliga för påverkan.\r\nReklamförbudet bör även omfatta smygreklam på\r\nkläder, sportartiklar o.d. för att bli effektivt.</pre><pre>Förslaget om en åldersgräns för inköp av\r\ntobaksvaror har utskottet inte velat ställa sig\r\nbakom, vilket är mycket beklagligt. Det är min\r\nförhoppning att riksdagens ledamöter skall visa sig\r\nklokare. Det är häpnadsväckande att en produkt\r\nsom innehåller så många gifter kan fritt köpas av\r\nbarn. När det gäller medicin, som förväntas ha en\r\ndel positiva effekter för det är därför man använder\r\nden, råder stränga regler med recepttvång.</pre><pre>Föräldrar och lärare behöver det stöd en\r\nåldersgräns ger för att deras information och\r\nförmaningar skall gå fram bättre. I första hand är\r\ndet naturligtvis en återhållande faktor för barnen\r\noch ungdomarna själva. En sådan gräns för inköp\r\när ingalunda orimlig. Flera länder har åldersgräns\r\nbåde i Europa och i andra delar av världen. För\r\ninköp av alkohol på systemet har vi länge tillämpat\r\nen åldersgräns på 20 år och 18 år när det gäller\r\ninköp av folköl. Trots att den inte fungerar till\r\n100 %, finns det flera undersökningar som klart\r\nvisar på de återhållande effekterna. Jag tror\r\nknappast någon skulle vara beredd att plädera för\r\natt vi skulle ta bort denna åldersgräns i dag. Efter\r\nvad jag har hört här i kammaren i dag blir jag\r\nfundersam.</pre><pre>Det finns av naturliga skäl inte så många\r\nundersökningar ännu som visar effekten av en\r\nåldersgräns i internationella sammanhang när det\r\ngäller förbud mot inköp av tobaksvaror som det\r\nfinns när det gäller alkohol. Det finns dock en del\r\namerikanska undersökningar som visar på mycket\r\npositiva effekter. Vi har också fått ta del av vad som\r\nhar hänt i Norge. Det tycker jag var mycket positivt\r\natt höra. Det är ganska naturligt att minskad\r\ntillgänglighet leder till ett minskat bruk.</pre><pre>Den gräns Tobaksutredningen pläderar för är 18 år.\r\nDet gör också åtminstone sju motionärer med\r\nanledning av tobakspropositionen. Vi är många\r\nsom menar att 18 år är en bättre gräns än 16 år. Det\r\när känsligt att göra tobaksvarorna tillgängliga just\r\nnär man är i slutet av högstadiet eller när man slutar\r\nhögstadiet. Många befinner sig på grund av olika\r\nmognad fortfarande inom den gräns där många gör\r\nsin rökdebut. Vid 18 år skulle med all sannolikhet\r\nde eventuellt negativa effekterna av att man\r\nplötsligt får lov att köpa vara mindre uttalade. Man\r\när äldre och klokare och mindre benägen att\r\npåverkas av grupptryck.</pre><pre>I några länder har man t.o.m. från att ha haft 16 år\r\nhöjt åldersgränsen till 18 år. I USA är det många\r\nstater som har 18-årsgränsen, men jag är medveten\r\nom att våra grannländer och även andra europeiska\r\nländer har 16 år.</pre><pre>En del hinner faktiskt fylla 16 år redan när de är\r\nkvar i grundskolan. Jag tror att det skulle vara\r\nolyckligt om några som befinner sig i grundskolan\r\nskulle kunna köpa tobaksvaror fritt, kanske skryta\r\nmed detta för sina kamrater eller bli tråkade av sina\r\nkamrater om de inte vill sälja vidare. På högstadiet,\r\ndär jag själv har arbetat i 30 år -- jag har alltså lång\r\nerfarenhet av detta -- är eleverna i en mycket\r\nkänslig ålder. Därför vill jag verkligen förorda 18-\r\nårsgräns.</pre><pre>Leif Bergdahl frågade Tuve Skånberg om han\r\nskulle ställa upp på en 16-årsgräns, om inte detta\r\nmed 18-årsgräns går igenom. Jag vill faktiskt ställa\r\nsamma fråga till er som förordar en 16-årsgräns. Jag\r\nhoppas att inte någon prestige får styra oss i det här\r\nfallet, utan att vi från ömse sidor är villiga att ställa\r\nupp på varandras åldersgränser, om det blir så att\r\nden ena eller den andra faller. Det viktiga är ju att\r\ndet blir en åldersgräns. 18 år är ingen onaturlig\r\ngräns. Det är dessutom myndighetsåldern. Det jag\r\nhar fört fram just när det gäller högstadiebarnens\r\noerhörda utsatthet och känslighet tror jag är ett\r\nmycket starkt argument. Vid 18 har de flesta med\r\ngod marginal passerat den vanligaste debutåldern.\r\nJag tror att den marginalen behövs. Då upplevs det\r\nsäkert inte som lika ''fräckt'' att få köpa\r\ntobaksvaror.</pre><pre>Till sist vill jag framhålla att jag anser att\r\ntobaksfrågan från att ha varit ett problem för män\r\nalltmer har blivit en kvinnofråga så allvarlig som\r\nnågon. Var fjärde flicka röker i årskurs 9 och var\r\nfemte pojke. Det visar en landsomfattande\r\nundersökning som nyligen gjordes på 6 000\r\nniondeklassare. Det här är en avsevärd ökning,\r\nsom tar oss tillbaka till 70-talet.</pre><pre>Det har sagts här, och det är sant, att vi har ungefär\r\nett konstant antal personer som röker. Men det\r\nfinns en ökning när det gäller ungdomar som är\r\nmycket oroande. Jag har erfarenheter av\r\nniondeklasser där ingen har rökt. Nu talar man,\r\nefter landsomfattande undersökningar, om var\r\nfjärde flicka och var femte pojke. Detta är\r\nallvarligt.</pre><pre>Det är möjligt att fler i de äldre årgångarna har\r\nslutat och att vi därför har en viss minskning. I\r\nförhållande till mycket tidiga år har vi en\r\nminskning. Det är jag medveten om.</pre><pre>En annan mycket viktig och skrämmande siffra är\r\nden som det står om i tobakspropositionen, om jag\r\nminns rätt. Bland ensamstående blivande mödrar\r\npå 19 år har man hittat 60 % som röker. Detta\r\npåverkar de barn som de väntar. Med mycket stor\r\nsannolikhet kommer många av dem att fortsätta\r\nröka även efter det att de fått sina barn. Dessa barn\r\nkommer då att växa upp i en miljö där de dagligen\r\nutsätts för tobaksrök.</pre><pre>Det här är inte bara en personlig fråga. Det är inte\r\nbara vars och ens ensak. Jag skulle önska att de\r\nflickorna hade fått den hjälpen när de var litet\r\nyngre att aldrig börja röka. Jag hoppas verkligen att\r\nkammarens ledamöter tar den här frågan på stort\r\nallvar och inte ytligt diskuterar om man är\r\nförbudsivrare eller inte. Det här rör något mycket\r\nallvarligare än så. Det rör våra barns och\r\nungdomars framtid. Det rör våra kvinnors\r\nlivskvalitet. Därför vill jag plädera för att vi\r\nverkligen tänker oss för.</pre><pre>Jag skall nu komma till de yrkanden jag har med\r\nanledning av olika motioner i det här betänkandet.</pre><pre>Med anledning av betänkandet vill jag yrka bifall\r\ntill vad utskottet har anfört beträffande rökfria\r\nmiljöer. Det sammanfaller också med vår motion\r\nSo49, som har väckts av mig, Liisa Rulander och\r\nLars Svensk, dessutom med en motion som Fanny\r\nRizell och jag väckte under allmänna motionstiden,\r\nSo453, yrkande 4 och 5, samt en rad andra\r\nmotioner.</pre><pre>Jag vill också yrka bifall till vad utskottet har anfört\r\nbeträffande tobaksreklam, där också kraven i våra\r\nmotioner So49 och So453, yrkande 2 i båda\r\nmotionerna, stämmer överens, plus en rad andra\r\nmotioner. Jag vill säga att det är påfallande vilken\r\nrad av motioner vi har fått. Det visar att väldigt\r\nmånga inte tycker att det som står i propositionen\r\nräcker.</pre><pre>Slutligen vill jag yrka bifall till en åldersgräns på 18\r\når i enlighet med yrkandena i följande motioner:\r\nSo49, yrkande 1, So52 -- det är en s-motion, det\r\nandra var en kds-motion --, yrkande 2, So421, en\r\nkds-motion, So437, en kds-motion, yrkande 4,\r\nSo499, en s-motion, yrkande 3, So54, en Ny\r\ndemokrati-motion, yrkande 3, och So48, en s-\r\nmotion, yrkande 1.</pre><pre>Dessutom vill jag ställa upp på mom. 7 i\r\nVänsterpartiets meningsyttring, som gäller den\r\nförtäckta tobaksreklamen, och även mom. 9, som\r\nhandlar om information. Detta stämmer mycket väl\r\növerens med båda de motioner som jag har väckt.\r\nJag talar väldigt mycket om informationens\r\nbetydelse.</pre><pre>Anf. 122  MAUD EKENDAHL (m) replik:</pre><pre>Herr talman! I hela den här debatten har\r\nfarligheten framkommit. Vi måste ha\r\nreklamförbud, åldersgränser. Vi har hört Ingrid\r\nNäslund i detalj ta upp produktens farlighet.</pre><pre>Jag skulle vilja ställa en fråga, eftersom ingen\r\ntidigare har velat besvara den fråga jag ställde i mitt\r\ninledningsanförande. Om det är så farligt och vi\r\nmåste begränsa på olika sätt, varför inte göra det\r\nenda raka när ni har chansen och är i majoritet,\r\nvarför inte förbjuda tobaksbruk över huvud taget i\r\nSverige?</pre><pre>Anf. 123  INGRID NÄSLUND (kds) replik:</pre><pre>Herr talman! För mig fick det väldigt gärna bli\r\nförbud. Jag skulle inte sakna rökningen en dag. Jag\r\ntycker det skulle vara väldigt bra för hälsan. Men vi\r\nser hur det är även när vi diskuterar en del av de\r\nmindre omfattande förbuden. Vi vet ännu inte om\r\nvi får majoritet för dem.</pre><pre>Jag är faktiskt av den uppfattningen att den\r\nförebyggande verksamheten är viktig. Man skall\r\ninte lura in människor i ett beroende och därefter\r\nbehandla dem hårt och hänsynslöst och bara säga\r\natt nu är det slut. Man har faktiskt i England börjat\r\nfundera på om man skall operera människor som\r\nanvänder tobak och inte är villiga att sluta. De är\r\ninte längre prioriterade. Det tycker jag är mycket\r\nhårt, måste jag säga.</pre><pre>Jag tycker att man i stället måste börja nu. Det jag\r\nhade satt som överskrift på mitt anförande var En\r\nrökfri generation. Jag tror nämligen att det här är\r\nvägen till att få ett näst intill rökfritt Sverige. Har\r\nman inte börjat när man är 18 år är man så klok att\r\ndet blir otroligt få som kommer att börja röka. Det\r\nkommer alltså att bli ovanligare och ovanligare. Då\r\nbehöver vi inte förbjuda det eller också blir det\r\nnaturligt att göra det, därför att det blir betraktat\r\nungefär som knark.</pre><pre>Anf. 124  LEIF BERGDAHL (nyd) replik:</pre><pre>Herr talman! Föregående talare yrkade bifall till ett\r\nav våra motionsyrkanden. Vi hade också en 18-\r\nårsgräns från början. Men jag har varit med under\r\nutskottets behandling. Jag insåg ganska snabbt att\r\ndet inte fanns någon som helst möjlighet att få\r\nnågon större anslutning till 18-årsgränsen. Så vi\r\nvalde att stödja den här kvinnomotionen med 16-\r\nårsgräns.</pre><pre>Jag vädjar att vi får stöd för den. Jag tror att vi har\r\nkommit väldigt långt i och med att en mängd\r\nkvinnor från vänsterhåll och även från Folkpartiet\r\nstöder något som Ny demokrati har reserverat sig\r\nför, även om det inte är våra idéer från början, utan\r\nderas. I det här fallet skulle man vilja att alla som\r\növer huvud kan tänkas vilja ha en åldersgräns\r\nansluter sig till den minst stränga nivån, dvs. 16-\r\nårsåldern.</pre><pre>Anf. 125  INGRID NÄSLUND (kds) replik:</pre><pre>Fru talman! Jag tycker naturligtvis att det är bättre\r\natt det blir en åldersgräns, även om jag med min\r\nerfarenhet är allvarligt oroad över att den skall\r\ninfalla vid just denna ålder. Jag hade i dag ett samtal\r\nmed min son som är 25 år. Han har den här åldern\r\nnärmare inpå sig, även om det nu har gått nästan tio\r\når.</pre><pre>Han sade att han inte ens tycker att jag skall gå med\r\npå en 16-årsgräns och att det inte är klokt om\r\ngränsen går vid just den åldern. Däremot hade han\r\nen mycket stark tro på en 18-årsgräns. Jag sade till\r\nhonom att jag inte kan se det som han gör att en 16-\r\nårsgräns skulle försämra. Jag tror att om vi nu\r\nbörjar med en 16-årsgräns skulle vi senare kunna\r\nhöja den om man finner att den var mindre bra.</pre><pre>Jag kommer att rösta för en 18-årsgräns. Om\r\nförslaget på en 18-årsgräns vinner hoppas jag\r\nverkligen att de som röstar för en 16-årsgräns är\r\ngenerösa och stöder en 18-årsgräns. Det kan väl\r\ninte vara något fel att vi får ungdomar att avhålla\r\nsig från rökning i två år till. Jag tycker att vi i det\r\nhär fallet skall stöda varandra.</pre><pre>Anf. 126  BERNDT EKHOLM (s):</pre><pre>Fru talman! Det har varit mycket intressant att\r\nlyssna till eftermiddagens och kvällens debatt.\r\nFlera borgerliga företrädare för regeringspartierna\r\nredovisar hur allvarligt de ser på tobakens\r\nskadeverkningar. Men när de kommer till\r\nutskottets betänkande och de borgerliga\r\nreservationerna, då blir de genast mer otydliga. Det\r\när uppenbart att de har stora problem med\r\nregeringens proposition och med den behandling\r\nde tillstyrkt i utskottet.</pre><pre>Detta kommer allra tydligast till uttryck från kds\r\nrepresentant Jerzy Einhorn, som har uppenbara\r\nproblem med regeringens förslag liksom med de\r\nborgerligas utskottsförslag. Han vädjar till\r\nkammaren att vid röstningen även överväga förslag\r\ni enskilda motioner. Det är inte konstigt mot\r\nbakgrund av den erfarenhet som Jerzy Einhorn\r\nsjälv har som högt aktad cancerläkare att han\r\nuttrycker sig som han gör. Leif Bergdahl från Ny\r\ndemokrati, även han läkare med erfarenhet av\r\ntobakens skadeverkningar, har märkligt nog, med\r\ntanke på det parti han tillhör, kunnat agera för\r\nförbud och lägga fram förslag efter egen\r\növertygelse. Och man ser skillnaden i resultatet.\r\nÄven Stefan Kihlbergs inlägg var väl värt att lyssna\r\ntill.</pre><pre>Helt uppenbart har regeringen misslyckats med sin\r\ntobaksproposition. Utskottets behandling och\r\nmajoritetens sätt att köra över regeringen ger\r\ntydligt belägg för det. Det är, tycker jag,\r\nanmärkningsvärt att regeringen inte kunnat samla\r\nsig till ett starkare förslag mot bakgrund av\r\nTobaksutredningens förslag. Jag förstår inte hur\r\nCentern, Folkpartiet liberalerna och i än högre grad\r\nkds kunnat medverka till att lägga fram ett sådant\r\nsvagt förslag. Det är lättare att förstå Moderaternas\r\nhållning, eftersom jag inte har några förväntningar\r\npå det partiet i den här frågan.</pre><pre>I utskottet har de borgerliga företrädarna för\r\nregeringspartierna endast kunnat medverka till en\r\nförändring av propositionen, och det gäller\r\nförslaget till reklamförbud. Det är i och för sig bra,\r\nmen långt ifrån tillräckligt, vilket tydligt framgick\r\nav den socialdemokratiska talesmannen Rinaldo\r\nKarlssons anförande.</pre><pre>Omsorgen om den enskildes frihet har fått gå före\r\nfolkhälsan i regeringspartiernas agerande. Det är\r\nintressant att detta sker i en mycket tung\r\nmiljöfråga. Agerandet känns delvis igen från\r\nagerandet i övrigt vad gäller miljöpolitiken, där\r\nutvecklingen av politiken har snarlika drag. Vi kan\r\nta gårdagens debatt om en ny skogsbrukslag bara\r\nför att nämna ett exempel. Regeringen ligger inte i\r\nfrontlinjen när det gäller miljöpolitiken.</pre><pre>Jag behöver inte uppehålla mig vid någon\r\nredovisning av hur farligt tobaksbruket är. Det har\r\nandra stått för. Jag går direkt på betänkandet\r\nutifrån den motion som jag tillsammans med andra\r\nföreträdare för de kristna socialdemokraterna varit\r\nmed om att utforma, So48.</pre><pre>Jag tycker utskottets majoritetsförslag i stort är\r\nganska bra. Men jag har svårt att förstå varför\r\nutskottet inte redan nu vill plädera för ett\r\ngenomförande av en åldersgräns, när man säger att\r\ndenna fråga har högsta prioritet. Det är visserligen\r\nbra att man så tydligt pekar på att nästa steg kan bli\r\nett inköpsförbud. Flera talare har ju pekat på hur\r\nviktigt det är med en åldersgräns. Det har t.o.m. de\r\nborgerliga gjort, men de hoppar sedan av idén\r\ngenom sin reservation.</pre><pre>Skulle vi få en åldersgräns på 16 eller ännu hellre 18\r\når, skulle vi förhindra att flera ungdomar kom in i\r\ntobaksbruket. Tobaksutredningen föreslår en 18-\r\nårsgräns, och det har vi motionärer anslutit oss till.\r\nDen rädsla som finns för att ett inköpsförbud skulle\r\nverka lockande är mycket överdriven. Och under\r\nalla omständigheter borde ju ett förbud leda till\r\nminskat tobaksbruk, även om inte heller ett sådant\r\nförbud är 100-procentigt effektivt. Att någon kan\r\npåstå motsatsen är obegripligt för mig. Ett förbud\r\nskulle skapa ett socialt tryck utöver den signaleffekt\r\ndet har. Jag menar att samhället måste ta ställning\r\noch visa på en norm i det här fallet.</pre><pre>Jag skulle helst ha velat yrka bifall till vår egen\r\nmotion So48, yrkande 1. Eftersom utskottet inte\r\nhar utarbetat något lagförslag, vilket vi yrkade på\r\noch förutsatte, får jag ansluta mig till det\r\ntillkännagivande som bl.a. finns i motion So499 av\r\nen av mina socialdemokratiska kolleger, Torgny\r\nLarsson. Det har också andra motionärer\r\nföreslagit. Nu senast pläderade Ingrid Näslund för\r\ndet.</pre><pre>När det gäller reklamfrågan är det bra att nästan\r\nalla partier sluter upp omkring ett förbud mot\r\ndirektreklam, men det borde också ha varit ett\r\nförbud mot förtäckt reklam, indirekt reklam, precis\r\nsom Tobaksutredningen föreslagit. Jag stöder\r\ndärmed Vänsterpartiets yrkande i mom. 7.</pre><pre>Utskottets förslag avseende rökfria utrymmen är\r\nbetydligt bättre än propositionens. Det är direkt\r\nanmärkningsvärt att regeringen hanterar frågan\r\nsom om det normala är att rökning tillåts, men att\r\ndet skall finnas rökfria utrymmen i allmänna\r\nlokaler osv. Det borde väl ändå vara tvärtom!\r\nUndantaget skall naturligtvis vara rökutrymmet.\r\nJag förstår inte att de borgerliga i utskottet inte\r\norkat med att ställa upp på majoritetsskrivningen i\r\ndetta fall. Regeringspartierna verkar ha låst sina\r\nriksdagsmän, vilket framgår av de krystade\r\nmotiveringarna, som lämnats här i debatten.</pre><pre>I vår motion har vi föreslagit ytterligare\r\nbegränsningar av rökutrymmena, bl.a. i\r\ngemensamma bostadsutrymmen och i allmänna\r\nuteutrymmen, där mycket folk samlas. Jag tycker\r\näven att det är välmotiverat, men jag kan förstå om\r\nutskottet inte är berett att ställa upp, när stöd i det\r\nhär fallet saknas från Tobaksutredningen. Jag\r\navstår därför från att yrka något i detta fall.</pre><pre>Fru talman! Om utskottets majoritetsförslag går\r\nigenom är det ett stort steg framåt. Får vi\r\nmotionärer och andra som har yttrat sig här också\r\ngehör för ytterligare en del yrkanden, så blir\r\nresultatet ännu bättre. De borgerliga\r\nreservationerna måste helt enkelt avslås. Jag kan\r\nåterigen inte låta bli att förvånas över hur inte minst\r\nett parti som kds har kunnat ansluta sig till de svaga\r\nförslag som regeringen och reservanterna i\r\nutskottet lägger fram. Var finns omsorgen om\r\nsamhällets utsatta? Heder åt dem som har\r\nopponerat sig.</pre><pre>Anf. 127  MIKAEL ODENBERG (m):</pre><pre>Fru talman! Jag skall inte blanda mig i den\r\nintressanta striden om huruvida man skall ha en\r\nåldersgräns på 16 eller 18 år. Mitt enda bidrag till\r\nden diskussionen är en uppmaning till ledamöterna\r\nsom inte kan komma överens att kompromissa\r\ngenom att biträda reservation 2 och inte införa\r\nnågon åldersgräns alls.</pre><pre>Fru talman! Jag tänkte inte delta i den\r\nrestriktionskör som har ljudit i kammaren sedan\r\nmiddagsuppehållet. Låt mig därför allra först, för\r\nundvikande av missförstånd, slå fast några\r\npersonliga uppfattningar.</pre><pre>Jag anser för det första att tobak och tobaksbruk är\r\nmycket skadligt för hälsan. Jag skulle vilja påstå att\r\ndet finns en överväldigande dokumentation som\r\ntydliggör att tobaksbruk är en av de mest\r\nhälsovådliga sysselsättningar som människor kan\r\nägna sig åt och som förkortar livet med 5--10 år. Det\r\ngör att jag tycker att det är bra om man kan minska\r\ntobaksbruket i samhället. För att nå det målet\r\ntycker jag att det är rimligt att vi fortsätter att hålla\r\nhöga tobakspriser genom en avskräckande\r\nbeskattning. Det är för övrigt en åtgärd som inte\r\nminst riktar sig mot de ungdomsgrupper som flera\r\ntalare har nämnt som särskilt angelägna att skydda\r\nmot tobakens skadeverkningar.</pre><pre>Jag tycker att det är korrekt att staten satsar\r\nskattepengar på information och upplysning om\r\ntobakens skadeverkningar, inte minst genom\r\nskolans försorg. Jag tycker att det är rimligt att man\r\nhar regelsystem som skyddar människor som inte\r\nröker från de människor i omgivningen som röker\r\npå ett sätt som inte är hänsynsfullt.</pre><pre>Jag menar också att det inte är det här som dagens\r\närende handlar om, i varje fall inte nu längre. Det\r\nhandlar i stället om att en majoritet i socialutskottet\r\noch en kör av ledamöter under dagens och kvällens\r\ndebatt vill att vi skall överge den hittills ganska\r\nframgångsrika politik som vi har haft i Sverige i\r\nfråga om tobaksbruket, en politik som har byggt\r\njust på information, upplysning och särskilt\r\nbeskattning. I stället skall vi välja en ny linje, som\r\nmer bygger på förbud, restriktioner och pekpinnar.</pre><pre>Jag vill gärna innan jag går vidare markera vad jag\r\nhar markerat tidigare, nämligen att jag under det\r\nsenaste halvåret, när diskussionen om tobakslagen\r\nhar varit intensiv, vid flera tillfällen har haft\r\nanledning att reagera mot det sätt på vilket många\r\nav förbudsivrarna -- om det epitetet tillåts --\r\ndebatterar. Det har kommit till uttryck här i\r\nkammaren; Ingrid Näslund var nyss uppe i\r\ntalarstolen och antydde att de som inte tycker som\r\nhon i frågan inte betraktar tobaksbruket och\r\nproblemen som är förknippade med det med allvar.\r\nAndra talare har tidigare varit uppe i debatten och\r\nindikerat att den som inte är beredd att införa olika\r\nförbud och restriktioner rimligen måste sakna varje\r\nform av intresse för människors hälsa och varje\r\nform av socialt ansvarstagande.</pre><pre>Också de lobbyorganisationer som under det\r\nsenaste halvåret och året har varit ute och luftat\r\nsina åsikter, och med stor framgång, har i väldigt\r\nstor utsträckning byggt sin argumentation på att de\r\nsom inte delar organisationernas uppfattningar om\r\nnödvändigheten av att införa restriktioner är\r\nmindre ansvarskännande människor, som saknar\r\nett äkta intresse för sina medmänniskor.</pre><pre>Jag vill gärna markera att jag har tyckt och tycker\r\nväldigt illa om det sättet att föra argumentationen.\r\nDet inger inte respekt.</pre><pre>Det inger heller inte respekt när organisationer som\r\nLäkare mot tobak och Tandläkare mot tobak\r\nförsöker vältra sin frustration över sitt eget\r\nmisslyckande med att sprida kunskaperna om\r\ntobakens skadeverkningar från sjukhusen ut i\r\nsamhället över på politikerna genom att säga att\r\nfelet är politikernas, eftersom dessa inte har ingripit\r\nmed lagstiftning.</pre><pre>Inställningen till de frågor som berörs i det här\r\närendet från socialutskottet handlar inte om ett val\r\nmellan å ena sidan hälsointresset och å andra sidan\r\nnågon sorts intresse för tobaksindustrin, utan det\r\nhandlar om vad man har för syn på\r\nansvarsfördelningen mellan å ena sidan individer\r\noch medborgare och å andra sidan politiker och\r\nbeslutsfattare i samhället.</pre><pre>Jag tycker att det ärende som ligger på kammarens\r\nbord till delar är en studie i beskäftighet,\r\nförmyndaranda och övertro på det politiska\r\nbeslutsfattandets möjligheter att påverka mänskligt\r\nbeteende.</pre><pre>Jag skall be att få ta upp två saker av alla de olika\r\naspekter som ryms i det här ärendet. Först vill jag\r\nta upp frågan om förbud mot tobaksreklam. Jag tar\r\nupp den frågan därför att den på ett sätt är den\r\nprincipiellt mest intressanta i hela ärendet. Det är\r\nunder det senaste årets ivriga lobbyverksamhet från\r\nförbudsivrare inom och utom kammaren kanske\r\nden fråga som har tonat fram som någon sorts\r\növerordnad symbolfråga.</pre><pre>Den principiella huvudinvändningen mot ett\r\nreklamförbud är givetvis att det innebär en\r\ninskränkning av yttrande- och tryckfriheten.\r\nYttrandefriheten försvinner naturligtvis inte därför\r\natt man inför ett reklamförbud, men det är klart att\r\ndet innebär en inskränkning.</pre><pre>Många förbudsivrare raljerar med den här\r\ninvändningen och säger att det är barns och\r\nungdomars frihet från tobak som skall värnas, inte\r\nde multinationella tobaksbolagens frihet att\r\nbedriva sin hämningslösa profitjakt. Så brukar det\r\nheta i propagandan, men lika fullt kvarstår faktum,\r\nnämligen att ett totalt reklamförbud är en\r\ninskränkning i tryckfriheten, möjlig att införa\r\nuteslutande därför att det finns en särskild\r\nundantagsklausul i tryckfrihetsförordningen.</pre><pre>För mig bygger värnet om yttrande- och\r\ntryckfriheten på en väldigt viktig förutsättning,\r\nnämligen att inskränkningar inte skall göras bara\r\ndärför att en majoritet av beslutsfattarna råkar\r\ntycka illa om en viss företeelse. Ändamålet får\r\naldrig helga medlen när det gäller inskränkningar i\r\ngrundläggande fri- och rättigheter.</pre><pre>Riksdagen skall, fru talman, inom kort behandla ett\r\nannat förslag till inskränkningar i yttrandefriheten,\r\nett ärende som också har väckt mycket stor debatt.\r\nDet handlar då om skärpningar av sekretesslagen,\r\nsom i sin nuvarande utformning tvingar Stockholms\r\ntingsrätt att lämna ut material som har beslagtagits\r\ni ett barnpornografimål. Det lär inte bli några\r\nsvårigheter för riksdagen att fatta det beslutet i bred\r\nenighet, och det råder säkert inget tvivel om den\r\npersonliga avsky som varje ledamot av kammaren\r\nkänner inför en sådan företeelse som\r\nbarnpornografi. Men när vi fattar beslutet här i\r\nkammaren kommer vi inte att göra dessa\r\ninskränkningar i tryckfrihetslagstiftningen primärt\r\nsom ett uttryck för vår egen personliga avsky inför\r\nföreteelsen, hur stark denna avsky än är, utan vi\r\nkommer att grunda inskränkningarna på behovet\r\nav att värna integriteten för de barn som har\r\nutnyttjats i den här hanteringen, och vi kommer att\r\ngrunda inskränkningarna på det faktum att\r\nframställning och spridnig av barnpornografi i alla\r\nandra sammanhang är olagliga handlingar.</pre><pre>Förslaget om förbud mot tobaksreklam däremot\r\ngrundas i väldigt hög grad på personligt tyckande,\r\noch jag menar att det är en bräcklig grund för att\r\ntafsa på yttrande- och tryckfriheten. Om någon av\r\nkammarens många förbudsivrare hade lagt fram\r\nförslag om förbud mot försäljning av tobak, hade\r\njag haft respekt för krav på reklamförbud. Då hade\r\ndet kravet varit logiskt, och då hade det varit\r\nprincipiellt försvarbart. Nu är det emellertid ingen\r\nsom har lagt fram ett sådant förslag om totalförbud\r\nmot tobaksprodukter, och då tycker jag, från\r\nprincipiella utgångspunkter, inte heller att förslaget\r\natt införa ett reklamförbud är korrekt.</pre><pre>Förslaget är också sakligt sett väldigt tvivelaktigt.\r\nDen allra mest uppenbara effekten av ett\r\nreklamförbud har diskuterats tidigare. Det är\r\ngivetvis att de inhemska företagen missgynnas, att\r\nman ger konkurrensfördelar till den internationella\r\ntobaksindustrin, som på ett helt annat sätt har\r\nmöjligheter att operera via internationella medier\r\noch via olika former av smygreklam, sponsring,\r\nutlåning av firmamärket till exempelvis\r\nklädfabrikanter, osv. Vi ser ju prov på den typen av\r\nreklam i vårt samhälle. Jag menar att risken är\r\nuppenbar att den typen av reklam kommer att öka\r\nom ett reklamförbud införs.</pre><pre>Nästa uppenbara effekt av ett reklamförbud är\r\nnaturligtvis att den svenska tobaksindustrins\r\nproduktutveckling försvåras. Jag är den förste att\r\nvidgå att det inte finns några cigaretter som är\r\nnyttiga, men jag tycker ändå att den\r\nproduktutveckling som har skett under de gångna\r\nåren, mot svagare produkter, är relativt positiv. Det\r\nhar naturligtvis inte gjort produkterna nyttiga, utan\r\nde är fortfarande hälsovådliga, mycket\r\nhälsovådliga, men möjligen något mindre\r\nhälsovådliga än vad de var för tio år sedan. Hade vi\r\nhaft ett reklamförbud hade den\r\nproduktutvecklingen inte varit möjlig av det enkla\r\nskälet att man då inte hade kunnat marknadsföra\r\nde nya produkterna.</pre><pre>Det vanligaste argumentet för ett reklamförbud är\r\natt reklamen ger en sorts legitimitet till\r\ntobaksprodukterna och till rökningen som\r\nföreteelse. Ett förbud påstås därför vara ett\r\nverksamt medel för att minska den totala\r\ntobakskonsumtionen. Jag menar att inte heller det\r\nargumentet är sakligt grundat. Det bygger främst\r\npå tyckande och personlig tro.</pre><pre>I Sverige har tobakskonsumtionen minskat i 20 års\r\ntid. Av män var cirka hälften dagligrökare i mitten\r\nav 1960-talet. I dag är de under 30 %. Bland\r\nkvinnor är siffran ännu lägre. Bland rökande\r\nungdomar har debuten successivt förskjutits uppåt\r\ni åldrarna.</pre><pre>Den här utvecklingen har varit möjlig att\r\nåstadkomma utan reklamförbud. Den har varit\r\nmöjlig att åstadkomma genom en politik mot\r\ntobakens skadeverkningar som har byggt på\r\ninformation, upplysning och insatser via\r\nskattepolitiken.</pre><pre>I Norge och Finland, som har diskuterats tidigare,\r\nsom införde reklamförbud på 1970-talet är\r\nrökningen betydligt vanligare än i Sverige. Och\r\ninga ungdomar röker så mycket som de finländska,\r\ntrots både reklamförbud och åldersgräns för inköp.</pre><pre>Jag påstår inte att skillnaderna mellan de nordiska\r\nländerna bevisar att reklamförbud är\r\nverkningslösa, men de ger sannerligen inte stöd för\r\nförbudsivrarnas tro på motsatsen.</pre><pre>Jag tycker att det finns en tendens att uppfinna\r\nfakta om man inte har dem. T.o.m. en ledamot som\r\nJerzy Einhorn, vars person jag hyser den allra\r\nstörsta repekt för, tycker jag slirar litet i den motion\r\nhan och Elisabeth Fleetwood har väckt. Där slås\r\ndet fast att i länder där tokbaksreklam är tillåten\r\nhar tobakskonsumtionen ökat. Det är inte ett sant\r\npåstående. Så är inte fallet i Sverige.</pre><pre>Det hävdas att i de länder där totalt reklamförbud\r\ngenomförts har nedgången i tobakskonsumtionen\r\nvarit fyra gånger snabbare än i de länder där man\r\nendast genomfört en begränsning. Det stämmer\r\nheller inte på t.ex. den nordiska utvecklingen.</pre><pre>Det hävdas att i en analys över sambandet mellan\r\nreklam och tobaksbruk i 33 länder har man funnit\r\natt under hela den perioden var\r\ntobakskonsumtionen i olika länder matematiskt\r\nkorrelerad till restriktionerna i tobaksreklamen.\r\nDet är såvitt jag förstår inte heller sant.</pre><pre>Det sista påståendet kan inte rimligen relatera till\r\nnågon annan undersökning än den som den\r\nnyzeeländska kemikalieinspektionen, Toxic\r\nSubstances Board, presenterade 1989. Den\r\nomfattade mycket riktigt en studie av\r\nförhållandena i 33 länder. Men slutsatsen var inte\r\natt det fanns ett matematiskt samband. Slutsatsen\r\nvar -- och det är den mest långtgående slutsats som\r\nhar presenterats -- i all sin vaghet att det är mer\r\nsannolikt att ett reklamförbud minskar\r\ntobakskonsumtionen än det är sannolikt att ett\r\nreklamförbud inte minskar tobakskonsumtionen.\r\nMen vagare än så kan man inte uttrycka det, och\r\ndet i en undersökning som också har mötts av\r\nganska mycket kritik.</pre><pre>Liknande slutsater har USA:s\r\nhälsovårdsmyndighet, Surgeon General, kommit\r\nfram till. Där kunde man, också 1989, konstatera\r\natt det inte finns någon vetenskaplig, rigorös studie\r\nsom ger ett definitivt svar på grundfrågan huruvida\r\nreklamen höjer nivån på tobakskonsumtionen eller\r\nej.</pre><pre>Jag skall inte utesluta att ett förbud mot\r\ntobaksreklam kan påverka den totala\r\ntobakskonsumtionen, men jag tycker att man skall\r\nvara ärlig nog att erkänna att det inte finns några\r\nstudier som styrker detta på ett övertygande sätt.</pre><pre>Sanningen är att vi har oerhört dåliga kunskaper\r\nom vilken inverkan ett reklamförbud över huvud\r\ntaget har. Men på den bräckliga grunden vill ett\r\nstort antal ledamöter av denna kammare införa\r\ninskränkningar i yttrande- och tryckfriheten. Det\r\ntycker jag, fru talman, är anmärkningsvärt.</pre><pre>Om möjligt än mer anmärkningsvärt är\r\nutskottsmajoritetens förslag att lagstifta om förbud\r\nmot rökning på alla arbetsplatser och i alla lokaler\r\ndit allmänheten har tillträde.</pre><pre>Nydemokrater och socialdemokrater i utskottet vill\r\ndärmed, såvitt jag förstår, förbjuda all rökning på\r\nbl.a. kaféer, restauranger, diskotek, barer och\r\npubar. Jag menar att det är ett fullständigt groteskt\r\nställningstagande, som helt saknar förankring i det\r\nsvenska folkdjupet.</pre><pre>I sak är det ett utomordentligt långtgående förbud\r\nsom en utskottsmajoritet förordar. Det är också ett\r\nförbud som ingriper i den enskildes näringsfrihet.\r\nOm jag öppnar en restaurang, måste det rimligen\r\nvara upp till mig att avgöra vilken service som jag\r\nvill erbjuda allmänheten och vilka villkor som jag\r\nvill erbjuda mina kunder. Det kan inte vara\r\nlagstiftarens sak att tvinga mig som näringsidkare\r\natt anpassa mina tjänster efter vad Leif Bergdahl\r\noch Stefan Kihlberg till äventyrs vill ha. Det är\r\nförvisso ingen mänsklig rättighet för Leif Bergdahl\r\noch Stefan Kihlberg att besöka just min restaurang,\r\nom jag nu vill tillåta rökning där.</pre><pre>Nydemokraternas dubbelspel tycker jag har tagit\r\nsig alldeles osedvanligt uppseendeväckande former\r\ni det här ärendet. I fråga efter fråga har vi upplevt\r\natt man säger en sak och gör en annan. I valrörelsen\r\nfor Ny demokrati land och rike runt, staplade\r\nölbackar, kritiserade klåfingriga politiker,\r\nargumenterade mot förbud och förmynderi. Sedan\r\nmedverkar man genom en motion med Ian\r\nWachtmeister som första namn till det mest\r\nlångtgående utslaget av politiskt förmynderi som vi\r\nhar upplevt på många år i Sveriges riksdag.\r\nSamtidigt låter man några andra nydemokrater\r\nskriva en motartikel i Dagens Nyheter. Så håller\r\nman sig vän med alla, fru talman, oavsett åsikter.</pre><pre>Man kan fråga sig litet en passant, när Ny\r\ndemokrati nu skall föra Sverige ur krisen genom att\r\ngöra det billigare att bo på hotell och locka hit\r\nturister, hur man tror att man kan locka hit några\r\nutländska turister till ett land där det i praktiken\r\ninte skall vara tillåtet att röka annat än utomhus.\r\nDet kanske beror på att det inte är något problem\r\npå Sommarland -- där är man ju utomhus.</pre><pre>Enligt min uppfattning hade regeringen presenterat\r\nett balanserat förslag till tobakslag. Det förslaget\r\nhar misshandlats vid utskottets behandling av\r\npropositionen. Jag ber för egen del att få yrka bifall\r\ntill de borgerliga reservationerna 1 och 2 och den\r\nreservation 4 som avgivits av de moderata\r\nledamöterna i utskottet.</pre><pre>Anf. 128  BARBRO WESTERHOLM (fp)\r\nreplik:</pre><pre>Fru talman! Vi är alla överens om att information\r\noch kunskapsförmedling är basen för det\r\ntobaksförebyggande arbetet. Men vi behöver mera\r\nför att föra en framgångsrik tobakspolitik.</pre><pre>Reklamförbud är en sådan insats. Det är beklagligt\r\natt Mikael Odenberg inte har tagit del av de\r\nvetenskapliga data som presenterades vid\r\nsocialutskottets utfrågning i detta ämne. Roland\r\nLarsson har också beskrivit fördelarna väldigt väl.</pre><pre>Om tobaken hade marknadsförts i dag hade den\r\ninte blivit tillåten, på grund av de\r\nberoendeframkallande egenskaperna. Men nu är\r\ndet så att den finns, och många är beroende av den.\r\nDärför vore det cyniskt att yrka på ett förbud mot\r\nförsäljning. Däremot måste vi med alla tänkbara\r\nmedel förebygga debut.</pre><pre>Är verkligen den tobakspolitik framgångsrik,\r\nMikael Odnberg, som skördar 10 000 liv om året i\r\ndetta land och dessutom förorsakar en ökning av\r\nlungcancer bland kvinnor? Är det en framgångsrik\r\npolitik? Fordras det inte litet mer för att\r\nåstadkomma en förändring till det bättre?</pre><pre>Anf. 129  MIKAEL ODENBERG (m)\r\nreplik:</pre><pre>Fru talman! Det går alltid att göra mer mot\r\ntobaksbruket. Det går framför allt att göra mer när\r\ndet gäller att föra ut de kunskaper om tobakens\r\nskadeverkningar som vi har.</pre><pre>Däremot är jag övertygad om att en politik mot\r\ntobakens skadeverkningar som bygger på\r\ninformation, upplysning och höga skatter på\r\ntobaksprodukter är betydligt mer ägnad att nå\r\nframgång mot rökningens utbredning i samhället än\r\nden mer förbudsinriktade politik som Barbro\r\nWesterholm har gjort sig till tolk för.</pre><pre>Jag har också kritiserat att man är beredd att ta ett\r\nsådant principiellt allvarligt steg som att införa\r\ninskränkningar i yttrande- och tryckfriheten -- inte\r\ndärför att sådana inskräkningar inte ibland är\r\nmotiverade, utan därför att de i det här fallet\r\ngrundas på så ytterligt vaga omständigheter.</pre><pre>Vi har inte en tillförlitlig kunskap som säger att ett\r\nreklamförbud leder till en minskad total\r\nkonsumtion. Har man inte den kunskapen borde\r\nman hålla sig för god för att införa den typen av\r\nrestriktioner i lagstiftningen.</pre><pre>Anf. 130  BARBRO WESTERHOLM (fp)\r\nreplik:</pre><pre>Fru talman! Det är just den kunskapen vi har. Den\r\nmeddelades oss också på ett mycket klargörande\r\nsätt vid utskottets utfrågning.</pre><pre>När det gäller reklamförbudet får allmänheten i\r\ndagsläget dubbla budskap. Dels sprider vi\r\ninformation om tobakens skadeverkningar, dels\r\ntillåter vi samtidigt information om tobak som är\r\nförsäljningsdrivande. Det här är två\r\nmotsägelsefulla budskap, och det är därför som det\r\när så viktigt att kunskapen om skadeverkningarna\r\noch vikten av att inte börja röka utvecklas och\r\nsprids. Men då skall man inte arbeta med\r\nmotinformation i form av reklam.</pre><pre>Anf. 131  MIKAEL ODENBERG (m)\r\nreplik:</pre><pre>Fru talman! När man lyssnar på Barbro\r\nWesterholm kan man nästan förledas att tro att vi\r\nhär diskuterar valet mellan en totalt fri\r\nmarknadsföring av tobaksprodukter å ena sidan\r\noch ett totalt reklamförbud å andra sidan. Det gör\r\nvi inte.</pre><pre>Vi har redan i dag mycket långtgående restriktioner\r\nför marknadsföringen av tobaksprodukter, som\r\nmycket minskar inslaget av dubbla budskap.</pre><pre>Jag skulle vilja hävda att det främsta dubbla\r\nbudskapet ligger i den omständigheten att mellan\r\nen fjärdedel och en tredjedel av den vuxna\r\nbefolkningen är brukare av tobak. Man kan inte\r\nundvika att haverera intellektuellt om man å ena\r\nsidan säger att vi skall tillåta och sälja den här\r\nprodukten, men å andra sidan vill förbjuda dem\r\nsom tillverkar produkten att tala om vad de har att\r\nerbjuda kunderna.</pre><pre>Jag skulle ha mycket större respekt för Barbro\r\nWesterholms ståndpunkt om hon ville förbjuda\r\ntobaksprodukter, men det vill hon inte.</pre><pre>Talmannen anmälde att Barbro Westerholm\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 132  ELISABETH FLEETWOOD (m)\r\nreplik:</pre><pre>Fru talman! Jag befinner mig i en situation som jag\r\naldrig trodde att jag skulle hamna i här i kammaren,\r\nmen jag kände mig tvungen att begära replik mot\r\nMikael Odenberg.</pre><pre>Mikael Odenberg säger bl.a. i sitt långa anförande\r\natt han tyckte väldigt illa om det sätt på vilket vi har\r\nargumenterat. Eftersom han kastade sina blickar\r\nbl.a. mot mitt håll, kan jag inte annat än förstå att\r\njag var en av dem som han tyckte illa om i fråga om\r\nargumentationstekniken. Det var en studie i\r\nbeskäftighet, sade han.</pre><pre>Jag blir både ledsen och upprörd. Det är\r\nnaturligtvis inte tillfälliga känslor eller\r\nställningstaganden som gör att man engagerar sig i\r\nen sådan här sak. Jag hade inte tänkt ta upp det,\r\nmen jag har varit aktiv som lekman i Cancerfonden\r\ni ett tiotal år. Jag har genom samarbete med\r\nforskare lärt mig att det här är en väldigt allvarlig\r\nfråga.</pre><pre>Jag har framför mig ett avsnitt ur Folkhälsans\r\nTobaksbruk bland barn och ungdom. Bl.a. Jerzy\r\nEinhorn har suttit med som expert. Beträffande\r\ntobaksreklamen sägs följande: ''Tobaksreklam har\r\nen positiv effekt på tobakskonsumtionen och\r\nreklamförbud eller restriktioner har en negativ\r\neller åtminstone dämpande effekt på\r\ntobakskonsumtionen.''</pre><pre>Så uttrycker man sig när man inte vill ta till överord,\r\nutan vara säker på att man står på fast mark.</pre><pre>Man säger vidare: ''Litteraturgenomgången visar\r\nockså att barn och ungdomar är mer påverkbara av\r\ntobaksreklam än vuxna.'' Det är det som vi har\r\nförsökt hävda här.</pre><pre>''Reklamsatsningen för tobaksvaror bidrar till att\r\nfler unga människor börjar använda tobak samt\r\nstimulerar rökare att fortsätta röka. Det finns inte\r\nnågra vetenskapliga belägg för att\r\nmärkeskonkurrens skulle leda till en ökad\r\nförsäljning av mindre hälsofarliga produkter.''</pre><pre>Jag vill inte ställa någon fråga till Mikael Odenberg,\r\nmen jag hävdar att vetenskapsmän som i åratal har\r\nsysslat med de här frågorna inte konstaterar sådana\r\nkonsekvenser utan en djup kunskap och\r\nvetenskapliga rön bakom sig. Att då påstå att vi\r\npolitiker som för fram detta -- politiker har också\r\nvarit engagerade i det här arbetet -- är beskäftiga\r\noch talar om saker som vi inte begriper, tycker jag\r\när något övermaga, fru talman.</pre><pre>Anf. 133  MIKAEL ODENBERG (m)\r\nreplik:</pre><pre>Fru talman! Det hade varit mycket övermaga om\r\njag hade gjort det, men det har jag inte. Jag har\r\nreagerat mot det sätt på vilket en del av de\r\ndebattörer som har varit mycket aktiva i\r\nargumentationen för förbud har valt att\r\nargumentera. Det är ingen kritik som jag har riktat\r\nmot Elisabeth Fleetwood, som jag tycker har\r\nargumenterat på ett fullständigt korrekt och ärligt\r\nsätt, utifrån sina åsikter. Tyvärr har jag upplevt att\r\nen del andra debattörer på hennes sida inte har haft\r\ndet förhållningssättet.</pre><pre>När jag har riktat kritik mot dem som försöker\r\nifrågasätta motståndarens ärliga uppsåt och\r\nambitioner, är det självklart att det första jag sedan\r\ngör inte är att ifrågasätta uppsåtet och\r\nambitionerna hos Elisabeth Fleetwood och alla\r\nandra som har samma uppfattning som hon.\r\nElisabeth Fleetwood behöver inte ta åt sig på den\r\npunkten. Jag har riktat kritik i sak på en punkt, och\r\ndet är att jag tycker att man i hennes och Jerzy\r\nEinhorns motion har behandlat en del sakuppgifter\r\naningen vårdslöst. Det är en kritik som jag\r\nnaturligtvis står för.</pre><pre>Anf. 134  ELISABETH FLEETWOOD (m)\r\nreplik:</pre><pre>Fru talman! Nej, jag tänker inte ta åt mig. Däremot\r\nkänner jag mig mycket ödmjuk i den här debatten,\r\neftersom vi handskas med en materia som är\r\nmycket komplicerad, eftersom det gäller beslut\r\nsom har vidsträckt betydelse långt fram i tiden. De\r\nskadeverkningar som vi vill försöka bidra till att\r\nundvika visar sig ju inte förrän om många år för\r\ndem som börjar bruka tobak i dag. Då sitter\r\nantagligen ingen av oss här i kammaren.</pre><pre>Jag tänker därför inte ta åt mig personligen, men\r\njag beklagar att vi skall behöva föra debatten med\r\nen misstänksamhet, som jag tycker mig skönja.</pre><pre>Anf. 135  JERZY EINHORN (kds) replik:</pre><pre>Fru talman! Jag har respekt för samtliga synpunkter\r\nsom har framförts i debatten i dag. Jag har också\r\nrespekt för det som Mikael Odenberg har sagt,\r\näven om han använde mycket starka ord och sade\r\natt jag var vårdslös i min vetenskapliga bedömning\r\nav det material som finns. Han tycker det, och då\r\nhar han rätt att säga det här.</pre><pre>Jag skall i morgon till Mikael Odenberg överlämna\r\nden sammanställning som Elisabeth Fleetwood\r\nnämnde och som gjordes av Folkhälsogruppens\r\narbetsgrupp för tobaksfrågor. Det tog två år att\r\ngöra den. Jag kan informera om att den har\r\növersatts till engelska. Den har införlivats med\r\nEG:s litteratur i dessa frågor utan någon kritik.\r\nDen isländska undersökningen är där en av flera\r\nundersökningar. Jag är mycket medveten om att\r\nTobaksbolaget i Sverige hårt kritiserar den\r\nisländska utredningen.</pre><pre>Jag vill hävda att allt som har framkommit efteråt,\r\ninte minst publikationen från det brittiska\r\nhälsovårdsministeriet, styrker uppfattningen att\r\nförbudet mot tobaksreklam är direkt korrelerat till\r\nminskningen av tobakskonsumtionen i det berörda\r\nlandet. Detta väcker ännu mera respekt, eftersom\r\nslutsatsen är att man inte vill införa ett\r\nreklamförbud.</pre><pre>Fru talman! Låt mig säga en annan sak. Mitt andra\r\nriksdagsår närmar sig sitt slut. Jag är mycket glad\r\natt jag har fått uppleva den här dagen i riksdagen,\r\nmen inte bara därför att jag personligen tycker att\r\nden fråga som vi diskuterar är så viktig och att den\r\nlag som vi beslutar om kanske i framtiden skall\r\nframstå som det viktigaste beslut som den sittande\r\nriksdagen har fattat. Jag är medveten om att\r\nriksdagen inte skulle fungera om vi skulle diskutera\r\nalla frågor tvärs över parti- och blockgränser. Jag är\r\nglad över att jag har, tillsammans med mina\r\nkolleger i riksdagen, fått uppleva när en sådan\r\nöppen debatt har ansetts vara lämplig -- inte minst\r\nför att personliga och etiska skäl har respekterats.\r\nDet har varit mycket uppfriskande att höra denna\r\ndebatt.</pre><pre>Jag hoppas att någon gång i en inte alltför avlägsen\r\nframtid någon annan fråga kan bedömas vara\r\nlämplig att diskutera i en fri debatt över parti- och\r\nblockgränserna.</pre><pre>Anf. 136  MIKAEL ODENBERG (m)\r\nreplik:</pre><pre>Fru talman! Jag kan gärna vidgå att mitt ordval\r\ngenerellt sett brukar vara oförsiktigare än det\r\nordval som brukar prägla Jerzy Einhorns\r\nanföranden i kammaren. Det får väl delvis hänföras\r\ntill skilda personligheter och kanske till skillnader i\r\nålder och erfarenhet.</pre><pre>Jag har naturligtvis inte beskyllt Jerzy Einhorn för\r\nnågon vårdslöshet i hans vetenskapliga gärning.\r\nDet vore mig helt främmande att göra. Jag pekar\r\npå att det referat som görs av en undersökning som\r\nnämns i Jerzy Einhorns och Elisabeth Fleetwoods\r\nmotion är helt annorlunda än det referat som 1987\r\nårs Tobaksutredning har i sitt betänkande av, såvitt\r\njag förstår, exakt samma utredning. Det är klart att\r\ndetta gjorde mig aningen betänksam när jag läste\r\nmotionen. Jag ville påtala denna diskrepans oavsett\r\nvilka orsaker den kan ha.</pre><pre>Anf. 137  JERZY EINHORN (kds) replik:</pre><pre>Fru talman! Jag tackar Mikael Odenberg för vad\r\nhan har sagt. Jag uppskattar vad han har sagt och\r\nhans inställning till mig personligen. Jag har stor\r\nrespekt för hans djupa motivation i många frågor\r\noch till hans person.</pre><pre>Anf. 138  INGRID NÄSLUND (kds) replik:</pre><pre>Fru talman! Jag är glad för den utmärkta lektion vi\r\nhar fått av Mikael Odenberg i hur man bör\r\ndebattera i kammaren. Samtidigt vill jag påpeka att\r\njag på intet sätt nedvärderar andra människors\r\nståndpunkter. Däremot förbehåller jag mig rätten\r\natt tala om när jag tycker att de har fel.</pre><pre>Jag tycker att det är allvarligt att det är de\r\nprincipiella hänsynen som tycks vara viktigast i den\r\nhär frågan. Ingen av oss kan ha principer som vi inte\r\nnågon gång måste rucka på inför verkligheten.</pre><pre>Det har tidigare i debatten sagts att tryckfriheten\r\nkan komma i fara vid ett förbud mot tobaksreklam.\r\nDå efterlyser Mikael Odenberg att tobaksbruket\r\nskall förbjudas för att på så sätt vara konsekvent.\r\nMen enligt vad Mikael Odenberg själv har sagt\r\nfinns det redan inskränkningar. Vi fortsätter nu\r\nmed att vidga omfattningen av dessa\r\ninskränkningar. Vi har gått längre i fråga om\r\nalkohol än i fråga om tobaksreklamen. Det är också\r\nnågot som har med frågan om tryckfriheten att\r\ngöra.</pre><pre>Men ibland måste andra principer få vara\r\növerordnade, och här är det fråga om omsorgen om\r\nmänniskor. Man kan inte låta principerna gå före\r\nomsorgen om människor. Det här gäller våra barn.\r\nBarn i 10--15 års ålder utsätts för reklam, och de har\r\ninte lika lätt för att sila informationen som vi vuxna\r\ntror att vi kan göra. Därför är det befogat att rucka\r\npå tryckfrihetsprincipen, eftersom det här finns\r\nnågot som är viktigare.</pre><pre>Anf. 139  MIKAEL ODENBERG (m)\r\nreplik:</pre><pre>Fru talman! Inte heller jag anser att man skall driva\r\nprincipiella invändningar hur långt som helst. Jag\r\nhar anfört principiella invändningar på en punkt.\r\nDet gäller inskränkningar i grundläggande fri- och\r\nrättigheter. I det här fallet gäller det yttrande- och\r\ntryckfriheten. Där tycker jag att man skall ha ett\r\nprincipiellt förhållningssätt. Jg vill t.o.m. hävda att\r\ndet är mycket viktigt att man har ett principiellt\r\nförhållningssätt.</pre><pre>Jag har också anfört en lång rad lämplighetsskäl,\r\nbl.a. frågan om varför ett reklamförbud inte är\r\nsärskilt lyckat. Jag har pekat på en del\r\ninternationella erfarenheter som visserligen inte\r\nbevisar något men som kan ge upphov till en del\r\nmisstankar om att ett sådant förbud inte är särskilt\r\nverkningsfullt. Ett sådant förbud kan få\r\nskadeverkningar på andra områden, t.ex. genom\r\nen ökad mängd smygreklam och dold reklam.</pre><pre>Jag vill inte biträda en åldersgräns. Det är inte av\r\nprincipiella skäl, utan det är av lämplighetsskäl. Jag\r\ntror inte att det är ett verkningsfullt sätt att angripa\r\nrökproblemen i samhället.</pre><pre>Jag anförde lämplighetsskäl mot att införa totalt\r\nrökförbud i alla lokaler dit allmänheten har\r\ntillträde. Jag tror att ett sådant förbud kommer att\r\ndevalvera riksdagens anseende hos breda\r\nbefolkningsgrupper i vårt samhälle. De kommer\r\ninte att ta oss på allvar. Det minskar våra\r\nmöjligheter att aktivt bekämpa tobaksbruket i det\r\nsvenska samhället.</pre><pre>Det här är farhågor som jag har. Jag har full respekt\r\nför att Ingrid Näslund inte delar dem. Jag vet att\r\nhon har en annan uppfattning. Det må vara oss\r\ntillåtet att ha olika uppfattningar i dessa frågor.</pre><pre>Men mina invändningar grundar sig inte på att jag\r\nhar mindre starka ambitioner att försöka minska\r\ntobakskonsumtionen i det svenska samhället än vad\r\nIngrid Näslund har. Det handlar om val av metod.\r\nJag tror att information, upplysning och en aktiv\r\nskattepolitik är det bästa verksamma medlet för att\r\nminska tobakskonsumtionen i Sverige.</pre><pre>Anf. 140  INGRID NÄSLUND (kds) replik:</pre><pre>Fru talman! Mikael Odenberg talade tidigare om\r\natt det verkar som om vi nu vill avstå från att\r\nanvända oss av vägar som hittills har visat sig vara\r\nlyckosamma, t.ex. information. Det är inte på\r\nnågot sätt fråga om detta.</pre><pre>Jag har talat länge och grundligt om hur viktigt jag\r\ntycker att det är med information. Men vi har\r\nanvänt oss av den metoden under många år. När det\r\ngäller ungdomarna ser vi för tillfället, jag hoppas att\r\ndet är för tillfället, faktiskt en ökning av\r\ntobaksbruket. Bruket pendlar ibland upp och ner.\r\nMen vi har inte heller fått någon markant nedgång\r\nbland ungdomarna. Det är konstant 600 ungdomar\r\nsom börjar röka varje vecka. Därför anser vi att vi\r\nmåste ta till andra metoder.</pre><pre>Det verkar som om Mikael Odenberg inte tror på\r\nde undersökningar som har gjorts i andra länder i\r\nfråga om tobaksreklam. Då är det bättre att vi\r\nsjälva gör dessa undersökningar och övervakar att\r\nde blir grundliga och verkligt vetenskapligt\r\ntrovärdiga. Det är ett bra sätt att pröva om\r\nreklamförbudet fungerar. Jag tycker inte att vi har\r\nnågot att förlora på det. Det här gäller våra barns\r\nframtid, och det får gå före allt annat.</pre><pre>Anf. 141  MIKAEL ODENBERG (m)\r\nreplik:</pre><pre>Fru talman! Det är just omsorgen om barnen som\r\nvägleder även mig. Men det här får mig att komma\r\nfram till en annan slutsats än den Ingrid Näslund\r\nkommer fram till.</pre><pre>Min uppfattning är att om inskränkningar görs i\r\ntryckfrihetslagstiftningen genom att införa totalt\r\nreklamförbud, bör man ha litet grand på fötterna\r\ninnan det görs. Jag har refererat till två stora\r\nundersökningar från hälsovårdsmyndigheter som\r\nindikerar att kunskapen om tobaksreklamens\r\ninverkningar på totalkonsumtionen är mycket\r\nbräcklig. Den kunskapen och övertygelsen bör\r\nfinnas innan ett beslut fattas om en sådan\r\nlagstiftning.</pre><pre>Fru talman! Jag menar att vi nått resultat i Sverige\r\nmen den politik som vi hittills har drivit, dvs. med\r\nhjälp av information.</pre><pre>Vi har nått bättre resultat än vad man har gjort i\r\nsnart sagt alla andra länder. Vi har under den här\r\nmandatperioden dessutom genomfört mycket\r\nkraftiga höjningar av tobaksskatten. Jag vågar\r\npåstå att det är en av de mest verksamma åtgärder\r\nsom man över huvud taget kan vidta. Den tar sikte\r\njust på den grupp som Ingrid Näslund vid ett flertal\r\ntillfällen speciellt har nämnt, nämligen\r\nungdomarna. Det finns ingen grupp i samhället som\r\när så priskänslig när det gäller tobaksvaror som just\r\nungdomarna. Låt oss använda det instrumentet!\r\nLåt oss satsa mer på information och upplysning!\r\nLåt oss sprida hälso -och sjukvårdens kunskaper\r\nom tobakens skadeverkningar till befolkningen\r\nutanför sjukhusen! Låt oss bygga vidare på den\r\nlinjen i stället för att riskera att det skapas ett ännu\r\nstörre avstånd mellan folk i allmänhet och\r\nbeslutsfattarna i denna kammare!</pre><pre>Anf. 142  ROLAND LARSSON (c) replik:</pre><pre>Fru talman! Jag kan förstå att de som har\r\nmarknadsekonomi mera som ett slags religiös\r\növertygelse än som en politisk uppfattning får\r\nknottror på ryggen när de hör talas om begreppet\r\nreklamförbud. Jag är själv anhängare av\r\nmarknadsekonomi, men det är bara en politisk\r\növertygelse.</pre><pre>Nu är det så, Mikael Odenberg, att det inte råder\r\nnågon marknadsekonomi på det här området. Jag\r\nvill tvärtom påstå att tobaksbranschen är den mest\r\nsamhällssubventionerade verksamhet som finns.\r\nDen kostar nämligen skattebetalarna\r\nmiljardbelopp årligen i form av kostnader för\r\nsjukvård, rehabilitering och liknande -- för att inte\r\ntala om allt mänskligt lidande som följer av detta.\r\nDetta är inte någon marknadsekonomisk bransch.\r\nMöjligen skulle den kunna bli det om man på det\r\nhär området införde miljöavgifter liknande dem\r\nsom finns på andra miljöförstörande områden. Det\r\nskulle stämma bra med Mikael Odenbergs\r\nuppfattning om en aktiv skattepolitik. Låt oss då i\r\nvarje fall gå den vägen så småningom att vi tillser\r\natt den här branschen får stå för sina verkliga\r\nkostnader! Då skulle den här branschen inte alls ha\r\nnågon möjlighet att över huvud taget överleva. Ett\r\nförbud av tobak skulle vara en mild åtgärd jämfört\r\nmed en sådan faktisk marknadsekonomisk åtgärd.</pre><pre>Anf. 143  MIKAEL ODENBERG (m)\r\nreplik:</pre><pre>Fru talman! Den här marknadsekonomiska\r\nsvängen förstod jag ärligt talat inte. Jag har inte\r\npratat om någon marknadsekonomi i det här\r\nsammanhanget på annat sätt än att jag har givit\r\nuttryck för uppfattningen att en straffbeskattning\r\nav tobaksprodukter -- som gör att priset hålls högt --\r\när ett ganska verksamt medel för att dämpa\r\nkonsumtionen. Detta gör jag kanske inte i första\r\nhand därför att det är ett marknadsekonomiskt\r\nförhållningssätt, utan därför att detta är en metod\r\nsom dokumenterat ger resultat, till skillnad från\r\nmånga av de andra metoder som har diskuterats i\r\nden här kammaren i kväll. Jag efterlyser fler\r\nåtgärder som bygger på dokumenterade resultat,\r\nsnarare än på personligt tyckande från\r\nledamöternas sida.</pre><pre>Jag skall också komma in litet på resonemanget om\r\nskattebetalarnas kostnader -- även om tiden\r\negentligen inte räcker till i en replik. Man skall vara\r\nförsiktig när man talar om detta. Vi vet att det finns\r\nett mycket stort antal tobaksrelaterade sjukdomar,\r\nmen jag vill ändå uppmärksamma den högt ärade\r\nledamoten på att mortaliteten, även om hela\r\nsvenska folket skulle sluta röka i morgon, även\r\nfortsättningsvis kommer att ligga på 100 %. Vi\r\nkommer fortfarande att bli sjuka, inte i\r\ntobaksrelaterade sjukdomar men i andra\r\nsjukdomar. Det är alltså väldigt svårt att över\r\nhuvud taget göra den typ av kostnadsvärderingar\r\nsom föregående talare gav uttryck för. Sanningen är\r\natt vi inte ens när det gäller detta egentligen vet\r\nnågonting om vilka kostnader tobaksbruket till\r\näventyrs medför.</pre><pre>Anf. 144  ROLAND LARSSON (c) replik:</pre><pre>Fru talman! Under den debatt som har förts här i\r\ndag har det nog ganska tydligt framkommit att det\r\ninte råder något som helst tvivel om tobakens\r\nskadeverkningar och att tobaken förorsakar stora\r\nlidanden för människor på olika sätt. Man kan bli\r\nsjuk, och man kan kanske därför inte heller\r\nfortsätta att arbeta utan måste lämna ett aktivt\r\nsamhällsliv.</pre><pre>Man kan överhuvud taget inte ifrågasätta detta.\r\nDet här är en bransch som kostar en massa pengar.\r\nDet råder det inget tvivel om. Det är en bransch\r\nsom också har miljöpåverkan. Det råder det heller\r\ninget tvivel om. Det är rimligt att man, om man är\r\nmarknadsekonom, för diskussionen fullt ut och\r\nsäger att branschen skall stå för sina kostnader. En\r\nsådan diskussion är jag beredd att föra vid en\r\nkommande förhandling.</pre><pre>Anf. 145  MIKAEL ODENBERG (m)\r\nreplik:</pre><pre>Fru talman! Om jag hade byggt hela min\r\nargumentation på någon sorts marknadsekonomisk\r\nfundamentalism skulle jag kunna förstå Roland\r\nLarssons invändningar. Men detta har ju inte varit\r\nutgångspunkten för mitt resonemang.\r\nUtgångspunkten har varit att man inte i onödan\r\nskall göra inskränkningar i grundläggande fri- och\r\nrättigheter i lagstiftningen och att man skall försöka\r\nvälja metoder som är verksamma för att minska\r\ntobakskonsumtionen i samhället. Detta har skilt\r\noss åt.</pre><pre>Ibland skulle man kanske tänka litet vidare när man\r\ndiskuterar de hälsopolitiska målsättningarna. En\r\nbra hälsopolitik kanske inte alltid entydigt handlar\r\nom att lägga år till livet utan också om att lägga liv\r\ntill åren. Det kanske inte i första hand handlar om\r\natt undanröja vissa specifika dödsorsaker och att\r\nöka medellivslängden med ett visst antal år. I vidare\r\nbemärkelse handlar en bra hälsopolitik om att\r\nmänniskor i samhället skall få en ökad livskvalitet.</pre><pre>Det finns en del människor som beter sig på ett\r\nolämpligt sätt, från rent medicinska\r\nutgångspunkter. De tar en konjak till kaffet, röker\r\nen cigarr, äter fet bearnaisesås m.m. Det är möjligt\r\natt de från medicinska utgångspunkter beter sig på\r\nett mindre lämpligt sätt -- ett sätt som Roland\r\nLarsson har invändningar mot. Men i det enskilda\r\nfallet kan det faktiskt innebära livskvalitet. Det är\r\ninte säkert att Roland Larsson är rätt person att\r\nsätta sig till doms över det här.</pre><pre>Anf. 146  KARL-ERIK SVARTBERG (s):</pre><pre>Fru talman! I en skrivelse till riksdagens ledamöter\r\noch till socialutskottet vädjade Sveriges\r\nLäkarförbund, Svenska Läkaresällskapet och\r\nLäkare mot tobak om en kraftfullare tobakslag än\r\nden som föreslås i regeringens proposition till\r\nriksdagen.</pre><pre>Man ansåg att det från från regeringens och\r\nriksdagens sida krävs aktiva åtgärder för att\r\nbegränsa tobaksmissbruket och minska\r\nrekryteringen av ungdomar till tobaksbruk.</pre><pre>Det är, som många har påpekat, en urvattnad\r\nproposition som vi nu behandlar, om man jämför\r\nmed underlaget till propositionen, dvs.\r\nTobaksutredningens betänkande, där man\r\nförespråkar åldersgräns och förbud mot\r\ntobaksreklam.</pre><pre>Vad är det då som gör att regeringen lägger fram\r\nen sådan här urvattnad proposition? Det kan ju, fru\r\ntalman, inte bero på okunskap, eftersom både\r\nTobaksutredningen och den samlade läkarkåren\r\nhar redovisat den verkliga bilden av tobaksbruket\r\noch dess konsekvenser i dag. Är det möjligen den\r\nenskildes rättigheter och risken att man ses som\r\nförbudsivrare som har drivit regeringen? Ja, det\r\nkanske är det. Debatten handlar nämligen ofta om\r\nindividens frihet att själv kunna välja. Rökare ställs\r\nmot icke-rökare. Men det är en rökridå, om man\r\nkan tillåta sig ett sådant uttryck, för att dölja den\r\nverkliga anledningen till regeringens menlösa\r\nproposition.</pre><pre>Det är utan tvivel de tunga ekonomiska intressena\r\ni tobaksindustrin som har påverkat den här\r\npropositionen. Diskussionen i dag borde egentligen\r\nmer handla om tobaksindustrins rätt att fortsätta\r\nsälja tobaksprodukter till barn och ungdomar. Är vi\r\nverkligen beredda att satsa våra ungdomars hälsa\r\nför att tobaksindustrin skall gå med vinst?</pre><pre>Att förbjuda försäljning av beroendeframkallande\r\nprodukter till omyndiga borde inte av någon\r\nupplevas som stötande. Självfallet borde en\r\nmedveten tobakspolitik värna barn och ungdomar,\r\ndels för att förhindra en tidig debut, vilket förvärrar\r\nde medicinska riskerna, dels på grund av att\r\nrökdebuten sällan inträffar efter 20-årsåldern,\r\nvilket många har påpekat i dag.</pre><pre></pre><pre>Fru Talman! Vi borde i dag lyssna på Sveriges\r\nläkarkårs vädjan om att vi skall välja våra barns och\r\nungdomars hälsa och inte, som regeringen gör, falla\r\ntill föga för tobaksbolagens lobbying.</pre><pre>Mikael Odenberg sade att vi är på väg att överge en\r\nframgångsrik politik mot tobaksbruket. Nej, vi vill\r\nförbättra och förstärka politiken på detta område.\r\nDärför, fru talman, stöder jag kraven på\r\nreklamförbud och på en åldersgräns. I första hand\r\nröstar jag för 18-årsgränsen. I andra hand följer jag\r\nLeif Bergdahls reservation om 16-årsgränsen.</pre><pre>Anf. 147  WIGGO KOMSTEDT (m):</pre><pre>Fru talman! Denna sena timme har jag bara en\r\nenda enkel fråga att ställa till dem som företräder\r\nlinjen för en åldersgräns vid tobaksinköp: Hur ser\r\nden cigarettautomat ut som tar reda på om den som\r\nvill utnyttja automaten är över 16 år?</pre><pre>Om ni inte kan svara seriöst på frågan, visar ni på\r\ndubbelmoral och hyckleri. Så är det nämligen, om\r\nman försöker stifta lagar som det inte går att\r\nefterleva. Jag förväntar mig svar från alla som har\r\nföreträtt nämnda linje.</pre><pre>Fru talman! Detta är ett inlägg från en icke-rökare,\r\nmen en företrädare för människornas frihet!</pre><pre>Anf. 148  BERNDT EKHOLM (s):</pre><pre>Fru talman! Det är nog inte längre populärt att\r\ndebatten går vidare. Det finns ett tryck här i lokalen\r\nfrån dem som vill gå över till andra ämnen.</pre><pre>Jag tror inte att Wiggo Komstedt har läst\r\ntobaksutredningen. Av den framgår det mycket\r\ntydligt att en förutsättning för föreslagna\r\nåldersförbud är att sådana här automater\r\nförbjuds -- alltså ytterligare ett förbud, om det nu\r\nkan glädja Wiggo Komstedt.</pre><pre>Anf. 149  WIGGO KOMSTEDT (m):</pre><pre>Fru talman! Det var precis vad som var att vänta av\r\nföreträdarna för nämnda linje. Det riktigt lyste i\r\nBerndt Ekholms ögon när han talade om att även\r\nautomaterna skall försvinna.</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>6 §  Dopning</pre><pre>Föredrogs</pre><pre>socialutskottets betänkande</pre><pre>1992/93:SoU20 Dopning.</pre><pre>Anf. 150  BARBRO WESTERHOLM (fp):</pre><pre>Fru talman! Denna sena timme blir det\r\ntelegramtext.</pre><pre>Det gäller ett välkommet betänkande i en viktig\r\nfråga rörande ett missbruk som breder ut sig dels\r\ninom idrotten, dels som rent skönhetsmedel för att\r\nbygga upp kroppen.</pre><pre>Inom idrotten har man tagit itu med problemet.\r\nDet är viktigt att man också kommer åt problemet\r\nbland kroppsbyggarna, bland dem som vill gå en\r\ngenväg beträffande de muskulösa förändringar som\r\nönskas. Därför är det bra att en parlamentarisk\r\nutredning kommer till stånd. Den kommer också\r\natt omfatta vad som är en viktig inkörsport,\r\nnämligen bruket av medel som i och för sig är\r\nofarliga men som styr in unga människor i sådana\r\ntankebanor att de tror att de måste använda\r\nkemiska ämnen, främmande medel, för att bli\r\nvackra, starka och snabba.</pre><pre>Det är ett enigt utskott som står bakom\r\nbetänkandet, vars hemställan jag yrkar bifall till.</pre><pre>Anf. 151  FANNY RIZELL (kds):</pre><pre>Fru talman! Efter debatten tidigare i kväll kan detta\r\ntyckas vara en futilitet. Men risken finns att också\r\ndetta utvecklas till någonting i större skala. Därför\r\ntycker jag att det är viktigt att ta tag i problemen\r\nmed dopning.</pre><pre>Dopning är inte längre ett problem enbart bland\r\nelitidrottare. Även andra kategorier, framför allt\r\nungdomar, använder anabola steroider. Dopning\r\nhar blivit allt vanligare i en allt vidare krets. Antalet\r\ntullbeslag har ökat markant. Den svenska tullen\r\nuppskattar att beslagtagen mängd uppgår till bara\r\n5 % av den illegala införseln.</pre><pre>Priset på s.k. ryssfemmor -- den vanligaste typen av\r\nanabola steroider -- är i dag inte mer än 3--5 kr. Det\r\nvisar att spridningen av anabola steroider kan vara\r\nmycket stor. Enligt Riksidrottsförbundet finns det\r\nuppskattningsvis 50 000 människor i Sverige som\r\nanvänder anabola steroider.</pre><pre>Hur utbrett bruket är har man inte kartlagt. Därför\r\nser jag med tillfredsställelse fram emot den översyn\r\nsom socialutskottet efterfrågar. En samlad översyn\r\när nämligen nödvändig. Utredningen föreslås titta\r\nnärmare på omfattningen och karaktären när det\r\ngäller dopningen och analysera följderna av\r\nmissbruket på både kort och lång sikt. Vidare\r\nföreslås utredningen studera behovet av insatser.\r\nDet gäller t.ex. kriminalisering av icke-medicinskt\r\nbruk.</pre><pre>En kriminalisering kan komma att hjälpa Polisen i\r\narbetet med åtgärder mot dopning. Avsaknaden av\r\nen lagstiftning mot bruket av anabola steroider gör\r\natt Polisen i dag står maktlös vid upptäckten av att\r\nen person använder dessa preparat. Först när man\r\nhittar en avsevärd mängd av medlet och kan knyta\r\ndet till någon person kan Polisen verka på rättslig\r\nväg.</pre><pre>\r\nMissbruket av dopningspreparat är ett problem.\r\nIbland leder detta missbruk till våldsyttringar och\r\nmånga andra problem i det sammanhanget. I grund\r\noch botten visar missbruket även på en\r\nmänniskosyn som innebär att människors utseende\r\noch fysiska prestation är viktigare än personlighet\r\noch självuppfattning.</pre><pre>Jag ser alltså fram emot föreslagna utredning och\r\nhoppas att den föreslår sådana åtgärder att vi kan\r\nmota Olle i grind innan problemet blivit stort och\r\noöverblickbart. Tack!</pre><pre>Överläggningen var härmed avslutad.</pre><pre>(Beslut skulle fattas den 28 maj.)</pre><pre>7 §  Medicintekniska produkter</pre><pre>Föredrogs</pre><pre>socialutskottets betänkande</pre><pre>1992/93:SoU23 Medicintekniska produkter (prop.\r\n1992/93:175).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 28 maj.)</pre><pre>8 §  Individuellt pensionssparande</pre><pre>Föredrogs</pre><pre>skatteutskottets betänkande</pre><pre>1992/93:SkU31 Individuellt pensionssparande\r\n(prop. 1992/93:187).</pre><pre>Anf. 152  YVONNE SANDBERG-FRIES\r\n(s):</pre><pre>Fru talman! Riksdagen skall nu, kl. 22.05, börja\r\ndiskutera frågan om ett individuellt\r\npensionssparande i bank. Förslaget innebär att det\r\nskattegynnade pensionssparandet utvidgas till att\r\nomfatta nya former och att avkastningsskatten på\r\npensionskapital sänks.</pre><pre>Det är minst sagt anmärkningsvärt att\r\nregeringspartierna, med stöd av Ny demokrati --\r\ndvs. med knappast möjliga riksdagsmajoritet --\r\nväljer att driva igenom det här förslaget.</pre><pre>För det första är det fullständigt galet att i det\r\nekonomiska läge som nu råder ytterligare stimulera\r\nhushållens sparande. Hushållen sparar redan nu\r\negentligen alldeles för mycket. Den privata\r\nkonsumtionen minskar, och arbetslösheten växer.\r\nLandet lider av en efterfrågekris, enligt en samfälld\r\nkör av ekonomer.</pre><pre>För det andra leder förslaget till ytterligare stora\r\noch allvarliga försämringar av statsfinanserna. Som\r\nvanligt när det gäller regeringens förslag på\r\nskatteområdet bryr man sig inte ens om att försöka\r\nberäkna omfattningen av det skattebortfall som\r\nförslagen leder till. Ännu mindre visar man hur\r\nbortfallet skall finansieras.</pre><pre>Risken måste anses vara stor att många människor\r\nsom redan har stora summor sparade helt enkelt\r\nflyttar sitt sparande till det nya individuella\r\npensionssparandet för att på så sätt komma i\r\nåtnjutande av det skatteavdrag om 1 basbelopp,\r\nsom ju pensionssparandet berättigar till. Som\r\nbekant är 1 basbelopp i dag drygt 34 000 kr. Olika\r\nberäkningar kan göras när det gäller storleken på\r\nskattebortfallet under de närmaste åren. Till detta\r\nskall sägas att det naturligtvis är så, att vid en\r\nuppskjuten beskattning får man skatta för\r\npengarna när man tar ut dem.</pre><pre>Om var tionde svensk väljer att utnyttja detta\r\nväldigt förmånliga erbjudande, blir de omedelbara\r\neffekterna att statsinkomsterna nästa år kommer\r\natt minska med över 8 miljarder kronor. Och detta\r\nnär vi är mitt uppe i århundradets budgetkris!</pre><pre>Enligt vår bestämda uppfattning är det\r\nfördelningspolitiskt tveksamt att införa en ny dyr\r\nsparform som sannolikt och främst kommer att\r\nutnyttjas av redan välbeställda grupper.</pre><pre>För det tredje är det fel att när hela det offentliga\r\npensionssystemet just nu ses över av en\r\nparlamentariskt sammansatt arbetsgrupp komma\r\nmed förslag till dellösningar av det här slaget.\r\nMänniskors rätt till en ekonomiskt tryggad\r\nålderdom är en så allvarlig och viktig fråga att den\r\nbör bedömas samlad, i ett sammanhang. Det är\r\nockså en fråga som det är minst sagt olämpligt att\r\nfatta beslut om med minsta möjliga majoritet.</pre><pre>Utskottsmajoriteten har valt att inte lyssna på oss\r\nsocialdemokrater Det är vi socialdemokrater i\r\nskatteutskottet vana vid, så det är inte mer med det.\r\nMen att majoriteten inte ens lyssnar till\r\nsakkunskapen hos t.ex. Riksbanken och\r\nRiksgäldskontoret, som båda har avstyrkt\r\nförslaget, är kanske något mer förvånande.</pre><pre>Fru talman! Jag yrkar bifall till reservation 1.</pre><pre>Anf. 153  PETER KLING (nyd):</pre><pre>Fru talman! I skatteutskottets betänkande SkU31\r\nbehandlas bl.a. förslag till individuellt\r\npensionssparande. Ny demokrati ställer sig bakom\r\nhemställan i detta betänkande, samtidigt som vi i en\r\nreservation gör en kraftig markering, riktad till\r\nregeringskansliet, att det måste råda en fullständig\r\nkonkurrensneutralitet mellan den nya sparformen\r\noch det befintliga pensionssparandet.</pre><pre>Vi i Ny demokrati vill även på sikt ta bort\r\navkastningsskatten, i likhet med vad de flesta\r\nländerna i Europa har gjort. I dessa länder anser\r\nman att det är bra att stimulera ett privat\r\npensionssparande.</pre><pre>Vidare har vi avgett en reservation, som handlar\r\nom andra förmånstagare än make och barn i\r\npensionsförsäkring. Vi anser att det är självklart att\r\nen försäkringstagare skall kunna sätta in någon\r\nannan förmånstagare, om försäkringstagaren inte\r\nhar barn och make. Om jag hade en bra\r\npensionsförsäkring och skulle gå och dö, tillfaller\r\ndenna pension försäkringskollektivet, vilket är\r\nvansinnigt.</pre><pre>Sedan har vi en annan reservation, som handlar om\r\navdrag för premier för makes pensionsförsäkring.\r\nÄven detta är en självklarhet. Tidigare fick en\r\nmake avdragsrätt också för makans premier, vilket\r\ngjorde att båda makarna kunde ha en bra\r\npensionsförsäkring. Makarna var då likställda vid\r\nskilsmässa, pensionering och arvsfall. Dagens\r\nregler innebär att kvinnan i många fall nöjer sig\r\nmed att vara förmånstagare till mannens\r\nförsäkring, vilket ger en sämre trygghet för\r\nkvinnan. Det är ofta som kvinnor befinner sig i\r\ndenna situation. En förändring av reglerna kan\r\ndärför också anses som en åtgärd för att stärka\r\nkvinnans ställning.</pre><pre>Fru talman! Härmed vill jag yrka bifall till\r\nreservationerna 2 och 4. Vi ställer oss självfallet\r\nbakom reservation 3, även om vi inte yrkar bifall till\r\nden.</pre><pre>Anf. 154  LARS BÄCKSTRÖM (v):</pre><pre>Fru talman! De stora debattämnena under denna\r\nlånga dag har varit husläkarsystemet och ny\r\ntobakslag. Detta är frågor som berör varje individ.\r\nÄven dagens sista fråga, som inte väcker någon\r\nstörre uppmärksamhet, är en stor fråga som berör\r\nmånga individer. Den berör också landets\r\nekonomi. Det är en viktig fråga på sikt.</pre><pre>Regeringen och skatteutskottet föreslår nu att man\r\nskall införa ännu en skattesubvention. Man vill gå\r\nvidare på den enda vägen och med skattepolitik för\r\ntillväxt, något som den här regeringen har arbetat\r\nmed sedan den tillträdde. Men, fru talman, för mig\r\nframstår detta bara som skattepolitik för missväxt,\r\neftersom det bara är det som man har åstadkommit.</pre><pre>Grundtanken med det här förslaget är att det skall\r\ninföras en ny sparform som skall finansieras och\r\ngynnas med skattereduktioner. I Vänsterpartiets\r\nmeningsyttring har vi skrivit: Ur konjunktur- och\r\nstabiliseringspolitiska utgångspunkter måste\r\nregeringsförslagen om ytterligare skattestimulanser\r\nför att öka hushållssparandet bedömas som illa\r\navvägda. Då har vi inte tagit till överord.</pre><pre>Varför skall man nu öka hushållssparandet? 1990\r\nvar hushållens finansiella sparande negativt, minus\r\n14 miljarder. 1993 är hushållssparandet positivt,\r\nplus 85 miljarder. Det är en förbättring med\r\nungefär 100 miljarder. Det är ju en ganska påtaglig\r\nförstärkning. Det torde inte behövas några\r\nytterligare skattelindringar för att bibehålla eller\r\nhöja denna nivå.</pre><pre>Sparformer som finansieras med\r\nskattesubventioner betyder ett skattebortfall. 1990\r\nvar statens finansiella sparande 18 miljarder. 1993\r\nhar staten ett finansiellt negativt sparande på minus\r\n237 miljarder. I det läget borde man besinna sig, när\r\nman skall besluta om nya förmåner. Sparkvoten har\r\nför hushållens del stigit från minus 0,6 1990 till plus\r\n7,8 1993. Det är en oerhört kraftig ökning. Det\r\nfanns tider när det svenska folkhushållet levde över\r\nsina tillgångar. I dag lever folkhushållet under sina\r\ntillgångar. Sparandet är för högt.</pre><pre>Regeringen vill då öka detta sparande. Varför? Är\r\ndet för att trygga investeringarna? I så fall glömmer\r\nregeringen att ekonomin numera är\r\ninternationaliserad. Det nationella sparandet,\r\nKnut Wachtmeister, har mycket litet att göra med\r\nde nationella investeringarna i en internationell\r\nekonomi. Det är ju pinsamt att det är jag som skall\r\ninse detta och inte moderaterna, som är de\r\nklassiska företrädarna för marknadsekonomin. Jag\r\nhar lärt mig min läxa. Det är tydligen så, att\r\nmoderaterna behöver ha bakläxa. De behöver att\r\nytterligare läsa på sina egna utgångspunkter för\r\nmarknadsekonomin.</pre><pre>Om sparandet ökar i hushållen, hur kommer det då\r\natt ske? Jo, man kan öka sitt hushållssparande ännu\r\nmer. Därmed minskar den effektiva efterfrågan i\r\nekonomin. Om efterfrågan i ekonomin minskar\r\nännu mer, blir det ökade arbetslöshetsproblem.\r\nDet är olämpligt att genomföra det här förslaget,\r\nsåväl av budgetskäl som av konjunkturskäl.</pre><pre>Man kan ju också flytta sparande från en form till\r\nen annan. Det är också en möjlighet. I det här fallet\r\nflyttar man sparandet från en form som är\r\nbeskattad med 30 % till en annan sparform som\r\nkommer att beskattas schablonmässigt med 9 %.\r\nDet gör ett kraftigt arbritage. Därmed försvagas\r\nockså statsfinanserna.</pre><pre>Förutom att detta förslag är olämpligt att\r\ngenomföra av både konjunktur- och budgetskäl, är\r\ndet dessutom olämpligt av konkurrensskäl.\r\nBankerna har redan stora statssubsidier, tack vare\r\natt bankdirektörerna har misskött sig. I radio har\r\njag hört att man t.o.m sjunger en schlager med\r\ntexten: Ja, ja, ja, du kan lita på mig. Jag vet vad jag\r\ngör. Jag är ingen bankdirektör. Skall dessa banker\r\nsom nu får statsstöd dessutom som extra stöd få ett\r\nskattefinansierat pensionssparande? Det är alltså\r\nav konkurrensskäl inte rimligt att införa den nya\r\nsparformen, jämfört med de etablerade sparformer\r\nsom finns.</pre><pre>Yvonne Sandberg-Fries har nämnt en rad olika\r\nremissinstanser som har varit kritiska. Några av\r\nremissinstanserna som är kritiska borde ju ha\r\ngemensamma utgångspunkter med Moderata\r\nsamlingspartiet. Dessa remissinstanser säger att de\r\ninte vill ha specialsydda riktade stöd för att gynna\r\nsparandet, utan att de vill ha generella åtgärder.</pre><pre>Det är så underligt i det här fallet. Från klassiska\r\nmoderata och allmänborgliga utgångspunkter\r\nborde man komma fram till andra slutsatser än vad\r\nregering och utskottsmajoritet har gjort. Att det är\r\npå det viset kan man se av att det finns borgerliga\r\nmotionärer som inte stöder propositionen. Sedan\r\nfinns det lojaliteter inom partier som gör att man\r\nibland naturligtvis uttrycker sig litet försiktigt.\r\nBengt Harding Olson från Folkpartiet liberalerna\r\noch Christina Linderholm från Centerpartiet har en\r\nargumentering i sina motioner som är densamma\r\nsom min. Sedan är deras yrkanden i och för sig att\r\nman skall skjuta på förslaget ytterligare ett år. Men\r\nderas argumentation talar ju snarare för att man\r\nborde avvisa denna proposition och detta\r\nutskottsbetänkande. Så gör man dock inte, och\r\nvarför inte? Jo, för att man har en ideologisk\r\növertygelse som man håller fast vid. Denna\r\nideologiska övertygelse kostar samhället pengar:\r\nminskade skatteintäkter och ökade\r\nbudgetunderskott. Just nu stör den också\r\nmöjligheterna för en ekonomisk återhämtning. Det\r\när ju synd att man skall ha så fasta ideologiska\r\nskygglappar, Knut Wachtmeister, att man inte\r\nbesinnar sig på denna punkt.</pre><pre>Det finns faktiskt inte ett enda rimligt skäl för att\r\ngenomföra detta förslag just nu -- även om det kan\r\nfinnas skäl att överväga denna åtgärd på sikt -- i\r\ndetta konjunkturläge, i denna statsfinansiella\r\nsituation, samtidigt som det sitter en stor utredning\r\nsom skall se över hela pensionssystemet. Och då tar\r\nman till denna dellösning som kan försvåra andra\r\nhelhetslösningar!</pre><pre>I denna fråga står man sakligt sett oerhört svag.\r\nMöjligen kan man röstmässigt klara hem det. Men\r\nom man fortsätter denna skattepolitik, blir det bara\r\nskattepolitik för missväxt.</pre><pre>Fru talman! Jag yrkar bifall till den\r\nsocialdemokratiska reservationen.</pre><pre>Anf. 155  KNUT WACHTMEISTER (m):</pre><pre>Fru talman! Proposition 187 om individuellt\r\npensionssparande, som vi nu behandlar, öppnar\r\nflera nya möjligheter till ökad valfrihet för den\r\nenskilda människan att sörja för sin ålderdom.</pre><pre>De förmånliga skatteregler som gäller för vanliga\r\npensionsförsäkringar skall det nya sparandet också\r\nfå del av. Härigenom kommer\r\nkonkurrensneutralitet att råda mellan dessa båda\r\nsparformer och följaktligen, vilket också är\r\ntillfredsställande, också mellan de institut som\r\ntillhandahåller de olika sparformerna.</pre><pre>Det nya sparandet kommer att kunna ske i\r\nvärdepappersfonder, i enskilda värdepapper och\r\ngenom vanlig inlåning på konto. För att ytterligare\r\nstärka valfriheten och minska inlåsningseffekterna\r\när avsikten att man utan skattekonsekvenser skall\r\nkunna flytta sitt sparande mellan de olika\r\nsparformerna samt också från ett institut till ett\r\nannat.</pre><pre>En vanlig försäkring är en fordran som\r\nförsäkringstagaren har på försäkringsbolaget,\r\nmedan det i det individuella pensionssparandet är\r\nden enskilde själv som äger sina sparmedel. Därför\r\nkan den som sparar i form av aktier rösta för dessa\r\npå bolagsstämman, och det går också bra att spara\r\ni utländska aktier eller aktiefonder.</pre><pre>Utbetalat belopp från sparandet beskattas som\r\npension, och ålderspensionen får betalas ut först\r\nefter uppnådda 55 års ålder och skall med vissa\r\ninskränkningar utgå under minst fem år. För\r\ninvalidpension gäller andra regler. Den\r\nskattemässiga avdragsrätten innebär att man det år\r\nsom sparandet sker får dra av maximalt ett\r\nbasbelopp, för närvarande 34 400 kr.\r\nPensionsförsäkring och individuellt\r\npensionssparande blir därmed skattemässigt i stort\r\nsett likställda.</pre><pre>Beskattningsfrågorna har varit ganska knepiga att\r\nlösa, dels därför att nuvarande skatteregler\r\ningalunda är fullkomliga, dels därför att spararna i\r\ndet nya systemet själva äger kapitalet. För att\r\nförenkla det hela föreslås nu en schabloniserad\r\navkastningsskatt på i princip allt pensionskapital.</pre><pre>Skattesatsen föreslås bli 9 % för pensionskapital\r\noch 20 % för övrigt kapital. Motsvarande\r\nskattesatser är i dag 10 % resp. 25 %. När det gäller\r\nskatterna i ett EG-perspektiv kan man konstatera\r\natt gränsdragningen mellan livförsäkringsbolag och\r\nsakförsäkringsbolag kan komma att behöva ändras.\r\nSkatteutskottet förutsätter att ett förslag kan läggas\r\nfram till hösten i god tid före ikraftträdandet den 1\r\njanuari 1994.</pre><pre>För att garantera att endast seriösa institut kommer\r\natt syssla med den nya sparformen fordras\r\nFinansinspektionens tillstånd. De som kan\r\nifrågakomma är banker och värdepappersföretag,\r\nsvenska såväl som utländska.</pre><pre>Det är mer än troligt att den nya sparformen blir\r\nen framgång, och detta av flera skäl -- den ökade\r\nvalfriheten, förmånliga skatteregler samt också för\r\natt många förefaller att ifrågasätta ATP-systemets\r\nmöjligheter att i framtiden trygga pensionen.</pre><pre>Jag skall därefter kommentera reservationerna.\r\nSocialdemokraterna yrkar inte helt oväntat avslag\r\npå propositionen. Kollektivistiska lösningar brukar\r\nföredras från deras håll. De yrkar också på att\r\nskattesatsen på avkastningen skall vara 10 % resp.\r\n25 % i stället för 9 % resp. 20 %. De bemöter bara\r\ni allmänna ordalag regeringens förslag till lägre\r\nskattesats.</pre><pre>I den bakomliggande motionen är\r\nSocialdemokraterna positiva till att utvidga det\r\nprivata pensionssparandet, och de inser också\r\nfördelarna med den föreslagna schabloniserade\r\nbeskattningen.</pre><pre>Här slutar dock den positiva kritiken, och skälen till\r\natt avstyrka propositionen har ju redovisats av\r\nYvonne Sandberg-Fries.</pre><pre>Hushållssparandet anses ha blivit för stort. Men till\r\ndet kan sägas, även till Lars Bäckström, att Sverige\r\nunder de senaste 20 åren har haft ett internationellt\r\nsett mycket lågt sparande och dessutom ett\r\npraktiskt taget permanent underskott i\r\nbytesbalansen. Att sparandet under den senaste\r\ntiden legat högt, torde till stor del bero på\r\nmänniskors medvetenhet om det nödvändiga i att\r\nsanera sina skulder.</pre><pre>Det finns all anledning att slå vakt om ett gynnsamt\r\nsparandeklimat i vårt land. Inte minst utländska\r\nerfarenheter visar att sparandet ökar om generella\r\nsparstimulanser paras med individuella.</pre><pre>Yvonne Sandberg-Fries oro över kostnaderna är\r\nhögst överdriven. Och hennes kritik mot att\r\nbeslutet kommer att fattas med minsta möjliga\r\nmajoritet imponerar inte särskilt mycket. Har\r\nSocialdemokraterna aldrig gjort detta? De\r\nkontroversiella löntagarfonderna, en av vår tids\r\nstörsta socialiseringar, antogs inte med någon\r\nimponerande majoritet.</pre><pre>Yvonne Sandberg-Fries, och även Lars Bäckström,\r\nsäger också att det är fel tidpunkt. Lars Bäckström\r\nåberopade dessutom ett antal borgerliga\r\nmotionärer. Jag tror att de inte är särskilt\r\ntacksamma att få detta stöd från Lars Bäckström. I\r\nsjälva verket är de hovsamma i kritiken och vill\r\nbara skjuta upp ikraftträdandet något.</pre><pre>Det finns ytterligare tre reservationer fogade till\r\nutskottets betänkande, samtliga av Peter Kling från\r\nNy demokrati.</pre><pre>I den första reservationen anser reservanten att\r\nkonkurrensneutraliteten inte är tillräcklig utan att\r\nsparandet i pensionsförsäkringar missgynnas. Till\r\ndetta kan jag säga att konkurrensneutraliteten nu\r\nhar blivit långt större genom den föreslagna\r\nsparformen.</pre><pre>I ytterligare två reservationer har Peter Kling varit\r\nvänlig nog att stödja två moderata motioner, dels\r\nnär det gäller en utvidning av förmånstagarkretsen,\r\ndels när det gäller kravet på avdragsrätt för premien\r\npå makes pensionsförsäkring. Även om det ligger\r\nen hel del i motionsförslagen, har skatteutskottet\r\navstyrkt dem med den huvudsakliga motiveringen\r\natt en översyn av skattereglerna för\r\nförsäkringssparandet har startats i\r\nregeringskansliet.</pre><pre>Beträffande den allmänna kritiken att det är fel\r\ntidpunkt att införa sparandet, vill jag än en gång\r\nunderstryka att vi har ett utomordentligt lågt\r\nsparande internationellt sett och ett mycket stort\r\nbytesbalansunderskott. Därför förvånar det mig att\r\nni inte inser att sparandet här hemma är värdefullt\r\noch att man borde slå vakt om det.</pre><pre>Fru talman! Med det sagda yrkar jag bifall till\r\nutskottets hemställan med anledning av\r\npropositionen och avslag på reservationerna.</pre><pre>Anf. 156  LARS BÄCKSTRÖM (v) replik:</pre><pre>Fru talman! Knut Wachtmeister sade att vi inte\r\ninser att bytesbalansen kan vara negativ. Ni\r\nmoderater är ju för EG och EU, vilket betyder att\r\nman tar bort alla gränser. Hur är det med\r\nbytesbalansen i det perspektivet? Kan Knut\r\nWachtmeister redogöra för t.ex. Stockholms\r\nbytesbalans, Skånes bytesbalans eller Götalands\r\nbytesbalans? Nej, det går inte. I det moderata\r\nperspektivet blir bytesbalansbegreppet ungefär lika\r\nrelevant som Skånes bytesbalans. Det är fakta i\r\ndetta sammanhang.</pre><pre>För mig kanske perspektivet är något annorlunda.\r\nMen alla saker bör i vart fall ha ha ett slags inre\r\nlogik. Jag tror att vi skall ha en ökad ekonomisk\r\nintegration. Men vi skall fortfarande behålla en\r\nnationell bestämmanderätt. Men just\r\nbytesbalansbegreppet kommer att bli allt mindre\r\nrelevant i det kommande decenniets ekonomi.</pre><pre>Det är riktigt att man skulle återställa den alltför\r\nhöga skuldsättningen som skedde i mitten av 80-\r\ntalet. Det är gjort, Knut Wachtmeister. Det är\r\nt.o.m. så att man har kommit tillbaka till det läge\r\nsom rådde kring 1981 när det gäller hushållens\r\nsparande. Denna återställning är redan gjord.</pre><pre>Jag vill ställa en fråga till Knut Wachtmeister. Vad\r\nkommer denna ytterligare skattesubventionerade\r\nsparform att kosta? Jag har läst propositionen. Det\r\nfinns inte ett ord om detta där. Avsnitt 6 i\r\npropositionen, där de ekonomiska konsekvenserna\r\ntas upp, innehåller inga siffror. Det är något\r\negenartat för ett avsnitt som handlar om\r\nekonomiska aspekter. Men Knut Wachtmeister har\r\nkanske fått underhandsmaterial, information som\r\nkan ge oss fakta i det målet.</pre><pre>Beträffande skattesatsen 9 %, Knut Wachtmeister,\r\nkan jag göra en kort resumé. I skatteutredningen\r\nföreslogs 20 %. I propositionen föreslogs 15 %.\r\nSedan sänkte Moderaterna den till 10 %. Och nu\r\ngår man ned til 9 %. Det är de små stegens\r\nskattesänkning.</pre><pre>Motivet för att gå till 9 % är mycket egenartat. Man\r\ntrodde att 10 % skulle ge bortemot 5--6 miljarder.\r\nMen det gav bara 3 miljarder. Därför måste man\r\nsänka ännu mer när man övergår till en ny\r\nskatteform.</pre><pre>Detta är ett synnerligen egenartat argument att\r\nsänka skattesatsen. Man hade kunnat dra precis\r\nmotsatt slutsats, dvs. att eftersom man trodde att\r\n10 % skulle ge 5--6 miljarder måste man höja\r\nprocentsatsen. Men ni har anpassat skattesatserna\r\ntill vad det nu råkar bli. Men det är ju förödande,\r\neftersom det är detta som skapar det sätt att se på\r\nskattepolitiken som skapar budgetunderskotten,\r\nKnut Wachtmeister. Och det skapar, om vi ser på\r\npensionsfrågan, dessa underskott, vilket är\r\nomöjligt för att klara av de framtida pensionerna.\r\nTänk på den pensionseffekten!</pre><pre>Anf. 157  KNUT WACHTMEISTER (m)\r\nreplik:</pre><pre>Fru talman! Jag börjar med det sista. Jag har\r\nförståelse för Lars Bäckströms undran över varför\r\nman har kommit fram till just procentsatserna 9 %\r\noch 20 %. Det är inte lätt att uttyda av\r\npropositionen. Därför har jag borrat mig in litet\r\ngrand i det och tagit reda på de verkliga\r\nförhållandena.</pre><pre>Det beror på hur prisutvecklingen har varit på\r\nfastigheter och på aktier, och hur skattetrycket har\r\nminskat. Då har man i Finansdepartementet räknat\r\nfram hur detta skulle slå för att man skulle få in\r\noförändrade skatteintäkter. Då kom man fram till\r\nen kurva som började med 8 %, fortsatte med 9 %\r\noch slutade med 10 % över ett antal år. Då tog man\r\nmedelproportionalen av det, dvs. 9 %. Det är\r\ndärför som den siffran finns i propositionen.</pre><pre>Lars Bäckström frågade mig vidare om\r\nkostnaderna. Det står inte i propositionen. Det\r\nberor naturligtvis på att man inte har någon\r\nuppfattning ännu, och kan inte heller ha, om\r\nomfattningen av det här sparandet. Det kommer så\r\nsmåningom att visa sig. Sedan finns det möjlighet\r\natt göra de justeringar som erfordras, exempelvis\r\ngenom ökade besparingar.</pre><pre>Sedan inledde Lars Bäckström en finansdebatt som\r\njag inte riktigt begrep. Den var småskalig, för det\r\ntalades om Skånes bytesbalans och Stockholms\r\nbytesbalans. Jag begrep som sagt inte riktigt vad\r\nLars Bäckström menade, så jag har ingen\r\nkommentar till hans synpunkter där.</pre><pre>Anf. 158  LARS BÄCKSTRÖM (v) replik:</pre><pre>Fru talman! Nej, det är många som hissnar litet\r\ngrand över det europeiska perspektivet och inte\r\nriktigt inser vad det betyder. För den moderata\r\npolitiken betyder det att ni får lämna era gamla\r\nargumentlinjer, på tal om att vi måste göra detta på\r\ngrund av bytesbalansen. Därför måste vi pressa upp\r\ndet inhemska hushållssparandet. Era gamla\r\nargument blir irrelevanta när ni har fört in de nya\r\nelementen och lämnat er gamla nationalism. Det\r\nblir svårt ibland att få det att gå ihop logiskt. Man\r\nkan så att säga bara ha den ena ståndpunkten.</pre><pre>Vad jag skulle ha klarlagt, Knut Wachtmeister, är\r\nvad detta kostar i skattebortfall. Jag var litet\r\norättvis förut när jag sade att det inte fanns\r\nnågonting i avsnitt 6 om kostnaderna. Där finns\r\nfaktiskt vad gäller avkastningsskatten en siffra på\r\natt vi kan förlora 890 miljoner kronor i\r\nstatsfinanserna. 890 miljoner kronor -- det är\r\nungefär 1 miljard. Det är inte det enda bortfallet.\r\nEtt större bortfall blir det om man börjar flytta\r\nsparande som beskattas till 30 % till en ny sparform\r\nsom i princip beskattas med en schablon på 9 %.\r\nDet är ett bortfall. Hur stor del av de 400 miljarder\r\nsom finns i banksystemet från hushållen kommer\r\natt länkas in i den här metoden? Det kan bli ett\r\nbortfall på kanske 2 miljarder. Då är vi snart uppe\r\nvid kanske 3 miljarder.</pre><pre>Ni kan inte fortsätta, Knut Wachtmeister, att öka\r\nbudgetunderskott med att ge 2--3 miljarder i\r\nmånaden till grupper som är resursstarka. Det har\r\nvi inte råd med i det här landet.</pre><pre>Jag vill återigen fråga: Hur mycket kommer detta\r\natt kosta samhällsekonomin? Har ni inte gjort\r\nnågra beräkningar, då förstår jag varför\r\nbudgetunderskotten skenar.</pre><pre>Anser Moderata samlingspartiet att hushållens\r\nsparkvot skall ligga på 8 % varje år, eller på vilken\r\nnivå anser ni att det skall ligga?</pre><pre>Jag vill avslutningsvis säga att regeringspartierna ju\r\nsjälva i propositionen konstaterar att detta\r\npensionssystem redan är mycket gynnat. På s. 87 i\r\npropositionen står att läsa hur ni själva redogör för\r\natt ni har skapat oerhört gynnsamma villkor\r\nskattemässigt. Varför går ni vidare på denna väg?\r\nHar vi råd att föra en så generös politik mot de\r\ngrupper som har så mycket pengar att de kan spara\r\nännu mer, när vissa grupper lever under små\r\nomständigheter och arbetslösheten ökar?</pre><pre>Anf. 159  KNUT WACHTMEISTER (m)\r\nreplik:</pre><pre>Fru talman! Naturligtvis är det glädjande att Lars\r\nBäckström och vänsterpartisterna iklätt sig\r\nspararnas klädsel. Det är vi inte vana att se från\r\nderas sida.</pre><pre>Lars Bäckström underkänner de resultat som ett\r\nökat sparande kommer att ge. Nu har Lars\r\nBäckström inte rätt till fler repliker. Jag tror ändå\r\natt Lars Bäckström är så klok att han håller med\r\nmig om att skall det sparas i den svenska staten, är\r\ndet bättre att sparandet sker på hemmaplan än att\r\nman går utanför landets gränser, lånar upp pengar\r\nför att betala av vårt stora budgetunderskott. Jag\r\ntror att vi kan vara överens om det, Lars\r\nBäckström.</pre><pre>Anf. 160  YVONNE SANDBERG-FRIES (s)\r\nreplik:</pre><pre>Fru talman! Tidpunkten skulle tydligen vara väl\r\nvald, enligt Knut Wachtmeister. Det är inte bara vi\r\nsocialdemokrater och vänsterpartisterna som har\r\nupptäckt att det här är en sällsynt olämplig tidpunkt\r\nför att genomföra en sådan här åtgärd. Jag\r\nrekommenderar till läsning en mycket bra artikel i\r\nDagens Industri i dag av ekonomen Dag Lindskog.\r\nHan skriver: Tidpunkten är den sämsta tänkbara.\r\nHan utvecklar sedan sitt resonemang som jag\r\ntycker att utskottsmajoriteten borde ta del av.</pre><pre>Skattefrågor är en del av finanspolitiken. Det är\r\ninte bara fråga om en massa teknik. Vi har i dag en\r\nefterfrågekris. T.o.m. regeringens egen\r\nekonomikommission konstaterar detta med\r\neftertryck. Vi har en nedgång i den privata\r\nkonsumtionen som är den största som vi har\r\nupplevt. Ännu värre blir det nästa år. Detta måste\r\nvi ha klart för oss och ha som utgångspunkt för våra\r\nresonemang om huruvida det är lämpligt i dag att\r\nstimulera människor till att spara mer än vad de\r\nredan gör.</pre><pre>Sedan till budgeteffekterna. Jag tycker faktiskt att\r\ndet är ganska anmärkningsvärt att vi gång på gång\r\ntill skatteutskottet får propositioner från\r\nregeringen där man totalt nonchalerar de effekter i\r\nform av skattebortfall som uppstår som följd av\r\nregeringens förslag. Det är en sak att vi kan ha olika\r\nmeningar om förslagen, det skall vi ha i en\r\ndemokrati. Men det tillhör anständigheten att en\r\nregering redovisar effekterna av sina förslag.</pre><pre>Det är väldigt enkelt att sänka skatter, men det är\r\nväldigt svårt att göra de besparingar som blir\r\nnödvändiga för att fylla igen de hål som\r\nskattesänkningarna ger. Det vet alla människor.\r\nDet vet vi att regeringen inte klarar av. Vi har ett\r\ngigantiskt budgetunderskott i dag. Därför tycker\r\njag att det är ett anständighetskrav att be att få en\r\nredovisning, ett försök till en beräkning,\r\nuppskattning, kalkyl eller kalla det vad ni vill.\r\nNågon form av underlag borde man ändå kunna\r\nbegära från regeringen.</pre><pre>Slutligen om breda majoriteter, löntagarfonder och\r\npensionsfrågan. Vi har en parlamentariskt tillsatt\r\ngrupp i pensionsfrågan. Varför har vi det? Jo,\r\ndärför att alla inser att beslut av den här karaktären\r\när så långsiktiga och så oerhört betydelsefulla för\r\nmänniskorna, att de inte skall behöva oroa sig för\r\natt det skall göras ändringar i och med att\r\nriksdagsmajoriteterna ändras som följd av\r\nvalutslagen. Det är detta det handlar om. Då måste\r\nman se hela samhällets insatser, vare sig det handlar\r\nom skattefrågor eller pensionssystem, i ett\r\nsammanhang.</pre><pre>Anf. 161  KNUT WACHTMEISTER (m)\r\nreplik:</pre><pre>Fru talman! Yvonne Sandberg-Fries sade att det är\r\nlätt för Moderaterna och de övriga\r\nregeringspartierna att sänka skatterna, men det är\r\nsvårt att göra besparingar. Ja, det är svårt att göra\r\nbesparingar därför att de hela tiden motverkas av\r\noppositionspartierna, som ständigt säger nej till\r\nbesparingar och inte själva vill redovisa några\r\nnämnvärda alternativ.</pre><pre>Jag tycker att det finns anledning att ställa en fråga\r\ntill Yvonne Sandberg-Fries, som är ytterst kritisk\r\nmot förslaget. Under debatten om\r\nhusläkarreformen sade en socialdemokratisk\r\ntalesman, att om Socialdemokraterna kommer\r\ntillbaka till makten, kommer de att riva upp\r\nhusläkarreformen. Kommer Socialdemokraterna,\r\nom de kommer tillbaka till makten, att riva upp\r\nreformen om det individuella pensionssparandet?</pre><pre>Yvonne Sandberg-Fries refererade en artikel i\r\ndagens nummer av Dagens Industri. Jag har också\r\nläst den. Vad som slog mig var att författaren var\r\nfrån försäkringsbranschen. Då är det inte så\r\nkonstigt att denne man hade kritiska synpunkter på\r\nen försäkringsform som kommer att medföra\r\nsamma skattemässiga villkor som gäller inom\r\nförsäkringsbranschen, där man tidigare fått härja\r\nrelativt ostörd.</pre><pre>Anf. 162  YVONNE SANDBERG-FRIES (s)\r\nreplik:</pre><pre>Fru talman! Knut Wachtmeister frågade om vi skall\r\nriva upp beslutet om vi kommer tillbaka makten.\r\nRedan efter halvtid med den här regeringen har det\r\ntyvärr fattats så många tokiga beslut i denna\r\nriksdag, att om vi skulle försöka återställa allt och\r\nändra alla de besluten, skulle vi ta oss an en\r\növermäktig uppgift.</pre><pre>Jag har sagt att vi socialdemokrater ser allvarligt på\r\natt man inte försöker söka bredare lösningar och se\r\nhelheten i pensionsfrågan. Det budskapet vill jag\r\ngöra väldigt tydligt. Om vi inte skaffar breda\r\nmajoriteter kring sådana här frågor, kan det\r\ninnebära att olika riksdagsmajoriteter kommer att\r\nändra villkoren för, i det här fallet, sparandet.</pre><pre>Vi har också sagt, vilket jag antar att Knut\r\nWachtmeister har läst i vår reservation, att vi anser\r\natt pensionssparandet redan i dag är oerhört gynnat\r\nsparande. De vet alla som kan reglerna. Både de\r\nsom nytecknar och de som redan har sådana här\r\npensioner är människor som är relativt välbeställda\r\noch som fortfarande drar nytta av de fördelar som\r\nrätten till avdrag för pensionsförsäkringar innebär.\r\nFör vår del ser vi snarare en utveckling mot höjda\r\navkastningsskatter inom pensionssparandet än de\r\nsänkningar som regeringen nu förslår. Det är också\r\nett besked för framtiden.</pre><pre>Jag noterar att jag inte fick någon kommentar när\r\ndet gäller budgetkonsekvenserna. Jag förstår det.\r\nDet finns inget stöd att få i budgetpropositionen för\r\natt man skall kunna göra några kommentarer om\r\nbudgetkonsekvenserna. De lyser med sin frånvaro.</pre><pre>Anf. 163  KNUT WACHTMEISTER (m)\r\nreplik:</pre><pre>Fru talman! Jag sade i mitt svar till Lars Bäckström\r\natt det inte går att göra en exakt kalkyl av vad detta\r\nkommer att kosta i den ena eller den andra\r\nriktningen, utan det får utvecklingen visa så\r\nsmåningom.</pre><pre>Jag noterade med viss tillfredsställelse att Yvonne\r\nSandberg-Fries i vart fall var försiktig när hon\r\nsvarade på frågan om Socialdemokraterna skulle\r\nriva upp reformen om de kom tillbaka till makten.\r\nFaktum är att den socialdemokratiska motionen\r\nandas en positiv syn på att utvidga det privata\r\npensionssparandet. Likadant var man positiv till\r\nden föreslagna schabloniserade beskattningen.</pre><pre>I sitt första anförande sade Yvonne Sandberg-Fries\r\natt bl.a. Riksbanken och Riksgäldskontoret var\r\nemot reformen. Riksbanken var det därför att man\r\när litet osäker på hur aktiemarknaden skall\r\nutveckla sig. Riksgäldskontoret har tidigare haft att\r\nhantera ett förmånligt sparande där\r\nskattekonsekvenserna inte längre gäller. Då kan\r\nman kanske begripa att de är något tveksamma.\r\nMen Yvonne Sandberg-Fries underlät att nämna\r\nalla de institut som var positiva. Jag kan hjälpa\r\nhenne. Det var Finansinspektionen,\r\nRiksrevisionsverket, Konkurrensverket,\r\nBankföreningen, Sparbankernas bank,\r\nFinansbolagens förening, Fondbolagens förening,\r\nFonhandlarföreningen, Aktiespararna,\r\nAktiefrämjandet, Industriförbundet m.fl. Så den\r\npositiva kritiken har övervägt.</pre><pre>Anf.164  ROLAND SUNDGREN (s):</pre><pre>Fru talman! Det här är ett förslag som definitivt\r\nligger helt fel i tiden. Det har framhållits av Yvonne\r\nSandberg-Fries i debatten. Det framhålls också i\r\nmotioner från Bengt Harding Olson från\r\nFolkpartiet, Christina Linderholm från Centern.\r\nVissa väsentliga synpunkter har också framförts av\r\nKenneth Lantz från Kristdemokraterna.</pre><pre>Som det har sagts här finns det allvarliga\r\ninvändningar från såväl Riksbanken,\r\nRiksgäldskontoret som Lagrådet mot det här\r\nförslaget. Jag upplever att förslaget har pressats\r\nfram av skatteministern, medan tveksamheten har\r\nvarit mycket stor bland de övriga tre partierna i\r\nregeringen till att nu lägga fram förslaget.</pre><pre>Det finns tre övergripande invändningar mot\r\nförslaget.</pre><pre>För det första skapar det en snedvriden\r\nkonkurrenssituation mellan de olika aktörerna på\r\nmarknaden. Vi har i dag en specifik lagstiftning,\r\nmed unika regelverk för samtliga de\r\npensionsformer som finns på marknaden. I stället\r\nför att eftersträva enhetlighet för man nu in\r\nytterligare ett regelverk. Dessutom omfattas\r\nbankerna av Bankstödsnämndens omsorger, vilket\r\ninte försäkringsbolagen gör.</pre><pre>För det andra har vi konsumentaspekten. Det\r\npågår stora förändringar inom det sociala\r\nvälfärdssystemet. Medborgarna borde få ett bättre\r\nunderlag när de skall fatta beslut om vilket\r\nriskskydd de behöver täcka upp individuellt.\r\nMånga konsumenter kommer att bli besvikna på\r\ndet pensionsskydd de får genom banksparandet.</pre><pre>Det finns ett mycket begränsat efterlevandeskydd,\r\ningen premiebefrielse som ger garantier till ett bra\r\npensionsskydd och i regel kommer\r\npensionssparande i bank att omfatta fem,\r\nmöjligtvis tio års pension. Då behovet är störst av\r\nbra pensionsskydd, upphör det. Detta kan visa sig\r\nförödande för många som tror sig ha ett sparande\r\nför ålderdomen, och så upphör det när\r\nsjukhusräkningarna blir som högst och behovet av\r\nålderspension som störst.</pre><pre>Konsumenten kommer inte att få det lätt att välja\r\nbland marknadens alla pensionsformer, där var och\r\nen har ett unikt regelverk.</pre><pre>För det tredje kommer en ny subventionerad\r\nsparform att innebära betydande störningar på\r\nkapitalmarknaden. Detta kommer också vid en\r\ntidpunkt då det minst av allt är angeläget att\r\nstimulera det privata sparandet. Det kommer också\r\natt belasta statsbudgeten genom avdragsrätten,\r\nsom Riksbanken har beräknat till minst 2 miljarder\r\nkronor.</pre><pre>Bengt Harding Olson, Folkpartiet, har ingen\r\nhovsam kritik mot det här förslaget. Det finns en\r\nmycket bra sammanfattning av hans motion, där\r\nhan hävdar att det individuella pensionssparandet\r\ni bank borde skjutas på framtiden, efter det att en\r\nsamlad översyn av regelverket gjorts för de olika\r\npensionssystemen. Detta för att åstadkomma\r\ngenerella förenklingar och förbättringar av reglerna\r\noch skapa reella förutsättningar för en konkurrens\r\npå lika villkor mellan samtliga institut på\r\nmarknaden. Detta skulle komma konsumenterna\r\noch pensionstagarna till godo i form av lägre\r\nkostnader och högre avkastning på insatt kapital.\r\nEn sådan översyn skulle också kunna samordnas\r\nmed de idéer som föreligger beträffande frivillig\r\nATP-komplettering samt de sannolika förändringar\r\nsom är att vänta inom ramen för\r\ntjänstepensioneringen inom såväl den privata som\r\nden statliga sektorn.</pre><pre>För att få fart på Sveriges ekonomi krävs att den\r\ninhemska efterfrågan ökar. Att i det läget föreslå en\r\nspeciallagstiftning för att ytterligare stimulera\r\nhushållssparandet verkar inte särskilt genomtänkt.\r\nOm nya sparstimulanser i ett längre perspektiv är\r\nnödvändiga kan bättre avgöras om något eller\r\nnågra år, säger bl.a. Bengt Harding Olson.</pre><pre>Det vore en nåd att stilla bedja om att tillräckligt\r\nmånga av de folkpartister, centerpartister och\r\nkristdemokrater som har i stort sett samma\r\nuppfattning som den som uttrycks i den\r\nsocialdemokratiska reservationen har kurage att\r\nrösta efter egen övertygelse, så att vi kan stoppa\r\ndetta för statskassan dyrbara och för\r\nkonsumenterna katastrofala förslag. De enda som\r\ngynnas är skatteplanerare, som säkert kommer att\r\nutnyttja denna fördelaktiga möjlighet att komma\r\nundan skatt genom att pensionsspara i bank både\r\nför sig själva och övriga familjemedlemmar.</pre><pre>Fru talman! Jag yrkar bifall till den\r\nsocialdemokratiska reservationen.</pre><pre>Anf. 165  KNUT WACHTMEISTER (m)\r\nreplik:</pre><pre>Fru talman! För att Kenneth Lantz skall komma till\r\ntals innan debatten skall avbrytas kl. 23 avstår jag\r\nfrån att gå i svaromål på Roland Sundgrens inlägg.</pre><pre>Anf. 166  KENNETH LANTZ (kds):</pre><pre>Fru talman! Jag har inte för avsikt att lämna något\r\nyrkande, eftersom mina framställningar\r\ntillgodosetts till det stora hela i det betänkande vi\r\njust nu behandlar. Men jag vill ändå aktualisera\r\nnågra punkter.</pre><pre>Inför en framtid som ter sig alltmer kärv,\r\nekonomiskt sett, kommer det att krävas ett större\r\npersonligt och individuellt ansvar för den egna\r\npensioneringen. Det är därför tacksamt att just\r\ndenna proposition föreligger. Dock finns risken att\r\nman missar målet genom en alltför slapp och dålig\r\nkontroll av de avtal som jag hoppas att många skall\r\nteckna framöver.</pre><pre>För oss kristdemokrater är det viktigt att arbeta för\r\nmänniskor som hör till låg- och\r\nmellaninkomsttagarna. Med tanke på framtiden är\r\ndet lika viktigt för låg- och mellaninkomsttagare\r\nsom för rika att teckna avtal om ett\r\npensionssparande. Denna proposition kommer\r\ndärför i rätt och riktig tid. Alternativen blir fler och,\r\nkanske det viktigaste av allt, tre olika saker:</pre><pre>1. Pensionssparandet kommer att bli enklare att\r\nförstå.</pre><pre>2. Man kan med det nya systemet lägga till\r\nriskmomentet.</pre><pre>3. Förmånstagarförordnandet bör kunna bli\r\nenklare.</pre><pre>De här tre orsakerna kommer att göra\r\npensionssparandet mer intressant för en ännu\r\nstörre grupp.</pre><pre>Jag har några års erfarenhet inom branschen och\r\nhar sett flera fall som inte borde förekomma.\r\nMånga avtal som har tecknats har blivit avtal som\r\nhar bedragit försäkringstagarna. Det är därför som\r\njag har skrivit min motion, Sk38, och där påtalat\r\nbehovet av en adekvat utbildning av de personer\r\nsom skall meddela och teckna avtal mellan\r\nförsäkringstagare och försäkringsgivare.</pre><pre>Fru talman! Det finns en uppenbar risk, trots\r\nbetänkandet om det enkla individuella\r\npensionssparandet, att många människor sitter som\r\nkunder och tecknar avtal som de kanske kommer\r\natt ångra.</pre><pre>Jag har flera gånger mött människor som har sagt\r\nsig ha en bra pensionsförsäkring. Men vid en\r\ngemensam översyn har vi kunnat konstatera att\r\ndessa avtal inte stämmer med deras egna\r\nintentioner. Jag vill inte att kristdemokraterna skall\r\nagera så att vi får ännu fler personer i vårt land med\r\nfeltecknade pensionsavtal. Det är inte ärligt mot\r\nvare sig försäkrade eller eventuella förmånstagare.</pre><pre>Låt mig därför ännu en gång påminna om behovet\r\nav en gemensam utbildning för den grupp\r\nmänniskor som skall äga rätt att företräda\r\nförsäkringsbolag, banker, värdepappersbolag, ja,\r\növer huvud taget pensionssparinstitut.</pre><pre>Det är därför viktigt att Finansinspektionen agerar\r\nså att vi kunder kan känna oss trygga. Jag vill påtala\r\nvikten av trygghet. Den måste finnas, inte bara\r\ngenom några sparade kronor, utan även genom de\r\navtal som de facto kommer att tecknas.</pre><pre>Sedan vill jag ta upp det som Roland Sundgren här\r\ni kväll målar upp som stora hot. Jag anar dock en\r\nframtid där vi kanske upplever en annan\r\nsocialförsäkringsförmån än den vi har i dag. Det\r\nkan komma att bli betydligt lägre belopp. I detta\r\nskede bör denna försäkringsmodell med stor\r\nsannoliket snarare bereda större valfrihet och\r\nenklare förståelse för dels ett pensionssparande,\r\ndels ett försäkringstagande med risker för sjukdom\r\noch ålderspension.</pre><pre>Jag har också hört under debatten här i kväll att\r\nman har påtalat att det bara är de rika som tecknar\r\nförsäkring. Min erfarenhet säger dock motsatsen.\r\nGuldåldern ligger bakom oss i den här branschen.\r\nDe kunder som vi i dag får teckna försäkringar med\r\när företrädesvis kvinnor och medel- och\r\nlåginkomsttagare.</pre><pre>Det är viktigt att ge skattelättnader och\r\nförmånstagarlättnader. Jag ser fram emot det\r\narbete som skall fortsätta inom det här området. Vi\r\nkommer förhoppningsvis att få förenklade\r\nförmånstagarförordnanden och skatteregler inom\r\npensionssparandet.</pre><pre>Avslutningsvis är jag övertygad om att\r\nkonkurrensen kommer att öka. Sparbenägenheten\r\nkommer också att öka. Låt det dock inte ske på\r\nbekostnad av att vi förlorar en väl utbildad säljkår.</pre><pre>Överläggningen var härmed avslutad.</pre><pre>9 §  Ändring i lagen om marknadsdomstol\r\nm.m.</pre><pre>Föredrogs</pre><pre>lagutskottets betänkande</pre><pre>1992/93:LU45 Ändring i lagen om\r\nmarknadsdomstol m.m. (prop. 1992/93:195).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 28 maj.)</pre><pre>10 §  Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>11 §  Anmälan och hänvisning av motioner</pre><pre>Anmäldes och hänvisades omedelbart till utskott</pre><pre>Motionerna</pre><pre>med anledning av prop. 1992/93:254 Svenskt\r\ndeltagande i av FN:s säkerhetsråd beslutade\r\ninsatser för säkerställande av fred i f.d. Jugoslavien</pre><pre>1992/93:U27 av Ingvar Carlsson m.fl. (s)</pre><pre>1992/93:U28 av Birgitta Hambraeus (c)</pre><pre>1992/93:U29 av Maj Britt Theorin och Hans Göran\r\nFranck (s)</pre><pre>1992/93:U30 av Sten Söderberg (-)</pre><pre>1992/93:U31 av Gudrun Schyman m.fl. (v)</pre><pre>till utrikesutskottet</pre><pre>Motionerna</pre><pre>med anledning av prop. 1992/93:256 Sekretess i mål\r\nom barnpornografibrott</pre><pre>1992/93:K30 av Eva Zetterberg (v)</pre><pre>1992/93:K31 av Margareta Israelsson och Ingegerd\r\nSahlström (s)</pre><pre>till konstitutionsutskottet</pre><pre>12 §  Anmälan om frågor</pre><pre>Anmäldes att följande frågor framställts</pre><pre>den 27 maj</pre><pre>1992/93:737 av Lennart Hedquist (m) till\r\nnäringsministern om informationen om villkoren\r\nför utländsk företagsetablering:</pre><pre>Det pågår för närvarande en rad seriösa försök att\r\nintressera utländska företag och företagare att\r\netablera sig i vår land. Bl.a. är så fallet i Uppsala.\r\nDärvid är de som arbetar med detta i hög grad\r\nberoende av att informationen om Sverige är\r\naktuell och till sitt innehåll relevant för beslut om\r\ninvestering och etablering. En sådan\r\ninformationsfolder saknas tyvärr för närvarande.\r\nDet kan inte heller anses rimligt eller\r\nändamålsenligt att framtagandet av en sådan skall\r\növerlåtas på enskilda orter eller regioner. Den\r\nsenaste upplagan av ''Investment in Sweden'' togs\r\nfram 1991. Regering och riksdag har sedan dess\r\nvidtagit förändringar som gjort att villkoren för\r\nutländska företags etableringar i Sverige avsevärt\r\nförbättrats.</pre><pre>Vad avser näringsministern göra för att säkerställa\r\natt aktuell information tas fram om de nya\r\ngynnsammare villkor som nu gäller i Sverige för\r\ninvestering och nyetablering av företag?</pre><pre>1992/93:738 av Göte Jonsson (m) till\r\nkommunikationsministern om ersättning från\r\nVägverket för skada på fordon:</pre><pre>En regning kväll i november 1992 skadades flera\r\nfordon i samband med att de kördes i en djup grop\r\nmed skarpa kanter som uppstått på körbanan.\r\nBilisterna kunde inte se skadan i vägbanan.\r\nVederbörande har sedan begärt ersättning från\r\nVägverket för den skada han åsamkats, men han\r\nhar fått besked att ersättning inte utbetalas.</pre><pre>Vilka åtgärder är kommunikationsministern\r\nberedd att vidta för att ändra reglerna vad avser\r\nersättning för skada beroende på vägbanans\r\nbrister?</pre><pre>1992/93:739 av Göte Jonsson (m) till statsrådet Bo\r\nKönberg om konkurrensbegränsning inom hälso-\r\noch sjukvården:</pre><pre>Till Konkurrensverket har inkommit anmälningar\r\nmot vissa landsting som enligt anmälarna begränsat\r\nkonkurrensförutsättningarna inom hälso- och\r\nsjukvården.</pre><pre>Konkurrensverket, som bl.a. har till uppgift att\r\nfrämja en effektiv konkurrens inom såväl privat\r\nsom offentlig verksamhet, har redvovisat kritiska\r\nanalyser vad gäller det sätt på vilket landstingen\r\nhanterat vissa frågor ut konkurrenssynpunkt.\r\nKonkurrensverket pekar också på svårigheten att få\r\ntill stånd rättvis konkurrens inom ramen för\r\nnuvarande organisation och överlämnar bl.a. sina\r\nsynpunkter till utredningen HSU 2000.</pre><pre>Vilka åtgärder ämnar statsrådet vidta för att på ett\r\nbättre sätt trygga en rättvis konkurrens inom hälso-\r\noch sjukvården?</pre><pre>1992/93:740 av My Persson (m) till socialministern\r\nom omhändertagandet av demenssjuka:</pre><pre>Runt om i landet begås dagligen brott! Detta sker\r\nbl.a. på många gruppboenden för senildementa.\r\nEnligt bestämmelser får inte demenssjuka personer\r\nsom bor på detta sätt hållas inlåsta mot sin vilja.\r\nSamtidigt är det ett faktum att de för det första ofta\r\ninte har en egen vilja, för det andra måste hållas\r\ninlåsta för sin egen säkerhets skull. Därför begår\r\npersonalen dagligen en i praktiken brottslig\r\nhandling.</pre><pre>Mot bakgrund av att antalet gruppboende\r\nåldersdementa ökar kraftigt kommer balansen\r\nmellan å ena sidan den dementes säkerhet och å\r\nden andra sidan personalens brottsliga handling,\r\nom de låser in den boende, att bli ett allt vanligare\r\nproblem.</pre><pre>Vilka åtgärder avser statsrådet vidta för att\r\ninlåsning av demenssjuka i exempelvis\r\ngruppboende skall kunna förekomma utan att\r\nlagöverträdelse sker?</pre><pre>1992/93:741 av Pehr Löfgreen (m) till statsrådet Bo\r\nLundgren om reglerna om beskattningen av arv:</pre><pre>Reglerna för arvsbeskattningen är föråldrade. I dag\r\nsker t.ex. värdering av aktieinnehav på dödsdagen.\r\nFram till tidpunkten för arvsskiftet har man ingen\r\nmöjlighet att köpa eller sälja. Gör man dessutom\r\narvsavstående, kan man i extrema fall vara tvungen\r\natt ta av egna pengar för att fylla upp barnens del\r\npå grund av kursfall.</pre><pre>Ännu sämre är det när barn skall skifta fast\r\negendom. Värderingen bygger inte på en rimlig\r\nfastighetsdeklaration anpassad till dagens värde,\r\nutan värden från de ''gyllene'' åren. Det kan bli så\r\natt fädernegården måste säljas -- som alla vet är det\r\nomöjligt att få ekonomi på ett överlåtet jordbruk.</pre><pre>I förlängningen kommer granplanteringarna att\r\nbreda ut sig, vårt vackra landskap buskas igen och\r\nförutsättningarna för ett öppet landskap kommer\r\natt försvinna.</pre><pre>Vilka åtgärder är skatteministern beredd att\r\növerväga för att dödsbon inte skall förlora pengar\r\npå en föråldrad arvsbeskattning?</pre><pre>1992/93:742 av Jan Sandberg (m) till statsrådet Bo\r\nLundgren om bankstödet och bankers\r\nföretagsförvärv:</pre><pre>Uppgifter i pressen har gjort gällande att SE-\r\nbanken avser att köpa ett brittiskt\r\nförsäkringsbolag, Inter Life Assurance Company.</pre><pre>Man kan undra om det verkligen är lämpligt att SE-\r\nbanken, som har så stora problem att man för\r\nnärvarande diskuterar med staten om miljardstöd,\r\ngör nya riskfyllda företagsförvärv.</pre><pre>Det kan i förlängningen innebära att SE-banken\r\nkan använda skattebetalarnas pengar som säkerhet\r\nför att köpa ett utländskt försäkringsbolag, dvs. gå\r\nin i en ny bransch där man nästan helt saknar\r\nerfarenhet.</pre><pre>Vilka åtgärder är statsrådet berett att överväga om\r\nbanker som kan vara beroende av offentligt stöd\r\nplanerar att genomföra riskfyllda företagsförvärv?</pre><pre>1992/93:743 av Barbro Westerholm (fp) till\r\nstatsrådet Bo Könberg om in vitrofertilisering:</pre><pre>Några landsting avser att inte längre stå för\r\nkostnaderna för in vitrofertilisering, en behandling\r\nsom är medicinskt motiverad för att avhjälpa\r\nbarnlöshet i vissa fall. Det innebär att patienter\r\nboende i olika delar av Sverige inte längre har\r\ntillgång till en hälso- och sjukvård på lika villkor.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka åtgärder avser statsrådet att vidta för att\r\nhälso- och sjukvårdslagens målsättning skall kunna\r\ngaranteras i fortsättningen?</pre><pre>1992/93:744 av Alf Wennerfors (m) till statsrådet\r\nAlf Svensson om Uganda och de mänskliga\r\nrättigheterna:</pre><pre>Enligt uppgifter i bl.a. massmedier har läget skärpts\r\ni Uganda. Presidenten Museveni har förbjudit\r\ndemonstrationer och offentliga möten. Enligt den\r\nugandiska tidningen The Citizen har Museveni\r\ndeklarerat att polis och militär skall använda våld\r\nför att förhindra offentliga opinionsyttringar. Enligt\r\ntidningen har t.o.m. sagts ''Om ni vill begrava\r\nmänniskor, fortsätt med politiska möten''.</pre><pre>Biståndssamarbetet med mottagarländerna skall\r\nbl.a. grunda sig på demokrati, flerpartisystem och\r\nmänskliga rättigheter. Mot dessa principer bryter\r\nUganda och dess diktator. Vad som nu tydligen sker\r\ni landet kan inte passera opåtalat i givarländerna.</pre><pre>Vilka åtgärder avser biståndsministern vidta med\r\nanledning av presidenten Musevenis senaste\r\nodemokratiska agerande i Uganda?</pre><pre>1992/93:745 av Lars Björkman (m) till\r\nkommunikationsministern om försvarets\r\nkonkurrens med den civila transportbranschen:</pre><pre>Genom att tillämpa det ''sambrukskoncept'' som\r\nskapats av regeringen kan exempelvis militära\r\nfordon utan att utsättas för normal konkurrens\r\nutföra transporter åt andra offentliga organ. Detta\r\nhar medfört att i transportbranschen verksamma\r\nföretag delvis slagits ut ur denna marknad utan att\r\nkunna tävla på likvärdiga villkor. De militära\r\nfordonen behöver inte kalkylera med några fasta\r\nkostnader som avskrivningar, försäkringar m.m.\r\nDessutom ''finns ju fordonet redan''.</pre><pre>Det förekommer vidare uppgifter om att tjänster\r\noffererats till föreningar och skolklasser med stöd\r\nav ''sambrukskonceptet''.</pre><pre>Vilka åtgärder avser kommunikationsministern\r\nvidta för att förhindra att osund konkurrens slår ut\r\nden verksamhet som fullt ut tvingas bära sina egna\r\nkostnader?</pre><pre>1992/93:746 av Sinikka Bohlin (s) till\r\nmiljöministern om fortsatt kontroll av importerat\r\nvirke:</pre><pre>Svenska skogsbolag importerar en del virke från\r\ndet forna Sovjet. Statens strålskyddsinstitut, SSI,\r\nkontrollerar virket från kraftigt radioaktivt\r\nnedsmittade områden. Resultaten är än så länge\r\nlugnande.</pre><pre>Är miljöministern beredd att medverka till att\r\nkontrollerna av importvirket fortsätter?</pre><pre>1992/93:747 av Inga-Britt Johansson (s) till\r\njordbruksministern om farliga kemikalier i\r\nbarnmat:</pre><pre>Enligt uppgifter i massmedia har i dagarna en\r\nforskningsrapport visat att det finns rester av farliga\r\nkemikalier i barnmat på burk av sådan mängd att\r\ndet påverkar barnens hälsa. Bl.a. hävdar\r\nförfattaren att en del av det ökade antalet allergiska\r\nbarn och möjligen också en ökad andel diabetiker\r\nskulle kunna härledas till dessa restsubstanser.</pre><pre>Livsmedelsverket bekräftar i radions nyheter att\r\nnämnda kemikalier används och att det finns rester.</pre><pre>Vilka åtgärder avser jordbruksministern vidta för\r\natt säkerställa att barnmat är oskadlig?</pre><pre>1992/93:748 av Inga-Britt Johansson (s) till\r\nstatsrådet Görel Thurdin om strandskyddet:</pre><pre>Regeringen har beslutat om dispens från\r\nstrandskyddslagen i vissa områden i Sverige.</pre><pre>Kommer regeringen att föreslå ytterligare\r\nförsämringar i strandskyddet?</pre><pre>1992/93:749 av Harriet Colliander (nyd) till\r\nkommuniktionsministern om\r\nsändningsfrekvenserna för privat lokalradio:</pre><pre>I regeringens proposition angående privat\r\nlokalradio utlovades 60 sändningsfrekvenser för\r\nprivat lokalradio.</pre><pre>Enligt uppgift finns dessa frekvenser inte\r\ntillgängliga.</pre><pre>Som skäl till att sändningsfrekvenserna inte gjorts\r\ntillgängliga uppger Telestyrelsen att frekvenserna\r\när under koordinering med de nordiska\r\ngrannländerna.</pre><pre>Vad ämnar kommunikationsministern att göra för\r\natt styrelsen för lokalradiotillstånd omedelbart\r\nskall få tillgång till de av regeringen utlovade\r\nsändningsfrekvenserna för privat lokalradio?</pre><pre>1992/93:750 av Claus Zaar (nyd) till\r\nkulturministern om asylpolitiken:</pre><pre>Med anledning av den skärpta tyska asylpolitiken\r\nfrån den 1 juli 1993 vill jag fråga kulturministern\r\nföljande:</pre><pre>Vad ämnar kulturministern göra för att anpassa den\r\nsvenska flykting- och invandrarpolitiken till den\r\nsom gäller i Tyskland från den 1 juli?</pre><pre>1992/93:751 av Ingvar Eriksson (m) till\r\njordbruksministern om bekämpningen av\r\ntuberkulos hos hjortdjur:</pre><pre>Tuberkulos i hjorthägn påvisades i Sverige första\r\ngången i maj 1991. Därefter har ytterligare fall\r\npåvisats. Sjukdomen har kunnat härledas till en\r\nimport av hjortar från England 1988. Denna import\r\nstoppades inte trots kännedom om att smitta fanns\r\ni England.</pre><pre>Då nu sjukdomen påvisats i Sverige, har drastiska\r\noch för samhället, men inte minst för drabbade\r\nägare av hjorthägn, kostsamma åtgärder satts in.</pre><pre>Nu bereds förslag till lagstiftning i\r\njordbruksdepartementet enligt frågesvar från den\r\n18 maj 1993.</pre><pre>Landets hjorthägnägare känner nu stor oro på\r\ngrund av att vissa uppgifter tyder på att\r\nbekämpning av tuberkulos enligt det kommande\r\nförslaget inte längre skulle ske med stöd av\r\nepizootilagen. Detta skulle ekonomiskt hårt slå\r\nmot drabbade hjortägare.</pre><pre>Vilka åtgärder är jordbruksministern beredd att\r\nförorda för bekämpningen av tuberkulos i\r\nhjorthägn?</pre><pre>1992/93:752 av Alf Wennerfors (m) till\r\nmiljöministern om säker transport av flygbränsle:</pre><pre>Varje dag transporteras flygbränsle från Lidingö via\r\ncentrala delar av Storstockholm med ett 50-tal\r\njättestora tankbilar till Arlanda. Detta innebär\r\nstora trafik- och miljörisker. Konsekvenserna om\r\nen tankbil blir inblandad i en trafikolycka skulle bli\r\nmycket stora.</pre><pre>För fyra år sedan fick Louddens Flygbränsleledning\r\nAB koncession att genom pipline dragen i den\r\nbefintliga Käppala-tunneln transportera\r\nflygbränsle till Arlanda.</pre><pre>Vilka åtgärder är miljöministern beredd att vidta\r\nför att skapa ur miljösynpunkt säkra\r\nflygbränsletransporter till Arlanda?</pre><pre>1992/93:753 av Alf Wennerfors (m) till\r\nsocialministern om marknadsföringen av\r\nlågalkoholvinerna:</pre><pre>I slutet av 80-talet introducerade Vin  &amp;  Sprit AB\r\ndet s.k. lågalkoholvinet. Man ville erbjuda ett\r\nalkoholsvagt alternativ med god vinsmak och av\r\nhög kvalitet till de övriga befintliga starkare\r\nalkoholdryckerna.</pre><pre>Från 1988 och fram t.o.m. 1991 har\r\nårskonsumtionen av detta lågalkoholvin omfattat\r\n100 000--</pre><pre>300 000 liter utom 1992, då konsumtionen ökade till\r\ndrygt 1 miljon liter. (1988 -- 104 000 l, 1989 --\r\n295 000 l, 1990 -- 217 000 l, 1991 -- 258 000 l, 1992 --\r\n1 033 000 l) Denna ökning svarade främst det\r\nnyintroducerade mousserande lågalkoholvinet för.</pre><pre>Den totala vinkonsumtionen är drygt 100 miljoner\r\nliter under ett år, vilket säger en del om det ringa\r\nintresset för lågalkoholvinet. En av orsakerna till\r\ndetta är emellertid att den vanlige konsumenten\r\ninte har information eller kunskap om detta goda\r\nmen alkoholsvaga vinalternativ på grund av\r\nalkoholreklamförbudet.</pre><pre>Vilka åtgärder är socialministern beredd att vidta\r\nför att skapa mer information och kunskap om\r\nlågalkoholvinerna?</pre><pre>1992/93:754 av Lennart Rohdin (fp) till statsrådet\r\nAlf Svensson om bistånd till Eritrea:</pre><pre>Eritrea är fritt! Mer än 30 års befrielsekrig är över.\r\n40 år har gått sedan Eritrea införlivades med\r\nEtiopien i strid med FN:s beslut om federation.\r\nSverige har som få länder ett långt historiskt\r\nförflutet i Etiopien och Eritrea. Visst\r\nkatastrofbistånd har gått till ändamål i Eritrea\r\ninnan landet nu blev fritt och erkänt också av\r\nSverige. 30 års krig har lämnat ett förött land efter\r\nsig. Behovet av långsiktigt utvecklingsbistånd är\r\nenormt. Eritrea torde fylla alla kriterier för att bli\r\nett svenskt biståndssamarbetsland.</pre><pre>I Sverige har sedan 60-talet tusentals eritreaner\r\nvistats som flyktingar. Få länder i tredje världen har\r\nSverige faktiskt fått en sådan anknytning till.\r\nFörutsättningarna för ett väl fungerande\r\nbiståndssamarbete är ovanligt goda.</pre><pre>Avser statsrådet att ta initiativ för att inleda ett\r\nlångsiktigt utvecklingssamarbete med det fria\r\nEritrea?</pre><pre>1992/93:755 av Lennart Fremling (fp) till statsrådet\r\nBo Lundgren om hundskatten:</pre><pre>I januari i år motionerade jag om ett avskaffande\r\nav hundskatten och av kommunernas skyldighet att\r\nföra ett hundskatteregister. Skatteutskottet\r\nbedömde att riksdagen bör avvakta regeringens\r\npågående överväganden. Liknande motioner\r\nbehandlades i mars 1992. Då inhämtade utskottet\r\natt det pågår ett arbete inom regeringskansliet i\r\nsyfte att förändra reglerna om hundskatt.</pre><pre>Mot denna bakgrund vill jag fråga skatteministern\r\nnär resultat kan väntas av detta arbete.</pre><pre>1992/93:756 av Tage Påhlsson (c) till\r\nkommuniktionsministern om snabbtåg\r\nStockholm--Östersund:</pre><pre>Frågan om snabbtågstrafik på Norra stambanan\r\noch den anslutande linjen mot Östersund--Storlien\r\nhar sedan några år drivits av länsstyrelserna i\r\nGävleborgs och Jämtlands län tillsammans med\r\nberörda kommuner.</pre><pre>Vid ett möte i september 1992 i Bollnäs mellan bl.a.\r\nkommunikationsministern och berörda kommuner\r\ni Hälsingland utlovades snabbtågstrafik på sträckan\r\nÖstersund--Stockholm med fyra timmars färdtid.\r\nKommunikationsministern erbjöd sig också att\r\nomgående tillsätta en statlig förhandlingsman med\r\nuppgift att förverkliga snabbtågsidén.</pre><pre>Någon sådan är såvitt mig bekant ännu inte tillsatt,\r\noch man är inom den berörda regionen mycket\r\notålig och angelägen att få projektet i gång snarast\r\nmöjligt.</pre><pre>Jag vill med anledning härav fråga\r\nkommunikationsministern:</pre><pre>När kommer löftet om en statlig förhandlingsman\r\nmed uppgift att arbeta med snabbtågsprojektet\r\nÖstersund--Stockholm att uppfyllas?</pre><pre>1992/93:757 av Sigrid Bolkéus (s) till\r\nkommunikationsministern om snabbtåg\r\nStockholm--Östersund:</pre><pre>Vid sitt besök i Bollnäs den 16 september 1992\r\nlovade kommuniktionsminister Mats Odell att\r\ntillsätta en statlig utredningsman för att studera\r\nmöjligheterna att åstadkomma snabbare tågtrafik\r\nsträckan Stockholm--Östersund.</pre><pre>Har den statliga utredningsmannen tillsatts som\r\nskall studera möjligheterna att åstadkomma\r\nsnabbare tågtrafik sträckan Stockholm--\r\nÖstersund?</pre><pre>1992/93:758 av Lena Klevenås (s) till\r\nmiljöministern om förberedelserna för att avveckla\r\nkärnkraften:</pre><pre>I energiöverenskommelsen från januari 1991, och\r\näven i den borgerliga regeringsförklaringen,\r\nutlovades årliga kontroller av att förberedelserna\r\nför kärnkraftsavvecklingen fortskrider enligt\r\nplanerna.</pre><pre>Förra året, som var den borgerliga regeringens\r\nförsta år, ställdes kontrollstationen in. I år skulle\r\nden äntligen bli av.</pre><pre>Fortskrider förberedelserna för\r\nkärnkraftsavvecklingen enligt planerna?</pre><pre>1992/93:759 av Karin Israelsson (c) till statsrådet\r\nBo Lundgren om marknadsföringen av Absolut\r\nVodka:</pre><pre>I anslutning till att Sverige antog WHO:s dokument\r\n''European Alcohol Action Plan'' tillsammans med\r\nandra europeiska stater fastslogs bl.a. att länderna\r\nskulle aktivt sträva att förverkliga målet att sänka\r\nalkoholkonsumtionen med 25 % fram till år 2000.</pre><pre>Sverige har också i förhandlingar med EG sagt sig\r\nha höga ambitioner vad avser de hälsopolitiska\r\nmålen och framhållit betydelsen av att\r\nskadeverkningarna av alkoholkonsumtionen hålls\r\nnere.</pre><pre>Det är i sken av detta anmärkningsvärt att Vin  &amp; \r\nSprit AB då aviserar sitt deltagande vid Taejon\r\nExpo -93 i Sydkorea med Absolut Vodka. Eftersom\r\nkritik tidigare riktats mot den aggressiva\r\nmarknadsföring Vin  &amp;  Sprit AB för utomlands och\r\näven i biståndsländer är det anmärkningsvärt att ett\r\nstatligt företag inte respekterar riksdagens och\r\nregeringens målsättning att medverka till en\r\nsänkning av alkoholkonsumtionen i alla delar av\r\nvärlden.</pre><pre>Jag vill med anledning av detta fråga statsrådet:\r\nVilka motiv finns för att exploatera Absolut Vodka\r\ni anslutning till rubricerad utställning? Vilka mål\r\nhar regeringen för avsikt att formulera för att\r\nbegränsa skadeverkningarna av försäljningen av\r\nAbsolut Vodka utanför landets gränser?</pre><pre>1992/93:760 av Lena Klevenås (s) till\r\nmiljöministern om kommunernas reinvesteringar i\r\nVA-nätet:</pre><pre>En angelägen miljöåtgärd i kommunerna vore att\r\nreparera läckande vatten- och avloppsledningar.\r\nDetta skulle dessutom ge ett bra tillskott till\r\nsysselsättningen.</pre><pre>Avser regeringen att vidta några åtgärder för att\r\nstimulera kommunerna att tidigarelägga\r\nreinvesteringar i VA-nätet?</pre><pre>1992/93:761 av Krister Örnfjäder (s) till\r\nutbildningsministern om meritvärderingsregler i\r\nkomvux:</pre><pre>Under våren har CSN:s styrelse beslutat om nya\r\nmeritvärderingsregler i komvux från höstterminen i\r\når.</pre><pre>Detta beslut har det blivit många reaktioner på.\r\nBl.a. befaras att studiegången förlängs och att\r\nkostnaden för samhället och den enskilde ökar.</pre><pre>Är regeringen medveten om konsekvenserna av\r\ndetta förslag för den enskilde och samhället, och är\r\nman i så fall beredd att rätta till dessa?</pre><pre>1992/93:762 av Ulrica Messing (s) till\r\narbetsmarknadsministern om\r\nungdomsarbetslösheten:</pre><pre>Då ungdomspraktikplatserna upphör fr.o.m.\r\nsommaren innebär det att ytterligare 10 000-tals\r\nunga människor hamnar i arbetslöshet.\r\nSommarvikariat och andra extra jobb som kan\r\ntänkas dyka upp under sommaren är en möjlighet\r\ntill sysselsättning för några av dem. Men för de allra\r\nflesta kommer det att innebära långa dagar utan\r\nnågot vettigt att göra.</pre><pre>Att sysslolösheten innebär stora problem vet vi i\r\ndels ekonomiskt för alla dem som blir begränsade i\r\nsina möjligheter att leva och utvecklas, dels socialt\r\nför de människor som på alla sätt försöker fördriva\r\nsin tid. 100 000 arbetslösa ungdomar på våra torg i\r\nsommar kommer att innebära svårigheter på många\r\nsätt.</pre><pre>Ungdomspraktikplatserna har inte, som vi\r\nhoppades, lett till fast anställning för ungdomarna.</pre><pre>Vilka åtgärder avser statsrådet vidta för att dämpa\r\nden galopperande arbetslösheten bland unga\r\nmänniskor?</pre><pre>1992/93:763 av Sten Östlund (s) till\r\narbetsmarknadsministern om arbetslösa sjömäns\r\npension:</pre><pre>I motion A242 om samordning av\r\narbetslöshetsersättning och pensionsförmåner\r\npåvisades de konsekvenser samordningen får för\r\ndem som har låga pensioner före 65 års ålder.\r\nReglerna som tillkommit för att förhindra\r\növerkompensation får helt orimliga konsekvenser\r\nför medlemmar i Svenska sjöfolksförbundets\r\narbetslöshetskassa. Arbetslösa sjömän med låg\r\nsjömanspension får ut långt lägre sammanlagd\r\nersättning på grund av pensionen och\r\nsamordningen än om de inte hade haft någon\r\npension alls. Ett exempel: Barbro Lövkvist har en\r\nsjömanspension på 1 758 kr per månad. Under 450\r\ndagars arbetslöshet har hon erhållit 88 973 kr från\r\na-kassan. Om hon inte haft någon pension skulle\r\nhon ha fått 188 050 kr.</pre><pre>Motionen behandlades i arbetsmarknadsutskottets\r\nbetänkande 1992/93:AU17. Ett enhälligt utskott\r\ninstämde i att dessa effekter inte varit\r\nlagstiftningens mening och syfte. Riksdagen\r\nbeslutade 1993 enligt arbetsmarknadsutskottets\r\nyrkande och begärde att regeringen skulle\r\nåterkomma till riksdagen med förslag enligt\r\nutskottets skrivning. Trots den uppenbara\r\nnödvändigheten av att ärendet behandlas\r\nskyndsamt har regeringen underlåtit att\r\nåterkomma.</pre><pre>Vilka initiativ avser arbetsmarknadsministern ta för\r\natt effektuera riksdagens beslut?</pre><pre>1992/93:764 av Inga-Britt Johansson (s) till\r\nnäringsministern om ansvaret för fastighetsjuridisk\r\nrådgivning:</pre><pre>Samtidigt som länsbostadsnämnderna läggs ner\r\nförsvinner också deras uttalade ansvar för den\r\nfastighetsjuridiska rådgivningen. Detta sker\r\nsamtidigt som olika rapporter visar att köpare av\r\nnya småhus är en mycket utsatt grupp som har stora\r\nsvårigheter att själva finna vägar att få rättelse av\r\nde problem som uppstår.</pre><pre>Var avser näringsministern lägga ansvaret för den\r\nfastighetsjuridiska rådgivningen i fortsättningen?</pre><pre>1992/93:765 av Birger Andersson (c) till\r\nkommunikationsministern om\r\nsändningsfrekvenserna för privat lokalradio:</pre><pre>Styrelsen för lokalradiotillstånd tog under april\r\nmånad emot intresseanmälningar från dem som vill\r\nstarta privat lokalradio. Ytterligare anmälningar\r\nhar senare strömmat in. Totalt har hittills nära 250\r\nintresseanmälningar inkommit.</pre><pre>Telestyrelsen har tydligen svårigheter att anvisa\r\nsändningsfrekvenser. Med anledning härav vill jag\r\nfråga statsrådet:</pre><pre>När och i vilken omfattning kan Telestyrelsen\r\nredovisa frekvenser så att styrelsen för\r\nlokalradiotillstånd kan handlägga\r\ntillståndsfrågorna?</pre><pre>1992/93:766 av Oskar Lindkvist (s) till statsrådet Bo\r\nLundgren om bostadssubventionerna:</pre><pre>Enligt uppgifter skall bostadssubventionerna\r\nminska med 500 miljoner kronor fr.o.m. den 1\r\njanuari 1994. Med tanke på den osäkerhet ett\r\nsådant beslut skapat vill jag till statsrådet Lundgren\r\nställa följande fråga:</pre><pre>När avser regeringen presentera för riksdagen sitt\r\nförslag till hur besparingen skall läggas ut?</pre><pre>1992/93:767 av Eva Johansson (s) till statsrådet\r\nBetrice Ask om handikappade barns rätt att välja\r\nskola:</pre><pre>I propositionen om ''Valfrihet i skolan'' föreslås att\r\nkommunerna skall kunna placera en elev i en annan\r\nskola än hon/han valt om betydande\r\norganisatoriska eller ekonomiska svårigheter\r\nuppstår för kommunen om man skall infria den\r\nenskilde elevens eget val. Det kan finnas skäl för att\r\ngöra en lagändring för att klara mycket stora\r\nproblem i rena undantagsfall.</pre><pre>För en tid sedan fick en elev i Göteborg besked om\r\natt hennes val av skola inte skulle kunna uppfyllas\r\nom skolan, som planerats, blir fristående. Trots att\r\nden fristående skolan skulle garanteras mer pengar\r\nän samma skola i kommunal regi skulle ha fått,\r\nansåg man sig inte kunna tillfredsställa de krav\r\nflickans relativt begränsade handikapp gällde.</pre><pre>Alla barn har rätt till en trygg och positiv skolstart.\r\nEtt besked om att man inte är välkommen till sin\r\nnärmaste och önskade skola på grund av att man\r\nbetraktas vara för dyr, försvårar självklart en bra\r\nskolstart.</pre><pre>Med anledning av ovanstående vill jag fråga\r\nskolministern:</pre><pre>Är skolministern, mot bakgrund av det inträffade,\r\nberedd att uttala att både fristående och\r\nkommunala skolor skall ha skyldighet att ta emot\r\nbarn med handikapp i sin verksamhet, såvitt inte\r\nmycket starka skäl talar för en annan placering?</pre><pre>1992/93:768 av Bo G Jenevall (nyd) till\r\nnäringsministern om utskiftningen av aktier i\r\nriskkapitalbolagen:</pre><pre>Vid utskiftningen av aktier, till de företag som är\r\nberättigade att erhålla dessa i riskkapitalbolagen,\r\nfinns en mindre grupp företag som av olika\r\nanledningar inte har kunnat svara under den\r\nangivna svarstiden.</pre><pre>I denna grupp av företag finns ett antal som med\r\nangivande av resp. skäl begärt att få ut sina aktier.\r\nDet har ännu inte givit något resultat. Jag är\r\nmedveten om att regeringen ännu inte har tagit\r\nslutlig ställning, men jag måste ändå ställa frågan\r\nnu då tiden för riksdagsledamöter att ställa frågor\r\ngår ut i dag kl. 10.</pre><pre>Frågan är alltså: Kommer dessa företag att få sina\r\naktier som de är berättigade till? Om så ej blir\r\nfallet, vilka hållbara skäl kan i så fall regeringen\r\nange?</pre><pre>1992/93:769 av Eva Johansson (s) till statsrådet\r\nBeatrice Ask om utvecklingsstörda barns rätt att\r\nvälja skola:</pre><pre>Rätten att välja skola har sedan flera år varit\r\ninskriven i skollagen. Den borgerliga regeringen\r\nhar ofta betonat sitt intresse för att stärka denna\r\nrätt. Förslag har hastats fram utan att man inväntat\r\nresultatet av tillsatta utredningar, och det har\r\nfunnits begränsad tid att höra synpunkter från\r\nberörda.</pre><pre>Det finns dock ett undantag. När det gäller de\r\nutvecklingsstörda barnen och deras föräldrars rätt\r\natt välja skolform tar regeringen god tid på sig för\r\natt lägga fram ett förslag.</pre><pre>Riksdagen har behandlat frågan flera gånger det\r\nsenaste året utan att frågan har förts framåt.\r\nMajoriteten har hänvisat till att en arbetsgrupp i\r\ndepartementet arbetar med frågan och att den\r\nförväntas vara klara först 1994.</pre><pre>Med anledning av ovanstående vill jag fråga\r\nskolministern följande:</pre><pre>Är skolministern beredd att skynda på arbetet i\r\narbetsgruppen, så att de utvecklingsstörda barnen\r\noch deras föräldrar så snart som möjligt får sin\r\nsjälvklara rätt att avgöra i vilken skolform barnen\r\nskall gå?</pre><pre>1992/93:770 av Bo G Jenevall (nyd) till\r\nstatsministern om ett ansvarigt statsråd för\r\nbostadspolitiken:</pre><pre>Varför har statsministern valt att inte ha ett\r\nansvarigt statsråd för bostadspolitiken, utan i\r\nprincip åtta?</pre><pre>Det innebär ju i praktiken att bostadsutskottets\r\nordförande blir ''bostadsminister'' och kansliet\r\n''bostadsdepartement''.</pre><pre>1992/93:771 av Martin Nilsson (s) till\r\nkulturministern om kommunernas ansvar för\r\nflyktingmottagning:</pre><pre>Det har sedan slutet på 80-talet blivit ett allt\r\nvanligare fenomen att kommuner tackar nej till att\r\nta emot flyktingar. Det är tyvärr ofta relativt\r\nvälmående kommuner utan stora\r\ninvandrargrupper. Detta innebär att\r\nflyktingförläggningar förläggs till kommuner med\r\nsämre ekonomiska möjligheter som får ta emot\r\nstörre invandargrupper.</pre><pre>Detta är djupt olyckligt då detta innebär än mer\r\nsegregation i det svenska samhället. Det skapar\r\nockså grogrund för främlingsfientlighet och rasism,\r\nvilkt med alla tänkbara medel måste motarbetas.</pre><pre>Om allt fler kommuner väljer att säga nej till\r\nflyktingmottagande innebär det också att\r\nkommunerna kommer att styra den nationella\r\nmöjligheten att föra en generös flyktingpolitik.</pre><pre>Med anledning av ovanstående skulle jag vilja fråga\r\nstatsrådet Friggebo vilka åtgärder regeringen avser\r\nvidta för att alla kommuner verkligen tar sitt ansvar\r\nför flyktingmottagningen?</pre><pre>1992/93:772 av Martin Nilsson (s) till statsrådet\r\nBeatrice Ask om det nya betygssystemet:</pre><pre>Enligt uppgifter i media har regeringen nu enats\r\nkring ett förslag om nytt betygssystem. Valfrihet\r\nsägs vara modellen som nu gäller. Skolorna skall\r\nlokalt få bestämma om de vill ha den av regeringen\r\nfastslagna utvärderingsmodellen före årskurs nio.</pre><pre>Regeringen förutsätter dock att betyg ges tidigare.\r\nDetta är naturligtvis ett sätt att ena en uppenbart\r\noenig regering i en känslig politisk fråga.</pre><pre>Risken är att föräldrar tvingar fram betygssystem\r\nväldigt tidigt och att valfriheten att välja betygsfria\r\nskolor, framför allt på mindre orter, blir obefintligt.\r\nDärutöver ger regeringen, enligt media, inte några\r\nsom helst möjligheter att arbeta med andra sorters\r\nbetygssystem. Betyg är inte någon odelat positiv\r\nerfarenhet. I ett skolväsende präglat av alltför\r\nmycket betyg uppmuntras de på prov mätbara\r\nkunskaperna och inte, som betygsutredningen ville,\r\nelevernas förmåga att förstå sammanhang. Om\r\nbetyg ges i ett alltför tidigt stadium riskerar\r\nsystemet att uppmuntra konkurrens i stället för\r\nsamarbete.</pre><pre>Jag vill därför nu fråga statsrådet Ask om\r\nregeringen avser vidta åtgärder för att regeringens\r\nnya betygssystem snarast utvärderas av oberoende\r\npedagogiska experter, så att de eventuella negativa\r\neffekterna som ovan skisserats kan undvikas.</pre><pre>1992/93:773 av Lennart Rohdin (fp) till\r\nstatsministern om internationella sanktioner mot\r\nKroatien:</pre><pre>Sedan flera veckor har en hänsynslös etnisk\r\nrensning av muslimer från staden Mostar och andra\r\nstäder i centrala och sydvästra Bosnien ägt rum.\r\nRensningen utförs av bosniska kroater. Den skiljer\r\nsig inte i något avseende från den etniska rensning\r\nsom bosniska serber begått under snart 14\r\nmånaders krig i Bosnien. Bosniska kroater har\r\nunder dessa 14 månader sett till att tillförsäkra sig\r\ndet de anser sig ha rätt till av det självständiga\r\nBosnien-Hercegovina. Det har kunnat ske i\r\nskuggan av omvärldens mer än berättigade avsky\r\ninför det fruktansvärda våld som bosniska serber\r\ngjort sig skyldiga till.</pre><pre>På samma sätt som ledningen i republiken Serbien\r\npå olika sätt medverkat och understött de bosniska\r\nserberna i deras etniska rensning understöds de\r\nbosniska kroaterna av ledningen i republiken\r\nKroatien. Kroatien och Serbien har vid flera\r\ntillfällen manifesterat sina gemensamma\r\nlångsiktiga ambitioner med Bosnien-Hercegovina.</pre><pre>Kommer Sverige mot bakgrund av den etniska\r\nrensning bosniska kroater genomför i Bosnien-\r\nHercegovina att medverka till att internationella\r\nsanktioner vidtas mot Kroatien på samma sätt som\r\nmot Serbien?</pre><pre>1992/93:774 av Lennart Rohdin (fp) till\r\nstatsministern om Bosnien-Hercegovina:</pre><pre>Kriget i Bosnien har nu snart pågått i 14 månader --\r\nkriget i det forna Jugoslavien i snart två år. Vance--\r\nOwen-planen innebar i flera avseenden att de\r\nparter som haft mer långtgående ambitioner än vad\r\nomvärldens erkännande av Bosnien-Hercegovina\r\nsom självständig stat gav dem, via våldsaktiviteter\r\nuppnått mer. Såväl serber som kroater tillerkändes\r\nstora delar av territoriet. Serberna förkastade\r\nplanen då deras ambitioner sträcker sig än längre.</pre><pre>Spelet kring Vance--Owen-planen har gått ut på att\r\ngenom förhalningar, nu i fem månaders tid, uppnå\r\ndet som vid planens utformande ännu inte var fait\r\naccompli. De bosniska serberna har nu förkastat\r\nfredsplanen i förvissning om att omvärlden inte\r\ntillräckligt kraftfullt kan hindra dem att uppnå sina\r\nambitioner. USA och dess allierade tycks nu ha\r\ngivit upp även Vance--Owen-planens mål.</pre><pre>Står Sverige bakom uppfattningen att Bosnien-\r\nHercegovina i praktiken upphört som enhetlig stat\r\nså som den erkändes av bl.a. Sverige genom invalet\r\ni FN för ett år sedan?</pre><pre>13 §  Kammaren åtskildes kl. 23.01.</pre><pre>Förhandlingarna leddes</pre><pre>av tamannen från sammanträdets början t.o.m. 4 §\r\nanf. 24 (delvis),</pre><pre>av tredje vice talmannen därefter t.o.m. afn. 62\r\n(delvis),</pre><pre>av andre vice talmannen därefter t.o.m.\r\najourneringen kl. 17.54,</pre><pre>av tredje vice talmannen därefter t.o.m. 5 § anf. 124\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}