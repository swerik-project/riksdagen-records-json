{"dokumentstatus":{"dokument":{"hangar_id":"2387740","dok_id":"GF0985","rm":"1991/92","beteckning":"85","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"85","slutnummer":"0","datum":"1992-03-26 00:00:00","systemdatum":"2005-10-27 13:59:27","publicerad":"1992-03-26 00:00:00","titel":"Riksdagens snabbprotokoll 1991/92:85 Torsdagen den 26 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{5020CBA0-1E60-43E1-8A41-78AE39BAFF56}","dokument_url_text":"http://data.riksdagen.se/dokument/GF0985/text","dokument_url_html":"http://data.riksdagen.se/dokument/GF0985","dokumentstatus_url_xml":"http://data.riksdagen.se/dokumentstatus/GF0985","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:85</div>\r\n<div class=\"sidhuvud_datum\">Torsdagen den 26 mars</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 20 mars.</pre><pre>2 § Svar på interpellation 1991/92:101 om\r\nkollektiva hemförsäkringar</pre><pre>Anf. 1  Statsrådet BO LUNDGREN (m):</pre><pre>Herr talman! Britta Bjelle har frågat mig vilka\r\nåtgärder jag avser att vidta</pre><pre>dels för att såväl individuellt som kollektivt\r\ntecknade hemförsäkringar på lika villkor skall\r\nomfattas av skälighetsprincipen,</pre><pre>dels för att såväl marknadsföringslagen som\r\nkonsumentförsäkringslagen skall gälla också för\r\nkollektivt tecknade försäkringar,</pre><pre>dels för att förhindra att dubbelförsäkring uppstår\r\nvid kollektiv hemförsäkring.</pre><pre>Britta Bjelle anser att de kollektiva\r\nhemförsäkringarna strider mot\r\nförsäkringsrörelselagens skälighetsprincip. Enligt\r\nden principen skall försäkringspremierna vara\r\nskäliga i förhållande till den risk som försäkringen\r\ntäcker och premierna skall fördelas på ett skäligt\r\nsätt mellan försäkringstagarna. Vad frågan rör är i\r\nvilken mån man skall kräva riskklassindelning även\r\ni sådana fall där en grupp som sådan sluter\r\nförsäkringsavtal med ett försäkringsbolag.</pre><pre>Vidare anser Britta Bjelle att försäkringarna\r\navviker i sin anda dels från marknadsföringslagen\r\ngenom att tillåta negativ avtalsbindning, dels från\r\nkonsumentförsäkringslagen genom att\r\ngruppmedlem, i egenskap av konsument, inte får\r\ntydlig information om hur mycket han betalar för\r\nen tjänst och inte heller får full återbetalning av\r\nkostnaden om han väljer att avstå från\r\nerbjudandet.</pre><pre>Slutligen pekar Britta Bjelle på att många\r\nmänniskor är dubbelförsäkrade genom det\r\nkollektiva försäkringssystemet.</pre><pre>Systemet med kollektiv försäkring innebär att avtal\r\nsluts om en mer eller mindre standardiserad\r\nförsäkring för en avgränsad grupp av försäkrade.\r\nDe kollektiva hemförsäkringar som tillkommit på\r\nsenare tid och som omfattar alla medlemmar i en\r\navtalsslutande organisation är samtidigt förenade\r\nmed reservationsrätt för medlemmarna i\r\nförhållande till organisationen. Varje medlem\r\nomfattas av det för gruppen gemensamma\r\nförsäkringsavtalet, ifall medlemmen inte aktivt\r\nförklarar att han vill stå utanför försäkringen.</pre><pre>Åtskilliga gånger tidigare har i riksdagen\r\ndebatterats frågor, interpellationer och motioner\r\nom kollektiva hemförsäkringar med huvudsakligen\r\nsamma syfte som Britta Bjelles aktuella\r\ninterpellation.</pre><pre>Jag har full förståelse för att principiella\r\ninvändningar kan resas mot att en organisation\r\nblandar sig i hur den enskilde medlemmen vill\r\nskydda sin privatekonomi. Den enskilde har\r\nkanske inte något behov av ett sådant\r\nförsäkringsskydd som ordnas åt honom av hans\r\norganisation. Kanhända har han redan en\r\nindividuell hemförsäkring, eller någon annan i\r\nsamma hushåll har kanske anslutits till en kollektiv\r\nhemförsäkring. I motsats till vad som gäller vid\r\npersonförsäkring får han vid skadefall inte ut större\r\nersättning än vad som motsvarar hans ekonomiska\r\nskada. Han löper således, som Britta Bjelle\r\nframhåller, en risk för att bli dubbelförsäkrad och\r\nalltså få betala premier för flera försäkringar i\r\nonödan.</pre><pre>Försäkringsrättskommittén (Ju 1974:09) har i sitt\r\nslutbetänkande (SOU 1989:88)\r\nSkadeförsäkringslag lagt fram ett lagförslag, som\r\ntillsammans med förslaget till en\r\npersonförsäkringslag (SOU 1986:56) avses ersätta\r\nbåde försäkringsavtalslagen och\r\nkonsumentförsäkringslagen. Förslaget till\r\nskadeförsäkringslag innehåller avtalsrättsliga\r\nregler för bl.a. de typer av gruppskadeförsäkring\r\nsom här är av intresse.</pre><pre>I uppdraget har inte ingått att ta ställning till vilka\r\nförsäkringstyper som bör främjas eller motarbetas\r\noch inte heller att behandla förhållandet mellan\r\nmedlemmen och hans organisation, exempelvis om\r\nen förenings rätt att sluta gruppavtal för\r\nmedlemmarna.</pre><pre>Den försäkringstyp som Britta Bjelle kritiserar, den\r\nkollektiva hemförsäkringen, och huvudparten av\r\nde problem rörande denna försäkringstyp som hon\r\ntar upp behandlas i betänkandet. I 9 kap. i\r\nförslaget, som reglerar gruppskadeförsäkring, finns\r\nsärskilda skyddsregler för den enskilde, bl.a. vid\r\nsådana försäkringar där automatisk anslutning sker\r\ngenom beslut av en organisation eller liknande,\r\nantingen den enskilde har reservationsrätt eller ej\r\nmot beslutet.</pre><pre>Försäkringsrättskommitténs båda nämnda\r\nbetänkanden är för närvarande föremål för\r\növerväganden av en arbetsgrupp inom\r\njustitiedepartementet. I den mån den aktuella\r\nförsäkringstypen kommer att bestå kan man räkna\r\nmed att arbetet inom justitiedepartementet\r\nkommer att ta hand om de från praktisk synpunkt\r\nviktigaste frågorna rörande den försäkringstyp som\r\nBritta Bjelle tar upp; jag tänker framför allt på\r\nkonsumentskyddsfrågorna.</pre><pre>När det gäller Britta Bjelles invändning om att\r\npremiesättningen vid gruppskadeförsäkring inte är\r\nförenlig med principen om premieskälighet i\r\nförsäkringsrörelselagen kan jag inte hålla med\r\nhenne riktigt. Jag vill påminna om att detta är en\r\nprincip som riktar sig till försäkringsbolagen. Den\r\ninnebär, som jag tidigare framhållit, att bolagens\r\npremier skall vara skäliga med hänsyn till det skydd\r\nförsäkringarna är avsedda att täcka.</pre><pre>Som försäkringsverksamhetskommittén (E\r\n1979:01) framhöll i sitt betänkande (SOU 1985:34)\r\nGruppförsäkring, kan denna princip inte utsträckas\r\ntill att omfatta de enskilda gruppmedlemmarnas\r\nkostnadsbelastning. Hur en organisation\r\nfinansierar den premie som organisationen betalar\r\ni sin egenskap av försäkringstagare är en intern\r\nfråga för organisationen och inte någon\r\nförsäkringsrättslig fråga. Det följer inte av\r\nskälighetsprincipen att gruppen måste göra samma\r\nkostnadsdifferentiering mellan medlemmarna som\r\nett försäkringsbolag skall göra mellan olika\r\nkategorier försäkringstagare.</pre><pre>Britta Bjelles interpellation föranleder mig inte att\r\nnu ta några initiativ till ändringar i\r\nförsäkringsrörelselagen. Frågan om behovet av\r\nsådana ändringar kan möjligen behöva övervägas\r\npå nytt när resultatet av det pågående arbetet inom\r\njustitiedepartementet på ny\r\nförsäkringsavtalslagstiftning föreligger.</pre><pre>Anf. 2  BRITTA BJELLE (fp):</pre><pre>Herr talman! Jag vill börja med att tacka för svaret.\r\nJag måste erkänna att jag känner viss besvikelse,\r\nnär jag hör statsrådets svar på min interpellation.</pre><pre>Kollektiva hemförsäkringar fick möjlighet att\r\nutvecklas därför att LO utövade påtryckning på den\r\nförra, socialdemokratiska regeringen. Det började\r\nmed att Elektrikerförbundet tecknade en kollektiv\r\nhemförsäkring hos Folksam. Detta förfaringssätt\r\nanammades av allt fler fackförbund.</pre><pre>I riksdagen väcktes motioner, inte minst från\r\nstatsrådets egna partikamrater, som pekade på den\r\nsnedvridning av konkurrensen som skulle ske på\r\nområdet, eftersom det inte var troligt att något\r\nannat försäkringsbolag skulle kunna vara med och\r\ntävla om de kollektiva hemförsäkringarna.</pre><pre>När sedan Folksam på det här sättet erhållit ett\r\nmycket stort antal personer med kollektiva\r\nhemförsäkringar, kunde Folksam till de personerna\r\nerbjuda helkundsrabatt, där den kollektiva\r\nhemförsäkringen räknades som\r\nförmånsgrundande, och därmed kunde Folksam\r\nlocka över ytterligare försäkringar till bolaget.</pre><pre>Förfaringssättet med kollektiva hemförsäkringar\r\nstartade i Norge. Där menade LO att\r\nmedlemsboken i facket skulle vara ett guldkantat\r\npapper som förmådde anslutna medlemmar att\r\nstanna kvar i förbundet och nya att ansluta sig.\r\nKollektiva hemförsäkringar var en del i den\r\nutvecklingen.</pre><pre>Men det allvarligaste felet med kollektiva\r\nhemförsäkringar är att en mindre grupp människor\r\nskall kunna handla försäkringar åt tiotusentals\r\nmänniskor utan att ha den ringaste uppfattning om\r\nvilket försäkringsskydd som dessa individuellt vill\r\nha. Om facket erbjuder sina medlemmar en viss typ\r\nav försäkringsskydd och individerna har möjlighet\r\natt själva överväga om de vill ansluta sig till\r\nförsäkringen, då är formen acceptabel -- möjligen --\r\nmen inte i den tappning som finns i dag.</pre><pre>Det är på det här området som jag är förvånad över\r\nhur statsrådet kan acceptera att människor själva\r\ninte skall få bestämma om de vill teckna en\r\nförsäkring eller ej. Jag kan inte underlåta att\r\npåminna statsrådet om att Folkpartiet tillsammans\r\nmed Moderaterna och Centern år efter år haft\r\ngemensamma reservationer i näringsutskottet, där\r\ninställningen till den nuvarande formen av\r\nkollektiva försäkringar inte accepterats. Möjligen\r\nhar Moderaterna ändrat ståndpunkt, vilket jag i så\r\nfall beklagar.</pre><pre>Förutom den ideologiska frågan om människors\r\nrätt att själva bestämma om vad de skall konsumera\r\nfinns det ett annat problem. I dag omfattas ca\r\n800 000 LO-medlemmar av kollektiva\r\nhemförsäkringar, och marknaden fortsätter att\r\nväxa. Den här expansionen har inneburit att antalet\r\ndubbelförsäkrade kraftigt ökar. För bara ett par år\r\nsedan beräknades de dubbelförsäkrade till mellan\r\n45 000 och 65 000. Vid det tillfället uttalade\r\nFörsäkringsinspektionen att om\r\ndubbelförsäkringsproblemen inte kan bemästras,\r\nmåste frågan om tillåtande av reservationsmetoden\r\ntas upp till förnyad prövning.</pre><pre>I dag beräknas antalet dubbelförsäkrade uppgå till\r\n300 000. Antalet dubbelförsäkrade har i så fall mer\r\nän femdubblats, och statsrådet har inte någon som\r\nhelst kommentar till detta.</pre><pre>När det gäller skälighetsprincipen gjorde statsrådet\r\nprecis samma kommentar som den\r\nsocialdemokratiska regeringen använde, när den\r\nskulle försvara tillåtande av kollektiva försäkringar.\r\nMen när skälighetsprincipen infördes, skrev\r\ndepartementschefen att skälighetsprincipen\r\nförutsatte en uppdelning av försäkringsbeståndet i\r\nriskgrupper. Om statsrådets tolkning är att\r\nskälighetsprincipen endast skall vara tillämplig på\r\nden som tecknar försäkringen enskilt -- ja, då är\r\nstatsrådets tolkning t.o.m. snävare än den tolkning\r\nsom Folksam gör, eftersom avgifterna för de\r\nkollektiva hemförsäkringarna varierar hos\r\nFolksam. Avgiften för en kollektiv hemförsäkring i\r\nStockholm hos Folksam är betydligt högre än för en\r\ni glesbygd. Det finns dessutom ett par mellanled.</pre><pre>Avslutningsvis måste jag ändå fråga: Har statsrådet\r\nden uppfattningen beträffande de kollektiva\r\nhemförsäkringarna att det är bra som det är?</pre><pre>Anf. 3  LEIF MARKLUND (s):</pre><pre>Herr talman! Jag tackar statsrådet för svaret -- ett\r\nsvar som jag faktiskt tycker är ett bevis på ett\r\nganska gott omdöme om hur den här försäkringen\r\nfungerar, och ett omdöme som innebär att man har\r\nsatt sig in i frågan.</pre><pre>Däremot måste jag, herr talman, konstatera att\r\nBritta Bjelle, trots sin juridiska utbildning,\r\nuppträder på ett mycket märkligt sätt i den här\r\nfrågan. Hon har vid flera tillfällen i denna kammare\r\nmotionerat i frågan, trots att exempelvis\r\nElektrikerförbundets fråga om kollektiv\r\nhemförsäkring gick ända upp till HD och där\r\navslogs. Man kan säga att den kollektiva\r\nhemförsäkringen då var allmänt accepterad.</pre><pre>I dag finns det, som mycket riktigt sagts, 800 000\r\nkollektiva hemförsäkringar, och det ligger väl i linje\r\nmed fackföreningens roll att tillvarata den enskilde\r\nmedlemmens sociala och ekonomiska intressen.</pre><pre>Man kan också säga att fackets intentioner\r\nnaturligtvis är att så långt som möjligt informera\r\nmedlemmen om innebörden, och den risk för\r\ndubbelförsäkring som kan förekomma.</pre><pre>Däremot kan jag inte förstå var Britta Bjelle hittar\r\nsina uppgifter om 300 000 dubbelförsäkrade.\r\nFörsäkringsinspektionen har en helt annan\r\nuppfattning -- och har i uppdrag att mycket noga\r\nfölja den här frågan.</pre><pre>Det finns också en mängd andra felaktigheter i\r\nBritta Bjelles påstående och i den motion som hon\r\nhar skrivit tillsammans med Birgit Friggebo. Jag\r\nmåste fråga Britta Bjelle hur hon kan ifrågasätta\r\nskälighetsprincipen i det här fallet. Här finns det\r\nfaktiskt nio klasser, och det finns klara tecken på att\r\nfackföreningen inte betalar för fler medlemmar till\r\nförsäkringsbolaget än för dem som är anmälda. Jag\r\nutgår från att jag får svar, Britta Bjelle.</pre><pre>En sista fråga: Ingår det här i någon form av allmänt\r\nfackföreningshat? Så fort det rör sig om kollektiva\r\nlösningar som är till för den enskildes bästa, får\r\nman en mycket starkt reaktion.</pre><pre>Sedan använder Britta Bjelle mycket ofta ordet\r\ntroligt. Det gäller då ett antagande som inte har\r\nnågon grund i verkligheten.</pre><pre>Anf. 4  STEN ÖSTLUND (s):</pre><pre>Herr talman! Jag tycker att det är ett mycket\r\nbalanserat svar som den moderate ministern har\r\nlämnat på Britta Bjelles interpellation.</pre><pre>Det finns väl ändå anledning att något kommentera\r\nvad som har sagts. Statsrådet säger i sitt svar att de\r\nkollektiva hemförsäkringarna har tillkommit på\r\nsenare tid. Ja, om man med senare tid menar de\r\nsenaste tio åren, kan jag naturligtvis instämma i\r\ndetta, men de har ju funnits sedan minst tio år.</pre><pre>Sedan vill jag erinra om att det här inte bara\r\nhandlar om kollektiva hemförsäkringar. Menar\r\nBritta Bjelle och de som angriper fackets\r\nmöjligheter att lösa försäkringsfrågorna för sina\r\nmedlemmar, att man skall förbjuda den typen av\r\nförsäkringar? Då borde man väl också ha angripit\r\nde försäkringsformer som har funnits sedan 1920-\r\ntalet, då fackföreningarna tecknade försäkringar,\r\nföreträdesvis med Folksam men även med andra\r\nförsäkringsbolag på tjänstemannasidan, särskilt om\r\nsjuk- och olycksfallsförsäkringar, avsedda till skydd\r\nför medlemmarna vid sjukdom. Den formen av\r\nförsäkringar kunde fackföreningarna och de\r\nfackliga organisationerna sedan omforma till\r\nfritidsförsäkringar i takt med att samhället under\r\nledning av socialdemokratiska regeringar byggde ut\r\nförsäkringsskyddet, så att försäkring mot vanlig\r\nsjukdom och mot olycksfall i arbetet inte längre\r\nbehövde tecknas enskilt eller kollektivt. Då\r\ntecknades alltså fritidsförsäkring. Och är man emot\r\nhemförsäkring, så är man väl också, kan jag tänka\r\nmig, emot att det över facklig organisation tecknas\r\nkollektiva fritidsförsäkringar, som ger ersättning\r\nnågorlunda motsvarande vad en löntagare kan få\r\nom han blir skadad eller råkar ut för olycksfall i sitt\r\narbete.</pre><pre>Sedan kan jag konstatera att Bo Lundgren i varje\r\nfall för dagen är tillräckligt klok att inte fortsätta de\r\nhårda hugg mot de fackliga organisationerna som\r\nhar förekommit genom förslag och beslut i denna\r\nkammare under hösten -- och väl kommer också\r\nunder våren -- när det gäller medel till de fackliga\r\norganisationernas utbildningsverksamhet, när det\r\ngäller höjning A-kasseavgiften, och när det gäller\r\navdraget för fackföreningsavgiften. Möjligen beror\r\ndet på att den här typen av försäkringar sannerligen\r\ninte är ifrågasatt av de fackliga organisationernas\r\nmedlemmar. De är mycket nöjda med dessa\r\nförsäkringar. Jag har icke mött en enda medlem i\r\nmitt förbund, Metall, som har kritiserat de\r\nkollektiva hemförsäkringarna -- där vi har dem\r\ntecknade. I stället har det uttalats mycket\r\nuppskattande ord om det här sättet att lösa frågan\r\nom försäkringsskyddet.</pre><pre>Det är väl så att detta är en ideologisk fråga, driven\r\nav Britta Bjelle, därför att det är andra\r\nförsäkringsbolag som inte vill att det skall finnas\r\nnågot samarbete mellan fackliga organisationer och\r\nförsäkringsbolag. Låt mig då bara erinra om att det\r\nockså måste vara fackens rätt att vara\r\ninitiativtagare -- och att ha startat ett\r\nförsäkringsbolag som heter Folksam. Ytterst är det\r\nkanske detta som Britta Bjelle vill komma åt, och\r\ninte så mycket problemen med dubbelförsäkringar\r\nosv. De kan förvisso förekomma, men facken ger\r\nen mycket god information till sina medlemmar om\r\ndessa försäkringar. Det är det inte svårt att göra,\r\neftersom de är uppskattade.</pre><pre>Anf. 5  ANITA JOHANSSON (s):</pre><pre>Herr talman: Det är bra att Bo Lundgren i alla fall\r\ninte i dag delar Britta Bjelles synpunkter i den här\r\nfrågan.</pre><pre>Britta Bjelle skriver i sin interpellation att\r\nkollektiva hemförsäkringar, i den form de har i dag,\r\nmedför många negativa effekter, att de strider mot\r\nskälighetsprincipen i försäkringslagen och att de\r\navviker i sin anda från marknadsföringslagen och\r\nkonsumentlagstiftningen.</pre><pre>Herr talman! Jag tycker att detta är ett mycket\r\nhäpnadsväckande påstående. Utgångspunkten,\r\nBritta Bjelle, för den kollektiva hemförsäkringen\r\när, och har varit, att skapa billigare, enklare och\r\nadministrativt effektivare produkter än de\r\ntraditionellt individuella försäkringarna. Jag förstår\r\ninte vad Britta Bjelle har emot att\r\nsjukvårdsbiträden m.fl. har möjlighet att få en billig\r\nhemförsäkring. De principiella frågorna om\r\nramlagstiftning och fackets rätt att teckna\r\nförsäkringar hör hemma inom föreningsfriheten.\r\nMen man skall inte sluta att förvånas, herr talman.\r\nAtt slå vakt om vanligt folks ekonomi har ju aldrig\r\nhört er borgare till.</pre><pre>Det påstås att kollektiva hemförsäkringar i den\r\nform som finns i dag har medfört många negativa\r\neffekter. Min kommentar till detta är att alla\r\npositiva effekter förtigs, exempelvis att\r\nförsäkringens låga premie medför att många nu har\r\nett nödvändigt försäkringsskydd till en mycket\r\nrimlig kostnad. Många hittills oförsäkrade familjer\r\nhar nu ett skydd. Konkurrensen på\r\nhemförsäkringsmarknaden har också skärpts till\r\nnytta för alla försäkrade.</pre><pre>Det påstås här i debatten att Folksam i förening\r\nmed LO använder sig av försäljningsmetoder med\r\nreservationsrätt, vilket i sin tur strider mot\r\nmarknadsföringslagen. Min kommentar till detta är\r\natt det inte sker någon försäljning med s.k. negativ\r\navtalsbindning. Det är i stället fackförbunden eller\r\navdelningarna som själva fattar beslut om att\r\nerbjuda sina medlemmar försäkringen. De som vill\r\nreservera sig kan göra detta till sitt förbund eller sin\r\navdelning.</pre><pre>Herr talman! Högsta domstolen har 1987 i ett mål\r\nrörande Elektrikerförbundets kollektiva\r\nhemförsäkring funnit att försäkringen inte avser ett\r\nändamål som är uppenbart främmande för\r\nförbundets syfte och att beslutet alltså faller inom\r\nramen för förbundets stadgar.</pre><pre>Det förslag till lagstiftning som Britta Bjelle\r\ntydligen är ute efter är enligt min mening ett\r\npolitiskt ingrepp i föreningsrätten. Att i lag\r\nförbjuda vissa typer av föreningsbeslut skulle få\r\nnegativa följder långt utöver den fackliga rörelsen,\r\noch det kan vi inte ställa oss bakom.</pre><pre>Vissa förbund som har tecknat kollektiva\r\nhemförsäkringar står själva för premien. Men i\r\nvissa fall finns ett pris per försäkrad medlem. Hur\r\nett förbund beslutar om sina tillgångar är en fråga\r\nom intern föreningsrätt. Jag kan fortfarande inte\r\nförstå hur Britta Bjelle kan missunna\r\nKommunaltians sjukvårdsbiträden att få en billig\r\noch bra hemförsäkring.</pre><pre>Folksam har obestridigt konkurrensfördelar vad\r\ngäller relationer med svensk fackföreningsrörelse.\r\nDet kan knappast, tack och lov, vare sig Britta\r\nBjelle eller den borgerliga regeringen ändra på.\r\nDet är naturligt att vi vänder oss till det bolag där\r\ndet finns ett parlamentariskt inflytande och\r\nkunskaper om fack och folkrörelse.</pre><pre>Utvecklingen av den kollektiva hemförsäkringen\r\nhar varit till gagn för många stora grupper.\r\nAktieägarna i andra stora bolag får faktiskt\r\nursäkta.</pre><pre>Anf. 6  Statsrådet BO LUNDGREN (m):</pre><pre>Herr talman! Låt mig inledningsvis säga att\r\nerfarenheterna av kollektiva former av det ena eller\r\nandra slaget inte är odelat positiva, om jag\r\nuttrycker det milt. När det gäller\r\nfinansmarknadssektorn totalt sett kan också bristen\r\npå enskilda starka ägare visa sig problematisk.\r\nDetta är ett allmänt konstaterande om sådant jag\r\ntror att man skall vara medveten om.</pre><pre>Jag beklagar naturligtvis att Britta Bjelle känner sig\r\nbesviken över mitt svar. Men det utgår inte på något\r\nvis från att vare sig jag eller det parti jag politiskt\r\nrepresenterar skulle ha bytt ståndpunkt. Svaret\r\nutgår i stället från att de frågor som Britta Bjelle har\r\nställt. De är tekniska frågor som i grunden har att\r\ngöra med den nuvarande uppbyggnaden av\r\nlagstiftningen på detta område.</pre><pre>Man tittar på detaljerna som sådana i stället för\r\nprincipfrågan. Jag kan som exempel ta den\r\nskälighetsbedömning som enligt\r\nförsäkringsrörelselagen skall göras. Den avser den\r\ntotalpremie som organisationen skall betala till\r\nförsäkringsbolaget. Finansieringen hos\r\norganisationen är i dag inte någonting som regleras\r\ni lagstiftningen.</pre><pre>Det pågår ett arbete även när det gäller den\r\ntekniska utformningen av lagstiftningen på detta\r\nområde. Försäkringsutredningen har i uppdrag att\r\nbl.a. företa en omprövning av grundsatserna när\r\ndet gäller premier och kostnadsskälighet. Principen\r\nkan eventuellt internationellt sett anses strida mot\r\nen fri prissättning och en fri konkurrens.</pre><pre>När regeringen tar ställning till det omfattande\r\narbete som för närvarande pågår på\r\nförsäkringsområdet kan det finnas anledning att\r\ngöra ett ställningstagande till denna princip och till\r\nett antal andra frågeställningar. Detta arbete har\r\nföranletts av den svenska anpassningen till EG:s\r\nregelsystem. Det rör alltså den tekniska aspekten\r\nav det hela.</pre><pre>När det gäller den principiella frågeställningen\r\nnoterar jag, liksom jag gjorde i mitt svar, att starka\r\nprincipiella invändningar kan resas mot att en\r\norganisation blandar sig i hur en enskild medlem\r\nvill skydda sin privatekonomi. Det är självklart.\r\nDet finns naturligtvis anledning att ta upp denna\r\nprincipiella övergripande fråga till övervägande.</pre><pre>Anf. 7  BRITTA BJELLE (fp):</pre><pre>Herr talman! De tre minuter jag har till mitt\r\nförfogande räcker knappast för att besvara alla de\r\nfrågor som ställts till mig.</pre><pre>Jag vill till en början kort konstatera att bakrunden\r\ntill min fråga inte är att jag är emot\r\ngruppförsäkringar. Jag är emot att individen inte\r\nsjälv skall avgöra om man vill ha en hemförsäkring\r\neller inte.</pre><pre>Leif Marklund tar i breda ordalag upp att det finns\r\nett HD-avgörande som avgör frågan. Faktum är att\r\ndet inte är så enkelt. Tingsrätten kom till ett helt\r\nannat domslut, och Högsta domstolen hade inte ens\r\natt pröva exakt samma stämmningsansökan som låg\r\ntill grund för avgörandet i tingsrätten. Tingsrätten\r\nansåg att det låg utanför fackföreningens område\r\natt teckna hemförsäkring åt sina medlemmar. Det\r\nkan ifrågasättas om hemförsäkringar är någonting\r\nsom faller inom den fackliga organisationens\r\nområde.</pre><pre>Leif Marklund frågade om skälighetsprincipen. Jag\r\nskall återkomma till den senare.</pre><pre>Sten Östlund talade om olycksfallförsäkring och\r\nlivförsäkring. Det är sådana försäkringar som inte\r\npåminner om hemförsäkringar. De flesta av dessa\r\nförsäkringar tecknas i avtal med arbetsgivaren.</pre><pre>Jag blir nästan litet lätt road när jag hör Anita\r\nJohansson. Hon talar om att det är billigt att\r\nadministrera gruppförsäkringar och att de är\r\nbilliga. Det är helt rätt. Men det skulle bli på\r\nsamma sätt om man i stället hade individuell\r\nanslutning. Nu beslutar ett antal personer om att\r\n20 000, 30 000, 40 000 människor skall inneha\r\nsamma hemförsäkring.</pre><pre>Anita Johansson säger att sjukvårdsbiträdet\r\ndärmed får en bättre försäkring. Det intressanta är,\r\nAnita Johansson, att sjukvårdsbiträdet får vara\r\nmed att betala de dyrare försäkringsformer som\r\nskulle ha fallit på bättre hushåll. När det gäller\r\nFolksams hushåll är det nämligen så, att de stora\r\nhushållen som förmodligen skulle betala mycket\r\nmer för sin försäkring har en mycket låg avgift,\r\nmedan det lilla hushållet som skulle ha betalat en\r\nbetydligt lägre avgift får betala en högre avgift för\r\natt kompensera att det större hushållet rent faktiskt\r\nhar en lika stor avgift. Det är inte alls\r\nsjukvårdsbiträdet som tjänar på detta, utan de som\r\nhar betydligt högre inkomst.</pre><pre>Anita Johansson talar också om själva formen med\r\nnegativ avtalsbindning. När en produkt i dag\r\nmarknadsförs får man inte skicka den produkt man\r\nvill sälja hem till någon så att individen själv får\r\nskicka tillbaka den. Det skickas ett prospekt, och\r\nsedan får man beställa den. Men när det gäller\r\ndessa hemförsäkringar bestäms att alla som tillhör\r\nen fackförening skall ha en kollektiv försäkring,\r\noch de som inte anmäler reservation mot detta får\r\nden. Jag menar att detta strider mot\r\nmarknadsföringslagstiftningen.</pre><pre>Jag får kanske återkomma till skälighetsprincipen i\r\nmitt nästa inlägg.</pre><pre>Anf. 8  STEN ÖSTLUND (s):</pre><pre>Herr talman! Jag vill göra några korta\r\nkommentarer.</pre><pre>Jag förstår att Bo Lundgren inte har övergett sina\r\ntidigare ideologiska ståndpunkter. Men jag skulle\r\nnog vilja råda till att hantera denna fråga ungefär\r\nsom Folkpartiet och Socialdemokraterna gör med\r\nfrågan om kungahuset. Dra inte fram fler argument\r\nför att säga nej till EG!</pre><pre>Sedan till sjuk- och olycksfallsförsäkringarna. Nej,\r\nBritta Bjelle, det var inte arbetsgivarna som\r\nbetalade dessa. På min arbetsplats Götaverken\r\ntecknades den första kollektiva\r\nolycksfallsförsäkringen år 1935, och den betalade\r\nmedlemmarna själva. Naturligtvis kunde de avstå\r\nfrån att vara med i den försäkringen, men de flesta\r\nvar med. Det var kanske några få personer av\r\n500--6 000 som inte var med.</pre><pre>De betalade den själva och har den i dag som\r\nfritidsförsäkring.</pre><pre>Hur långt skall de fackliga organisationerna sträcka\r\nsig i sitt intresse att företräda medlemmarna?\r\nLikaväl som man skall se till att medlemmarna har\r\nbra betalt i förhållande till det arbete de utför, finns\r\ndet också ett intresse för fackliga organisationer att\r\nse till att medlemmarna får så mycket som möjligt\r\nför pengarna när de går för att köpa varor och\r\ntjänster.</pre><pre>Den yttersta konsekvensen skulle bli att t.ex. SKF\r\nskulle få stänga sin andelsförening där man säljer\r\nvaror till sina medlemmar till lägre priser än ute på\r\nstaden. Någonstans går naturligtvis gränsen för vad\r\nen facklig organisation skall hålla på med, men var\r\nden går sköter de fackliga medlemmarna bäst själva\r\nmed hjälp av de stadgar som de har fastställt för sin\r\nverksamhet. Låt oss vara ense om att låta bli att\r\nlägga oss i vad de beslutar.</pre><pre>Anf. 9  LEIF MARKLUND (s):</pre><pre>Herr talman! Jag konstaterade att statsrådet\r\nLundgren kände sig litet småchockad över att vi\r\ntyckte att han hade en ganska bra inställning till den\r\nhär frågan. Jag kan försäkra statsrådet att jag står\r\nfast vid det. Men att han sedan försöker rätta till det\r\nså att det finns skillnader, är en annan sak.</pre><pre>Jag måste konstatera att Britta Bjelle visar en\r\nganska stor okunnighet när det gäller facket och\r\nfackföreningsrörelsens villkor och rättigheter inom\r\nden fria föreningsrätten när hon försöker göra\r\ngällande att man insnävar individen till någon form\r\nav gisslan. Detta faller inom den solidaritet som\r\nfinns i en fackföreningsrörelse. Människor samlas i\r\nen hop för att bli starkare. Då vill man titta på alla\r\nområden där man kan hjälpa till och göra det så bra\r\nsom möjligt.</pre><pre>Ett sådant område är försäkringsområdet. Där har\r\nfackföreningarna jobbat i alla år för att ge ett bra\r\noch tryggt skydd för den enskilde medlemmen. Det\r\när faktiskt så, Britta Bjelle, att\r\nfackföreningsrörelsen är de enskilda\r\nmedlemmarna, individerna som har slutit sig\r\nsamman för att bli starka mot de krafter som finns\r\nutanför.</pre><pre>Det finns inte någon som är underförsäkrad. Det\r\nexisterar inte något belopp här, utan man är fullt\r\nförsäkrad. Det innebär också att man har fastställt\r\nen solidarisk premie som täcker alla.</pre><pre>Jag vill ge några exempel som kan vara belysande.\r\nDet skedde en brand i Solna för några år sedan.\r\nDen var ganska stor. 240 lägenheter blev urblåsta.\r\n55 av dessa 240 lägenheter var helt oförsäkrade. En\r\nliknande brand skedde också i Västerås där 50\r\nlägenheter brann upp. Ungefär 20 av dessa var\r\noförsäkrade. Visst är det då naturligt att\r\nfackföreningen börjar fundera på detta att\r\nmedlemmen har underlåtit eller glömt att försäkra\r\nsin egendom.</pre><pre>Då måste det ligga inom kollektivets skyldighet att\r\nbörja informera om försäkringar. Så sker också. På\r\nvarenda fackföreningsmöte och i varenda avdelning\r\nfinns det faktiskt försäkringsombud som inte gör\r\nannat än försöker upplysa medlemmarna om\r\nförsäkringar. Det sker också på ett sådant sätt att\r\ndet går hem information till varje medlem. Nu\r\nbehöver ingen medlem skamset försöka reservera\r\nsig, utan han får en möjlighet att meddela till\r\navdelningen att han redan är försäkrad på annat\r\nsätt och betackar sig för detta. Det behövs inte\r\nnågot annat för det.</pre><pre>Jag vill fortfarande fråga Britta Bjelle vad det är\r\nsom innerst inne driver henne att föra en sådan\r\ndebatt.</pre><pre>Anf. 10  ANITA JOHANSSON (s):</pre><pre>Herr talman! Glädjen varade inte speciellt länge,\r\nBo Lundgren. Jag tyckte att statsrådet började\r\nsvaja en hel del i repliken till skillnad mot det\r\nrelativt positiva svar som han har givit på Britta\r\nBjelles interpellation. Det vore kanske bra om vi\r\nkunde få höra här vad statsrådets syn på denna\r\nfråga egentligen är.</pre><pre>Jag förstår fortfarande inte vad Britta Bjelle har\r\nemot att Kommunaltians medlemmar här i\r\nStockholm kan få en billig hemförsäkring. I stället\r\nför att betala 11 048 kr. om året som det skulle kosta\r\nindividuellt, kan man få den för ca 700 kr. Jag kan\r\ninte förstå Britta Bjelles och Folkpartiets syn i den\r\nhär frågan.</pre><pre>Högsta domstolen har slagit fast att det inte är\r\nnågot fel att ha kollektiva hemförsäkringar, precis\r\nsom jag sade i min inledning. Det skulle vara\r\nklädsamt om juristen Britta Bjelle kunde titta på\r\nden domen.</pre><pre>Anf. 11  Statsrådet BO LUNDGREN (m):</pre><pre>Herr talman! Jag är varken mycket eller litet\r\nchockerad över Leif Marklunds yttrande här. Jag\r\nvar snarare glatt överraskad efter Leif Marklunds\r\ninlägg att han delade min uppfattning om att\r\nprincipiella invändningar kan resas mot att en\r\norganisation blandar sig i då den enskilde\r\nmedlemmen vill skydda sin privatekonomi. Det\r\ntyckte jag var ett fall framåt i den principiella\r\nfrågeställning som vi har att hantera här.</pre><pre>För min del är det inte frågan om att på något vis\r\nsvaja. Jag tycker däremot att det finns anledning att\r\nseparera en diskussion kring tekniska frågor om hur\r\nden nuvarande lagstiftningen fungerar och vad den\r\nnuvarande uppbyggnaden har för principer och\r\nregelsystem. De är nog så viktiga. Sedan finns det\r\nall anledning att överväga den stora principiella\r\nfrågeställningen. Men det har flera aspekter som\r\nskulle föranleda en interpellationsdebatt eller en\r\nstörre riksdagsdebatt med betydligt mer tid.</pre><pre>Sten Östlund talade om en del olika saker. Jag skall\r\ninte ta upp och diskutera frågan om kungahuset.\r\nDet är är däremot viktigt att slå fast att den förra\r\nregeringen av naturliga skäl initierade den översyn\r\nav den föreningstekniska lagstiftningen och andra\r\nlagstiftningsområden som krävs. Det kommer att\r\nbli aktuellt att genomföra förändringar av dem i\r\nsamband med ett EG-medlemskap. För oss alla\r\nsom menar att vi behöver vara en del av det nya\r\nEuropa är det viktigt att förklara vikten av att\r\nEuropasamarbetet fullföljs, så att det leder till fred\r\noch stabilitet och river hinder för ekonomisk\r\nutveckling. Jag hoppas att vi är helt överens om\r\ndetta.</pre><pre>Anf. 12  BRITTA BJELLE (fp):</pre><pre>Herr talman! Jag vill börja med att säga till såväl\r\nLeif Marklund som Anita Johansson att det som\r\ndriver mig att ta upp den här frågan är det faktum\r\natt jag har den uppfattningen att individer själva\r\nkan bestämma om de skall ha en hemförsäkring\r\neller inte. Jag har inget emot gruppförsäkringar.\r\nJag förstår inte varför facket inte kan ha en\r\ngruppförsäkring där individen får ett prospekt.\r\nUtifrån det kan man sedan anmäla om man vill ha\r\nden här försäkringen. I stället skall man genom\r\nnågras beslut pådyvla 50 000--70 000 människor\r\nförsäkringar som de inte har frågat efter.</pre><pre>Till skillnad från Anita Johansson, som tycker att\r\njag skall läsa den högsta domen när det gäller\r\nElektrikerförbundet, har jag faktiskt läst både\r\ntingsrättens dom och hovrättens dom. Jag är\r\nalldeles övertygad om att om Anita Johansson hade\r\nläst dem -- vilket jag kan säga att hon inte har --\r\nskulle hon inte uttrycka sig på det sätt som hon gör.\r\nI tingsrättens dom står det ganska klart hur man\r\nborde se på fackföreningarnas rörelseområde.\r\nEnligt den domen är det ganska begränsat, och då\r\nskulle man inte kunna åberopa den så friskt.</pre><pre>När det gäller de oförsäkrade vill jag säga att det\r\när lovvärt att fackföreningarna anser sig komma till\r\nrätta med de oförsäkrade. Men det är i grunden så\r\natt det finns nästan lika många oförsäkrade trots de\r\nkollektiva hemförsäkringarna. Alla de som inte\r\nfinns i en fackförening t.ex. pensionärer,\r\nungdomar, studerande, handikappade och andra\r\ngrupper har inte möjlighet att få en kollektiv\r\nhemförsäkring.</pre><pre>Avgiften är densamma för sjukvårdsbiträdet som\r\nför den mycket välbetalde byggnadsarbetaren som\r\nkanske har ett stort hushåll och bor i Stockholm,\r\ndär det normalt skulle vara mycket dyrt att ha en\r\nhemförsäkring. Sjukvårdsbiträdet bor kanske i\r\nJokkmokk och har ett litet hushåll. Därmed får hon\r\nbetala en del av det hela.</pre><pre>Avslutningsvis kan jag inte låta bli -- eftersom tiden\r\ngår så fort -- att säga till Anita Johansson att det är\r\ntveksamt om detta trots allt är någon affär för\r\nFolksam.</pre><pre>Sedan 1985 har Folksams kollektiva\r\nhemförsäkringar gått med ca 200 milj.kr. i förlust\r\nper år.</pre><pre>Eftersom jag har några sekunder kvar av taletiden\r\nskall jag säga till Bo Lundgren att tanken med\r\nskälighetsprincipen var att man skulle få till stånd\r\nen sund utveckling inom försäkringsbranschen\r\ninnebärande att var och en skulle betala en avgift i\r\nproportion till risken med hänsyn till hushållets\r\nbelägenhet. I ett område, t.ex. Stockholm, där man\r\nhar många inbrott skulle man ha en högre avgift på\r\ngrund av den högre risken, medan man på ett ställe\r\nmed en liten risk för inbrott skulle betala en lägre\r\npremie.</pre><pre>Det var bakgrunden till skälighetsprincipen, men\r\nden förfuskades av den socialdemokratiska\r\nregeringen för att möjliggöra för LO att ha\r\nkollektiva hemförsäkringar.</pre><pre>Anf. 13  LEIF MARKLUND (s):</pre><pre>Herr talman! Till statsrådet vill jag säga att det är\r\nett grundligt missförstånd att jag nickade bifall till\r\nde principiella invändningar som han redovisar i\r\nefterhand. Det var det grundläggande svaret på\r\nBritta Bjelles tre frågor som jag tyckte var bra\r\navvägt.</pre><pre>Till Britta Bjelle vill jag säga att det här faktiskt inte\r\nbara gäller fackföreningar. Svenska\r\nJägareförbundet var ganska tidigt ute -- jag tror att\r\ndet var redan 1925. Stockholms Kooperativa\r\nBostadsförening försökte redan 1943 att införa\r\nkollektiva försäkringar för sina medlemmar. Även\r\nhandikappföreningar är välkomna till Folksam för\r\natt bilda försäkringar.</pre><pre>Det handlar alltså inte bara om fackföreningar utan\r\nom en kollektiv lösning för att få till stånd en bra\r\noch billig försäkring. Följden har också blivit att\r\nvissa andra försäkringsbolag har tvingats att börja\r\npressa priserna på de individuella försäkringarna.</pre><pre>Jag vill vidare upprepa det som Sten Östlund sade:\r\nDet pågår ingen debatt i denna fråga ute i\r\nsamhället. Det märkliga är att den debatten förs av\r\nde borgerliga i den här kammaren. Alla\r\nförsäkringstagare är nöjda och belåtna med att få\r\nen bra hemförsäkring, men en debatt har ändå förts\r\når efter år sedan jag kom till riksdagen.</pre><pre>Det finns faktiskt funderingar om man inte i den\r\nhär debatten drivs av konkurrerande\r\nförsäkringsbolag, eventuellt med hjälp av\r\nstyrelseposter eller liknande. Det skulle betyda ett\r\nuppdrag från konkurrenter till Folksam. Det är\r\nkanske det som driver också Britta Bjelle att\r\ndiskutera frågan i kammaren.</pre><pre>Andre vice talmannen anmälde att Britta Bjelle\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Anf. 14  Statsrådet BO LUNDGREN (m):</pre><pre>Herr talman! Jag tycker att det rent principiellt är\r\ntveksamt att ifrågasätta bevekelsegrunderna för\r\npersoners politiska ställningstaganden.</pre><pre>Jag vill också notera att Leif Marklund, som sade\r\natt min principiella inställning redovisades i\r\nefterhand, har läst svaret mycket dåligt eller\r\nmöjligen inte alls. I det ursprungliga svaret sade\r\njag, och det finns kanske anledning att citera det\r\nsom avslutning på denna debatt: ''Jag har full\r\nförståelse för att principiella invändningar kan\r\nresas mot att en organisation blandar sig i hur den\r\nenskilde medlemmen vill skydda sin\r\nprivatekonomi.''</pre><pre>Överläggningen var härmed avslutad.</pre><pre>3 §  Svar på interpellation 1991/92:118 och fråga\r\n1991/92:452 om ÄDEL-reformen</pre><pre>Anf. 15  Socialminister BENGT WESTERBERG\r\n(fp):</pre><pre>Herr talman! Chatrine Pålsson har i en\r\ninterpellation ställt frågor till statsrådet Könberg i\r\nanslutning till ÄDEL-reformen, bl.a. om vilka\r\ninsatser som planeras för att åtgärda problem\r\nbeträffande de klinikfärdiga patienternas situation\r\noch om vissa konsekvenser av det kommunala\r\nbetalningsansvaret. Tage Påhlsson har i en fråga\r\ntagit upp närliggande problematik och frågar om\r\nregeringen avser att ta initiativ till att lösa\r\nföreliggande tolkningstvister kring begreppet\r\nfärdigbehandlad. Arbetet inom regeringen är så\r\nfördelat att det är jag som skall besvara frågorna.</pre><pre>ÄDEL-reformen trädde i kraft för knappt tre\r\nmånader sedan. Kommunerna har nu fått ett samlat\r\noch tydligt ansvar för äldrevården som bl.a.\r\ninnefattar ett obligatoriskt ansvar för hälso- och\r\nsjukvårdsinsatser i särskilda boendeformer och\r\növertagande av ca 30 000 platser på sjukhem.\r\nÄDEL-reformen syftar till att ge kommunerna de\r\nekonomiska och organisatoriska förutsättningarna\r\natt utveckla en god omsorg och vård där de äldres\r\nvalfrihet, trygghet och integritet utgör den\r\növergripande målsättningen. En viktig del av\r\nreformen är kommunernas betalningsansvar för\r\nmedicinskt färdigbehandlade patienter inom\r\nsomatisk akutsjukvård och geriatrisk vård.\r\nBetalningsansvaret inträder normalt fem vardagar\r\nefter det att landsting och kommun inlett\r\ngemensam planering om den fortsatta vården.\r\nMedicinskt färdigbehandlad är en patient som är\r\nintagen på sjukhuset men som inte längre behöver\r\nden medicinska vård som ges där. Frågan om en\r\npatient är medicinskt färdigbehandlad avgörs av\r\nansvarig läkare.</pre><pre>Systemet med ett kommunalt betalningsansvar för\r\nsomatisk akutsjukvård och geriatrisk vård syftar till\r\natt ge kommunerna incitament att öka\r\nutbyggnaden av anpassade boendeformer för\r\nservice och omvårdnad och därmed reducera\r\nantalet färdigbehandlade patienter på\r\nlänssjukhusen. Detta system kräver självfallet ett\r\nvälutvecklat samarbete mellan kommuner och\r\nlandsting i frågor som rör både övergripande\r\nresursplanering och den gemensamma\r\nvårdplaneringen för den enskilde patienten.\r\nBegreppet medicinskt färdigbehandlad är inte\r\nentydigt, och frågan om dess tolkning har nu ställts\r\npå sin spets när det hävdas att människor i livets\r\nslutskede kan anses medicinskt färdigbehandlade.</pre><pre>Regeringen beslutade i november 1991 att tillsätta\r\nen särskild kommitté med uppgift att följa och\r\nutvärdera det kommunala betalningsansvaret.\r\nKommittén skall särskilt beakta bl.a.\r\nkonsekvenserna för den enskilde, den praktiska\r\ntillämpningen och betalningsansvarets tekniska\r\nkonstruktion. Kommittén skall även kunna föreslå\r\nförändringar i utformningen av systemet, om detta\r\nskulle behövas för att syftet med systemet skall\r\nuppnås eller för att undvika ej avsedda effekter. I\r\ndirektiven till kommittén nämns särskilt att\r\ndefinitionen av begreppet medicinskt\r\nfärdigbehandlad skall följas upp och analyseras. En\r\nförsta preliminär kartläggning av hur begreppet\r\nfärdigbehandlad tolkas och samarbetsformerna i\r\növrigt mellan huvudmännen i anslutning till\r\nÄDEL-reformens genomförande kommer inom\r\nkort att ske inom ramen för kommitténs uppdrag.</pre><pre>Socialstyrelsen har i sin roll som tillsynsmyndighet\r\nbedömt att den senaste tidens händelser, som\r\nföranletts av oklarheter i fråga om begreppet\r\nfärdigbehandlad, kräver en snabb insats. Jag har\r\nerfarit att socialstyrelsen redan haft kontakter med\r\nberörda huvudmän om bl.a. frågan huruvida\r\ndöende patienter verkligen bör flyttas från\r\nakutsjukvården efter det att de bedömts vara\r\nfärdigbehandlade -- en fråga av stor humanitär\r\nbetydelse.</pre><pre>Chatrine Pålsson har också frågat mig när\r\nuppföljning/utvärdering av ÄDEL-reformen\r\nplaneras. Regeringen beslutade i september 1991\r\natt ge socialstyrelsen i uppdrag att följa upp och\r\nutvärdera reformen. Detta arbete avses pågå under\r\nkommande fem år, och avsikten är att 5 milj.kr. per\r\når skall anvisas för att ett uppföljningsarbete med\r\nhög kvalitet skall kunna genomföras.\r\nSocialstyrelsen skall årligen avrapportera vissa\r\ndelar av uppföljningen, bl.a. hur stimulansbidragen\r\nför gruppbostäder och för fler enkelrum inom\r\nlångvården utnyttjas samt behandlingen av frågor\r\nkring kvalitet och säkerhet i vården, integration och\r\nsamarbete mellan hemtjänst och hemsjukvård\r\nm.m.</pre><pre>Anf. 16  CHATRINE PÅLSSON (kds):</pre><pre>Herr talman! Jag vill börja med att tacka\r\nsjukvårdsministern för svaret. I ett sjukvårdssystem\r\nmed inslag av marknadsekonomi förstärks behovet\r\nav en kontinuerlig kvalitetsuppföljning. Också med\r\ntanke på den stora organisationsförändring som\r\nskett tror jag att det är mycket viktigt med\r\nkvalitetsuppföljningen.</pre><pre>Jag måste fråga om jag kan tolka\r\nsjukvårdsministerns svar när det gäller\r\nkonsekvenserna för den enskilde så, att kvaliteten\r\nfår en stor betydelse i detta sammanhang.</pre><pre>Det vore önskvärt att ministern gav sin mening till\r\nkänna. Antingen måste man påtala kommunens\r\nskyldighet att betala, så att dessa vårdbehövande\r\npatienter, ofta döende, får sin vård i\r\nlänssjukvården, eller också måste sjukvården ges\r\ndirektiv att ej klassificera dessa patienter som\r\nmedicinskt färdigbehandlade.</pre><pre>Det är nödvändigt att besked lämnas och att vi\r\nåtgärdar detta, så att inte enskilda människor\r\nkommer i kläm mellan kommun och landsting. För\r\nden enskilde är det inte organsationen och\r\nbetalningsansvaret som är det viktigaste. Det är\r\ninnehåll och kvalitet.</pre><pre>Anf. 17  TAGE PÅHLSSON (c):</pre><pre>Herr talman! Jag får tacka socialministern för\r\nsvaret. Chatrine Pålsson och jag har inte bara\r\nefternamnet gemensamt. Vi får också ta emot svar\r\ni kammaren gemensamt.</pre><pre>Svaret är positivt och tyder på att statsrådet delar\r\nuppfattningen att problemet med tolkningen av\r\nbegreppet färdigbehandlad i sjukvården är viktigt\r\noch behöver en snar lösning. Regeringen har\r\ntydligen tagit vissa initiativ för att lösa problemet.\r\nDet är bra. Bl.a. har direktiv givits till en kommitté,\r\nsom tillsattes i november. Jag erkänner att jag inte\r\nvisste att det fanns en kommitté med den\r\ninriktningen.</pre><pre>Socialstyrelsen har tydligen också tagit initiativ i\r\nfrågan och vill ta upp detta med bedömningen av\r\nom döende patienter verkligen skall flyttas från\r\nakutsjukvården. Ambitionerna från central nivå är\r\nuppenbarligen goda. Tyvärr stannar det ofta på en\r\nviss nivå. Det tycks vara svårt att tränga igenom\r\nhela vägen.</pre><pre>Ekonomitänkandet har nu trummats in både på\r\nlandstingsnivå och kommunal nivå. Vi har alla mer\r\neller mindre hjälpt till i den processen. Det innebär\r\natt man fortfarande i praktiken stöter på sådana här\r\nproblem. Så sent som i förra veckan läste jag i\r\nlokaltidningen om ett fall av ganska tragisk art, där\r\nen patient sändes hem. I min hemkommun\r\ninträffade för två tre veckor sedan något liknande,\r\ndär en äldre, döende patient sändes hem alldeles i\r\nonödan. Patienten hann inte mer än komma\r\ninnanför dörren innan han avled. Det är beklagligt\r\natt det går till på det sättet.</pre><pre>Det finns enligt min uppfattning anledning att\r\nskynda på den process som tydligen är på gång. Vi\r\nbör klara ut tolkningsfrågan. Det bör ske både med\r\nhjälp av läkarexpertis och den administrativa sidan\r\npå resp. landsting och kommuner.</pre><pre>Man bör också överväga om det finns andra\r\nlösningar på de ekonomiska frågorna. Ekonomin\r\nhar tyvärr fått avgöra de rent humanitära frågorna.\r\nRelationerna mellan landsting och kommuner är\r\nganska ansträngda på vissa håll i anslutning till\r\nÄDEL-reformen. Det finns en klar risk att\r\nekonomitänkandet får ta över i bedömningen av de\r\netiska och humanitära frågorna.</pre><pre>Delar statsrådet min uppfattning i den frågan?\r\nFinns det möjlighet att göra någon typ av extra\r\ninsatser?</pre><pre>Anf. 18  EVA ZETTERBERG (v):</pre><pre>Herr talman! Det är bra att Chatrine Pålsson och\r\nTage Påhlsson har ställt denna interpellation resp.\r\nfråga. Det är oerhört viktigt att följa upp ÄDEL-\r\nreformen och se vilka konsekvenser den får i\r\npraktiken. Det är kanske frestande för mig från\r\nVänsterpartiet att säga till socialministern: Vad var\r\ndet vi sade.</pre><pre>Vi i Vänsterpartiet var inte positiva till det sätt på\r\nvilket denna reform skulle genomföras. Vi var\r\npositiva till att kommuner och landsting på frivillig\r\nväg skulle göra denna organisationsförändring.\r\nMen vi var tveksamma till hur det skulle bli i\r\npraktiken, när man tvingades till förändringen\r\nunder rätt kort tid.</pre><pre>Beslutet om reformen är fattat. Det finns ingen\r\nanledning att älta det vi sade innan beslutet\r\nfattades. Vi får göra det bästa möjliga nu av\r\nreformen och följa upp situationen ute i landet\r\ninom sjukvården och i kommunerna.</pre><pre>Det som är svårt är att ett beslut som man kan tycka\r\nhar positiva poänger kommer parallellt med de\r\nstora nedskärningarna i kommunerna. Vi har i\r\ndagarna sett exempel på detta. I Stockholms\r\nkommun, som ligger mig varmt om hjärtat,\r\nkommer krav på nedskärningar på över 700 milj.kr.\r\ni budgeten. Det är naturligtvis svårt när man\r\nsamtidigt får nya arbetsuppgifter, att då försöka\r\nfullgöra dem på ett så bra sätt som möjligt.</pre><pre>Det går inte att frikoppla denna fråga från\r\nekonomin. Det var också Tage Påhlsson inne på.\r\nDen har att göra med vilka ekonomiska resurser\r\nkommunerna får för att fullfölja ÄDEL-reformen\r\npå ett bra sätt.</pre><pre>Jag tycker att det är bra att vi i svaret får reda på\r\ndetaljer om uppföljningen. Inte heller jag kände till\r\ndem innan. Det gäller t.ex. den akuta frågan om\r\nsocialstyrelsen skall gå in och avgöra problemet\r\nmed att döende patienter skickas hem.\r\nDefinitionsfrågan förefaller inte vara klar. Det är\r\nnaturligtvis också bra med en långsiktig uppföljning\r\nunder flera års tid, för att se på djupet hur\r\nförändringarna går till. Jag är emellertid tveksam\r\ntill om detta räcker. Jag undrar om regeringen är\r\nvillig att skjuta till ytterligare medel, när man\r\nupptäcker fler problem under resans gång bl.a. med\r\nresurser. Är regeringen beredd att underlätta för\r\nkommunerna att delta och göra denna reform till\r\nnågot bra för människor som är berörda, så att de\r\nkänner att sjukvården och äldrevården kommer\r\ndem närmare?</pre><pre>Jag undrar också om regeringen kommer att vara\r\nvillig att i framtiden delta i denna process med\r\nförtydliganden. Detta med döende patienter som\r\nskickas hem är bara ett exempel. Jag är övertygad\r\nom att det finns andra, och det kommer att uppstå\r\nfler. Är man från regeringens sida angelägen att ta\r\ninitiativ själv eller se till att socialstyrelsen och\r\nandra instanser snabbt och effektivt klarar ut\r\nkompetenstvister av detta slag, så att inte enskilda\r\npatienter hamnar mellan två stolar?</pre><pre>Anf. 19  BO HOLMBERG (s):</pre><pre>Herr talman! Till Vänsterpartiets företrädare vill\r\njag säga att ÄDEL-reformen, såsom den\r\nbeslutades i riksdagen, var ett mycket bra förslag.\r\nJag följde ingående Vänsterpartiets agerande i\r\nfrågan. Det gick i princip ut på att de relationer som\r\nvarit mellan kommuner och landsting när det gäller\r\nvård och omsorg om de äldre var bra. Den attityden\r\nhade inte majoriteten. Vi insåg att ett antal\r\nförändringar måste till. Betalningsansvaret som\r\nriksdagen lade till var ett mycket viktigt incitament.\r\nDet är en fin process på gång nu.</pre><pre>Stora förändringar av detta slag leder naturligtvis\r\ntill att det blir oro i maskineriet och att felaktigheter\r\nkan uppstå. Men huvudinriktningen är rätt, enligt\r\nmin bedömning.</pre><pre>När det gäller frågan om begreppet\r\nfärdigbehandlad vill jag återge något av det\r\nresonemang som riksdagen och socialutskottet då\r\nförde. Man diskuterade huruvida det skulle kunna\r\nanges från tjänstemannasidan eller i politiska\r\nsystem, när en patient är färdigbehandlad. Vi såg\r\nmånga nackdelar med detta. Vi såg fördelar med att\r\ndet i stället var doktorn som avgjorde, som gjorde\r\nen medicinsk bedömning av när en patient var\r\nfärdigbehandlad. Det är viktigt att man håller fast\r\nvid det. Vi vill väl alla att det är doktorn som på\r\nmedicinska grunder skall bedöma när vår gamla\r\nmamma eller pappa, som ligger på sjukhus, är\r\nfärdigbehandlad. Vi vill inte ställa upp några\r\nadministrativa eller politiska system för det.</pre><pre>Jag vill fråga socialministern om han gör någon\r\nannan bedömning, dvs. att vi skall frångå\r\nordningen att det är doktorn som avgör när en\r\npatient är färdigbehandlad.</pre><pre></pre><pre>Till sist har jag en fråga till Bengt Westerberg om\r\nekonomin. I kommuner och landsting har man nu\r\nbörjat räkna i budgeten på vad besparingen på 7,5\r\nmiljarder kronor kommer att innebära. På senare\r\ntid har det spritt sig en väldig oro i kommuner och\r\nlandsting. Nu syns det vilka stora pengar det hela\r\nhandlar om. Jag har till min förvåning kunnat\r\nkonstatera att man inte alltid har räknat in de\r\nytterligare signaler som finns i finansplanen\r\nomfattande 10--15 miljarder kronor. Om det nu\r\nskall skapas en s.k. statsbidragspåse, kommer\r\nregeringen att kunna garantera att de 5,5 miljarder\r\nkronorna till ÄDEL-reformen kommer att kvarstå\r\noch riktas till de äldre och inte kommer att tas med\r\ni påsen?</pre><pre>Anf. 20  Socialminister BENGT WESTERBERG\r\n(fp):</pre><pre>Herr talman! Jag vill först instämma i det Bo\r\nHolmberg sade om ÄDEL-reformen i allmänhet.\r\nDen är positiv. När jag nu har åkt runt i landet och\r\nträffat kommun- och landstingspolitiker -- som har\r\nblivit av med en del uppgifter -- och tjänstemän har\r\njag fått det bestämda intrycket att de anser att\r\nreformen fungerar väl.</pre><pre>De larmsignaler som har kommit fram är ingalunda\r\ntypiska. Det är snarare undantag som bekräftar att\r\ndet totalt sett är fråga om en mycket bra reform.</pre><pre>Det är viktigt att erinra om bakgrunden till att\r\nbetalningsansvarsreglerna infördes. Många tusen\r\npatienter blev under alltför lång tid liggande på\r\nakutsjukhus och geriatriska kliniker. Vi har i flera\r\når diskuterat hur vi skulle hantera problemet med\r\natt kommunerna inte tog ansvar. Det var mot den\r\nbakgrunden som betalningsansvaret infördes. Det\r\ngår att redan nu se att betalningsansvaret har\r\nfungerat bra.</pre><pre>Som framgår i frågan och interpellationen, och som\r\nEva Zetterberg och Bo Holmberg också har tagit\r\nupp, är det riktigt att det under en övergångsperiod\r\nkan ske misstag. Men det hänger inte bara ihop\r\nmed reformen och övergångsperioden. Den typen\r\nav misstag begås ibland i sjukvården. Sådant följer\r\nalltid socialstyrelsen upp för att se hur man kan\r\nundvika att det upprepas.</pre><pre>Som Chatrine Pålsson sade är det självklart att\r\nenskilda patienter inte skall komma i kläm. Både\r\norganisationen och de enskildas ansvar inom\r\nvården måste ha den inriktningen.</pre><pre>Jag delar helt Bo Holmbergs uppfattning att det\r\nslutliga avgörandet av vem som är färdigbehandlad\r\neller ej måste ligga hos läkaren. Det går inte att i\r\npolitisk ordning reglera den frågan.</pre><pre>När socialstyrelsen har undersökt de\r\nuppmärksammade fallen har man även granskat\r\nom någon har uppträtt klandervärt och om det finns\r\nskäl att vidta disciplinära åtgärder. Men slutsatsen\r\nav de fall som hittills har granskats är att det inte\r\nhar funnits skäl till sådana åtgärder.</pre><pre>Det är naturligtvis ibland ett genuint svårt problem\r\natt avgöra om en person är döende eller inte. Det\r\nfinns kroniker som kommer att dö förr eller senare\r\neller t.o.m. ganska snart. Men det är svårt när man\r\nhar vårdat en akut sjukdom att avgöra hur nära\r\ndöden en kroniker är. I regel fungerar det hela väl.\r\nMen i några av de uppmärksammade fallen har man\r\ngjort bedömningen att personer skulle leva längre,\r\nmen ändå har de dött under transporten eller\r\nomedelbart efter det att de har kommit hem sedan\r\nde har behandlats för en sjukdom.</pre><pre>I stort sett alla mina meddebattörer tar upp frågan\r\nom risken att de ekonomiskt snäva ramarna tar\r\növer. Jag tror inte att det är det som har varit\r\nhuvudproblemet i de uppmärksammade fallen. Det\r\nhar snarare varit fråga om felbedömningar från\r\nläkares och möjligen socialtjänstens sida efter det\r\natt personerna har färdigbehandlats.</pre><pre>Det är klart att det i en pressad ekonomisk situation\r\nalltid finns risker. Det skall vi vara medvetna om.\r\nDärför vill jag gärna understryka att från min och\r\nregeringens utgångspunkt är det oerhört viktigt att\r\ninte låta ekonomin innebära inskränkningar i\r\nmöjligheterna att ge våra äldre en god omsorg.</pre><pre>Det är självklart att de pengar som i samband med\r\nÄDEL-reformen har satsats på t.ex. utbyggnad av\r\ngruppbostäder och ombyggnad till egna rum på\r\nsjukhem osv. reserveras till det ändamålet. Det\r\nfinns ingen tanke på att stoppa in dem i den\r\ngemensamma påsen. De pengarna kommer att\r\nfinnas kvar. Vi räknar med att de skall räcka till\r\nungefär 20 000 enkelrum och 25 000 platser i\r\ngruppbostäder under åren framöver.</pre><pre>Men det här räcker inte. Även inom den ordinarie\r\nbudgeten måste kommunerna göra sådana\r\nprioriteringar att de äldre inte försummas. De 5,5\r\nmiljarderna är i huvudsak ett bidrag till olika\r\nformer av investeringar i utbildning och bostäder.\r\nMen därtill kommer driftskostnaderna. Där tvingas\r\nkommunerna till hårda prioriteringar.</pre><pre>Vi kan inte trolla bort de ekonomiska problemen.\r\nVi kan inte besluta att de inte skall finnas där. Vi\r\nbefinner oss i en ganska pressad ekonomisk\r\nsituation för närvarande. Regeringen försöker på\r\nolika sätt att få i gång den ekonomiska\r\nutvecklingen. Det är en diskussion som kan föras i\r\nandra fora, och den återkommer senare i dag i\r\nkammaren. Men det är helt klart att inom de snäva\r\nramar som finns måste äldreomsorgen ges en\r\nmycket hög prioritet. Det räcker inte ens med att\r\nbibehålla den standard som finns i dag, utan\r\nstandarden måste förbättras när det gäller\r\nomhändertagandet av de äldre.</pre><pre>Anf. 21  EVA ZETTERBERG (v):</pre><pre>Herr talman! Frågan om ÄDEL-reformens\r\ninförande eller inte har utgjort en het diskussion i\r\nriksdagen. Som Bo Holmberg konstaterade hade\r\nVänsterpartiet ett annat förslag i den frågan. Vi i\r\nVänsterpartiet tyckte inte att svensk sjukvård och\r\nkommuner och landsting hanterade frågan på ett\r\ntill fullo önskvärt sätt. Vi var klara över att det\r\nfanns och finns problem. Vi tyckte att det fanns\r\nmöjligheter till frivilliga överenskommelser mellan\r\nkommuner och landsting.</pre><pre>Men jag tycker egentligen inte att det här är så\r\nintressant att diskutera i dag, eftersom vi redan har\r\nfattat beslut. Det finns ingen anledning att gå\r\ntillbaka, utan i stället skall vi försöka se hur det går\r\natt stärka reformen och få den att fungera ute på\r\nfältet.</pre><pre>Jag är trots allt nöjd -- eller någonting åt det hållet --\r\nnär socialministern säger att det inte bara är de\r\nekonomiska faktorerna som skall styra och att\r\nregeringen har för avsikt att hålla uppsikt över\r\nfrågan och inte låta ekonomin fullständigt ta över.\r\nJag är övertygad om att vi kan ha olika sätt att se\r\npå införandet av ÄDEL-reformen. Men i dag är de\r\nstora besparingar som kan göras i kommuner och\r\nlandsting av större betydelse. De har större\r\npåverkan på den enskilde gamle och hans eller\r\nhennes möjligheter till bra sjukvård och\r\nhemsjukvård osv.</pre><pre>Jag är nöjd om vi tillsammans kan se till att\r\nbesparingar inte leder till några negativa\r\nkonsekvenser och om regeringen är beredd att\r\nskjuta till pengar för att undvika dessa besparingar.</pre><pre>Jag tycker självklart inte att politiker skall styra och\r\ntala om vem som är färdigbehandlad. Jag utgår från\r\natt det är läkare som skall göra den bedömningen.\r\nJag tycker att det är viktigt att vi uppmärksammar\r\nnär sådana exempel dyker upp och att\r\nsocialstyrelsen och andra instanser får skyldighet\r\natt klargöra för kommuner och landsting att det inte\r\nfår ske sådana olika bedömningar.</pre><pre>Anf. 22  CHATRINE PÅLSSON (kds):</pre><pre>Herr talman! Det är mycket viktiga signaler som\r\nsocialministern har givit här i kammaren i dag. De\r\när viktiga först och främst för de äldre och deras\r\nanhöriga men också för sjukvården.</pre><pre>Jag vill gärna tacka socialministern för uttalandet i\r\nTV i går kväll -- jag tror att det var i Aktuellt.\r\nSocialministern uttalade mycket klart att den\r\nsociala välfärden skulle prioriteras. Jag och många\r\nfler vill vara med i det arbetet.</pre><pre>Jag vill göra följande jämförelse. När det gäller\r\nfrågan om vårdens kvalitet kan man konstatera, att\r\nom en kommun i Oskarshamnsområdet skulle ge\r\nvård dygnet runt för dessa svårt sjuka människorna\r\nskulle det kosta 3 000 kr. per dygn. I landstinget\r\nskulle det kosta 1 800 kr., vilket är billigare.\r\nKommunerna skall ta till vara möjligheten till\r\nbilligare vård för de patienterna.</pre><pre>Jag vill tacka socialministern för att han vill\r\nprioritera äldreomsorgen i ett framtida Sverige.\r\nDen kommer att bli en av de allra viktigaste\r\nfrågorna.</pre><pre>Anf. 23  TAGE PÅHLSSON (c):</pre><pre>Herr talman! Det är klart att läkarna skall avgöra\r\nom någon är färdigbehandlad eller inte. Men läkare\r\när inte mer än människor de heller, och risken finns\r\natt ett ekonomitänkande, som ju nu är\r\nallenarådande, kan påverka besluten, även om det\r\när omedvetet. Man har budgetansvar och\r\nekonomiskt ansvar.</pre><pre>Socialministern tror att det enbart är\r\nfelbedömningar av medicinsk art som ligger bakom\r\nde tragiska fall med hemsändning som vi har hört\r\ntalas om. Då är socialministern fel ute -- tyvärr. Det\r\nfinns ett flertal exempel på motsatsen, där alltså de\r\nekonomiska relationerna varit avgörande -- var och\r\nen skall slåss för sin vattvälling, som man brukar\r\nsäga.</pre><pre>Jag vill upprepa min fråga: Delar statsrådet min\r\nuppfattning att det behövs en snabb översyn av de\r\nekonomiska förhållandena mellan landsting och\r\nkommuner och av hur de inverkar på dessa frågor?\r\nJag skulle vilja höra vad socialministern säger om\r\ndet.</pre><pre>Anf. 24  BO HOLMBERG (s):</pre><pre>Herr talman! Jag är nöjd med Bengt Westerbergs\r\ndeklarationer om ÄDEL-reformen, att de äldre\r\nskall prioriteras och att de 5,5 miljarderna till\r\nkommuner och landsting för att fullfölja ÄDEL-\r\nreformen skall garanteras.</pre><pre>På en punkt är jag däremot mycket oroad, och jag\r\nskulle vilja fråga om inte Bengt Westerberg också\r\när litet orolig, med tanke på de indragningar som\r\nregeringen allmänt gör. Nu skall man dra in 7,5\r\nmiljarder kronor 1993, och i finansplanen har\r\ndeklarerats att man borde ta in 10--15 miljarder och\r\nlägga på ytterligare 1994 och 1995.</pre><pre>Det här är så pass stora tal att jag tror att de flesta\r\nkommunal- och landstingspolitiker inte har förstått\r\nvad det handlar om. På resor runt om i landet har\r\njag märkt att en del har lagt in besparingen på 7,5\r\nmiljarder, men alla har inte gjort det. De säger att\r\ndet väl inte kan vara möjligt att det skall göras så\r\nstora indragningar.</pre><pre>Min fråga är: Tror Bengt Westerberg att det går att\r\nklara allt fler äldre och höja kvaliteten, dvs. klara\r\nvälfärden och samtidigt dra in så mycket pengar\r\nfrån kommuner och landsting? Socialdemokraterna\r\ntror inte det.</pre><pre>Anf. 25  Socialminister BENGT WESTERBERG\r\n(fp):</pre><pre>Herr talman! Först vill jag säga till Eva Zetterberg\r\natt jag kan hålla med om att det kanske inte är så\r\nstor mening att nu föra en diskussion om ÄDEL-\r\nreformen var bra eller inte. Man skall komma ihåg\r\natt möjligheten till frivilliga överenskommelser\r\nmellan kommuner och landsting fanns redan\r\ntidigare. Ett skäl till att statsmakterna gick in med\r\nhela reformen var att frivilligheten inte fungerade\r\npå detta område, utan det var viktigt att fatta beslut\r\nom att kommunerna hade ett entydigt ansvar för de\r\näldres boende. Inte minst de dementa tenderade att\r\nfalla mellan stolarna i den tidigare organisationen,\r\ntrots att denna möjlighet fanns. Det var för att\r\ngarantera deras rättigheter som vi genomförde\r\nreformen. Intrycket när man åker runt i landet och\r\nträffar människor som arbetar med det här är att\r\ndet fungerar mycket väl.</pre><pre>Tage Påhlsson tog åter upp frågan om behovet av\r\növersyn av betalningsansvaret. Mitt svar nu är\r\ndetsamma som det skrivna svaret, att den\r\növersynen pågår. Skälet till att vi har tillsatt en\r\nsärskild kommitté för att se över betalningsansvaret\r\när naturligtvis att detta är ett nytt sätt att arrangera\r\nnågonting mellan kommuner och landsting. Därför\r\när det viktigt att följa upp det här och se hur det\r\nfungerar. Det finns inte några andra exempel på\r\nden typen av betalningsansvar som vi har infört här.\r\nDet preliminära intrycket efter tre månaders\r\nerfarenheter är att det har fungerat mycket väl,\r\nmen samtidigt kan det naturligtvis ha skett misstag\r\nsom går att hänföra till det nya arrangemanget.</pre><pre>När jag påstår att det inte är ekonomin utan andra\r\nbedömningsgrunder som har legat bakom de\r\nmisstag som jag känner till, grundar det sig på den\r\nskrivelse från socialstyrelsen som jag har läst och\r\nsom framför allt tar sikte på några fall här i\r\nStockholmsregionen som har uppmärksammats.\r\nJag kan naturligtvis inte uttala mig om varje enskilt\r\nfall, men i de fall som jag känner till och som\r\nsocialstyrelsen har granskat förhåller det sig på det\r\nsätt som jag angav.</pre><pre>Bo Holmberg tar upp en något större fråga, men låt\r\nmig gärna kommentera den i sammanhanget,\r\nnämligen möjligheterna att göra ytterligare\r\nindragningar från kommuner och landsting under\r\nåren framöver. Min bedömning är att något sådant\r\nutrymme inte finns. Under 1993 kommer\r\nkommuner och landsting att ha en ganska hygglig\r\nekonomisk situation, vilket hänger ihop med\r\nutbetalningarna av pengar som grundar sig på 1991\r\nårs inkomster, men enligt alla prognoser som nu\r\nföreligger kommer de under 1994 och 1995 att ha\r\nen mycket sämre ekonomisk situation, med ganska\r\nbetydande underskott. Det innebär att det inte\r\nfinns något utrymme för ytterligare indragningar.\r\nDet innebär i sin tur att de besparingar som blir\r\nnödvändiga i statens budget under åren 1994 och\r\n1995 huvudsakligen, eller kanske enbart, måste\r\ngöras genom andra åtgärder. Då tänker vi i första\r\nhand på de effekter som vi hoppas skall komma av\r\nolika åtgärder som vi sätter in för att få ned\r\nohälsotalet, dvs. förändringar i sjukförsäkringen,\r\narbetsskadeförsäkringen, de rehabiliteringsinsatser\r\nsom beslutades redan under den tidigare\r\nregeringen, naturligtvis också förändringar i\r\nbostadssubventionssystemet och i\r\npensionssystemet samt en del annat som kan bli\r\naktuellt, förutom det vanliga gnetandet som måste\r\nfölja med varje budgetprocess. Några indragningar\r\nfrån kommunerna under 1994 och 1995 har jag\r\nalltså svårt att tro på, om de prognoser som nu\r\nföreligger kommer att stå sig framöver.</pre><pre>Jag vill till sist säga att jag är tacksam för det stöd\r\nsom Chatrine Pålsson och de övriga debattörerna\r\ngav för den allmänna kamp för att slå vakt om\r\nvälfärden som jag försöker föra i olika\r\nsammanhang. Det gör det betydligt lättare för mig\r\natt leva med det underbetyg som jag fick av\r\nModerata ungdomsförbundet.</pre><pre>Anf. 26  TAGE PÅHLSSON (c):</pre><pre>Herr talman! Jag vill bara kort göra ett\r\nkonstaterande. Jag förmodar att socialministern\r\ninstämmer i att det krävs en snabb översyn av de\r\nekonomiska relationsfrågorna, och jag får tacka för\r\ndet. Jag instämmer i Chatrine Pålssons bedömning\r\nbeträffande gårdagen.</pre><pre>Överläggningen var härmed avslutad.</pre><pre>4 §  Svar på interpellation 1991/92:122 om\r\nVänersjöfarten</pre><pre>Anf. 27  Kommunikationsminister MATS ODELL\r\n(kds):</pre><pre>Herr talman! Magnus Persson har frågat mig på\r\nvilka grunder jag underkänner Ulf Adelsohns\r\nutredning om Vänersjöfarten (SOU  1991:73) samt\r\nvilken inställning kommunikationsdepartementet\r\nhar till Vänersjöfartens framtid.</pre><pre>Jag vill inledningsvis klargöra att Magnus Perssons\r\npåstående att regeringen underkänt Ulf Adelsohns\r\nutredning är främmande för mig. Däremot vill jag\r\npoängtera att en fråga som utredningen inte haft i\r\nuppdrag att ta ställning till är frågan om\r\nhuvudmannaskapet för Trollhätte kanalverk. Från\r\nårsskiftet 1991-1992 ansvarar ett nytt kanalverk för\r\nförvaltning och drift av kanalverksamheten.\r\nHuvudmannaskap och organisationsform anser jag\r\nvara utomordentligt viktiga aspekter i\r\növervägandena om den framtida\r\nkanalverksamheten.</pre><pre>Den 18 mars 1991 förordnades Ulf Adelsohn som\r\nsärskild utredare för att utreda det statliga stödet\r\ntill Vänersjöfarten. Betänkandet Vänersjöfarten\r\növerlämnades till kommunikationsdepartementet i\r\nseptember 1991. Utredningen gör bedömningen att\r\nVänersjöfarten har spelat en viktig roll för\r\nregionens näringsliv. Man konstaterar också, att\r\nom denna roll skall kunna bibehållas inför\r\nframtiden måste kostnaderna sänkas och nya\r\ntransportsystem utvecklas. Detta är nödvändigt om\r\ninte konkurrensen från lastbil och tåg skall slå ut\r\nverksamheten. Godsvolymen har varit konstant\r\nunder de senaste tio åren.</pre><pre>Utredningen konstaterar att Vänersjöfartens\r\nfördelar bl.a. är att trafiken kan öka utan att det\r\nmedför större investeringar eller driftsunderskott.\r\nEn nedläggning av handelssjöfarten genom kanalen\r\nskulle samtidigt innebära konsekvenser för miljön\r\noch trafiksäkerheten.</pre><pre>Utredningen lämnar förslag till åtgärder som man\r\nmenar kan bidra till att skapa goda förutsättningar\r\nför en konkurrenskraftig framtida Vänersjöfart.\r\nBl.a. föreslås att hamnarna i Vänern bör gå\r\nsamman i ett bolag för att effektivisera\r\nverksamheten och därmed också skapa\r\nförutsättningar för att sänka kostnaderna.</pre><pre>Utredningen föreslår också förändringar i\r\navgiftssystemet. Enligt direktiven till utredningen\r\nskulle förändringar i avgiftssystemet övervägas i\r\nsyfte att skapa starkare kopplingar mellan\r\nservicenivå och avgifter. Utredningens förslag i\r\ndenna del har dock kritiserats från bl.a.\r\nsjöfartsverket på en rad punkter.</pre><pre>I årets budgetproposition anför regeringen\r\nkortfattat följande om Vänersjöfarten. Statens\r\nkostnader för subventionering av Vänersjöfarten är\r\nbetydande. Anslaget har de senaste åren ökat\r\nbetydligt jämfört med vad andra verksamheter\r\ninom departementets område tilldelats. Samtidigt\r\nhar det transporterade godset inte ökat, vilket\r\nbetyder att subventioneringen per transporterat ton\r\nnumera är betydande. Mot bakgrund av det\r\nstatsfinansiella läget är det därför i högsta grad\r\nrimligt att värdera statens insatser på detta område.</pre><pre>Utredningens förslag att skapa ett Vänerhamn AB\r\nhar regionen på ett förtjänstfullt sätt anammat. De\r\nberörda kommunerna har enligt vad jag har erfarit\r\ninlett diskussioner om förutsättningarna för en\r\nökad grad av samverkan. Utredningens förslag om\r\nförändringar i avgiftssystemet är rimligt, sett ur\r\nVänersjöfartens synvinkel. Men de medför\r\navsevärda komplikationer för hela systemet med\r\nsjöfartsavgifter och för finansieringen av\r\nsjöfartsverkets verksamhet. Regeringen kunde\r\ndärför inte förorda förslaget i budgetpropositionen.\r\nBehovet av andra lösningar för att rationalisera och\r\neffektivisera verksamheten och öka dess\r\nkonkurrenskraft kvarstår därmed, om systemet\r\nmed statliga subventioner skall fortsätta. Vilken\r\norganisationsform som ger de bästa\r\nförutsättningarna för att bedriva en effektiv\r\nkanalverksamhet är då en av de väsentligaste\r\naspekterna att lösa.</pre><pre>Av dessa skäl har regeringen därför i\r\nbudgetpropositionen förordat fortsatta\r\növerväganden och analyser kring verksamheten.\r\nMen jag vill klargöra att min inriktning därmed inte\r\nhar varit -- och inte är -- att avskaffa det statliga\r\nstödet till Trollhätte kanalverk och Vänerns\r\nseglationsstyrelse.</pre><pre>Jag har nu blivit informerad om att styrelsen för\r\nTrollhätte kanalverk inom kort skall påbörja ett\r\neffektiviserings- och rationaliseringsarbete. Jag\r\nförutsätter att kanalverket i dessa frågor\r\nsamarbetar med kommuner, länsstyrelser och\r\nnäringslivets representanter. Jag kan därmed\r\nkonstatera att den översyn av verksamheten som\r\njag förordat i budgetpropositionen kommer att\r\nutföras, åtminstone till vissa delar. Om detta\r\nförändringsarbete leder till förslag som regeringen\r\nbedömer ger långsiktiga förutsättningar att lösa\r\nfrågan om huvudmannaskap och som innebär att\r\nverksamhet kan bedrivas i rimlig omfattning men\r\ntill lägre priser, ser jag inget behov av någon\r\nytterligare översyn av verksamheten.</pre><pre>Jag måste betona vikten av att finna former för\r\nverksamheten som är rimliga ur både\r\nanslagsmässiga och transportmässiga synvinklar\r\noch som skapar lågsiktigt sett goda förutsättningar\r\nför regionens framtida transporter.</pre><pre>Anf. 28  MAGNUS PERSSON (s):</pre><pre>Herr talman! Jag får tacka\r\nkommunikationsministern för svaret på min\r\ninterpellation.</pre><pre>Anledningen till att jag ställde interpellationen är\r\nden tilltagande oro som många av oss mött och\r\nmöter när det gäller den framtida sjöfarten på\r\nVänern.</pre><pre>Kommunikationsministern vill i svaret inte öppet\r\nmedge eller deklarera att han i varje fall delvis\r\nunderkänner Ulf Adelsohns utredning, även om så\r\när fallet.</pre><pre>Under tiden som departementet har velat hit och\r\ndit har vi handlat hemma i regionen. På initiativ av\r\nlandshövding Ingemar Eliasson har de smärre\r\nfrågetecken som alltjämt återstod i Ulf Adelsohns\r\nutredning nu i det närmaste rätats ut av den\r\nkompletterande utredning som Lars Larsson nu\r\narbetar med.</pre><pre>Summan av förslagen blir följande.</pre><pre>Samverkan är det förlösande ordet. Näringen\r\nkommer att stå för en ökad andel av kostnaderna\r\nför kanalverket och farlederna. Dels reduceras\r\ndärmed statens kostnader, dels ger det klara besked\r\noch dimmorna skingras för sjöfarten från regionens\r\nsida.</pre><pre>I och med detta, menar vi, har vi från\r\nVänerregionens sida visat vägen och tar vår andel\r\nav kakan. Vad vi nu efterlyser, herr talman, är ett\r\nmer långsiktigt strategiskt engagemang och en klar\r\nhandlingslinje från statens sida. Vi tycker att frågan\r\ndras i långbänk.</pre><pre>Av det lämnade interpellationssvaret kan man dra\r\nskilda slutsatser. På vissa punkter är det\r\nklarläggande. En är att departementet tydligen\r\nbackat från sina tidigare propåer och uttalandet i\r\nbudgetpropositionen om en förutsättningslös\r\nutredning om sjöfarten på Vänern. En annan är att\r\nkanalverket nu ges i uppdrag att analysera de\r\nbrister som finns på vissa områden, och det är bra.</pre><pre>När det gäller huvudmannaskapsfrågan blir jag inte\r\nriktigt klok på svaret. Jag skulle vilja ha ett\r\nförtydligande där. Huvudmannaskapet har nyligen\r\nförändrats. Menar departementschefen att man nu\r\npå allvar diskuterar en ytterligare förändring av\r\nhuvudmannaskapet mycket snart? På den punkten\r\nskulle jag vilja ha ett klarläggande.</pre><pre>Vad jag och många med mig alltjämt befarar är att\r\ndepartementet och regeringen avser att smygvägen\r\nkomma med försämringar och förslag till annan\r\nkostnadsfördelning än den nuvarande mellan\r\nstaten, sjöfartsnäringen och övriga berörda\r\nintressenter. Svaret visar att man från\r\ndepartementets sida tydligen inte är främmande för\r\nsådana resonemang. Man kan då befara det allra\r\nvärsta, dvs. då är steget inte långt till en\r\növervältring av kostnader på regionen.</pre><pre>Oklarheten om Vänersjöfartens framtid är det\r\nstörsta hotet mot ett ökat tonnage på Vänern. I det\r\nsammanhanget vill jag hänvisa till de tre\r\nlandshövdingarnas gemensamma uttalanden,\r\npropåer och uppvaktningar på departementet. Vi\r\ntycker att kommunikationsministern borde ha\r\nlyssnat och tagit intryck av regionens och de tre\r\nkungliga befallningshavarnas gemensamma syn på\r\nsjöfartsnäringen.</pre><pre>Samma uppfattning har därutöver alla kommunala\r\noch regionala företrädare, och vi är också många i\r\ndenna kammare som delar den oro och den\r\nuppfattning som landshövdingarna har gjort sig till\r\ntolk för. I ett tidigare skede var ännu fler av\r\nkammarens ledamöter inställda på detta, men\r\nunder resans gång har de borgerliga ledamöterna\r\nändrat uppfattning.</pre><pre>Herr talman! Den stora frågan är alltjämt: Vad sker\r\nnu med den framtida Vänersjöfarten? Om man\r\nskulle övervältra kostnaderna på regionen skulle\r\ndet få stora konsekvenser. Tydligen fick\r\nkommunikationsministern stora skälvan när\r\nsjöfartsverket hade invändningar i den delen.</pre><pre>Vilken inställning departementet har är enligt min\r\nmening svårt att få ett begrepp om. Vad är det som\r\när rimligt anslagsmässigt och transportmässigt? Det\r\nskulle vara bra om vi fick ett klarläggande på just\r\nden punkten, herr talman!</pre><pre>En annan fråga som inte heller tas upp särskilt är\r\nmiljön. Inte en enda gång nämner\r\ndepartementschefen ordet miljö i svaret. Om\r\nsjöfarten på Vänern läggs ned -- jag säger det rent\r\nhypotetiskt -- kommer enligt utredaren 20 % av de\r\ntransporterna att hamna på järnvägen, medan 80 %\r\nhamnar på landsväg.</pre><pre>Vi har i dag betydande petroleumtransporter till\r\nhela Bergslagen. Egentligen förser Karlstads hamn\r\nhela Bergslagen med olja. Skulle man lägga de\r\ntransporterna på landsväg ända från Göteborg\r\nskulle det så att säga uppstå miljöproblem och\r\ntrafikproblem -- jag tänker på trafikolyckor osv.</pre><pre>Jag skulle med andra ord vilja ha ett klarläggande i\r\nfrågan, om man på departementet utreder\r\nmiljöfrågorna och lägger in det i de överväganden\r\nsom man från departementets sida gör om den\r\nframtida sjöfarten. Jag hoppas också få svar på de\r\ntidigare frågorna om huvudmannaskapet.</pre><pre>Det vore bra om kommunikationsministern och\r\ndepartementet i nära samarbete med regionens\r\nföreträdare tittade närmare på frågan och kom till\r\nskott. Man kan här påminna om det gamla\r\ntalesättet: Medan gräset växer dör kon. Är det det\r\nman vill från departementshåll?</pre><pre>Anf. 29  INGVAR JOHNSSON (s):</pre><pre>Herr talman! Vänersjöfarten har utomordentligt\r\nstor betydelse för hela regionen. Den har stor\r\nbetydelse för transportförsörjningen, och därmed\r\när den avgörande för näringslivets sätt att fungera.\r\nDen har också, som nämnts, mycket stor betydelse\r\nför miljö- och trafiksäkerhetsarbetet.</pre><pre>Om de här transporterna skulle föras över på vägar,\r\nskulle utsläppen enligt undersökningar minst\r\nkomma att fördubblas. Det transporteras genom\r\nGöta älv-dalen stora mängder olja och farligt gods,\r\noch det skulle inte vara bra att flytta upp dessa\r\ntransporter på vägarna.</pre><pre>Jag kan helt instämma i det Magnus Persson har\r\nsagt i dessa frågor, men jag skulle vilja tillägga\r\nnågot som kanske specifikt berör Göta älv-dalen\r\noch regionen runt Trollhättan--Vänersborg. Det\r\nhandlar om en mycket starkt industrialiserad\r\nregion, som byggts upp under århundraden och där\r\njust möjligheten till goda sjötransporter har betytt\r\noch fortfarande betyder oerhört mycket. Skulle\r\nman inte ha tillgång till transporter på Göta älv--\r\nTrollhätte kanal, skulle det innebära att en oerhört\r\nviktig pulsåder klipptes av. Det finns bedömare\r\nsom säger att detta skulle kunna leda till en\r\nindustriell kollaps i hela regionen. Pulsådern\r\nbetyder också väldigt mycket för den växande\r\nturistnäringen, och det skulle vara svårt att också\r\nupprätthålla denna om godstransporterna togs bort\r\nfrån kanalen.</pre><pre>Jag skulle också vilja redovisa ett exempel, som\r\nbelyser hur omfattande transporterna är. Vargön\r\nAlloys transporterar nära 300 000 ton genom Göta\r\nälv. Det motsvarar 10 000 långtradare. Nästan alla\r\ndessa transporter går direkt till kunder, utan\r\nomlastning i hamnar ute i Europa. Alternativet till\r\ndessa transporter skulle vara vägtransporter mot\r\nUddevalla. Det skulle leda till mycket stora\r\nmerkostnader för industrin, och det skulle\r\ndessutom innebära 10 000 långtradare på väg 44,\r\nsom, även om man bortser från miljöaspekterna,\r\nabsolut inte skulle klara av detta.</pre><pre>Detta var ett exempel från ett företag.\r\nGrannföretaget Holmens Bruk har också\r\nomfattande transporter just på kanalen och älven.</pre><pre>Jag skulle vilja ta upp miljö- och\r\ntrafiksäkerhetsaspekten på detta, även om\r\nmiljöaspekter i trafiksäkerhetsarbetet kanske inte\r\nhar visat sig vara kommunikationsministerns\r\nstarkaste sida. Detta gäller ju utöver riksväg 44\r\nockså riksväg 45 mot Göteborg, som i dag har en\r\nundermålig standard och därför inte klarar en\r\nutökning av transporterna och som dessutom går\r\ngenom mycket känsliga områden.</pre><pre>Mot bakgrund av alla dessa faktorer väckte\r\nregeringens propåer i budgetpropositionen väldigt\r\nmånga farhågor i området. Om det går att tolka\r\nsvaret som har givits på interpellationen som att\r\nman i viss mån har börjat ompröva de ståndpunkter\r\nman hade när man skrev budgetpropositionen i\r\nhöstas, är det naturligtvis ett bra steg i rätt riktning.\r\nJag vill, precis som Magnus Persson, efterlysa ännu\r\ntydligare uttalanden från\r\nkommunikationsministern om att det inte får\r\nkomma i fråga att godstrafiken på Göta älv--\r\nTrollhätte kanal läggs ner.</pre><pre>Anf. 30  ROLAND LÉBEN (kds):</pre><pre>Herr talman! Jag ber att få tacka\r\nkommunikationsministern för svaret och\r\nklarläggandet om behovet av förslag som ger\r\nförutsättningar för att långsiktigt driva den här\r\nverksamheten. Definitionerna var tidigare litet\r\nvidare, och det har naturligtvis på sina håll orsakat\r\nen viss oro, även om man må tillstå att oron kanske\r\nhar blåsts upp en aning. Jag är tacksam över\r\nutpekandet och klargörandet av att det är\r\nkanalverkets verksamhet som skall ses över.</pre><pre>Magnus Persson antyder att andra ledamöter har\r\nändrat uppfattning. Herr talman! Vi har inte hävdat\r\natt allting är klarlagt. Vi har förordat regionalt\r\nansvar för det fortsatta utredandet, men vi inser\r\nockså att den här översynen av kanalverket är\r\nmycket betydelsefull. Detta är naturligtvis\r\nkommunikationsdepartementets bord, och jag\r\nnoterar med tillfredsställelse att detta har uttalats\r\noch att vi nu med säkerhet vet var bollen ligger.</pre><pre>Vi sade i debatten den 18 mars att man på visst håll\r\ninom regionen fortfarande spjärnar emot\r\nskapandet av ett regionalt Vänerhamn AB.\r\nPersoner från Kristinehamns hamn har uttalat sig i\r\nvärmländska media, så jag yppar ingen hemlighet\r\nnär jag säger att man tveksam till ett hamnbolag.\r\nJag hävdade redan i den tidgare debatten att det\r\nfortfarande finns ett behov av ett visst s.k.\r\nomvandlingstryck i den här frågan. Trycket finns,\r\noch det behövs fortfarande, det är jag övertygad\r\nom. Magnus Persson, jag och även många andra\r\nkommer förmodligen att vara ganska glada en dag i\r\nframtiden när vi har ett mycket skärpt,\r\nrekonstruerat och fungerande Vänerbolag och en\r\nrekonstruerad Vänersjöfart. Då kommer vi att vara\r\nglada över att det fanns ett omvandlingstryck i den\r\nhär frågan.</pre><pre>Anf. 31  Kommunikationsminister MATS ODELL\r\n(kds):</pre><pre>Herr talman! Jag vill först ärligt beklaga att\r\nformuleringar i budgetpropositionen har gett\r\nupphov till spekulationer om att\r\nkommunikationsdepartementet skulle vilja lägga\r\nner Vänersjöfarten. Detta är en helt orimlig tanke.\r\nVänersjöfarten är ett riksintresse, och regeringen\r\nser självfallet mycket positivt på sjöfarten i Vänern.</pre><pre>Den oro många människor i dag känner bör inte\r\ngrunda sig på att det finns en önskan att utreda hur\r\ndenna verksamhet skall göras mer effektiv, utan\r\noron bör ta sin utgångspunkt i den förhållandevis\r\nkraftiga kostnadsutveckling som har skett under de\r\nsenaste åren utan att mängden transporterat gods\r\nhar ökat. Det är därför oerhört bra att regionen nu\r\nockså har gått in och tagit ett konkret ansvar för\r\nutvecklingen.</pre><pre>Man är alltså inte, som Magnus Persson tror, ute\r\nefter att lägga ner eller försämra verksamheten,\r\nutan man eftersträvar att effektivisera\r\nverksamheten, att göra den mer konkurrenskraftig\r\noch att öka den mycket miljövänliga trafiken till\r\nsjöss. De inre vattenvägarna är en potential när det\r\ngäller godstransporter</pre><pre>På kommunikationsdepartementet tar vi faktiskt,\r\nIngvar Johnsson, mycket allvarligt på\r\nmiljöproblemen, och vi har en mycket högt ställd\r\nambition på att åtgärda dem. Vi kommer i olika\r\nsammanhang framöver att återkomma till detta.</pre><pre>Herr talman! Låt mig konstatera, att om man inom\r\nramen för Trollhätte kanalverk lyckas hitta de\r\neffektiviseringar som efterlyses, finns det inget\r\nstörre behov av några ytterligare separata\r\nutredningar. Detta gäller särskilt om man kan hitta\r\nen långsiktigt hållbar modell för\r\nhuvudmannaskapet. Bakgrunden, som redovisas i\r\nUlf Adelsohns utredning, är att det komplicerade\r\nsystem med olika typer av avgifter från fartyg som\r\nanlöper olika hamnar och som skulle\r\nspecialdestineras till kanalverket är en\r\nkonstruktion som lindrigt talat är mycket\r\nsvårgenomförbar. Man kan jämföra sjöfarten på\r\nVänern och i Trollhätte kanal med sjöfarten i\r\nexempelvis Mälaren, där det finns en huvudman,\r\nnämligen sjöfartsverket, som tar in alla dessa\r\navgifter. Det är ingen orimlig tanke att man tittar på\r\nen sådan lösning om det inte är rimligt att Trollhätte\r\nkanal skulle vara en del av sjöfartsverkets\r\nansvarsområde och så att säga ligga under den\r\nhatten.</pre><pre>Jag vet inte om detta är rätt, och det finns i dag inte\r\nheller någon annan som vet det. Det är av den\r\nanledningen vi vill titta även på den aspekten. Det\r\ngäller, herr talman, att hitta en långsiktig lösning,\r\nsom slår vakt om möjligheterna att utnyttja den\r\nmycket miljövänliga transportled som Trollhätte\r\nkanal och Vänern utgör.</pre><pre>Anf. 32  MAGNUS PERSSON (s):</pre><pre>Herr talman! Jag tycker det var bra med ett klart\r\nsvar från departementschefens sida. De uttalanden\r\nsom fanns i budgetpropositionen har skapat oro\r\ninom regionen, och det är väl bra om de dimmorna\r\nlättar.</pre><pre>Det är också bra att få höra att Vänersjöfarten är\r\nett riksintresse.</pre><pre>Jag kan nämna att vi hemma i min kommun,\r\nKarlstad, har en hel del skrymmande gods som görs\r\npå Valmet. Det gäller stora cisterner som man över\r\nhuvud taget inte skulle kunna transportera på väg.\r\nMan är beroende av djuphamn och sjötransporter\r\nom man skall kunna behålla produktionen vid\r\nKMV-Valmet-gjuteriet i Karlstad.</pre><pre>Därtill kommer oljetransporterna till Bergslagen\r\nsom det ur miljösynpunkt är ytterst tveksamt att ta\r\npå landsväg. Det är märkligt att\r\ndepartementschefen och\r\nkommunikationsministern använt ordet miljö bara\r\nen gång i svaret.</pre><pre>Från regionens sida är vi naturligtvis öppna inför att\r\ndiskutera ett huvudmannaskap. Men vi är rädda för\r\natt staten, i det här fallet departementet, inte skall\r\nstötta oss som man har gjort tidigare. Vi fick en\r\nfördjupning av Trollhätte kanal, vi fick året-runt-\r\nsjöfart och vi fick en isbrytare på Vänern, vilket har\r\nbetytt mycket. Det gäller att vi optimistiskt kan se\r\nframtiden an. Så det noterar jag med\r\ntillfredsställelse.</pre><pre>Så några ord till Roland Lében, min meddebattör\r\nfrån Kristinehamn. Det inte är någon tvekan om att\r\nde borgerliga riksdagsledamöterna darrade på\r\nmanschetten när de hörde husbondens röst.</pre><pre>Ni skrev era motioner, och ni var med i det längsta\r\ni överläggningarna med Karlstads kommun, där ni\r\ntyckte att departementschefen hade skrivit fel. Men\r\ndagen därpå behandlades detta ärende i utskottet,\r\noch då hade era partivänner i utskottet valt en\r\nannan sida.</pre><pre>Jag menar att man har bytt sida under resans gång.\r\nNu är det bara att hoppas att vi tillsammans kan\r\nlotsa Vänertrafiken vidare och gemensamt se till att\r\nfartygen går på Vänern också i fortsättningen.</pre><pre>Anf. 33  INGVAR JOHNSSON (s):</pre><pre>Herr talman! Jag tycker också att det är bra att\r\nkommunikationsministern beklagar formuleringen\r\ni budgetpropositionen. Men protesterna mot denna\r\nformulering började komma redan den 11 och den\r\n12 januari. Det ligger mycket arbete i regionen\r\nbakom uppvaktningar och skrivningar, som skulle\r\nha kunnat undvikas om detta klarläggande kunnat\r\nuttalas lika tydligt direkt efter att\r\nbudgetpropositionen lagts fram.</pre><pre>Nu säger i alla fall kommunikationsministern att\r\ndet är ett riksintresse att kanalen får vara kvar. Jag\r\nhoppas att han också kommer att handla därefter i\r\nfortsättningen.</pre><pre>Det jag sade om kommunikationsministerns\r\nintresse för miljöfrågorna i trafiksäkerhetsarbetet\r\nvar tydligen känsligt. Jag skall inte gå in mer på det\r\nnu -- det kommer en interpellationsdebatt om en\r\nstund som behandlar den frågan.</pre><pre>Denna verksamhet måste, liksom alla andra\r\nverksamheter, vara utsatt för rationaliseringar, där\r\nman måste söka sig nya och bättre vägar som kan\r\nbli bärkraftiga och kunna fungera i framtiden.</pre><pre>Till sist vill jag ytterligare en gång poängtera vad\r\nsjöfarten innebär för regionen och de industrier\r\nsom lokaliserats dit just därför att dessa\r\ntransportmöjligheter finns. Det sägs från dessa\r\nindustrier att om möjligheten till sjöfart skulle tas\r\nbort skulle merkostnaden sannolikt motsvara den\r\nvinst företagen kan ha i ett långsiktigt perspektiv.\r\nDet skulle i så fall omöjliggöra fortsatt verksamhet.</pre><pre>Då slapp vi miljöproblemet med transporterna,\r\nmen skulle i stället få problem med\r\nsysselsättningen. Det problemet skulle vara mycket\r\nnegativt för landets ekonomi.</pre><pre>Därför hoppas jag att man tar tag i dessa frågor och\r\nhittar lösningar.</pre><pre>När Mats Odell säger att det är viktigt att man\r\narbetar vidare lokalt vill jag instämma i detta. Men\r\njag vill, som Magnus Persson, också poängtera att\r\ndet är viktigt att regeringen inser att den har ett\r\nväldigt stort ansvar för detta som Mats Odell själv\r\nsäger är ett riksintresse.</pre><pre>Anf. 34  GÖTHE KNUTSON (m):</pre><pre>Herr talman! Låt mig först säga att det är en\r\nsjälvklarhet för oss borgerliga politiker i Värmland,\r\nliksom för de allra flesta i länet och jag tror också i\r\nlänen runt omkring, att Vänersjöfarten skall bli\r\nkvar.</pre><pre>För min del har jag aldrig ett ögonblick kunnat tro\r\natt statsmakterna -- och allra minst en borgerlig\r\nregering -- skulle dra ett streck över anslagen till\r\nTrollhätte kanalverk, till dessa slussar som gör det\r\nmöjligt med en sjöfart på Vänern.</pre><pre>Nu har vi ännu en gång fått klart besked från\r\nregeringen att det under inga omständigheter skall\r\nbli sådana indragningar av anslagen att man\r\näventyrar Vänersjöfarten.</pre><pre>Detta fick vi borgerliga ledamöter i riksdagen från\r\nVärmland klart för oss på ett tidigt stadium. Vi\r\ndeltog, precis som Magnus Persson, i en\r\növerläggning med kommunstyrelsens arbetsutskott\r\ni Karlstad. Detta förde Magnus Persson nu på tal.\r\nDärför vill jag nämna att vi borgerliga som var med\r\nklargjorde för dem som frågade, dvs.\r\nkommunstyrelsens företrädare, att vi självfallet\r\nskulle komma att göra vårt allra bästa för att\r\nVänersjöfarten inte skulle äventyras, tillsammans\r\nmed hamnarna i Vänern, Karlstad och\r\nKristinehamn och andra.</pre><pre>Godsmängden är 3,5 miljoner årston. Den är så\r\nomfattande att man lätt inser att den inte kan föras\r\növer till väg eller järnväg utan orimliga\r\nkonsekvenser.</pre><pre>Magnus Persson försöker pådyvla oss borgerliga\r\nnågon form av tvehågsenhet i begynnelsen och\r\nsäger att vi sedan skulle ha gjort en omkastning av\r\nvåra ställningstaganden.</pre><pre>Nej, vi har helt enkelt talat med dem som\r\nföreträder våra borgerliga partier i\r\nregeringskansliet och i utskottet. Vi fick då en\r\nfullständig bild av denna fråga.</pre><pre>Jag delar kommunikationsministerns uppfattning\r\natt det är rimligt att man nedbringar kostnaderna\r\ni kanalverket. Det har varit en kostnadsexplosion.\r\nDetta klargör också företrädare för rederinäringen\r\nsom jag har varit i kontakt med.</pre><pre>Roland Lében och jag tillsammans med Kjell\r\nEricsson, Centern, och Isa Halvarsson,\r\nFolkpartiet, har haft överläggningar med\r\nkommunikationsministern, det kan jag öppet\r\nredovisa.</pre><pre>Vi har kommit till samma slutsats, nämligen att en\r\növersyn av kostnadsbilden för kanaltrafiken i syfte\r\natt rationalisera och effektivisera helt enkelt är\r\nnödvändig. Det önskar också rederinäringen och\r\nsjöfarten och naturligtvis också hamnarna i\r\nVänern.</pre><pre>Socialdemokraterna i opposition vill naturligtvis\r\ngöra affär av detta. Men låt mig också konstatera\r\nnågot från överläggningarna med\r\nkommunstyrelsens arbetsutskott i Karlstad. Där\r\nredovisades hur man hade haft överläggningar med\r\ntjänstemän i kommunikationsdepartementet. Det\r\nvar tjänstemän som arbetat där under den\r\nsocialdemokratiska regeringen, naturligtvis med\r\ntjänstemannaoväld. De hade ändå tagit intryck\r\nunder årens lopp -- socialdemokraterna har regerat\r\nen tid.</pre><pre>Vi var, säger kommunstyrelseföreträdarna som vi\r\nträffade, verkligt rädda för att det skulle bli en\r\nnegativ utgång. Tjänstemännens inställning i\r\nkommunikationsdepartementet var negativ. Det\r\nhär är vittnesmål som jag nu för vidare. Jag gör det\r\ndärför att Magnus Persson ger en så orättvisande\r\nbild av det som har skett.</pre><pre>Jag upprepar att vi borgerliga och vår regering\r\nsjälvfallet kommer att se till att Vänersjöfarten kan\r\ndrivas vidare, effektivare och ännu skonsammare\r\nmot naturen och miljön.</pre><pre>Anf. 35  ROLAND LÉBEN (kds):</pre><pre>Herr talman! Jag noterar att vi alla som är\r\ninvolverade i den här diskussionen har en mycket\r\nstor samsyn. Jag noterar också med tillfredsställelse\r\nkommunikationsministerns mycket tydliga\r\nklargörande av regeringens ambitioner när det\r\ngäller den framtida Vänersjöfarten.</pre><pre>Jag måste ändock göra Magnus Persson litet\r\nbesviken i hans försök att säga att vi byter sida. När\r\nvi talade med Karlstads kommunstyrelse hade vi en\r\nintern överläggning med arbetsutskottet. Jag\r\ntrodde inte att man behövde ta upp sådant här i\r\nkammaren. Men eftersom Magnus Persson gör det\r\nvill jag komma med ett klargörande. Jag gav\r\nuttryck för att departementet inte hade för avsikt\r\natt lägga ned sitt engagemang i Vänersjöfarten. Jag\r\nhar inte sagt något annat där än vad jag har sagt i\r\nden här kammaren.</pre><pre>Jag upprepar att vi har förordat linjen att regionen\r\ndriver utredningsarbetet. Den översyn som nu\r\naviseras beträffande kanalverket är helt klart\r\nkommunikationsdepartementets bord. Här\r\nupprepas ett politiskt betingat trick och försök att\r\nkamma hem billiga poäng. Det måste bestämt\r\navvisas, herr talman.</pre><pre>Anf. 36  MAGNUS PERSSON (s):</pre><pre>Herr talman! Jag är glad över att de borgerliga\r\nledamöterna stöttar sjöfarten på Vänern. Men\r\nförsök inte komma ifrån, mina vänner på\r\nVärmlandsbänken, att ni har sprungit ifrån era\r\nmotionskrav från den allmänna motionstiden. Ni\r\nhar klart skrivit att ni inte ville ha någon central\r\nutredning. Ni har backat ifrån era motionskrav. Det\r\när slutsatsen.</pre><pre>Herr talman! Jag tror inte att departementschefen\r\nhar rensat ut alla socialdemokratiska tjänstemän på\r\ndepartementet. Vi har tjänstemän där som\r\nförtjänstfullt deltar i ett samarbete. I samband med\r\nen ny regering rensar man inte ut tjänstemän. Jag\r\nföreställer mig att de gör ett bra jobb. Det kanske\r\nfinns en och annan tjänsteman som är mera lyhörd\r\nför Vänersjöfarten medan andra kan vara mindre\r\nlyhörda. Det tror jag inte beror på\r\npartitillhörigheten. Dessutom finns det säkert\r\nmånga tjänstemän på departementet som inte har\r\nredogjort för var de står. Jag tycker att de flesta gör\r\nett mycket bra och fint jobb. Det har de gjort\r\ntidigare, och det gör de säkert även efter det att den\r\nborgerliga regeringen har tillträtt.</pre><pre>Låt mig bara säga, herr talman, att jag tycker att\r\nden här debatten har varit upplysande. Jag hoppas\r\natt det är ett fall framåt. Jag ser också att man har\r\nlämnat den skrivning som ursprungligen fanns i\r\ndepartementet. Då finns det all anledning till att vi\r\nkan åka hem till våra hemkommuner och tala om\r\natt en borgerlig regering och en borgerlig majoritet\r\nkommer att se till att sjöfarten på Vänern lever för\r\nall framtid.</pre><pre>Jag fick tyvärr ingen närmare precisering av vad\r\nkommunikationsministern menade om var man\r\nskulle hamna. Det kan gälla allt ifrån 80 miljoner\r\noch neråt. Vi får återkomma till frågan i ett senare\r\nskede.</pre><pre>Andre vice talmannen anmälde att Roland Lében\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 37  Kommunikationsminister MATS ODELL\r\n(kds):</pre><pre>Herr talman! Jag känner ett starkt behov av att\r\nträda upp till försvar för mina utomordentliga\r\ntjänstemän på departementet. De är både\r\nkompetenta och lojala, inte bara mot denna\r\nregering utan mot varje regering som får svenska\r\nfolkets förtroende.</pre><pre>Magnus Persson tycker att dimmorna lättar. Det är\r\nskönt. Men någonting som inte lättar, Magnus\r\nPersson, är förändringstrycket på den här\r\nverksamheten. Det är väl den man har försökt\r\nupprätthålla bland tjänstemän och politiker. Jag vill\r\ngärna erinra om att det faktiskt var den förra\r\nregeringen som började skruva upp detta\r\nförändringstryck. 1990/91 var utgiften för den här\r\nverksamheten i runda tal 70 milj.kr.</pre><pre>Den regering som Magnus Perssons parti ledde,\r\nanslog för budgetåret 1991/92 beloppet 59 780 000.\r\nDet var där förändringstrycket började. Det var där\r\nman började dra ner. Jag tycker, herr talman, att\r\ndet finns anledning att erinra om detta en dag som\r\ndenna.</pre><pre>Nu har vi i alla fall förenat oss i uppfattningen att\r\ndet här är ett riksintresse som vi med gemensamma\r\nkrafter skall försöka rädda, effektivisera och göra\r\nkonkurrenskraftigt så att alla de komparativa\r\nfördelar som finns kommer till sin rätt.</pre><pre>Anf. 38  GÖTHE KNUTSON (m):</pre><pre>Herr talman! Först vill jag peka på det uttalande\r\nsom Magnus Persson, socialdemokrat, hade som\r\navslutning i sitt inlägg. Det står där som skriften på\r\nväggen för evärderliga tider att den borgerliga\r\nregeringen kommer att se till att sjöfarten på\r\nVänern fortlever. Det är gott att notera. Det tackar\r\nvi Magnus Persson för. Han har helt absorberat det\r\nbudskap som kommunikationsministern, Roland\r\nLében och jag har fäst till protokollet.</pre><pre>Sedan vill jag tala om för Magnus Persson att jag\r\ninte talade om arbetsförmågan, arbetskapaciteten\r\noch lojaliteten hos\r\nkommunikationsdepartementets tjänstemän. Det\r\ngällde det intryck som företrädare för Karlstad\r\nkommun fick när de var på överläggningar i\r\nkommunikationsdepartementet. Jag kan inte\r\nvitsorda tjänstemännens arbetsförmåga i olika\r\ndepartement, men jag är övertygad om att de\r\narbetar duktigt och lojalt precis som andra i\r\nregeringskansliet.</pre><pre>Magnus Persson sade inledningsvis att de\r\nborgerliga här -- det är Roland Lében och jag --\r\nförsöker komma ifrån våra motioner om\r\nVänersjöfarten. I våra tidigare inlägg har både\r\nRoland Lében och jag klargjort att vi under tiden\r\nhar fått sådana insikter i frågan om Vänersjöfarten\r\noch framför allt beträffande kanalverket och dess\r\nkostnadsutveckling att vi rimligen har tagit intryck\r\nav det. Vi är då till freds med detta. Vi bejakar\r\nt.o.m. de utredningar som nu görs. Vi ser det som\r\nnödvändigt. Jag skall inte upprepa mera av vad jag\r\ntidigare har sagt, men det är angeläget att Magnus\r\nPersson noterar detta så att det inte behöver tas upp\r\noch ältas en gång till.</pre><pre>Herr talman! Avslutningsvis vänder jag mig främst\r\ntill kommunikationsministern. Den roll som\r\nVänerns Seglationsstyrelse spelar är mycket\r\nbetydelsefull. Där har man på ett tidigt stadium\r\nprivatiserat en eljest statlig verksamhet. Jag är\r\növertygad om att kommunikationsminister Mats\r\nOdell redan har fått det här goda, fina intrycket av\r\nden verksamheten med Seglationsstyrelsens\r\nordförande Lars Larsson i spetsen och med Lars\r\nEhlén som verkställande kraft.</pre><pre>Andre vice talmannen anmälde att Magnus Persson\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre></pre><pre>5 §  Svar på interpellation 1991/92:130 om\r\nlagstiftningen om markanvändning för järnväg</pre><pre>Anf. 39  Kommunikationsminister MATS ODELL\r\n(kds):</pre><pre>Herr talman! Stig Rindborg har frågat mig om jag\r\navser att ta initiativ till en mer ändamålsenlig\r\nlagstiftning avseende markanvändning för järnväg.</pre><pre>Som Stig Rindborg angett utarbetades under år\r\n1989 en departementspromemoria (Ds 1989:69)\r\nsom, beträffande åtkomst av mark för\r\njärnvägsändamål, innehöll ett förslag om införande\r\nav en nyttjanderätt benämnd banrätt som\r\nersättning för det nuvarande\r\nexpropriationsförfarandet. Förslaget byggde\r\nnästan helt på väglagens bestämmelser om vägrätt.</pre><pre>Vid remissbehandlingen var det åtskilliga\r\nremissinstanser som ställde sig positiva till\r\nförslaget. Den övervägande delen av dessa har\r\nemellertid gjort det endast i allmänna ordalag eller\r\nutan närmare motivering. Andra som uttalat sig\r\npositivt om förslaget har även framfört kritik mot\r\ndess utformning och underlag.</pre><pre>Ett tiotal remissinstanser, däribland Hovrätten för\r\nVästra Sverige, Sveriges Advokatsamfund och\r\nsamtliga hörda instanser som representerar\r\nfastighetsägarintressen, har framfört kritiska\r\nsynpunkter och ifrågasatt promemoriaförslaget i ett\r\nflertal avseenden. Kritiken har främst tagit sikte på\r\nsådana grundläggande frågor som rättssäkerhet,\r\nersättning, inlösen och överklagande.</pre><pre>Promemorian och remissbehandlingen har också\r\nvisat på att det väsentliga problemet vid\r\nmarkanskaffning för järnväg är tidsutdräkten vid\r\növerklagande av fastighetsdomstolens avgöranden.</pre><pre>Den av remissinstanserna framförda kritiken är\r\nsådan att den inte kan förbigås obeaktad.</pre><pre>Mot denna bakgrund och utan att gå in på\r\nenskildheter kunde inte promemorians förslag\r\nläggas till grund för en lagstiftning utan ytterligare\r\nbearbetning och en ny remissomgång.</pre><pre>I avvaktan på att ett lagstiftningsarbete i syfte att\r\neffektivisera förfarandet beträffande markåtkomst\r\nför järnväg kan slutföras får gällande lagstiftning\r\ntillämpas. Inom ramen för denna finns möjligheter\r\ntill en snabbare hantering av frågan om\r\nmarkåtkomst genom bl.a. ett utvidgat samarbete\r\nmed lantmäterimyndigheterna och en vidare\r\ntillämpning av bestämmelserna om\r\nfastighetsreglering i fastighetsbildningslagen.</pre><pre>Anf. 40  STIG RINDBORG (m):</pre><pre>Herr talman! Jag tackar Mats Odell för svaret. Min\r\nfråga om huruvida regeringen avsåg att ta initiativ\r\ntill mer ändamålsenlig lagstiftning angående\r\nmarkanvändning för järnväg besvaras med att\r\ngällande lagstiftning skall tillämpas i avvaktan på\r\natt lagstiftningsarbetet kan slutföras. Något annat\r\när väl knappast möjligt?</pre><pre>Min fråga nu är: När kan man förvänta sig att den\r\nnya lagstiftningen blir klar? Det vore naturligt att få\r\nnågot slags antydan om tidsschemat med tanke på\r\natt vi alla tycker att detta är mycket angeläget.</pre><pre>Hur bedömer regeringen de invändningar som\r\nriktades mot förslaget?</pre><pre>Det finns ytterligare en fråga som är intressant att\r\nfå svar på. Det har nu gått tre år sedan\r\nremissomgången avslutades, vad har hänt därefter?\r\nJag uppfattade det som att projektet har legat i\r\nträda.</pre><pre>Två remissinstanser som har riktat avgörande\r\nkritik, enligt kommunikationsminister Mats Odell.\r\nSveriges Advokatsamfund och Hovrätten för\r\nVästra Sverige har nämligen sagt att de tillstyrker\r\nförslaget att tillskapa institutet banrätt med\r\nvägrättsbegreppet som mönster. Man erinrar inte\r\nmot huvuddragen i den föreslagna lagstiftningen,\r\nmen mot dess uppbyggnad enligt väglagens modell.\r\nHovrätten hyser förståelse för att önskvärd\r\nutbyggnad av järnvägsnätet kan kräva ett mer\r\nändamålsenligt tvångsförfarande än det vid\r\nexpropriationslagsförfarande.</pre><pre>Jag framställde tidigare en interpellation. Den var\r\nföranledd av att jag är oroad över att\r\ninfrastruktursatsningarna inte kommer i gång\r\ntillräckligt snabbt -- Dennisöverenskommelsen\r\nfinns ju. Det enda jag vet är att de\r\ninfrastruktursatsningar som nu är på gång gäller\r\nspåren norr om Stockholm, men inte mot själva\r\nArlanda.</pre><pre>Jag uppfattar det som oerhört viktigt att en ny lag\r\ntillkommer utan dröjsmål och att man samtidigt gör\r\nklart att expropriationsersättningarna höjs i syfte\r\natt oftare kunna göra snabba uppgörelser med\r\nmarkägarna. Detta är inte enbart till gagn för\r\nmarkägarna utan framför allt för en progressiv\r\nutveckling.</pre><pre>Anf. 41  Kommunikationsminister MATS ODELL\r\n(kds):</pre><pre>Herr talman! Låt mig börja med det som Stig\r\nRindborg sade sist. När det gäller Arlandabanan\r\nhar regeringen i dag fattat beslut om att starta ett\r\nexpropriationsförfarande för fyrspåret norrut. Vi\r\nhar först anslagit 200 milj.kr. och nu ytterligare 550\r\nmilj.kr. för de arbeten som faktiskt redan är i gång.\r\nDet finns ingen ko på isen här. Att starta ett\r\nlagstiftningsarbete i syfte att påskynda denna\r\nprocess är ingen framkomlig väg. Vi måste använda\r\noss av de instrument som står till vårt förfogande.</pre><pre>Det handlar här om en mycket stor och komplex\r\nfråga som berör många olika lagområden, t.ex.\r\nexpropriationslagen, plan-  och bygglagen,\r\nfastighetsbildningslagen och inte minst\r\nnaturresurslagen.</pre><pre>I denna kammare har jag besvarat ett antal frågor\r\nom olika infrastrukturprojekt och anledningen till\r\natt de inte kommer i gång. Vi vet att t.ex. tunneln\r\ngenom Hallandsåsen innebär ett gigantiskt\r\nexpropriationsförfarande.</pre><pre>Den som är fastighetsägare har naturligtvis all\r\nanledning att försöka slå vakt om den enskildes\r\nrättssäkerhet. Detta intresse står mot kravet på\r\nsnabbhet i hanteringen. Och det är väl inget tvivel\r\nom att det är just kravet på snabbhet kontra den\r\nenskildes rättssäkerhet som är själva problemet.</pre><pre>Innan man har gripit sig an detta ärende har man\r\nifrågasatt om det över huvud taget föreligger något\r\negentligt behov av ny lagstiftning. När\r\nrättsinstitutet vägrätt bildades på 30-talet, för att gå\r\ntillbaka något i tiden, fanns det ett mycket påtagligt\r\nbehov av att bygga ut vägnätet, ett förhållande som\r\ninte motsvaras av järnvägens behov i dag. Man\r\nskulle kunna säga att det befintliga järnvägsnätet\r\näven under överskådlig tid framöver kommer att\r\nutgöra huvudparten. Det här har byggts upp genom\r\ntraditionella rättsliga institut med bildande av\r\nsärskilda järnvägsfastigheter.</pre><pre>Jämförelsen med vägrätten är kanske inte riktigt\r\nrelevant. Man ser inte framför sig ett stort nät, mer\r\neller mindre finmaskigt, med järnvägar över\r\nlandet, vilka skall nyanläggas. Det handlar i stället\r\nom breddning av spår, Arlandabanan, osv.</pre><pre>Jag tror att det i dag finns fem registrerade ärenden\r\nsom handlar om expropriation för järnvägsändamål\r\npå vårt departement. Ett av dessa ärenden gäller\r\nGrödingebanan, som Stig Rindborg\r\nexemplifierade. Detta ärende är mycket\r\nkomplicerat och innefattar en rad delbeslut, främst\r\npå grund av omfattande ändringsyrkanden under\r\närendets gång avseende järnvägsdelens sträckning.</pre><pre>Det senaste ärendet rör delen Arlandabanan\r\ngenom Upplands Väsbys kommun. I det fallet har\r\nvi som sagt fattat ett beslut i dag.</pre><pre>Under kommande tioårsperiod kan man räkna med\r\nnågra projekt, nämligen de återstående linjerna\r\nEskilstuna--Strängnäs, Arboga--Örebro inom\r\nSvealandsbanan. Det finns projekt utefter\r\nNorrlandskusten, den s.k. Bothniabanan som\r\nbanverket har att ta ställning till, osv.</pre><pre>En stor del av det planerade banutbyggandet, som\r\ndubbelspår, banrätningar, utvidgning av bangårdar\r\ntorde kunna ske genom fastighetsreglering enligt\r\nfastighetsbildningslagen. Någon avservärd ökning\r\nav antalet expropriationsärenden är knappast att\r\nförutse mot denna bakgrund.</pre><pre>Herr talman! På Stig Rindborgs fråga när en\r\nlagstiftning är att vänta, måste jag faktiskt svara att\r\njag inte vet det. Vi har i dag ingen plattform att stå\r\npå för uppfattningen att behovet är stort, utan man\r\nmåste göra ytterligare överväganden innan man\r\ngriper sig an detta ytterst komplicerade arbete som\r\ndet skulle vara att tillskapa en banrätt.</pre><pre>Överläggningen var härmed avslutad.</pre><pre>6 §  Svar på fråga 1991/92:522 om framtida\r\nsatsningar på infrastrukturen i södra Sverige</pre><pre>Anf. 42  Kommunikationsminister MATS ODELL\r\n(kds):</pre><pre>Herr talman! Kenneth Lantz har frågat mig hur jag\r\ntänker agera för att vi skall kunna vara så flexibla\r\nsom möjligt i transportval från Skåne mot\r\nkontinenten.</pre><pre>Bakgrunden är närmandet till EG, som kan\r\ninnebära stora förändringar för Sverige.</pre><pre>Det är av stor betydelse för Sverige, oavsett\r\nmedlemskap i EG, att skapa förutsättningar för\r\nsnabbare och bättre transporter mot det övriga\r\nEuropa. Vårt avståndshandikapp på i medeltal 70\r\nmil till marknaderna i Centraleuropa måste\r\nreduceras tidsmässigt för att vi skall bli\r\nkonkurrenskraftiga.</pre><pre>Detta kan ske genom satsningar inom olika delar av\r\nvårt kommunikationsnät. En förbindelse över\r\nÖresund för väg- och järnvägstransporter kommer\r\natt byggas, som underlättar transporter till\r\nkontinenten. Det är emellertid också viktigt att de\r\nfärjeförbindelser som finns och de som kan skapas\r\nmot kontinenten har goda förutsättningar att verka\r\noch utvecklas genom t.ex. väl utbyggda\r\nlandanslutningar.</pre><pre>Vi har, som jag ser det, en god beredskap och goda\r\nmöjligheter till flexibilitet i det transportnät som\r\nfinns och som vi kommer att utveckla vidare\r\nframöver.</pre><pre>Anf. 43  KENNETH LANTZ (kds):</pre><pre>Herr talman! Först vill jag tacka\r\nkommunikationsministern för det svar som jag har\r\nfått. Jag gläder mig speciellt över ordet\r\n''flexibilitet'', för det hade jag tänkt att anknyta mitt\r\nanförande till vid en ytterligare utveckling av min\r\nfråga.</pre><pre>I södra Sverige är det en riksbangård Syd på gång.\r\nDen kan placeras ganska långt söderut i Skåne,\r\nmen det är också möjligt att placera riksbangården\r\ni någon av de norra delarna av landskapet,\r\nförslagsvis i Helsingborgsregionen. En placering i\r\nHelsingborgsregionen skulle påverka en\r\nriksbangård Syd:s effektivitet i positiv riktning, inte\r\nminst med tanke på flexibiliteten.</pre><pre>Av svaret framgår det att det är önskvärt med en\r\nflexibilitet. Därför önskar jag att\r\nkommunikationsministern kunde ge mig svaret att\r\nman vill arbeta för att riksbangård Syd skall\r\nplaceras i Helsingborgsregionen.</pre><pre>Anf. 44  Kommunikationsminister MATS ODELL\r\n(kds):</pre><pre>Herr talman! Det är frestande att gå in på de\r\növerväganden som skall ligga till grund för\r\nplaceringen av riksbangård Syd. Som Kenneth\r\nLantz säkert förstår är inte detta ett ärende som\r\nman bereder i riksdagens talarstol, utan\r\növervägandena sker framför allt inom banverket.\r\nDet är bl.a. den typen av stora strategiska beslut\r\nsom gör att man ännu inte kan satsa så mycket\r\npengar på utbyggnad av nya spår och nya stora\r\nleder i Skåneregionen. Man måste först fatta de\r\nstora besluten.</pre><pre>Jag kan dess värre inte lova Kenneth Lantz att\r\nriksbangård Syd kommer att hamna i närheten av\r\nHelsingborg eller i någon annan ort i Skåne. Det\r\nkrävs en fortsatt utredning och fortsatta\r\növerväganden.</pre><pre>Flexibiliteten finns dock, och det är faktiskt\r\ntransportmarknaden som i väldigt stor utsträckning\r\nstyr var de olika knutpunkterna kommer att ligga,\r\nvar hamnkapaciteten kommer att bli mest utnyttjad\r\nosv. Detta är ingenting som statsmakterna kan\r\nstyra.</pre><pre>Anf. 45  KENNETH LANTZ (kds):</pre><pre>Herr talman! Just transportnäringen i regionen\r\nnordvästra Skåne är som bekant väldigt stor och\r\nstark. Ett bra sätt att gå denna bransch till mötes är\r\natt arbeta för flexibilitet.</pre><pre>Jag vill framföra mitt tack till\r\nkommunikationsministern, och jag hoppas att vi\r\nfortsättningsvis skall kunna vara överens om en god\r\nplacering av riksbangård Syd.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 14.14 på förslag av förste vice\r\ntalmannen att ajournera förhandlingarna till kl.\r\n14.30.</pre><pre>Återupptagna förhandlingar</pre><pre>Förhandlingarna återupptogs kl. 14.30.</pre><pre>7 §  Aktuell debatt: Åtgärder mot den ökande\r\narbetslösheten</pre><pre>Anf. 46  ALLAN LARSSON (s):</pre><pre>Herr talman! Varje ny bedömning av effekterna av\r\nregeringens politik visar att denna ger upphov till\r\nökad arbetslöshet. Förra veckan kom två sådana\r\nbedömningar, nämligen finansdepartementets\r\nlångtidsutredning och AMS nya prognos.</pre><pre>På mindre än ett halvt år har finansdepartementets\r\nprognoser för arbetslösheten räknats upp med inte\r\nmindre än 60 000 personer. För nästa år blir\r\narbetslösheten nästan 5 %, inemot en kvarts miljon\r\nmänniskor. Enligt AMS prognos blir den tidvis\r\nännu högre, 6--7 %.</pre><pre>Dessa kalkyler innefattar en stor\r\nlångtidsarbetslöshet med mycket allvarliga\r\nkonsekvenser både för dem som drabbas och för\r\nSveriges ekonomi.</pre><pre>Vad beror det på att regeringens bedömning av\r\narbetslösheten har blivit så mycket mer\r\npessimistisk? Ja, det beror inte på omvärlden.\r\nFinansdepartementets senaste bedömning visar att\r\nexporten ökar i stort sett på det sätt som ni trodde\r\ni höstas. Sverige återvinner konkurrenskraft, och\r\nSverige kan ta vara på den uppgång i världshandeln\r\nsom sker under de närmaste åren.</pre><pre>Det är i stället den inhemska bilden som försvagas.\r\nDetta är en direkt följd av regeringens egna\r\nåtgärder riktade mot investeringarna, mot\r\nhushållen och mot kommunerna. Det försämrar\r\nmöjligheterna för hundratusentals företag att få\r\navsättning för de varor och tjänster som de\r\nproducerar.</pre><pre>Vi socialdemokrater är plågade av att se hur den\r\nena åtgärden efter den andra vidtas som ökar\r\narbetslösheten. Vi är plågade av att se hur det ena\r\nförslaget efter det andra med syftet att bekämpa\r\narbetslösheten blir avvisat i utskotten. I går vände\r\nvi socialdemokrater oss till de borgerliga partierna\r\ni de utskott som har ett särskilt ansvar för kampen\r\nmot arbetslösheten, nämligen finansutskottet,\r\narbetsmarknadsutskottet och näringsutskottet. Vi\r\nföreslog dem att lägga prestige och partitaktik åt\r\nsidan. Vi uppmanade dem att medverka till\r\nkonstruktiva insatser som förhindrar\r\nmassarbetslöshet och som tar till vara\r\nmedborgarnas vilja att arbeta.</pre><pre>Som ett led i ett sådant arbete vill vi att riksdagen\r\nlåter landets ledande ekonomer redovisa sin syn på\r\nvilka åtgärder som kan vidtas för att bekämpa\r\narbetslösheten.</pre><pre>Jag vädjar till finansministern om att hon bidrar till\r\nett konstruktivt arbete för en effektiv kamp mot\r\narbetslösheten. Gör inte om de misstag som land\r\nefter land ute i Europa gjorde under 1980-talet. Då\r\nlät man arbetslösheten gå upp, och snart hamnade\r\nman i långtidsarbetslöshetens återvändsgränd.</pre><pre>Låt oss i stället se till att arbetslösheten bekämpas\r\naktivt och effektivt med de medel som gör det\r\nmöjligt att behålla en god prisstabilitet och att\r\nförbättra konkurrenskraften.</pre><pre>Anf. 47  Finansminister ANNE WIBBLE (fp):</pre><pre>Herr talman! Jag ber att få tacka Allan Larsson för\r\natt vi får ytterligare ett tillfälle att diskutera\r\nregeringens ekonomiska politik. Jag tycker att det\r\när väldigt trevligt att få göra det. Det är nämligen\r\nen mycket bra ekonomisk politik.</pre><pre>Det mest konstruktiva som Allan Larsson skulle\r\nkunna medverka till för att motverka en ökande\r\narbetslöshet tror jag är att Socialdemokraterna\r\nfunderar en gång till för att därefter dra slutsatsen\r\natt det är precis den ekonomiska politik som\r\nregeringen för som kommer att leda till en\r\nsjunkande arbetslöshet samt till en stigande\r\nsysselsättning och välfärd under åren framöver.</pre><pre>För något mindre än ett år sedan var det ju\r\nvalrörelse i det här landet. Vi i Folkpartiet\r\nliberalerna varnade för den arbetslöshetsbomb som\r\nlåg och tickade. En i åratal felaktig ekonomisk\r\npolitik skulle komma att leda till att tiotusentals\r\nmänniskor varslades om uppsägning och blev av\r\nmed sina jobb därför att deras företag var\r\nolönsamma. Vi varnade i likhet med AMS-chefen\r\nför att arbetslösheten skulle komma att stiga.\r\nSvaret från Socialdemokraterna då var närmast ett\r\ngoddag yxskaft. Det fanns inte några allvarligare\r\nproblem, sade ni. Kurvan för industriproduktionen\r\noch sysselsättningen skulle snart vända uppåt -- den\r\nberömda vändpunktsdebatten.</pre><pre>I dag har vi facit i hand. Den arbetslöshetsbomb\r\nsom Allan Larsson apterade håller nu på att\r\nbrisera. Det är ett mycket högt pris som enskilda\r\nmänniskor i dag tvingas betala för den tredje vägens\r\nmisslyckanden.</pre><pre>Herr talman! Därför har regeringen slagit in på en\r\nekonomisk politik som syftar till att ställa landets\r\nekonomi till rätta. Denna ekonomisk-politiska\r\nstrategi ligger fast. Den strategi som vi har valt är\r\nen kombination av tillväxtskapande åtgärder och\r\nen politik för låga pris- och löneökningar. Det är\r\nden enda möjliga politiken.</pre><pre>För en vecka sedan presenterade\r\nfinansdepartementets tjänstemän årets\r\nlångtidsutredning. Jag vet att Allan Larsson har fått\r\nen alldeles egen föredragning av innehållet i denna.\r\nTydligen har han inte riktigt tagit till sig budskapet.\r\nBudskapet i långtidsutredningen är nämligen\r\ndetsamma som det som jag har fört fram i\r\nriksdagens talarstol ett antal gånger, senast i den\r\nfinanspolitiska debatten för två veckor sedan: den\r\nekonomiska politiken måste vara långsiktig och\r\nfast. Kortsynta hänsynstaganden får inte förstöra\r\nmöjligheterna till framtida tillväxt.</pre><pre>Långtidsutredningen visar nämligen att det finns\r\nmycket goda möjligheter till en stark ekonomisk\r\nutveckling i Sverige framöver. Utredningens\r\nförfattare talar faktiskt om 90-talet som det goda\r\nårtiondet. I ett fullt troligt scenario visar man hur\r\nSverige kan nå treprocentiga tillväxttal fram till år\r\n2005. En sådan utveckling, bara som en illustration,\r\nskulle innebära att sysselsättningen ökar och att det\r\ngenomsnittliga hushållet får en inkomstökning med\r\nnärmare 50 %, från 200 000 kr. i dag till 300 000 kr.\r\nDenna utveckling är, tycker jag, mycket\r\neftersträvansvärd, därför att den ger människor\r\nökad välfärd.</pre><pre>En sådan utveckling kommer inte av sig själv. Den\r\nkräver åtminstone två saker.  Den ena faktorn är att\r\ndet behövs en hygglig ekonomisk utveckling i\r\nutlandet. Sannolikheten för en sådan utveckling är\r\nfaktiskt ganska stor med hänsyn till de positiva\r\neffekterna av en ökande internationalisering och av\r\nutvecklingen beträffande EG:s inre marknad. Det\r\nfinns faktiskt en del tecken på en uppgång i USA,\r\noch dessa blir allt tydligare.</pre><pre>Den andra faktorn som långtidsutredningen lägger\r\nbetydligt större vikt vid är att Sverige för en god\r\nekonomisk politik, och det är en sådan politik som\r\nregeringen har slagit fast. Man kan säga att den\r\ninnehåller tre huvudinslag:</pre><pre>Först gäller det att öka den ekonomiska tillväxten\r\ngenom strategiska skattesänkningar,\r\ninfrastrukturinvesteringar, satsning på forskning\r\noch utbildning samt andra åtgärder som stimulerar\r\ntill investeringar och sysselsättning i Sverige. Det är\r\nju här som vi vill ha jobben.</pre><pre>Den andra uppgiften är att sanera de offentliga\r\nfinanserna för att säkra en låg inflation, bereda\r\ninvesteringar utrymme på kapitalmarknaden och\r\nhålla Sverige inom ramen för EG:s\r\nkonvergensregler. Socialdemokraterna lämnade\r\nefter sig offentliga finanser i en betydande oreda --\r\nmilt uttryckt.</pre><pre>Den tredje delen i den ekonomiska strategin\r\nhandlar om att skärpa konkurrenstryck och\r\nförändringstryck i hela den svenska ekonomin och\r\natt samtidigt skapa en valfrihetsrevolution för\r\nmedborgarna.</pre><pre>De åtgärder som vidtas på kort sikt inom ramen för\r\ndenna strategi för att lindra effekterna av den förra\r\nregeringens politik när det gäller enskilda\r\nmänniskor måste naturligtvis verka i samma\r\nriktning som de långsiktiga åtgärderna. Därför\r\ningår i denna långsiktiga strategi betydande\r\ntidigareläggningar av infrastrukturinvesteringar,\r\nutbildningsinsatser och andra aktiva\r\narbetsmarknadspolitiska åtgärder.</pre><pre>En viktig del av den långsiktiga strategin är just\r\nanpassningen av åtgärderna i tiden, så att enskilda\r\nmänniskor inte i onödan får betala ett alltför högt\r\npris för tidigare misslyckanden.</pre><pre>Kortsiktiga åtgärder som verkar i motsatt riktning\r\nmot vad som är nödvändigt på längre sikt hotar\r\nfaktiskt ekonomins tillväxtkraft. De riskerar att\r\nleda till valutautflöden och räntechocker och\r\ndärmed till en fördjupad arbetslöshetskris.</pre><pre>Den socialdemokratiska politiken har hittills\r\nhandlat om precis sådana åtgärder som\r\nlångtidsutredningen varnar för. Man säger sig vara\r\nför ett sänkt skattetryck på sikt, men man vill höja\r\nskatterna, särskilt för de mindre och medelstora\r\nföretagen, med flera miljarder kronor. Man vill\r\nminska de offentliga utgifterna på sikt, men först\r\nskall de öka.</pre><pre>Herr talman! Om man skall gå åt ett håll, är det\r\nfaktiskt klart olämpligt att börja färden med att gå\r\nåt precis motsatt håll. Resultatet av en sådan utflykt\r\nblir bara att man når målet mycket senare. Risken\r\när också överhängande för att man aldrig någonsin\r\nkommer fram.</pre><pre>Detta vet socialdemokraterna. De bedriver nu en\r\npolitik som fungerar enbart i opposition, den skulle\r\ninte fungera om de vore i regeringsställning. Det är\r\ndärför den förre finansmininistern, Allan Larssons\r\nföreträdare Kjell-Olof Feldt, i en intervju nyligen\r\nvarnar för att Socialdemokraterna skulle komma\r\ntill den felaktiga slutsatsen att deras\r\noppositionspolitik är riktig. Han säger att man\r\nriskerar att ''bygga upp en position inför nästa val\r\nsom gör att socialdemokratin i regeringsställning\r\nskulle bli livsfarlig för landet.'' Det är ganska hårda\r\nord fällda av en tidigare socialdemokratisk\r\nfinansminister.</pre><pre>När Bengt Westerberg för litet drygt en månad\r\nsedan deltog i en debatt av det här slaget, även den\r\ninitierad av Socialdemokraterna, sade han helt\r\nriktigt: ''Infrastrukturinvesteringar och aktiv\r\narbetsmarknadspolitik går hand i hand med en\r\npolitik för tillväxt och stabila priser.'' Det är -- jag\r\nvill gärna upprepa detta -- en viktig del av\r\nregeringens ekonomisk-politiska strategi att hävda\r\narbetslinjen och att anpassa åtgärder i tiden, så att\r\nenskilda människor så långt möjligt hålls\r\nskadeslösa av tidigare misslyckanden.</pre><pre>Därför har vi betydande mängder av åtgärder för\r\natt behålla och utveckla arbetskraftens kompetens\r\noch för förbättringar av landets infrastruktur, som\r\när självklara delar av en långsiktig tillväxtpolitik. Vi\r\nhar fattat beslut om ganska stora tidigareläggningar\r\nav investeringar i vägar och järnvägar.</pre><pre>Vi har lagt ett förslag till riksdagen som behandlas\r\njust nu, om ungdomspraktik. Det är meningsfull\r\nsysselsättning för ungdomar. Till min häpnad har\r\nSocialdemokraterna gått emot detta förslag. Det är\r\nmilt sagt uppseendeväckande, nästan skandalöst,\r\ntycker jag. Socialdemokraterna säger alltså nej till\r\noffensiva förslag från regeringen som ger ungdomar\r\nmeningsfull sysselsättning.</pre><pre>Arbetslöshet är faktiskt, Allan Larsson, en oerhörd\r\nmänsklig tragedi. Den som blir arbetslös kan få sitt\r\nsjävförtroende knäckt. Vi vet att det finns ett\r\nsamband mellan arbetslöshet och dålig hälsa samt\r\nmånga andra sociala problem. Därför är det en\r\npolitisk huvuduppgift att se till att föra en politik\r\nsom skapar långsiktiga och trygga jobb. Jag\r\nbeklagar verkligen att Socialdemokraterna inte\r\ntycks vara med på den linjen.</pre><pre>Regeringen är ständigt uppmärksam på läget på\r\narbetsmarknaden. Vi kommer kontinuerligt med\r\nförslag. Det räcker med att se på det som föreslagits\r\nunder det senaste halvåret för att dra denna\r\nslutsats. Styrkan i regeringens ekonomiska politik\r\nligger i just överensstämmelsen mellan de\r\nkortsiktiga åtgärderna och de långsiktiga målen. En\r\nsådan politik är nödvändig om vi skall kunna få i\r\ngång tillväxten och få ned arbetslösheten till rimliga\r\nnivåer. Allan Larssons bidrag hittills är att riskera\r\nhögre räntor och färre jobb. Konkret är det att säga\r\nnej til ungdomspraktik. Jag tycker att det är en\r\ndålig politik, särskilt för dem som i dag är\r\narbetslösa.</pre><pre>Anf. 48  ALLAN LARSSON (s):</pre><pre>Herr talman! Jag valde i min inledning att uppmana\r\nAnne Wibble att lägga prestigen och partitaktiken\r\nåt sidan och medverka i ett konstruktivt arbete för\r\natt bekämpa arbetslösheten. Tyvärr för de\r\narbetslösa visar Anne Wibble ingen som helst vilja\r\natt föra ett konstruktivt resonemang. Allt var fel\r\ntidigare, nu är allt så bra.</pre><pre>Men utgångspunkten när den här regeringen\r\nstartade sitt arbete var att arbetslösheten i Sverige\r\nvar lägre än i alla länder med borgerlig regering,\r\nsom har prövat er politik. Ni har själva visat att er\r\npolitik, nu när man räknar in effekterna, leder till\r\nen arbetslöshet som omfattar 60 000 fler människor\r\nän ni visade i prognoserna i höstas.</pre><pre>Kom också ihåg, Anne Wibble, att när ni tog över\r\nvar Sverige ett av de få länder som uppfyllde EG:s\r\nhögt ställda stabiliseringskrav. Det är\r\nutgångspunkten. Det skall ni tala om för\r\nomvärlden, just för att det inte skall uppstå sådana\r\nsituationer som i höstas, när ni pratade fram\r\nvalutautflöde och räntechock.</pre><pre>Jag skall försöka, herr talman, att återföra debatten\r\ntill det spår som jag angav. Det är angeläget att nu\r\nsnabbt sätta in åtgärder som förhindrar den väldiga\r\nökning av arbetslösheten som anges i både\r\nfinansdepartementets och AMS prognoser. Vi skall\r\nbekämpa arbetslösheten med metoder som gör det\r\nmöjligt att samtidigt bevara prisstabiliteten och\r\nåtervinna konkurrenskraft.</pre><pre>Vad är det då vi vill göra? Jag skall ge några\r\nexempel på det.</pre><pre>Vi vill att fler skall få yrkesutbildning. Därför bör\r\ngymnasieskolan byggas ut. Ungdomar skall gå in i\r\nutbildning, inte ut i arbetslöshet. Vi vill stimulera\r\nkompetenshöjning i arbetslivet. Det är bättre att\r\nanvända pengar till sådant än till att betala ut\r\npassivt kontantstöd. Vi vill att vuxna som vill\r\nförkovra sig skall kunna göra det genom komvux.\r\nDet är verkligen ingen lyxutbildning för\r\nSpanienfarare, som en del har fått för sig. När det\r\när lågkonjunktur på arbetsmarknaden skall det\r\nvara högkonjunktur i utbildningen. Det motverkar\r\narbetslöshet. Det motverkar också inflation genom\r\natt vi slipper framtida flaskhalsar i form av brist på\r\narbetskraft.</pre><pre>Vi vill att ungdomar skall ha jobb, och vi tycker inte\r\natt regeringens förslag räcker till. Ungdomar skall\r\nha arbete och en lön att leva på. Det ger inte\r\nregeringens förslag.</pre><pre>Vi vill få till stånd ombyggnad och underhåll av\r\nskolor och andra kommunala lokaler. Det är nu när\r\ndet finns ledig kapacitet som vi skall klara av det.\r\nVi vill rusta upp och modernisera bostäder från\r\nmiljonprogrammets dagar. Det är nu det skall ske,\r\ninte om några år, då näringslivet vill sätta i gång och\r\nbygga. Vi vill rusta upp vägarna och skynda på de\r\nstora projekt som regeringen nu senarelägger, t.ex.\r\nArlandapendeln och tunneln genom Hallandsåsen.\r\nDet är nu jobben skall i gång.</pre><pre>Det behövs alltså insatser inom utbildning och på\r\narbetsmarknadspolitikens område, och det behövs\r\ninvesteringar och underhåll. Men det behövs också\r\ninsatser för att stabilisera finansmarknaden och\r\nåterställa framtidstron på detta viktiga område. Vi\r\nvill säkerställa att näringslivet får tillgång till det\r\nriskkapital som finns på marknaden. Därför bör\r\nstaten avstå från planerna på att suga in 10\r\nmiljarder kronor per år till statsbudgeten.</pre><pre>Utförsäljningen av de statliga företagen sker vid\r\nalldeles felaktig tidpunkt. Denna utförsäljning blir\r\nen snara om halsen på de privata företag som skall\r\nväxa och som behöver nytt kapital. Vi vill för vår\r\ndel i stället öka tillgången på riskkapital genom att\r\nge AP-fonden större frihet och möjlighet att själv\r\nvälja sina placeringar. Det kommer att behövas nytt\r\nriskkapital på många håll i näringslivet, både i\r\nbanker och inom industrin under de närmaste åren.\r\nDet är bra för svensk ekonomi och för pensionerna\r\natt vi kan göra på detta sätt.</pre><pre>Skall vi undvika att finanskrisen fördjupas måste\r\nfastighetsmarknaden stabiliseras. Som en första\r\nåtgärd bör regeringen dra tillbaka planerna på att\r\nsälja ut fastigheter för över 20 miljarder kronor.\r\nBlotta förekomsten av sådana planer pressar ned\r\nfastighetsmarknaden och driver upp förlusterna i\r\nbanksystemet. Det vore faktiskt mer affärsmässigt\r\nom staten i det här läget köpte fastigheter än sålde\r\nfastigheter.</pre><pre>Som en andra åtgärd bör regeringen vänta med\r\nsänkningen av avdragsrätten för villaägarnas och\r\nbostadsrättshavarnas ränteutgifter. Denna\r\nsänkning skall träda i kraft den första januari nästa\r\når. Den innebär redan nu en ytterligare press på\r\nvillaägarna och bostadsrättshavarna, och det leder\r\ntill kreditförluster i banker och kreditinstitut.</pre><pre>Herr talman! Detta är exempel på konkreta\r\nåtgärder som vi kan vidta för att bekämpa\r\narbetslösheten. Vi är beredda att medverka i ett\r\nkonstruktivt arbete med denna riktning. Vi vill\r\nförhindra att Sverige dras allt längre in i\r\narbetslöshetens återvändsgränd.</pre><pre>Tiden rinner snabbt, finansministern.\r\nArbetslöshetssiffrorna räknas upp för varje ny\r\nprognos över den enda vägens politik. Jag vill än en\r\ngång vädja till finansministern att tänka över\r\nsituationen, lägga partipolitiken och prestigen åt\r\nsidan och bli litet mer konstruktiv.</pre><pre>Anf. 49  IAN WACHTMEISTER (nyd):</pre><pre>Herr talman! Anne Wibble och Allan Larsson\r\nbrukade i allmänhet tala om vägar och\r\nvändpunkter. Den ena körde på den tredje vägen ut\r\ni en öken. Den andra kör på den enda vägen utan\r\natt riktigt veta vart den leder. Allan Larsson\r\nväntade under tiden på en vändpunkt, och Anne\r\nWibble ville inte vända.</pre><pre>Vägar och vändpunkter -- så har resonemanget\r\ngått. Men jag tror att folk vet att vi lever i en värld\r\ndär kartan ritas av andra. Det är andra som lägger\r\nut vägarna. Vi måste hjälpas åt att bygga ett fordon\r\nsom kan ta sig fram hur vägarna än ser ut och vad\r\nsom än döljer sig bakom nästa krök eller krön. Det\r\nfordonet måste vara lätt att ratta, ha god\r\nväghållning, snabb acceleration och kunna ta sig ur\r\nen fyrhjulssladd vid behov. Detta moderna och\r\nflexibla fordon kan vi faktiskt bygga tillsammans.\r\nLåt oss kalla det möjligheternas maskin.</pre><pre>Låt oss se på marknaden och jobben just nu. Det\r\nser illa ut. Arbetslösheten ökar. T.o.m.\r\nsocialisterna inser att det inte går att lösa\r\nproblemen genom att nyanställa folk till\r\nlänsstyrelser och landsting, som man gjorde förr i\r\ntiden. Folk har nämligen börjat inse att det drabbar\r\ndem själva, det är i så fall de själva som får betala\r\nalltihopa över skattsedeln. Det är ju en framgång.</pre><pre>Om man verkligen vill göra någonting, finns det\r\nförträffliga förslag att se på. Jag tycker att man skall\r\ngöra det oavsett varifrån förslagen kommer. Man\r\nskall inte vara så rädd om sin prestige, att man inte\r\nkan ta upp en förslag till behandling därför att det\r\nkommer från ett annat parti. Det ynkligaste i det\r\npolitiska livet efter min erfarenhet hittills är att man\r\nbiter sig fast i bordskanten, med gamla förslag som\r\nman hittat i någon gammal byrålåda för tre år\r\nsedan.</pre><pre>Ett förträffligt förslag är att inrätta en\r\ninvesteringsbank, baserad på en del av\r\nlöntagarfondernas pengar. Den skulle lösa\r\nkreditkrisen, få nya företag att komma i gång,\r\nförhindra att goda företag läggs, osv. Den skulle\r\nägas av det svenska folket och de företag som en\r\ngång har betalat in till fonderna. Vi skulle kunna\r\nrädda riskkapitalförsörjningen till småföretagen,\r\noch vi skulle över huvud taget stadga ekonomin.\r\nRegeringen känner till förslaget. Jag antar att det\r\nligger i någon byrålåda.</pre><pre>Ett annat bra förslag är att ta bort fastighetsskatten\r\neller åtminstone halvera den. Fastighetsskatten är\r\nen dynamisk faktor i vårt samhälle. Den är\r\ndynamisk på det viset att det går åt pipan när\r\nfastighetsskatten är för hög. Den har framkallat en\r\nstor bankkris: fastighetsbolag och banker ''ramlar''.\r\nI går var det Reinholds, i förrgår Nordbanken, i dag\r\när det Första Sparbanken, i morgon något annat.\r\nSkall vi hålla på så här tills allting har ramlat och\r\nbara landstingen är kvar?</pre><pre>Vi läste en artikel där det talas om att 150 000\r\nbyggjobbare kan bli utan arbete. En regering som\r\nförstår vad det handlar om skulle föreslå ett\r\nslopande av fastighetsskatten nu. Riksdagen skulle,\r\nom regeringen gjorde det och hade ordning på sina\r\npartier, säga ja.</pre><pre>Konkurslagstiftningen behöver ändras.\r\nGarantilöner har nämnts. Det är som gjort för dem\r\nsom vill fuska och mygla, och det gör de också.</pre><pre>Ett annat inslag är att beakta leverantörernas\r\nsituation. Det är nämligen de första som faller i en\r\nkonkurs. Goda, skickliga och välskötta företag\r\nfaller i konkurser på grund av det upplägg som vi\r\nhar. Det borde man ändra på. Först skyddar staten\r\nbanker och sedan skyddar leverantörerna. På det\r\nviset blir det ytterligare en dominoeffekt, och\r\nföretag slås ut.</pre><pre>Ungdomslöner har det talats om. Felet med dem är\r\natt det tydligen är facket som styr. Vilken regering\r\nvi än har är det facket som styr. Facket är inte med\r\npå att ge riktiga ungdomslöner. Därför hittar man\r\npå några andra konstiga löner, där det egentligen i\r\npraktiken är staten som betalar lönerna. Då tycks\r\ndet vara okej. Jag tycker, vi tycker, att det riktiga\r\nvore att företagen betalar ungdomslöner. Det finns\r\nen del idéer på hur man skulle kunna lägga upp det\r\ndär. Jag hinner inte gå in på det nu.</pre><pre>Förläng provanställningstiden, heter ett annat\r\nförslag. Självklart skall man göra det. Fråga\r\nungdomarna vad de vill. Fråga inte hela tiden\r\nfacket eller några andra vad de tror att ungdomarna\r\nvill. Det är inte kravmaskiner eller särintressen som\r\nvi behöver just nu. Jag tror att en förkrossande\r\nmajoritet i landet skulle hålla med om detta.</pre><pre>Investera i vägar, järnvägar och broar heter nästa\r\npunkt. Det har vi hört på ställe efter ställe. För att\r\ngöra det kort vill jag bara säga att självklart skall vi\r\ngöra sådana investeringar. Problemet tycks vara att\r\ndet är svårt att komma i gång. Är det detta som är\r\npolitikens sjuka att man bara kan prata men det blir\r\ningenting? Det är inte utredningar som skall till,\r\nutan det är vägar, järnvägar och jobb. Kom loss, bit\r\ner inte fast i bordskanten eller var det än är\r\nnågonstans.</pre><pre>Bygg på bara, brukade socialdemokraterna säga\r\noch byggde bostäder som ingen kunde bo i, inte\r\nville eller inte hade råd. Det går inte. Sådana\r\ndumheter kan vi inte göra nu. Men vi kan bygga det\r\nsom behövs. Vi kan bygga t.ex. ålderdomshem, för\r\nde behövs. Det finns en marknad. De är bra för\r\nmänniskorna och för hela samhället. Vi sparar\r\npengar. Allting är bra, så gör det då!</pre><pre>Reparationer och underhåll av offentliga\r\nbyggnader? Självklart skall vi göra det. Tänk om\r\noch ta det goda idéerna, varifrån de än kommer.\r\nKom ihåg att det är de små företagen som måste få\r\nde goda villkoren. Det är dessa som skapar\r\nvälståndet. Det finns hundratusentals jobb där, om\r\nman bara ger företagen de rätta politiska\r\nsignalerna.</pre><pre>Till sist: Byråkratin dödar företagsamheten, och\r\nbyråkratin kommer härifrån, från denna kammare\r\noch från regeringen. Pappersarbete, pålagor,\r\nkrångel är sådant som gör att småföretagarna inte\r\ndrar i gång. Det kan vi göra någonting åt, och låt\r\noss göra det. Jag skall gärna göra det i samarbete\r\nmed Allan Larsson eller med vem som helst. Tack.</pre><pre>(Applåder)</pre><pre>Anf. 50  LARS-OVE HAGBERG (v):</pre><pre>Herr talman! Stoppa arbetslösheten, nu går det här\r\ninte längre! Utan att överdriva skulle jag kunna\r\nsäga att regeringens agerande mot arbetslösheten\r\nkan betecknas som mycket svagt. Det var så som\r\nfinansministern sade, att Folkpartiet före valet\r\nvarnade för en arbetslöshetsbomb. Nu har den\r\nbomben briserat. Frågan är om det var\r\nfolkpartisterna eller socialdemokraterna som tände\r\npå. Nog är det väl så att finansministern\r\nrepresenterar Folkpartiet, och det är nu som\r\nbomben har briserat.</pre><pre>AMS prognos pekar på att vi är inne i ett mycket\r\nallvarligt läge och att oerhört många arbetstillfällen\r\nkommer att försvinna till nästa sommar, om\r\ningenting händer. Då måste man stoppa\r\narbetslösheten. Det är på största allvar vi måste ta\r\ndet här för att vi inte skall få en permanent öppen\r\narbetslöshet. Nu har vi ett sådant läge att nästan var\r\noch en känner någon, släkting eller bekant, som är\r\narbetslös. Då går det inte, fru finansminister, att\r\nhänvisa till att vi år 2005 har tillväxt och välfärd.</pre><pre>Nu är huvudfrågan: Vilka skall få del av tillväxt och\r\nvälfärd? Stämplar vi nu ut människor, är de utanför\r\nden tillväxt som sker. Det ser vi redan i industrin.\r\nVi kan få en uppgång i industrin. Vi kan få en\r\nuppgång av vinsterna. Men hur många är det som\r\när i arbete i vårt land? Vägvalen är tydligen:\r\ninflationsbekämpning och arbetslöshet, men om\r\nman vill vidta offensiva åtgärder mot\r\narbetslösheten, då hotas det med höjd ränta.</pre><pre>Vad är det för samhälle som vi lever i? Vad i hela\r\nfriden är det för en marknad som tillåter sådana val\r\növer huvud taget? Detta borde finansministern\r\nsvara på som så gärna vill att denna marknad skall\r\nråda över allting.</pre><pre>AMS föreslår nu att man skall satsa ytterligare 5,3\r\nmiljarder. Pengarna skall gå till infrastruktur,\r\nreparationer och ombyggnader. För vänsterpartiets\r\ndel föreslår vi ca 10 miljarder över\r\nregeringsförslaget som skulle satsas mot\r\narbetslösheten -- 6,4 miljarder direkt till\r\nsysselsättningsskapande åtgärder, dessutom 2,5\r\nmiljarder till utbildning och 1,6 miljarder till\r\nberedskapsarbeten. Dessa är oerhört viktiga i dag\r\ndå många inte längre får stämpla på\r\narbetslöshetskassan.</pre><pre></pre><pre>Vi har alltså varit tidigt ute och, kan jag väl säga,\r\nvarit något mer förutseende än regeringen, som\r\nfortfarande tydligen inte har insett allvaret i det\r\nhela.</pre><pre>Visst finns det ljuspunkter i industrin, som Allan\r\nLarsson sade, men frågan är ändå om vi skall tillåta\r\natt så många får lämna industrin i det här läget.\r\nVore det inte på sin plats att fundera över särskilda\r\nstimulansåtgärder för att öka kompetensen hos\r\ndem som i dag är verksamma i industrin? När\r\nkonjunkturen vänder, bör de finnas kvar i\r\nindustrin, för i så fall har vi ett gott försprång.</pre><pre>Men jag ser inga sådana åtgärder. I stället dumpar\r\nindustrin människor ut i arbetslöshet, trots att\r\narbetsmarknadsstyrelsen erbjuder resurser till\r\nutbildning.</pre><pre>\r\nDet är egentligen inhemska problem som vi har att\r\nbrottas med i dag. Den kritik som de nuvarande\r\nregeringspartierna riktade mot den gamla\r\nregeringen för att svårigheterna är inhemskt\r\nskapade, framför allt på industrisidan, slår tillbaka\r\npå den nuvarande regeringen vad gäller byggandet\r\noch i fråga om kommunerna.</pre><pre>Jag anser att det vore en mycket bra åtgärd att följa\r\nvänsterpartiets förslag att inte dra in 7,5 miljarder\r\nfrån kommunerna nästa år utan snarare\r\ntidigarelägga 3,8 miljarder från den 1 juli för\r\nsysselsättningsstimulerande åtgärder i\r\nkommunerna -- till ROT-program, vägar och\r\nannat -- som komplement till\r\narbetsmarknadsstyrelsens insatser.</pre><pre>Det skulle sätta fart på hjulen, så att arbetslösheten\r\nminskar framöver. Jag tycker att finansministern\r\nborde ta sig en särskild funderare över om inte den\r\nvägen vore värd att gå.</pre><pre>I sammanhanget kan man tycka att oppositionen\r\nborde vara helt enig. Jag instämmer i flera av Allan\r\nLarssons förslag -- ja, i nästan allihop -- men jag blir\r\nförvirrad, liksom finansministern blev i den\r\nekonomiska debatten. Hur är det med\r\nsocialdemokraterna egentligen? Vill ni stoppa\r\nindragningen från kommunerna eller inte? Vad är\r\ndet för linje som gäller?</pre><pre>Det vore mycket intressant, Allan Larsson, att se\r\nom det finns en enig opposition i riksdagen, vilket\r\ndet gör ute i landet, som absolut anser att de här\r\npengarna skulle göra nytta för sysselsättningen\r\nframöver.</pre><pre>Till sist: Det borde finnas möjligheter till en bred\r\nenighet om att stoppa arbetslösheten. Vi borde\r\nkunna komma överens om infrastruktursatsningar\r\nmycket snabbare och mycket effektivare än vad\r\nsom sker i dag. ROT-program i vid omfattning\r\nborde det finnas allmän uppslutning kring, likaså\r\nom att inte dra in pengar från kommunerna, om att\r\nutbilda människor i industrin och öka deras\r\nkompetens i stället för att driva ut dem i\r\narbetslöshet, och t.o.m. om regionala satsningar --\r\njag tänker då på skattelättnader i den privata\r\ntjänstesektorn, t.ex. i fråga om turistmomsen.</pre><pre>Anf. 51  Finansminister ANNE WIBBLE (fp):</pre><pre>Herr talman! Låt mig börja med att något\r\nkommentera det som Ian Wachtmeister sade. Om\r\nförslagen är bra, är det självklart att de skall\r\ngenomföras. Jag kan nämna, bara som en liten\r\nupplysning, att vi diskuterar frågan om\r\nfastighetsskatten på kommersiella lokaler just\r\ndärför att det är så oerhört centralt att bevara och\r\nsäkra en stabilitet i betalningssystemen. Det är\r\nuppriktigt sagt bra mycket bättre att göra någonting\r\npå det området än att staten skall börja köpa\r\nfastigheter, som Allan Larsson tycks vara inne på.</pre><pre>Allan Larsson nämnde att Sverige uppfyller\r\nkonvergenskraven som EG har ställt upp. Ja, det är\r\nalldeles utmärkt. Jag var faktiskt så sent som i går i\r\nLondon och slog på trumman för att Sverige är ett\r\noerhört bra land att investera i. Vi har väldigt goda\r\nframtidsutsikter.</pre><pre>Om vi gjorde som Allan Larsson tycks förespråka\r\nnu, dvs. stimulerade till en betydande inhemsk\r\nexpansion, befarar jag, med ledning av de samtal\r\nsom jag förde i London, att de utländska\r\ninvesterarna skulle fly landet som attan. Det var\r\nprecis det de gjorde under den socialdemokratiska\r\nregeringstiden.</pre><pre>Allan Larsson var mycket inne på att vara\r\nkonstruktiv, och jag vill gärna ta fasta på det. Om\r\nsocialdemokraterna och Allan Larsson verkligen\r\nville göra en konstruktiv insats, tycker jag att de\r\nborde fundera på en viktig fråga som inte har varit\r\nuppe här, nämligen hur parterna skall utforma ett\r\nlönesystem som fungerar i en låginflationsekonomi\r\nmed fast växelkurs.</pre><pre>I stället för löneökningar på 10 % och prisökning på\r\n10 % har vi helt andra utgångspunkter nu än under\r\n80-talet, säg prisökningar på 2 % och löneökningar\r\nsom vid den låga inflationstakten ger ökade\r\nreallöner.</pre><pre>Därför tycker jag att det är angeläget att parterna\r\nbörjar fundera på hur de skall bryta upp ortodoxa\r\ntänkesätt och rutiner och sätta sig ned tillsammans\r\neller var för sig och tänka igenom hur man skall\r\nlägga upp framtida förhandlingssystem. Det är\r\nnämligen angeläget från den utgångspunkten att\r\nparterna funderar över vad som kan behöva\r\nförändras för att säkerställa\r\nlåginflationsförväntningar i fackförbund och\r\narbetsgivarorganisationer.</pre><pre>I stället för att enbart vända sig till ministrar med\r\nfrågor om hur arbetslösheten skall klaras, undrar\r\njag om inte de organisationsanknutna\r\nriksdagsledamöterna kunde passa på att göra en\r\nkonstruktiv insats och ställa den typen av frågor till\r\negna styrelser och parter på arbetsmarknaden.</pre><pre>Jag vill gärna upprepa det uttalande av förre\r\nfinansministern Kjell-Olof Feldt som jag återgav\r\nförut. Han har ju sagt att den politik som Allan\r\nLarsson förespråkar innebär att man bygger upp en\r\nposition inför nästa val som gör att\r\nsocialdemokratin i regeringställning skulle bli\r\nlivsfarlig för landet. Kjell-Olof Feldt har nämligen\r\nförstått det som Allan Larsson inte tycks förstå,\r\nnämligen att om man syftar till att minska\r\narbetslösheten kan man inte föra en ekonomisk-\r\npolitisk debatt utan att frågan om långsiktighet och\r\nförtroendet för den svenska ekonomin faktiskt är\r\nmed i diskussionen.</pre><pre>Allan Larsson har nu hållit anförande efter\r\nanförande och talat om behovet att göra någonting\r\nåt arbetslösheten. Men han talar aldrig om vikten\r\nav att hos svenska arbetsmarknadsparter och\r\nföretag och hos utländska investerare skapa det\r\nförtroende som socialdemokratisk politik tyvärr\r\nhar helt förstört. Att nu kortsiktigt göra fel saker\r\nkan skada sysselsättningen under hela 90-talet.</pre><pre>Vi har från regeringens sida ständig\r\nuppmärksamhet på läget på arbetsmarknaden, och\r\njag vill gärna upprepa att en aktiv\r\narbetsmarknadspolitik som innefattar arbetslinjens\r\nfullföljande är en central del av den\r\ntillväxtfrämjande politik som nu förs.</pre><pre>Jag kan nämna för dem som inte kommer ihåg det\r\natt i höstas, omedelbart efter regeringsskiftet,\r\nanslogs ungefär 4 miljarder kronor för dels\r\ntidigareläggning av statliga byggnadsinvesteringar,\r\ndels betydande insatser i AMS regi, bl.a. för\r\nutbildning.</pre><pre>I december anslogs ytterligare medel till\r\narbetsmarknadsstyrelsen. Man behöver inte slå på\r\ntrumman varje gång man gör saker och ting, utan\r\ndet viktiga är ju att åtgärderna sätts in.</pre><pre>I januari tidigarelades infrastrukturinvesteringar\r\nför ungeför 4 miljarder och för något mindre än en\r\nmånad sedan ytterligare infrastrukturinvesteringar\r\nför 4 miljarder kronor.</pre><pre>Den inriktningen, att anpassa åtgärdernas\r\nförläggning i tiden, kommer vi att fullfölja just\r\ndärför att vi har den mycket höga ambitionen att\r\ninte i onödan utsätta enskilda människor för att\r\nbetala ett alltför högt pris för en tidigare,\r\nmisslyckad politik. Men det måste vara åtgärder,\r\nAllan Larsson, som passar in i en långsiktigt\r\nförtroendeskapande politik.</pre><pre>Om Sverige övergav långinflationslinjen och gav sig\r\nin på en expansiv politik, ungefär som fransmännen\r\ngjorde i socialistisk regi under ett år, skulle vi\r\nmedvetet förstöra utsikterna till en god ekonomisk\r\nutveckling och en god sysselsättningsutveckling för\r\nresten av 90-talet. Detta tänker jag icke medverka\r\ntill.</pre><pre>Anf. 52  ALLAN LARSSON (s):</pre><pre>Herr talman! Vi skall inte överge någon\r\nlåginflationspolitik. Vi är mycket bestämda. Den\r\nnedväxling vi åstadkom förra året från en hög\r\ninflation till en prisstabilitet på bästa europeiska\r\nnivå skall fullföljas. Det är inte Anne Wibbles\r\npolitik som har åstadkommit att vi nu har den lägsta\r\ninflationen i Europa. Det gjorde vi, och det tänker\r\nvi fullfölja när vi igen får möjlighet att driva vår\r\npolitik.</pre><pre>Det är viktigt att skapa ett internationellt\r\nförtroende. Det kunde vi se under förra året. Vi\r\nkunde få ner räntan och åstadkomma ett kraftigt\r\nvalutainflöde. Det var ett uttryck för att omvärlden\r\nhade förtroende för den ekonomiska politik som\r\nfanns i vår budget och vår\r\nkompletteringsproposition. ECU-anslutningen\r\nkunde genomföras på ett sätt som fungerade\r\nperfekt, vilket ytterligare pressade ner räntorna.</pre><pre>Det som sedan hände efter valet var att ni förstörde\r\nmycket av detta. Det var ert sätt att hantera den\r\nparlamentariska situationen och ert sätt att förneka\r\ndet faktum att Sverige uppfyllde EG:s\r\nstabiliseringsnormer som skapade osäkerhet och\r\nsom gjorde att man utomlands trodde att ni höll på\r\nmed samma operationer som man gjorde i Finland.\r\nDet var ni som skapade osäkerheten i omvärlden.\r\nNi kostade svenska folket ett valutautflöde och en\r\nräntechock.</pre><pre>Jag har läst Kjell-Olof Feldts artikel och intervju\r\nmed stort intresse. Jag kan instämma i väldigt\r\nmycket av vad han sade. Det skall inte drivas en\r\npolitik som präglas av lättsinne. Jag kan försäkra\r\nAnne Wibble att de jag diskuterat med i min\r\nriksdagsgrupp inte uppfattar mig som särskilt\r\nlättsinnig, tvärtom. Jag fortsätter den kärva linje\r\njag hade som finansminister, och det tänker jag\r\nockså göra framöver.</pre><pre>Kjell-Olof Feldt pekar på två saker. Det första är:\r\nInga överbud. Titta då på vårt budgetalternativ.\r\nDet finns en enda post där vi föreslår en permanent\r\nutgiftsökning, en enda post. Den är på 50 milj.kr.,\r\noch det gäller bekämpning av ekonomisk\r\nbrottslighet. Jag tycker det är väl använda pengar.\r\nPå några andra områden har vi inte föreslagit några\r\nlättsinniga utgiftsökningar. Så är det, och där har\r\nKjell-Olof Feldt och jag samma uppfattning.</pre><pre>Dessutom pekar han på en annan sak. Det finns en\r\nrisk med den blockpolitik som nu bedrivs. Men det\r\när därför att Folkpartiet har fångats in av\r\nModeraterna och att socialliberalism har blivit\r\nnyliberalism som det blivit blockpolitik. Det får ni\r\nta på ert eget samvete.</pre><pre>Jag tycker att vi skall fortsätta att citera Kjell-Olof\r\nFeldt. Jag vill citera ur hans artikel i Dagens\r\nNyheter för en tid sedan: ''Den största olyckan vore\r\nom västvärldens regeringar, inkl. den svenska,\r\nverkligen trodde att strukturreformer av 80-talstyp\r\när lösningen på världens ekonomiska svårigheter.\r\nDe är som sagt i mångt och mycket förträffliga --\r\nmen de är ingen motor för tillväxt.''</pre><pre>Betänk detta Kjell-Olof Feldts uttalande.\r\nEfterfrågan i ekonomin är ganska avgörande för\r\nom det skall bli någon produktion. Om inte\r\nefterfrågan finns har inte heller alla de\r\nhundratusentals små och medelstora företagen i\r\nhela landet någon möjlighet att avsätta sina varor\r\noch tjänster.</pre><pre>Det som är problemet med regeringens\r\nekonomiska politik är inte att man vill satsa på\r\ninsatser i arbetsmarknadspolitiken. Det är bra att\r\ndet görs. Men det räcker inte när man samtidigt på\r\nen rad andra områden ser till att försämra\r\navsättningsmöjligheterna, pressa ner aktiviteten\r\noch därmed sysselsättningen.</pre><pre>Nu har ni själv med de tre prognoser ni har lagt\r\nfram sedan ni tillträdde för ett halvår sedan visat\r\neffekterna av detta. I oktober lade ni fram en\r\nprognos som byggde på att ni då inte redovisade\r\neffekterna av er politik. I januari hade ni för första\r\ngången räknat in effekterna, och nu har\r\nlångtidsutredningen gjort det en gång till. Där står\r\ndet svart på vitt att med den politik som den här\r\nregeringen för blir arbetslösheten 33 % större än\r\nvad ni räknade med i höstas. Det är 60 000 fler\r\nberoende på de åtgärder ni har vidtagit eller avstått\r\nfrån att vidta. Det är svart på vitt innebörden i den\r\npolitiken, och det är mot den som vi är oerhört\r\nkritiska.</pre><pre>Det är därför vi vädjar till ledamöterna i framför\r\nallt de utskott som har ett ansvar för\r\nsysselsättningsfrågorna. Låt oss komma över\r\nprestigen, partitaktiken, blockpolitiken och få i\r\ngång en ordentlig diskussion här i riksdagen om det\r\nvi borde få ett underlag om från regeringen men\r\nsom inte kommer, nämligen hur den ekonomiska\r\npolitiken utformas så att vi undviker den väldiga\r\nökning av arbetslösheten som ligger i regeringens\r\negna prognoser.</pre><pre>Låt oss göra detta, och kalla in de bästa\r\nekonomerna i landet att medverka i ett sådant\r\narbete, så kan vi kanske här i riksdagen komma\r\nifrån den blockpolitik som just Kjell-Olof Feldt\r\nvarnade för och jag också tror är väldigt allvarlig för\r\ntillståndet i landet. Låt oss göra detta här i\r\nriksdagen när nu inte Anne Wibble är beredd att\r\nmedverka.</pre><pre>(Applåder)</pre><pre>Anf. 53  IAN WACHTMEISTER (nyd):</pre><pre>Herr talman! Jag har tre minuter på mig. Det gäller\r\natt visa drag under galoscherna.</pre><pre>Vi ser framåt säger alla och citerar sedan en\r\ngammal finansminister. Det var ett bra sätt att se\r\nframåt. Sedan ett hjärtligt tack till fru Wibble. Det\r\nvar första gången hon har svarat på några frågor\r\nfrån mig, och den här gången gällde det\r\nfastighetsskatten för kommunala fastigheter. Det\r\nblir mycket spännande att se fortsättningen.</pre><pre>Det är hårda tider, tider som kräver något av oss\r\nalla. Det gäller att släppa prestigen, där håller jag\r\nmed Allan Larsson. Sedan vill jag påpeka att det\r\ngår att låna till investeringar. Det är märkligt att\r\ndetta skall behöva påpekas. Men man kan låna till\r\ninvesteringar, kära svenska folk. Däremot kan man\r\ninte låna till konsumtion. Därför kan man också\r\nsälja statliga företag och få in pengar och investera\r\ndem i infrastrukturen. Det går väldigt bra.</pre><pre>Sedan bör man ge företagen chansen så att de\r\nkommer loss. I Grönköpings veckoblad stod det\r\nförr i tiden: Giv fisken luft. Det behöver man säga\r\ni Sverige också för företagen. Ge dem rätt signaler,\r\nsedan klarar de sig.</pre><pre>Det går att effektivisera i företag, det vet vi, men\r\ndet går också väldigt bra att effektivisera i landsting\r\noch kommuner. Landsting kan man t.o,m. lägga\r\nner, till att börja med. Kommunerna är i allmänhet\r\nden största arbetsgivaren i varenda kommun. Ni\r\nkan ju tänka er vad det går att göra där utan att\r\nminska på servicen.</pre><pre>Konkurrensen måste vara fri. Det hoppas jag att\r\nalla människor vid det här laget förstår. Gör ni inte\r\ndet? Allright. Om vi nu vidgar vyerna ett ögonblick\r\noch säger: Bygg då utomlands, ge mellanskillnaden\r\nsom u-hjälp. Tänk om vi kunde göra Baltikums sak\r\ntill vår! Tänk om vi kunde adoptera Estland i våra\r\nhjärtan, eller åtminstone i vår hjärna till att börja\r\nmed, och vidga vår horisont och se vad vi kan göra\r\ndär borta. Då kanske vi skulle hitta lösningar\r\nistället för att bara hitta problem.</pre><pre>Tänk om man ens kunde våga föreslå en sådan sak\r\nsom taxfree till Gotland här inne i kammaren utan\r\natt alla nykterister svimmar. Då skulle man få i gång\r\nen massa saker. Det är ett gott förslag som kostar\r\nnoll kronor. Då får man i gång en stor verksamhet\r\nmed turism, näringsliv och alltihop där. Tänk på att\r\ndet finns 230 000 anställda i turistnäringen! Det\r\nfinns fantastiska möjligheter. Men sådant här dödas\r\nav en sorts nykterhetsmaffia! Det sitter allmänhet\r\nhär inne i kammaren när det gäller att trycka på\r\nknapparna -- de kanske är ute i restaurangen just\r\nnu. Sådana här saker måste man släppa. Man måste\r\nsläppa taget.</pre><pre>Det kan inte vara sant att denna kammare varken\r\nvill eller vågar. Så är det väl inte, eller hur? Politiker\r\ntycks inte vara till för att göra någonting. Det är en\r\nuppfattning man har runt om i landet, och det är en\r\nuppfattning som även jag har fått. De kan inte ens\r\nfå någonting gjort. Nu måste vi visa att vi kan det.\r\nKan inte ni vara vänliga att se till att jag har fel i min\r\nmisstanke om vad riksdag och regering duger till?,\r\nsnälla herr talman.</pre><pre>(Applåder )</pre><pre>Anf. 54  LARS-OVE HAGBERG (v):</pre><pre>Herr talman! Att stoppa arbetslösheten är ett så\r\nallvarligt problem att jag inte tror att lägre\r\nspritpriser till Gotland löser det hela.</pre><pre>Finansministern svarar däremot inte på en av de\r\nviktiga frågorna om att stoppa arbetslösheten. Hur\r\ngår det med kommunerna? Vill ni ta några\r\nallvarliga tag där? Skall ni dra in de här pengarna?\r\nVill ni använda dem för att se till att arbetslösheten\r\ninte ökar? Svara, finansministern! Det är oerhört\r\nviktigt. Jag tycker även att Allan Larsson skall\r\nsvara. Vad vill Socialdemokraterna med de här\r\npengarna egentligen? Ute i kommunerna säger\r\nvarenda socialdemokrat att dem skall vi använda\r\nför att minska arbetslösheten. Att vara luddiga på\r\nden här punkten stärker inte förtroendet för\r\nsocialdemokratins program i övrigt. Bestäm er\r\nganska snart! Allan Larsson har tre minuter kvar\r\nför att svara på den frågan.</pre><pre>Sedan tog finansministern återigen upp detta med\r\nlönerna. Jag trodde det var ett olycksfall i arbetet\r\nsist när regeringen krävde lägre OB-ersättningar\r\noch ville gå in i avtalen. Men det är tydligen inte så.\r\nFinansdepartementet skall tydligen styra totalt här.</pre><pre>Är man så dumdristig i ett civiliserat samhälle att\r\nman vill förbjuda försäkringar och genomföra\r\nsocial nedrustning, dålig fördelningspolitik och\r\nskattesänkningar för de rika, ökar man ju på\r\ninflationsbrasan. Då reser de arbetande och\r\nlöntagarna berättigade krav på lönekompensation.\r\nDet måste vara en ganska dumdristig politik som\r\nfinansdepartementet för i detta hänseende.</pre><pre>Sedan gäller det frågan om kort och lång sikt.\r\nRegeringen vill inte diskutera några kortsiktiga\r\nåtgärder, eftersom de hela tiden strider mot de\r\nlångsiktiga åtgärderna. Det betyder att man offrar\r\ndem som är arbetslösa och dem som kommer att bli\r\ndet. Man vägrar att vidta åtgärder som är effektiva.\r\nJag uppfattar det så att de långsiktiga åtgärderna\r\nkräver arbetslöshet.</pre><pre>Då ställer jag återigen frågan till\r\nfinansdepartementet: Finns det någon som har\r\nlyckats föra den politik som regeringen nu för utan\r\natt ha en stor och omfattande arbetslöshet? Detta\r\natt vi får en rest av permanent arbetslösa och\r\nutslagna är allvarligt. Regeringen vill inte lyssna på\r\ndet här. Därför tycker vi i Vänsterpartiet att det är\r\noerhört angeläget att vi kommer överens om att\r\nsatsa på all den infrastruktur som går, på ROT-\r\nprogram och på att inte dra in pengar från\r\nkommunerna och använda dem till sysselsättning.\r\nVi bör utbilda i industrin i stället för att avskeda,\r\noch vi bör göra regionala satsningar. Det gäller inte\r\nsänkta spritpriser, men satsningar på turism i\r\növrigt. Det kan ge regionala fördelar.</pre><pre>Anf. 55  Finansminister ANNE WIBBLE (fp):</pre><pre>Herr talman! Ian Wachtmeister tror tydligen att\r\nman främjar tillväxten genom att öka\r\nalkoholkonsumtionen. Jag tror inte det. Just det\r\nförslaget var sällsynt dåligt.</pre><pre>Jag ställde en fråga till Allan Larsson om han inte i\r\nambitionen att göra en konstruktiv insats, skulle\r\nvilja uppmana de ledamöter, i t.ex den\r\nsocialdemokratiska riksdagsgruppen, som har en\r\nmycket nära facklig anknytning, att fundera över\r\nhur parterna skall lägga upp löneförhandlingar och\r\narbetet i det sammanhanget för att det skall bli\r\nnågra höjda reallöner även vid en mycket låg\r\ninflation. Det är ett oerhört centralt och\r\nkonstruktivt förslag. Det skulle vara intressant att\r\nhöra om Allan Larsson delar denna uppfattning.</pre><pre>Lars-Ove Hagberg sade av något konstigt skäl att\r\nregeringen inte vidtar några kortsiktiga åtgärder.\r\nHan kan rimligen inte ha lyssnat på vad jag sade.\r\nDet måste ha varit en färdigskriven lapp.\r\nRegeringen sätter in en betydande mängd\r\nkortsiktiga åtgärder. Vi tidigarelägger dessutom\r\nlångsiktigt riktiga åtgärder just för att undvika att\r\nungdomar aldrig kommer in på arbetsmarknaden\r\noch för att undvika att invandrare eller\r\nhandikappade slås ut för att aldrig komma tillbaka\r\ntill arbetsmarknaden. Vi gör detta för att undvika\r\natt människor fastnar i en arbetslöshetsfälla med\r\npermanent hög arbetslöshet. Det var mig en glädje\r\natt få upprepa detta.</pre><pre>Allan Larsson sitter i fullmäktige i riksbanken. Jag\r\nföreslår att han tar upp en diskussion med de andra\r\nledamöterna i denna krets om vad som skapade\r\nvaluta- och ränteproblemen i höstas. Eller också\r\nkan han tänka tillbaka på vad som skapade\r\nräntechocker under den tid som han själv satt som\r\nfinansminister. Ett av de viktigaste skälen, bortsett\r\nfrån den finska smittan, var att svenska och\r\nutländska bedömare av svensk ekonomi ännu inte\r\nhar fullt förtroende för att Sverige klarar de\r\npåfrestningar som hårdvalutapolitik och\r\nlåginflationspolitik innebär.</pre><pre>Genom sina förord för en mer expansiv politik ger\r\nAllan Larsson näring åt det bristande förtroende\r\nsom hans egen politik tidigare har skapat. Det är\r\noerhört beklagligt. Eftersom Allan Larsson talade\r\nmycket om att bryta blockpolitik -- jag tycker att\r\ndet vore alldeles utmärkt -- skulle en viktig första\r\ninsats vara att ansluta sig till den politik som\r\nmedverkar till att skapa förtroende för den svenska\r\nekonomin. Detta är det enda sätt på vilket vi kan få\r\nner den svenska räntenivån.</pre><pre>Om Allan Larsson vill medverka till en sådan\r\npolitik kan vi återföra den svenska räntenivån till\r\nen mer rimlig nivå. Då får vi bort en mängd\r\nåtstramningseffekter på kreditmarknaden. Vi\r\nunderlättar för mindre och medelstora företag att\r\nlåna pengar för investeringar, expansion och nya\r\njobb i näringslivet. Det vore en verkligt konstruktiv\r\ninsats från Socialdemokraterna.</pre><pre>Allan Larsson hävdade också att\r\nlångtidsutredningen sagt olika ting. Det föranleder\r\nmig att konstatera att det kanske vore bra med en\r\nliten repetition av vad som står i\r\nlångtidsutredningen. Där framkommer nämligen\r\nmycket tydligt att det finns anledning att tro att en\r\nviss reduktion av byggsektorn och en viss\r\nåterhållsamhet i den kommunala sektorn är\r\nnödvändig på lång sikt för att ekonomin skall kunna\r\nväxa bra. Då är det konstigt att Allan Larsson\r\nhävdar att vi ytterligare skall subventionera just de\r\ndelarna av ekonomin. Det skulle strida mot den\r\nlångsiktiga utvecklingen.</pre><pre>Därför vill jag gärna nu veta svaret på en fråga som\r\njag ställt förut, och som Lars-Ove Hagberg också\r\ntog upp, nämligen vad Socialdemokraterna tänker\r\ngöra med de miljoner som regeringen avser att dra\r\nin från kommuner och landsting. Det framgår på ett\r\npar ställen att de skall dras in. Ni har inte räknat\r\ndet som någon belastning i budgetpolitiken. På ett\r\nannat ställe sägs att de skall användas för vård och\r\nomsorg. På ett tredje ställe sägs att de skall\r\nanvändas för byggnadsinvesteringar i\r\nkommunerna. Man kan faktiskt inte använda\r\nsamma pengar tre gånger. Det skulle vara\r\nintressant att veta vilket av dessa förslag som Allan\r\nLarsson i praktiken vill föra fram.</pre><pre>Låt mig återkomma till den fråga som jag ställde i\r\nmitt första anförande. Det gäller ett oerhört\r\nkonstruktivt och offensivt förslag som regeringen\r\nfört fram just för att undvika att ungdomar fastnar\r\ni ett läge där de aldrig kommer in på\r\narbetsmarknaden. Vi föreslår att man inför något\r\nsom vi kallar ungdomspraktik. Det skulle ge\r\ntiotusentals ungdomar meningsfull sysselsättning\r\nnu. Det är oerhört viktigt. Det förslaget säger\r\nSocialdemokraterna nej till. Det tycker jag nästan\r\när skandalöst. Här finns en omedelbar möjlighet att\r\ngöra en insats i blocköverskridande termer, Allan\r\nLarsson. Socialdemokraterna skulle kunna ändra\r\nsig på den här punkten och tycka att det är bra med\r\nungdomspraktik för arbetslösa ungdomar.</pre><pre>Anf. 56  ALLAN LARSSON (s):</pre><pre>Herr talman! Anne Wibble bad mig uppmana dem\r\nsom är fackligt verksamma att diskutera\r\nlönepolitiken. Jag behöver inte göra det. Det gör\r\nman på den fackliga sidan utan pekpinnar från mig.</pre><pre>Det skulle vara intressant om Anne Wibble kunde\r\nuttrycka någon enda liten synpunkt om det\r\nförhållandet att man i de stora företagen, oavsett\r\nhur lönsamheten ser ut, fortsätter med en hög\r\nutdelning, och t.o.m. höjer den. Hur skall man\r\nkunna bedriva en sansad lönepolitik under sådana\r\nomständigheter? Om Anne Wibble lovar att\r\nengagera sig i den debatten, skall jag nog kunna ha\r\nnågon mening om vad som skall komma efter det\r\nstabiliseringsavtal som jag engagerade mig för\r\nunder förra året.</pre><pre>Låt mig sedan svara på frågan om kommunerna.\r\nDet finns inget förslag i budgetpropositionen om\r\ndetta. Vi har inte fått något underlag för att ta\r\nställning, utan regeringen har hänvisat till att man\r\nskall komma tillbaka i\r\nkompletteringspropositionen. Då skall vi också ta\r\nställning och redovisa vår uppfattning. Vi är\r\ntveksamma om det verkligen finns ett finansiellt\r\növerskott på 15 miljarder som regeringen har sagt.\r\nKommunförbundet säger att det finns högst en\r\nmiljard. Är det så, finns det ingenting att dra in.</pre><pre>Om det nu finns ett finansiellt överskott är det i alla\r\nfall mycket ojämnt fördelat i landet. Vi har sagt att\r\ndär det finns, kanske man kan använda det för att i\r\nförsta hand finansiera underhåll och reparationer.\r\nVi har fört en diskussion utifrån det faktum att\r\nfrågan finns aktualiserad, men det finns inga förslag\r\nfrån regeringen. Det är svaret både till Wibble och\r\nHagberg. Kom tillbaka och visa hur stort detta är!\r\nDå skall vi ta ställning till detta i samband med\r\nbudgetpropositionen.</pre><pre>Anne Wibble målar in sig i ett allvarligt hörn. Vid\r\nvarje förslag som kommer från oppositionen,\r\noavsett från vilket håll det är, står hon upp och\r\nsäger att detta kan man inte göra för det är\r\nstimulans till ekonomin och ökad efterfrågan\r\ninternt. Då blir det valutautflöden och\r\nräntechocker. Anne Wibble binder sig till händer\r\noch fötter genom den typen av uttalanden. Det går\r\nvisst att stimulera Sveriges ekonomi. Vi gjorde det\r\nförra året när vi satte i gång investeringsfonderna\r\nsom släpptes fria, när vi fördubblade\r\narbetsmarknadsutbildningen och när vi satte i gång\r\nett program på 17 miljarder i\r\ninfrastruktursatsningar -- det som Mats Odell går\r\nomkring och fjädrar sig i för närvarande. Det gick\r\nbra att stimulera svensk ekonomi. Samtidigt kunde\r\nvi sänka både inflationen och räntorna. Den\r\npolitiken håller att fortsätta med. Vad som fordras\r\när litet handlingskraft från regeringen. Anne\r\nWibble står med armarna i kors. Det är det stora\r\nödet för Sverige och för de arbetslösa att\r\nfinansministern saknar känsla för arbetslösheten.</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\ninlägg.</pre><pre>Anf. 57  Finansminister ANNE WIBBLE (fp):</pre><pre>Herr talman! Jag kan inte underlåta att ta upp det\r\nsom Allan Larsson nämnde om utdelningar och be\r\nhonom att ta del av tidigare uttalanden av t.ex. Erik\r\nÅsbrink om att utdelningar är oerhört centrala för\r\natt långsiktigt få fram mer riskkapital till mindre\r\noch medelstora förtag. Det är märkvärdigt att\r\nSocialdemokraterna skall ändra uppfattning på\r\nvarenda punkt bara för att man nu sitter i\r\noppositionsställning i stället för i regeringsställning.</pre><pre>Allan Larsson säger också att det visst går att\r\nstimulera svensk ekonomi och hänvisar till förra\r\nåret, 1991. Det var ett sällsynt dåligt exempel.\r\nFörra året, 1991, försämrades de offentliga\r\nfinanserna i Sverige med över 70 miljarder kronor.\r\nOm det är den politiken Allan Larsson tycker att\r\nvi skall fullfölja är jag inte bara litet bekymrad. Då\r\nskulle läget bli kritiskt. Det är till skada för svensk\r\nekonomis möjligheter att växa framöver när\r\nSocialdemokratiska partiet för fram denna\r\nuppfattning. Det förstör och undergräver våra\r\nmöjligheter att få ett ökat förtroende för den\r\nsvenska låginflationspolitiken, få ner\r\nränteutvecklingen och därmed göra det lättare för\r\nföretag i Sverige och utomlands att investera här\r\noch få fram nya jobb.</pre><pre>Det finns nämligen två uppgifter som i dag är helt\r\ncentrala.</pre><pre>Den första uppgiften är att säkra den låga\r\ninflationstakten, att få förtroende för denna kamp\r\noch därmed få ned räntan. Det är den enda vägen,\r\nAllan Larsson, för att säkra sysselsättning och\r\nvälfärd framöver, och detta var precis vad ni\r\nsocialdemokrater sade för mindre än ett år sedan.\r\nDet är inget märkvärdigt. I den uppgiften ingår att\r\nsanera statsfinanserna. Även det överensstämmer\r\nmed det som ni förut sade.</pre><pre>Den andra uppgiften -- och den är en lika viktig och\r\nmed regeringens övergripande strategi intimt\r\nsammanhängande del -- är att se till att det pris som\r\nenskilda människor måste betala för den tredje\r\nvägens, den socialdemokratiska politikens,\r\nmisslyckande inte blir för högt. Vi kan aldrig\r\nacceptera att hela generationer av ungdomar\r\nriskerar att fastna i en arbetslöshetsfälla och att\r\naldrig komma in på arbetsmarknaden, inte heller\r\natt något liknande skulle hända människor som inte\r\nlängre är i ungdomsåldern. Därför driver vi en\r\nmycket aktiv arbetsmarknadspolitik.</pre><pre>Socialdemokraterna envisas i stället med att säga\r\nnej till det offensiva greppet med ungdomspraktik.\r\nDet är en gåta hur detta det enda konkreta förslaget\r\ni sammanhanget skulle motverka en minskning av\r\narbetslösheten hos ungdomar. Jag kan bara beklaga\r\natt Allan Larsson inte tycks ta fasta på sina egna\r\nuttalanden om en konstruktiv oppositionspolitik.</pre><pre>Förste vice talmannen anmälde att Allan Larsson\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>8 §  Svar på frågorna 1991/92:481 och 513 om\r\nvägverkets och TSV:s styrelser</pre><pre>Anf. 58  Kommunikationsminister MATS ODELL\r\n(kds):</pre><pre>Herr talman! Lennart Fremling har frågat mig vad\r\nregeringen avser att göra för att samhällets\r\nberättigade intressen skall kunna göra sig gällande\r\ninom det område som trafiksäkerhetsverket (TSV)\r\nhar att sköta. Per-Ola Eriksson har frågat mig när\r\njag avser att komplettera vägverkets styrelse med\r\nledamöter som har miljö- och regionalpolitisk\r\nkompetens. Jag väljer att besvara frågorna i ett\r\nsammanhang.</pre><pre>Bakgrunden till frågorna är att regeringen nyligen\r\nutsett nya styrelser för TSV och vägverket.</pre><pre>Lennart Fremling anser att intressenter för\r\nlastbilstrafiken är överrepresenterade i styrelsen\r\nför TSV och att allmänna säkerhets- och\r\nmiljöintressen kan komma i konflikt med\r\ntransportbranschens ekonomiska intressen.</pre><pre>Per-Ola Eriksson menar att vägverkets styrelse\r\nuteslutande innehåller företrädare för näringslivet\r\noch att miljö- och regionalpolitiska hänsyn därför\r\nskulle kunna bli åsidosatta.</pre><pre>För att möta 90-talets krav på en bättre\r\ninfrastruktur har vägverkets organisation ändrats\r\nfr.o.m. den 1 januari 1992. Den nya organisationen\r\ninnebär bl.a. en indelning av verket i en\r\nväghållningsenhet som svarar för de egentliga\r\nmyndighetsuppgifterna och en produktionsenhet\r\nsom i möjligaste mån skall verka på marknadens\r\nvillkor.</pre><pre>Mot den bakgrunden anser jag det viktigt med bl.a.\r\nnäringslivskompetens i vägverkets styrelse.\r\nDärutöver finns också ledamöter med erfarenhet\r\nav kommunal verksamhet och med juridisk\r\nkompetens.</pre><pre>Regeringen kommer under försommaren att i en\r\nproposition ta upp förslag till riktlinjer för och\r\norganisation av det framtida\r\ntrafiksäkerhetsarbetet. Avsikten är att föreslå att\r\nTSV och vägverket slås samman. Syftet med detta\r\när att effektivisera trafiksäkerhetsarbetet, vilket jag\r\ntror underlättas om väghållaren även får ansvaret\r\nför trafiksäkerheten. Detta är bakgrunden till att de\r\nbåda verken nu har fått styrelser med i huvudsak\r\nsamma ledamöter. I samband med att denna\r\nproposition föreläggs riksdagen har jag föreslagit\r\nregeringen en utökning av antalet ledamöter i\r\nTSV:s och vägverkets styrelser. Detta kräver\r\nändringar i de båda verkens instruktioner, vilket är\r\nanledningen till att flera ledamöter inte utsågs\r\ndirekt. Vid utökningen av styrelserna avser jag att\r\nsärskilt beakta trafiksäkerhets-, miljö- och\r\nregionalpolitiska intressen.</pre><pre>Anf. 59  LENNART FREMLING (fp):</pre><pre>Herr talman! Jag kan av svaret uppfatta att\r\nkommunikationsministern har insett att TSV:s\r\nstyrelse fick en övervikt för lastbilstrafiksintressen.\r\nÄndå utsågs denna ensidigt sammansatta styrelse\r\natt arbeta under tio månader, dvs. från den 1 mars\r\ntill årets slut.</pre><pre>Av svaret uppfattar jag vidare att man har fäst så\r\nringa avseende vid trafiksäkerhetsfrågorna att\r\ntrafiksäkerhetsverket fick vägverkets styrelse så att\r\nsäga av bara farten. Detta inger naturligtvis en\r\nfarhåga om att trafiksäkerhetsfrågorna i framtiden\r\nskulle få ännu mindre möjlighet att göra sig\r\ngällande, om TSV inlemmas i vägverket.</pre><pre>För övrigt skulle nog inte heller vägverket ha mått\r\nilla av att få en allsidigare styrelse. Det är ju inte\r\nbara lastbilar som skall använda vägarna.</pre><pre>Varför utsågs inte en bättre balanserad styrelse att\r\narbeta redan fr.o.m. den 1 mars?\r\nKompletteringarna kunde ju ha avsett\r\nlastbilsintressenter, om man hade velat ha sådana\r\nmed i en slutlig styrelse.</pre><pre>Jag måste tyvärr konstatera att styrelsen även efter\r\nden förutskickade kompletteringen kommer att ha\r\nen klar obalans till den tunga trafikens förmån. Sex\r\npersoner har utsetts externt, varav fyra har starka\r\nintressen i tung trafik, nämligen representanter för\r\nÅkeriförbundet, Bilspedition, Stora och -- en f.d.\r\nrepresentant -- Saab-Scania. Det ger faktiskt inte\r\nen rimlig bild av samhällsintresset i det arbete som\r\nbedrivs av trafiksäkerhetsverket för att förbättra\r\ntrafiksäkerhet och miljö.</pre><pre>Tänker kommunikationsministern agera för att\r\nskapa en bättre balans i TSV:s styrelse under\r\ninnevarande år?</pre><pre>Anf. 60  ELVING ANDERSSON (c):</pre><pre>Herr talman! Jag tackar kommunikationsministern\r\nför svaret på Per-Ola Erikssons fråga. Det handlar\r\nhär om mycket viktiga frågor för vägväsendet och\r\ndess utformning. Det är centralt för många delar av\r\nvårt samhälle. Inte minst ur regionalpolitisk\r\nsynvinkel vet vi att tillgången till framför allt bra\r\nvägar är fundamental för en positiv utveckling i\r\nmånga bygder och regioner.</pre><pre>Också ur miljösynpunkt är vägtrafiken central.\r\nVägtrafiken är den största enskilda\r\nluftföroreningskällan i landet, och det är en\r\nutveckling som vi väl är överens om att man måste\r\nminska. Därför är det naturligtvis viktigt att\r\ncentrala organ som vägverket och det nya\r\ntrafiksäkerhetsverket har kompetens på dessa olika\r\nområden.</pre><pre>Jag håller med kommunikationsministern om att\r\ndet är viktigt med näringslivskompetens i detta\r\nsammanhang, men jag saknar liksom Per-Ola\r\nEriksson representation av vissa andra\r\nkompetenser. Det är beklagligt att önskemålen om\r\nkompetens när det gäller miljöpolitik och\r\nregionalpolitik inte kunde tillgodoses redan när\r\nstyrelsen denna gång omstrukturerades, utan att\r\ndet skall anstå ytterligare.</pre><pre>Jag vill också ställa en kompletterande fråga. Det\r\nframgår av svaret att det senare skall bli en\r\nutökning av styrelsen och att\r\nkommunikationsministern då skall försöka att\r\ntillgodose dessa områden. Enligt en tidningsuppgift\r\nförbereder kommunikationsministern insättande\r\nav ytterligare två styrelseledamöter i vägverkets\r\nstyrelse. Jag vill fråga dels om det antalet ledamöter\r\nstämmer, dels om kommunikationsministern i så\r\nfall tror att det är tillräckligt med ytterligare två\r\nledamöter för att bredda kompetensen när det\r\ngäller trafiksäkerhet, miljö och regionalpolitik.</pre><pre>Anf. 61  Kommunikationsminister MATS ODELL\r\n(kds):</pre><pre>Herr talman! Jag tror att vi skall titta litet grand på\r\nvilka personer det är som sitter i dessa styrelser. Jag\r\nhar en känsla av att de ärade ledamöterna något\r\nringaktar den allsidiga kompetens som faktiskt\r\nredan finns där.</pre><pre>Den tidigare VD:n i Saab-Scania Georg Karnsund\r\när styrelsens ordförande. Övriga ledamöter: Anitha\r\nBondestam, f.d. kommunikationsminister, lagman\r\ni kammarrätten i Stockholm, Lennart Hagelin, vice\r\nVD i Stora, Nina Jarlbäck, kommunalråd i\r\nEskilstuna, Jan Johannisson, VD i Svenska\r\nÅkeriförbundet, och Martin Lundberg,\r\nkoncernchef i Bilspedition AB. Dessutom ingår\r\ngeneraldirektörerna Lars Eggertz och Per-Anders\r\nÖrtendahl i styrelserna.</pre><pre>Man kan naturligtvis ha olika synpunkter på sådana\r\nhär frågor.</pre><pre>Dessa ledamöter representerar i stor utsträckning\r\nkunderna, användarna av vägarna. De\r\nrepresenterar ett brett kunnande, även på\r\nmiljöområdet, vill jag understryka. Det finns också\r\nett regionalpolitiskt inslag i denna styrelse.</pre><pre>Jag konstaterade redan när vi fattade detta beslut\r\natt vi skall komplettera med ytterligare två\r\nledamöter. Det anmälde jag också för regeringen.\r\nAtt det inte skedde då beror på den begränsning\r\nsom i dag finns i instruktionen för dessa verk.</pre><pre>Lennart Fremling frågar om detta skall ske under\r\nåret. Svaret är ja. Det skall ske i samband med att\r\npropositionen läggs fram, alltså under detta halvår.\r\nDet är inte fråga om tio månader framåt, utan om\r\nett par tre månader.</pre><pre>Anf. 62  LENNART FREMLING (s):</pre><pre>Herr talman! Jag tvivlar inte på den kompetens\r\ndessa personer har. Men det borde ha gått att finna\r\nledamöter med erfarenhet och kompetens inom\r\nnågot eller några av områdena oskyddade\r\ntrafikanter, kollektivtrafik, handikappade, barn\r\noch äldre, trafikövervakning, sjukvård och\r\nfolkhälsa samt -- sist men inte minst -- miljöfrågor.</pre><pre>Det finns en intressekonflikt när man representerar\r\nen organisation och sitter med i en styrelse. Det\r\nfinns faktiskt en klar skillnad mellan det\r\nföretagsekonomiska intresset hos en åkare och\r\nsamhällsintresset för ökad trafiksäkerhet. När\r\nexempelvis TSV:s styrelse skall besluta om regler\r\nför krav på fordonsbromsar på lastbilar har\r\nsamhället större intresse än branschen av att\r\nhårdare krav ställs. Olyckskostnaderna delas av\r\nalla, men dyrare bromsar betalas av lastbilsägaren.</pre><pre>Anf. 63  ELVING ANDERSSON (c):</pre><pre>Herr talman! Jag känner till ledamöterna i\r\nstyrelsen. Det är folk som är kompetent och duktigt\r\npå många områden. Jag har inte på något vis\r\nringaktat deras förmåga att delta i detta arbete.\r\nMen även kommunikationsministern måste dela\r\nuppfattningen att just kompetensen inom\r\nmiljöområdet och regionalpolitik behöver\r\nförstärkas ytterligare i styrelsen, eftersom\r\nkommunikationsministern ämnar föreslå detta. Jag\r\nkonstaterade i mitt förra inlägg att det var\r\nbeklagligt att inte denna tyngd i styrelsen kunde\r\nåstadkommas redan på detta stadium.</pre><pre>Jag vill upprepa min fråga: Hur många ytterligare\r\nledamöter ämnar man komplettera styrelsen med?</pre><pre>Anf. 64  Kommunikationsminister MATS ODELL\r\n(kds):</pre><pre>Herr talman! Vi var eniga i regeringen om att utöka\r\nmed ytterligare två ledamöter. Det är faktiskt\r\nregeringen som har beslutat om denna styrelse.</pre><pre>Anf. 65  LENNART FREMLING (fp):</pre><pre>Herr talman! Jag skulle vilja fråga när det är tänkt\r\natt den nya styrelsen skall tillträda.\r\nKommunikationsministern sade här att det inte blir\r\nfråga om tio månader utan om en kortare tid,\r\ndärför att något kommer att hända under året. Men\r\nom jag har förstått rätt är tanken att regeringen\r\nskall lägga fram en proposition under våren, så att\r\nriksdagen kan fatta beslut i höst. Då blir det väl den\r\n1 januari som den nya styrelsen kan tillträda. När\r\nkan vi räkna med att en ny styrelse tillträder?</pre><pre>Anf. 66  ELVING ANDERSSON (c):</pre><pre>Herr talman! Med en komplettering av vägverkets\r\nstyrelse med två ledamöter kan kompetensen\r\nbreddas ytterligare. Det är framför allt tre områden\r\nsom behöver förstärkas ytterligare, skriver\r\nkommunikationsministern i svaret, nämligen\r\ntrafiksäkerhet, miljö- och regionalpolitik. Det finns\r\nnaturligtvis människor som har dessa breda\r\nkunskaper.</pre><pre>Jag tror ändå att det finns en uppenbar risk för att\r\nmiljöintressen och regionalpolitiska intressen\r\nkommer att vara underrepresenterade i styrelsen.\r\nJag önskar kommunikationsministern lycka till när\r\nhan skall fundera över vilka personer som skall\r\nkunna uppfylla dessa krav.</pre><pre>Anf. 67  Kommunikationsminister MATS ODELL\r\n(kds):</pre><pre>Herr talman! Jag är optimist till min natur. Låt mig\r\nbara konstatera att frågeställarna själva, Elving\r\nAndersson och Lennart Fremling, är utmärkta\r\nexempel på personer som besitter en bred\r\nkompetens inom områdena trafiksäkerhet, miljö-\r\noch regionalpolitik. Hade de dessutom\r\nrepresenterat båda könen, hade de varit\r\nkvalificerade för att ingå i denna styrelse.</pre><pre>Lennart Fremling ställde en fråga om tidpunkten\r\nför tillträde. Min uppfattning är att det är möjligt\r\nmed ett tillträde i och med att propositionen läggs\r\nfram. Regeringen måste besluta om en ändring i\r\ninstruktionen. Det hinner vi göra tills\r\npropositionen läggs fram. Styrelsen tillträdde den 1\r\nmars, vill jag minnas. Kompletteringen sker i\r\nsamband med att propositionen läggs fram.</pre><pre>Anf. 68  LENNART FREMLING (fp):</pre><pre>Herr talman! Jag tackar för det beskedet. Är detta\r\nett uttryck för en ny generell princip för hur\r\nregeringen utser nya styrelser för statliga\r\nmyndigheter? Vilken princip är det i så fall man går\r\nefter?</pre><pre>Anf. 69  Kommunikationsminister MATS ODELL\r\n(kds):</pre><pre>Herr talman! Svaret på den frågan är nej.</pre><pre>Överläggningen var härmed avslutad.</pre><pre>9 §  Svar på frågorna 1991/92:485, 490 och 491\r\nom sjöfartspolitiken</pre><pre>Anf. 70  Kommunikationsminister MATS ODELL\r\n(kds):</pre><pre>Herr talman! Bengt Hurtig har frågat mig om\r\nregeringens förslag till ny sjöfartspolitik kommer\r\natt öka risken för olyckor till sjöss. Han har vidare,\r\nmed hänvisning till ändringar i svensk\r\nsjöfartspolitik, frågat mig om en sådan utveckling\r\när acceptabel ur moralisk och social synvinkel.\r\nVidare har Bengt Hurtig frågat miljöministern\r\nvilka åtgärder han avser vidta för att riskerna för\r\nmiljökatastrofer i bl.a. Östersjön inte skall öka.\r\nArbetet inom regeringen är så fördelat att det är jag\r\nsom skall svara också på denna fråga. Jag besvarar\r\nfrågorna i ett sammanhang.</pre><pre>När det gäller sjösäkerhet i bredare mening och\r\nsjövärdigheten hos fartyg vill jag börja med att\r\nnämna att dessa frågor ständigt behandlas i FN:s\r\ninternationella sjöfartsorganisation IMO. Inom\r\nIMO sker bl.a. ett fortlöpande arbete för att\r\nförbättra fartygskonstruktionerna och utrustningen\r\nombord. Sverige deltar aktivt i detta arbete.</pre><pre>En annan faktor av stor betydelse för sjö- och\r\nmiljösäkerheten är samarbetet i fråga om\r\nhamnstatskontroll. Sverige samverkar i den delen\r\nmed 13 västeuropeiska stater i fråga om\r\nsäkerhetskontroll av fartyg. För närvarande\r\nkontrollerar sjöfartsinspektionen ca 25 % av de\r\nutländska fartygen som anlöper svenska hamnar.\r\nMotsvarande inspektioner utförs av övriga länder.\r\nDetta arbete utvecklas kontinuerligt.</pre><pre>Självklart är det av största betydelse att vi har höga\r\nsäkerhetskrav på våra egna fartyg. En ny\r\nsjöfartspolitik skall inte innebära någon ändring\r\ndärvid. Med tanke på de många flaggor som är\r\nrepresenterade inom världssjöfarten är det\r\nsamtidigt det internationella samarbetet i\r\nkombination med skärpt kontroll av fartyg som är\r\nden enda framkomliga vägen för ökad säkerhet.</pre><pre>Beträffande Östersjön vill jag säga att denna är\r\ninternationellt klassad som särskilt område, vilket\r\nbetyder att länderna kring Östersjön ställt upp\r\nhögre krav vad gäller fartygs utrustning och\r\nbegränsandet av vattenföroreningar från fartygen.\r\nFör att emellertid minimera riskerna för\r\nmiljökatastrofer rent generellt vill jag hänvisa till\r\nbetydelsen av en effektiv fartygsinspektion. För\r\nsvenskt vidkommande är vi beredda att ta vårt\r\nansvar för en god sjö- och miljösäkerhet inom\r\nsjöfarten.</pre><pre>Anf. 71  BENGT HURTIG (v):</pre><pre>Herr talman! Jag får tacka för svaret. Jag noterar\r\nsamtidigt att min första fråga i stort sett förbigås\r\nmed tystnad. Den gällde om utvecklingen av den\r\nnya sjöfartspolitiken är acceptabel ur moralisk och\r\nsocial synvinkel. Det handlar om den nya\r\nsjöfartspolitik som förslås i en\r\ndepartementspromeria, och som\r\nRedareföreningen har föreslagit.</pre><pre>Låt mig först ta upp detta med sjösäkerheten. Det\r\nhar varit en artikelserie i Dagens Nyheter i slutet av\r\nfebruari, där frågan om 25-procentsregeln har\r\ntagits upp. Den regeln innebär att man skall försöka\r\nkontrollera 25 % av de fartyg som anlöper svenska\r\nhamnar. Eftersom man har begränsade resurser och\r\nförsöker nå upp till detta mål finns, enligt vissa\r\nbedömare, en tendens att man kontrollerar de\r\nfartyg som går fort att kontrollera. De verkliga\r\nrostburkarna, med dåliga förhållanden för\r\nmanskapet, lämnar man gärna. De skulle ta längre\r\ntid att kontrollera, och då skulle man inte nå 25-\r\nprocentsmålet.</pre><pre>Om man är särskilt aktiv i vissa hamnar, finns en\r\nrisk att redare undviker dessa hamnar om de har\r\ndåliga båtar. Då uppstår ett tryck att man inte skall\r\nvara alltför närgången. Hamnen skulle då förlora\r\nfartyg som går in där.</pre><pre>Det finns brister i det nuvarande systemet. Trots de\r\nansträngningar som det talas om i svaret, bl.a. FN:s\r\ninsatser, blir det fler och fler rostburkar som seglar\r\nomkring -- gamla fartyg med dålig personalpolitik.\r\nDet finns en stor oro för det i sjöfartskretsar.</pre><pre>Jag skulle gärna vilja ha en kommentar till om\r\nregeringen inte är beredd att vidta några som helst\r\nytterligare åtgärder på detta område.</pre><pre>Anf. 72  Kommunikationsminister MATS ODELL\r\n(kds):</pre><pre>Herr talman! Låt oss först konstatera att\r\nhamnstatskontrollen, där Sverige är ett av de 14\r\nmedlemsländerna, innebär att 25 % av\r\nutlandsflaggde fartyg som anlöper svenska hamnar\r\nskall kontrolleras. Det görs av\r\nsjöfartsinspektionen. Vi har i svenska hamnar\r\nungefär 3 200 utländska fartyg per år. Antalet\r\ninspektioner skulle vara ungefär 800. Tittar vi i\r\nbackspegeln visar det sig att under de senaste åren\r\nhar ungefär 650 fartyg per år inspekterats. Det är\r\nbara 20 %. Det finns farhågor, som i statistiskt\r\nperspektiv delvis kan få viss näring.</pre><pre>Men under 1992 har hittills 30 % av fartygen\r\ninspekterats. Av dessa har sex fartyg belagts med\r\nnyttjandeförbud, dvs. de får inte gå vidare i svenskt\r\nvatten. Även två av de svenska fartyg som\r\ninspekterats i år har fått nyttjandeförbud.</pre><pre>Jag vill gärna berätta för Bengt Hurtig att jag, när\r\njag besökte Sjöfolksförbundet i höstas, inbjöd\r\nförbundet till ett samarbete med departementet på\r\ndetta område. Vi skall tillsammans försöka få bort\r\nden illojala konkurrens inom sjöfarten som det\r\ninnebär när man kör med fartyg som har så\r\nallvarliga säkerhetsbrister som det är fråga om i\r\nmånga fall. Vi hoppas på ett fruktsamt samarbete\r\nmed sjöfartens parter, inte minst\r\nSjöfolksförbundet, när det gäller att stärka\r\nsäkerheten till sjöss och ta bort den illojala\r\nkonkurrensen. Konkurrensen är nog hård ändå\r\ninom sjöfarten.</pre><pre>Anf. 73  BENGT HURTIG (v):</pre><pre>Herr talman! Det sista kan jag hålla med om. De\r\nkonkurrenter som det eventuella internationella\r\nregistret innebär har avtal med sina motparter ute i\r\nvärlden som är skrämmande ur\r\narbetsrättssynpunkt. Jag nämnde i min fråga den\r\nrapport som den brittiska sjömansmissionen har\r\nskickat till det brittiska överhuset. I den visas på\r\nhur problemen ständigt ökar. De kontrakt som\r\nskrivs är långa. Besättningen är uttröttad och har\r\nlåg moral. Den orkar inte ta sitt ansvar bl.a. för\r\nfartygssäkerheten. Besättningen har köpta\r\nkompetenshandlingar, något som man enligt\r\ndepartementspromemorian tycks vilja släppa fram\r\ni enlighet med STCV-konventionen. Vi kommer att\r\nstöta på kompetenshandlingar som är producerade\r\ni Honduras och Panama, som man kan köpa.\r\nRederierna struntar i säkerhetsstandarden. T.o.m.\r\nprästerna är rädda för att gå ombord, för att de kan\r\nbli utsatta för repressalier från vissa rederier, osv.</pre><pre>Ämnar kommunikationsministern i propositionen\r\nbygga in spärrar mot denna typ av utnyttjande av\r\nsjöfolk?</pre><pre>Anf. 74  Kommunikationsminister MATS ODELL\r\n(kds):</pre><pre>Herr talman! Jag har läst brittiska\r\nsjömansmissionens rapport. Det är skrämmande\r\nläsning. Vi måste i Sverige se till att vi kan få en\r\nkonkurrenskraftig svensk sjöfartsnäring, där man\r\nundviker den typ av situationer som beskrivs i\r\nrapporten.</pre><pre>Regeringen kommer att ta sitt ansvar för säkerhet\r\noch miljö. Vi hoppas att vi tillsammans med\r\nparterna på den svenska sjöfartsmarknaden skall\r\nnå fram till en bra situation, där vi kan utveckla\r\nsvensk sjöfart.</pre><pre>Jag har talat mycket om samförståndslösningar. Jag\r\nkommer att fortsätta med det. Jag arbetar för att vi\r\nskall hitta en balanspunkt, där svensk sjöfart kan\r\nutvecklas och bli konkurrenskraftig.</pre><pre></pre><pre>Anf. 75  BENGT HURTIG (v):</pre><pre>Herr talman! Som departementspromemorian är\r\nskriven finns bara förslaget att det är\r\narbetsskadeförsäkringen som skall vara\r\nobligatorisk. I övrigt öppnas dörren för att teckna\r\nvilka avtal man vill. Sedan får man anmäla till\r\nsjöfartsverket vilka undantag som har gjorts.</pre><pre>Går man sedan ute i internationell sjöfart med en\r\nmängd undantag i avtalet i stil med dem som vissa\r\nkonkurrenter har, kan man inte förvänta sig att det\r\nsvenska sjöfartsverket skall ge sig ut i världen för\r\natt kontrollera efterlevnaden av avtalen.</pre><pre>Jag tror därför att det skulle vara nödvändigt att\r\ngöra en skrivning där möjligheterna att upprätta\r\nrent människofientliga avtal som mer liknar\r\nslavkontrakt undanröjs.</pre><pre>Anf. 76  Kommunikationsminister MATS ODELL\r\n(kds):</pre><pre>Herr talman! Sverige har ca 0,5 % av\r\nvärldssjöfarten. Den svenska sjöfartspolitiken är\r\nännu inte färdigformulerad. Som Bengt Hurtig\r\nsäger har det kommit en\r\ndepartementspromemoria. Den är nu ute på\r\nremiss.</pre><pre>Jag har ändå en klar uppfattning och en bestämd\r\nmålsättning, nämligen att vi skall fortsätta att\r\nprioritera sjösäkerhet och miljö.</pre><pre>Anf. 77  BENGT HURTIG (v):</pre><pre>Herr talman! Jag noterar att\r\nkommunikationsministern i den sista meningen inte\r\nnämnde personalpolitik.</pre><pre>Skulle ett system införas där t.ex. viktiga sociala\r\nförmåner förbehålls bara svenska sjömän men inte\r\nutländska, uppfattar jag det som ett brott mot\r\nregeringsformen 2 kap. 15 § om att människor inte\r\nfår diskrimineras på grund av deras etniska\r\nursprung.</pre><pre>Anf. 78  Kommunikationsminister MATS ODELL\r\n(kds):</pre><pre>Herr talman! Jag skall senare under eftermiddagen\r\nsvara på frågor om dessa saker.</pre><pre>Det finns alltså en departementspromemoria.\r\nRegeringens politik är ännu inte utformad på det\r\nhär området.</pre><pre>Jag tror att vi är eniga på de flesta punkterna i\r\npromemorian när det gäller att stärka\r\nkonkurrenskraften. En del handlar om vem som\r\nskall ha rätt att teckna avtal. På den punkten har\r\nregeringen ännu inte gett uttryck för någon politisk\r\nuppfattning. Det kommer vi att göra i den\r\nproposition som kommer att läggas fram efter det\r\natt remissomgången är avslutad.</pre><pre>Anf. 79  BENGT HURTIG (v):</pre><pre>Herr talman! Vi får hoppas att tendenserna som\r\nframkommer i departementspromemorian kan tas\r\nsom utgångspunkt för skrivningar som gör att det\r\nsociala ansvaret uttrycks ordentligt i lagstiftningen.\r\nDet räcker inte att överlåta till redarna att\r\nensamma bära det sociala ansvaret. Vi måste som\r\npolitiker och lagstiftare se till att det finns regler\r\nsom uppfyller anständiga krav också på det\r\ninternationella registret.</pre><pre>Överläggningen var härmed avslutad.</pre><pre>\r\n10 §  Svar på frågorna 1991/92:497, 520, 546,\r\n551, 554, 555, 556, 559 och 560 om\r\ninfrastruktursatsningarna</pre><pre>Anf. 80  Kommunikationsminister MATS ODELL\r\n(kds):</pre><pre>Herr talman! Lars-Erik Lövdén, Rolf L Nilson, Olle\r\nSchmidt, Bengt Kronblad, Bo Holmberg, Bo\r\nForslund, Sven Lundberg, Britta Sundin och Elvy\r\nSöderström har ställt frågor till mig om regeringens\r\nsenaste infrastruktursatsning. Jag väljer att besvara\r\nde nio frågorna i ett sammanhang.</pre><pre>Frågeställarna har undrat varför\r\ninfrastrukturmedel inte tilldelats vissa län och\r\nfrågat när regeringen har för avsikt att tilldela länen\r\neller särskilda projekt ytterligare medel. Låt mig\r\ndärför redogöra för förutsättningarna och\r\nfördelningsgrunderna för de satsningar som\r\nregeringen beslöt den 12 mars.</pre><pre>De tidigareläggningar som regeringen har beslutat\r\nom har gjorts med de särskilda medel för\r\ninfrastrukturinvesteringar som riksdagen fattade\r\nbeslut om förra våren. Riksdagen beslöt att ''det\r\nnya anslaget skall användas för att möjliggöra en\r\nkraftsamling till större sammanhållna investeringar\r\nav nationell betydelse inom järnvägs-,\r\nkollektivtrafik- och vägområdena som gagnar\r\ntillväxten och miljön.''</pre><pre>Denna begränsning och de ytterligare uttalanden\r\nangående användningen av anslaget som framgår\r\nav utskottets utlåtande utesluter att anslaget\r\nanvänds till andra vägar än de större\r\nEuropavägarna och till järnvägens stomnät.</pre><pre>Vägverket och banverket har presenterat förslag på\r\nobjekt inom ramen för dessa begränsningar som\r\nunderlag för regeringens beslut. Alla de objekt som\r\nhar presenterats har inte rymts inom ramen 4\r\nmiljarder kronor. Regeringen har därför valt ut\r\nobjekt med hänsyn till tidpunkten för byggstart,\r\nlokaliseringen i landet med hänsyn till\r\narbetslösheten och med beaktande av\r\nregionalpolitiska aspekter. Dessa faktorer\r\nsammantagna har lett fram till den fördelning på\r\nobjekt som regeringen har beslutat om.</pre><pre>När regeringen kommer att satsa på de län eller\r\nobjekt som inte fått medel genom beslutet den 12\r\nmars kan jag för dagen inte ge något besked om.\r\nRegeringen följer utvecklingen på\r\narbetsmarknaden, och med hänsyn till denna får\r\nregeringen bedöma om och när det är erforderligt\r\nmed ytterligare insatser.</pre><pre>Anf. 81  LARS-ERIK LÖVDÉN (s):</pre><pre>Herr talman! Jag skall be att få tacka\r\nkommunikationsministern för svaret, även om jag\r\ninte kan påstå att jag är direkt nöjd med detsamma.</pre><pre>Jag är snarare utomordentligt missnöjd. Med stora\r\nåthävor presenterade kommunikationsministern\r\nden 12 mars ett paket om tidigareläggning av\r\ninfrastruktursatsningar på 4 miljarder kronor. Det\r\när ett helt otillräckligt paket med hänsyn till de\r\nstora behoven och den stora arbetslösheten bland\r\nbyggnadsarbetarna.</pre><pre>Men som skåning tycker jag att det är ännu mer\r\nanmärkningsvärt att regeringen inte har anvisat en\r\nenda krona till tidigareläggning av projekt i Skåne.\r\nI februari var nästan hälften av alla\r\nanläggningsarbetare utan arbete. Värst drabbade\r\nvar Malmöhus län, Blekinge län, Södermanlands\r\nlän och Kopparbergs län. Trots detta anvisar inte\r\nregeringen några som helst medel till Malmöhus\r\nlän.</pre><pre>I Skåne finns projekt omfattande 1 miljard kronor\r\nmed en sysselsättningseffekt på 1 100\r\nårsarbetskrafter. De indirekta\r\nsysselsättningseffekterna är också betydande.\r\nGenom en tidigareläggning av projekt i Skåne\r\nupprätthålls såväl kompetens som numerär inför\r\nbyggandet av Öresundsbron, som beräknas\r\npåbörjas 1993.</pre><pre>Länsstyrelserna i de båda länen i Skåne har också\r\ngjort upprepade framställningar om\r\ntidigareläggning av projekt mot bakgrund av den\r\nsituation som råder på arbetsmarknaden.\r\nKommunikationsministern säger att regeringen\r\nföljer utvecklingen på arbetsmarknaden och skall\r\nbedöma om och när det är erforderligt med\r\nytterligare insatser. Mot bakgrund av den mycket\r\nbesvärande arbetsmarknadssituationen bland\r\nbyggnadsarbetarna i Malmöhus län och\r\nKristianstads län, anser inte\r\nkommunikationsministern att det finns skäl att\r\nredan nu ta ställning till tidigareläggning av vissa\r\nprojekt som omedelbart kan påbörjas i Skåne?</pre><pre>Anf. 82  ROLF L NILSON (v):</pre><pre>Herr talman! Jag vill också tacka\r\nkommunikationsministern för svaret.</pre><pre>Jag vill uttrycka samma missnöje med svaret som\r\nLars-Erik Lövdén gjorde. Jag tycker att det är\r\noförskämt av kommunikationsministern att slå\r\nsamman frågor som gäller viktiga\r\ninfrastruktursatsningar resta av skånska\r\nriksdagsledamöter, riksdagsledamoten Bengt\r\nKronblad från Småland och ledamöterna från\r\nVästerbotten. Det är oförskämt mot oss i Skåne att\r\ninte ta våra problem på allvar och behandla dem för\r\nsig. Jag tycker också att det är oförskämt mot\r\nnorrlänningarna.</pre><pre>Behovet av satsningar i den skånska\r\ninfrastrukturen är väl känt på\r\nkommunikationsdepartementet. Uppvaktningar\r\nhar gjorts av de båda länsstyrelserna. Man har\r\nsärskilt understrukit behovet av satsning på en\r\nupprustning av järnvägen Malmö--Ystad--\r\nSimrishamn. Det är ett projekt som har stor\r\nregional betydelse och viss betydelse för landet som\r\nhelhet när det gäller kommunikationer med övriga\r\nEuropa och mellan Danmark och Sverige.\r\nIngenting av detta har fått nåd inför\r\nkommunikationsministerns ögon, och det är att\r\nbeklaga.</pre><pre>Jag skulle, liksom Lars-Erik Lövdén, vilja ha ett\r\nsvar på frågan: Vad krävs i form av arbetslöshet för\r\natt kvalificera Skåne för uppmärksamhet och\r\nsatsningar från kommunikationsministerns sida?</pre><pre>Anf. 83  OLLE SCHMIDT (fp):</pre><pre>Herr talman! Jag ber att få tacka\r\nkommunikationsministern för svaret. Jag måste\r\ndock erkänna att jag, liksom mina kamrater från\r\nSkåne, är besviken. Man skulle kunna sammanfatta\r\nsvaret med ordet lugubert -- det var dystert.</pre><pre>Kommunikationsministern måste rimligen inse att\r\nMalmöhus län, Skåne i sin helhet, är i stort behov\r\nav stora satsningar på infrastrukturen. Jag hörde\r\nhäromdagen i lokalradion att\r\nkommunikationsministern hade besökt vårt län, så\r\njag hoppas att kunskapen har blivit något större.</pre><pre>Låt mig upprepa några av de argument som jag\r\nförmodar att kommunikationsministern mötte i\r\nvårt hemlän. Man får ut mer av pengarna om man\r\nsatsar på bättre kommunikationer i de tätbefolkade\r\nområdena av vårt land. Det handlar alltså inte om\r\nnågon missunnsamhet mot andra delar, utan det är\r\nbara ett konstaterande, som flera har gjort. Bra\r\nkommunikationer i Skåne och i Malmöhus län\r\ngynnar hela Sverige. Skåne ligger trots allt där det\r\nligger.</pre><pre>Det finns också färdiga projekt, som både\r\nlänsstyrelsen och länsarbetsnämnden har\r\npresenterat, och en lista över dem har gått upp till\r\nregeringen några gånger utan att någonting har\r\nhänt. Det finns en mängd olika projekt, både på\r\njärnvägssidan och på vägsidan.</pre><pre>Arbetslösheten, som har nämnts tidigare, har ökat\r\ndramatiskt, och ungefär 40 000 personer står i dag\r\nutanför den reguljära arbetsmarknaden.</pre><pre>Kommunikationsministern och herr talman! Vi\r\nbegär inte mer av statliga medel i Malmöhus län\r\neller Skåne, men vi begär vår rimliga andel. Det\r\nstår i regeringsförklaringen att hela Sverige skall\r\nleva. Jag skulle vilja fråga\r\nkommunikationsministern om han delar den\r\nuppfattningen: Skall hela Sverige leva?</pre><pre>Avslutningsvis skulle jag möjligen vilja varna\r\ndenna regering för det misstag som den förra\r\nregeringen gjorde, som helt glömde bort de södra\r\ndelarna av vårt land. Det gick väldigt dåligt för den\r\nregeringen, och jag hoppas att denna regering inte\r\ngör om det misstaget.</pre><pre>Anf. 84  BENGT KRONBLAD (s):</pre><pre>Herr talman! Tack för svaret,\r\nkommunikationsministern!</pre><pre>Det var inte mycket innehåll i svaret, och det löser\r\ndefinitivt inte dagens problem. Svenska folket hade\r\nfått vänta länge på regeringens förslag till\r\ninfrastrukturella satsningar. Det hade talats vitt och\r\nbrett om det, men när det sedan kom fram visade\r\ndet sig inte ha mycket innehåll.</pre><pre>Den borgerliga regeringen tycks, trots upprepade\r\nvarningar, t.o.m. från egna ekonomiska rådgivare,\r\nfortfarande inte vilja förstå vad som håller på att\r\nske. På annat sätt kan vi inte tolka den brist på\r\nhandling som i dag råder i den svenska regeringen.</pre><pre>Vi som lever i sydöstra Sverige har särskilt stor\r\nanledning att oroas. Inte nog med att regeringen är\r\noförmögen att beslutsamt ta itu med\r\narbetslösheten -- nu, när Mats Odell äntligen gör ett\r\nvalhänt försök att få fart på investeringarna i vägar\r\noch järnvägar, finns det inte ett enda objekt för\r\nsydöstra Sverige. Vi protesterar bestämt mot denna\r\ndiskriminering av den landsdel som jag\r\nrepresenterar här i riksdagen.</pre><pre>Det är ingen brist på lämpliga investeringsobjekt.\r\nVi har redovisat sådana på den politiska sidan, men\r\nvi har också från länsmyndigheterna på olika sätt\r\nredovisat en mängd olika alternativ. Vi har från\r\nlänsstyrelsen i Kalmar, både landshövdingen och\r\nledamöter, skrivit om detta. Vi kan från Kalmar län\r\nkonstatera att den nya regeringen inte investerar en\r\nenda krona i länets trafiksystem.</pre><pre>Under 1991 års valrörelse utlovade de tilltänkta\r\nborgerliga riksdagsledamöterna från länet kraftiga\r\nsatsningar på länets infrastruktur och på att hela\r\nSverige skall leva. Såväl i den regionalpolitiska\r\nutredningen som på andra områden har sydöstra\r\nSverige framhållits som ett viktigt område för\r\nregionalpolitiska insatser.</pre><pre>Mot denna bakgrund vill jag fråga ministern: Vad\r\nföranledde regeringen att inte nu anslå några medel\r\ntill sydöstra Sverige och Kalmar län?</pre><pre>Anf. 85  BO HOLMBERG (s):</pre><pre>Herr talman! Jag ber att få tacka\r\nkommunikationsministern för icke-svaret på min\r\nfråga.</pre><pre>Jag tror att alla hade den förhoppningen, efter\r\nkommunikationsministerns utspel, att det skulle\r\nkomma en större satsning på infrastrukturen än vad\r\nden tidigare regeringen hade planerat in. Därför\r\nskruvades förväntningarna upp. Vi kan nu\r\nkonstatera, att av denna signal blev det ingenting.\r\nFör Västernorrlands län blev det 50 milj.kr.</pre><pre>Järnvägen mellan Sundsvall och Härnösand, som\r\njag har frågat om, är i dåligt skick och behöver\r\ninvesteringar. Jag frågade också om Bothniabanan,\r\nsom det har kommit en ny utredning om från\r\nbanverket. Kommunikationsministern borde\r\ndärför ha kunnat säga något om den, om han\r\nbedömer att byggandet av Bothniabanan har\r\nsamhällsekonomisk relevans eller inte.</pre><pre>Nu är ekonomerna inte så kaxiga. Förr sade de att\r\nregeringen skulle sitta stilla och inte föra någon\r\növerbryggningspolitik. Nu hörde jag på\r\nEkonomiska klubben att det inte är fråga om att\r\nsäga nej till överbryggningspolitiken. Alla är\r\növerens om att det skall göras stora satsningar på\r\ninfrastrukturen. Varför gör inte regeringen\r\nnågonting där?</pre><pre>Anf. 86  HANS STENBERG (s):</pre><pre>Herr talman! Eftersom Bo Forslund inte har\r\nmöjlighet att vara här, vill jag på hans vägnar tacka\r\nför svaret på frågan, även om svaret gjorde mig\r\nverkligt besviken.</pre><pre>När kommunikationsministern aviserade sitt\r\nförslag om att satsa stort på infrastrukturen såg vi\r\nfram mot det paketet med både spänning och en\r\nviss förväntan för Västernorrlands del. Vi trodde\r\nnaturligtvis att vi skulle få vår del av paketet, med\r\ntanke på vägstandarden i länet och behovet av\r\nupprustning av järnvägar. Men vi blev djupt\r\nbesvikna. Vi fick inte en krona till våra vägar, och\r\nvi fick mycket små pengar till våra järnvägar.</pre><pre>Kommunikationsministern var nyligen i länet, och i\r\nfredags i Örnsköldsvik, och då borde han på ort och\r\nställe dels ha kunnat se hur det är ställt med länets\r\nvägar och kommunikationer, dels ha fått ordentliga\r\nrapporter om hur allvarligt sysselsättningsläget är.\r\nHan borde ha fått klart för sig att det verkligen finns\r\nett behov av ökade resurser för att rusta upp\r\nvägnätet i Västernorrland. Arbetskraft har vi i\r\növerflöd. Länsarbetsnämnden räknar med att 8 %\r\nav länets befolkning kommer att vara arbetslös\r\nhösten 1993.</pre><pre>Eftersom kommunikationsministern inte kan säga\r\nnär de här åtgärderna kan komma, vill jag fråga:\r\nHur dåligt behöver vägnätet bli och hur hög\r\nbehöver arbetslösheten bli innan regeringen kan\r\ntänka sig att satsa på en upprustning av vägarna i\r\nVästernorrland?</pre><pre>Anf. 87  SVEN LUNDBERG (s):</pre><pre>Herr talman! Jag hade ställt en specifik fråga om\r\ninlandsvägnätet i Västernorrlands län. Som bekant\r\när vägnätet starkt nedslitet, på grund av mycket\r\ntunga timmertransporter. Mats Odell var, som sagt,\r\ni Örnsköldsvik och träffade företrädare för\r\nskogsnäringen där som påvisade vad detta innebär\r\nför skogsnäringen i ökade kostnader för\r\ntransporterna, genom större slitage på\r\nvagnmaterialet.</pre><pre>Vägverket i Västernorrland har beräknat -- jag tror\r\natt Mats Odell fick del av den siffran -- att det krävs\r\n3,7 miljarder kronor per år i tio år bara för att ta\r\ntillbaka eftersläpningen i Västernorrlands vägnät.\r\nDet visar vilket gigantiskt problem det här är,\r\nframför allt när det gäller inlandsvägnätet, som har\r\nså stor betydelse för skogsnäringen.</pre><pre>Men det påverkar också privatbilismen. Vi har rätt\r\nlånga arbetspendlingar för privata personer, som\r\nåker på utomordentligt dåliga vägar. Det innebär\r\nockså ökade kostnader för privatbilismen.</pre><pre>Jag tror att man kan tillägga att det inte heller är\r\npositivt för turismen att vi är kända för att ha så\r\ndåliga vägar.</pre><pre>Vägverket i Västernorrland har påvisat att vi har\r\nungefär 60 % av vägnätet asfalterat, att jämföras\r\nmed landet i övrigt, som har 90 %. Nu är man\r\nberedd att riva upp det och återställa det till\r\ngrusvägar. Man har alltså inte tillräckligt med\r\nmedel. Jag instämmer i tidigare talares fråga: Vad\r\nkommer kommunikationsministern att göra åt det\r\nstora problemet? Det är hög tid att någonting görs.\r\nVi hade faktiskt väntat oss ordentliga satsningar.</pre><pre>Anf. 88  BRITTA SUNDIN (s):</pre><pre>Herr talman! Även jag tackar\r\nkommunikationsministern för svaret, som gör mig\r\nlika besviken som det gjort mina länskamrater och\r\növriga talare här.</pre><pre>Vi har ett mycket besvärligt arbetsmarknadsläge i\r\nVästernorrland. Tillsammans med Gävleborg har\r\nvi nu den högsta arbetslösheten i landet. Det som\r\när mest oroande är att väldigt många ungdomar går\r\narbetslösa -- det är också de som svarar för den\r\nstörsta andelen långtidsarbetslöshet. Vi räknar med\r\natt i dag ha nästan 5 % arbetslösa. Det är då\r\nmänniskor som inte är föremål för\r\narbetsmarknadsåtgärder utan som skulle kunna ta\r\nett arbete i morgon.</pre><pre>Prognoserna för framtiden är inte heller speciellt\r\nljusa. Som vi nyss hörde räknar länsarbetsnämnden\r\nmed en arbetslöshet på 8 % 1993. Den här\r\nsommaren räknar man med att arbetslösheten i\r\nlänet kan komma att uppgå till 6 %.</pre><pre>Vi hade hoppats få del av de här satsningarna, att\r\nman skulle kunna komma i gång med en del\r\nvägprojekt. Det finns ändå ett stort antal projekt i\r\nlänet som man kan starta med mycket kort varsel.\r\nDet finns också ett mycket stort behov av\r\nupprustning av vägnätet -- det hoppas jag att\r\nkommunikationsministern själv kunde konstatera\r\nvid sitt besök. Det finns alltså en lång lista med\r\nstartklara projekt, och jag hade hoppats att vi i\r\nsvaret skulle kunna få i varje fall en liten vink om\r\nnär vi kan få ytterligare medel till Västernorrland.\r\nJag tänker då bl.a. på E 4-an genom länet, som är\r\ni mycket dåligt skick. Jag tänker på Vedabron, på\r\nSundsvall Syd med överfarten över fjärden med\r\nÅsbergstunneln och med miljövägen i Timrå.</pre><pre>Vad tänker kommunikationsministern göra åt det\r\nhär?</pre><pre>Anf. 89  ELVY SÖDERSTRÖM (s):</pre><pre>Herr talman! Jag vill i likhet med de tidigare talarna\r\ntacka för svaret, även om jag tolkar det så att\r\nmottot ''Hela Sverige ska leva'' inte längre gäller --\r\nsnarare verkar det vara så att hela Sverige skall veta\r\natt man lever. Den tolkningen gör jag av det besked\r\nvi fått när det gäller just satsningen på Vedabron.</pre><pre>Jag kan använda just de argument som ministern\r\nhar anfört i sitt svar -- meningen med de pengar som\r\nden förra, socialdemokratiska regeringen tog fram\r\nvar att de skulle användas för just satsningar på E 4\r\noch järnvägssatsningar inom stomnätet. Eftersom\r\nministern nu har varit i Västernorrland och\r\nÖrnsköldsvik borde ministern vara väl medveten\r\nom att Sandöbron faktiskt går över Ångermanälven\r\nefter just E 4-an.</pre><pre>En ny bro över Ångermanälven är en av de\r\nviktigaste infrastrukturella satsningarna i Norrland.\r\nDet är samtliga kommuner i Västernorrland eniga\r\nom men också kommunerna i övre Norrland, i\r\nVästerbotten och i Norrbotten. Den gamla utgör en\r\nmycket besvärande flaskhals för vår industri. I och\r\nmed att den satsningen är en viktig och riktig\r\nsatsning för Norrland är den, vill jag påstå, också\r\nen viktig och riktig satsning för Sverige.</pre><pre>Jag tyckte att det kändes något besynnerligt att\r\nefter ministerns besök kunna läsa ett uttalande i\r\nÖrnsköldsviks Allehanda, där han sade att det inte\r\nvar någon idé att anslå pengar till en bro över\r\nÅngermanälven vid Veda, eftersom den inte är\r\nfärdigprojekterad.</pre><pre>Jag vill då informera om att projekteringen har\r\nkommit mycket långt. Man planerar att kunna\r\nställa ut handlingarna nu i april. Man kan inte ta\r\ndetta så lättvindigt -- det är viktigt att pengarna\r\nfinns när bron blir färdigprojekterad, så att\r\nprojektet omedelbart kan komma i gång, just av det\r\nskäl som flera av talarna har nämnt, nämligen den\r\nhöga arbetslöshet som vi har bland\r\nbyggnadsarbetarna.</pre><pre>Anf. 90  Kommunikationsminister MATS ODELL\r\n(kds):</pre><pre>Herr talman! Det är naturligtvis en något\r\növermäktig uppgift att svara på alla dessa inlägg.\r\nJag beklagar att frågorna har klumpats ihop på det\r\nhär viset; jag har själv inte medverkat till det men\r\nborde ha försökt dela upp svaret -- det erkänner\r\njag.</pre><pre>(Andre vice talmannen: Jag kan medge att\r\nanförandet drar något över tiden.)</pre><pre>Det tackar jag för. Jag tror att vi trots allt gör en\r\ntidsbesparing med den här arbetsordningen.</pre><pre>Först och främst vill jag säga något om K1-anslaget.\r\nDe flesta av er som sitter här, kära ledamöter och\r\ntrevliga vänner, är socialdemokrater -- låt vara att\r\nOlle Schmidt är folkpartist; han är välkommen, han\r\nockså. Ni har själva varit med och beslutat om de\r\nrestriktioner som gäller för K1-anslaget. Det är\r\ndärför pengarna inte kan användas till grusvägnätet\r\ni Västernorrlands inland. Jag talar nu om de\r\nrestriktioner som riksdagen har ålagt regeringen\r\nvid användandet av dessa medel. De gör att det i\r\npraktiken handlar om E 3, E 4, E 6 och E 18.</pre><pre>Vi kan då naturligtvis gå till riksdagen och begära\r\nnya pengar, och det kommer vi att göra framöver --\r\ndet kan ni vara helt övertygade om!</pre><pre>När Bo Holmberg talade påminde det om sagan om\r\nden lille mannen som gick till skräddaren med ett\r\ntygstycke, och det krympte och det krympte. Det\r\nblev ingenting, sade Bo Holmberg. Det är väl ändå\r\nlitet magstarkt, herr talman. Vi har projekt som\r\nstartar i och med våren 1992 -- de har alltså ännu\r\ninte kommit i gång -- för 8 miljarder kronor. De\r\nbörjar nu och har igångsättning fram t.o.m. mars\r\nmånad 1993. Är detta ingenting? Jag är besviken\r\növer den typen av uttalanden. Jag medger att det\r\nblev alldeles för litet. Det hade behövts betydligt\r\nmer pengar, och vi arbetar på att ta fram mer\r\npengar.</pre><pre>När det gäller Bothniabanan vill jag säga att den är\r\nmycket intressant. Banverkets första studie visar\r\natt det finns en potential. Nu skall det göras en\r\nfördjupningsstudie, där man något fördjupat skall\r\ntitta på de samhällsekonomiska vinsterna. Är då\r\nockså denna positiv kommer det att gå till en\r\nförprojektering. Att börja med en förprojektering\r\när på något sätt att hoppa bock över ett mycket\r\nviktigt led, nämligen genomförandet av\r\nfördjupningsstudien.</pre><pre>Om infrastrukturinvesteringar som lösningar på\r\narbetslöshetsproblemen vill jag säga att det är\r\nalldeles riktigt att infrastrukturinvesteringar är\r\nlivsnödvändiga för att Sverige skall vara\r\nkonkurrenskraftigt gentemot resten av Europa med\r\ntanke på vårt perifera geografiska läge, osv. Men de\r\nkommer aldrig att ens påverka\r\narbetslöshetsstatistikens procenttal.</pre><pre>Varför? Jo, därför att varje arbetstillfälle i\r\nväginvesteringar kostar 1 milj.kr. per år. Här\r\ntalades om att 40 000 stod utanför\r\narbetsmarknaden -- jag tror att det var i Skåne. Då\r\nkan Olle Schmidt räkna ut hur mycket det blir. Det\r\nskulle bli 40 miljarder kronor, om man skulle\r\nsysselsätta dem med infrastrukturinvesteringar. Är\r\ndet fråga om järnvägsinvesteringar ökar siffran till\r\n1 300 000 kr. per manår.</pre><pre>Infrastrukturinvesteringar är friskvård för att göra\r\nSverige konkurrenskraftigt, för att vi skall få bra\r\nkommunikationer. För akutsjukvården på grund av\r\narbetsmarknadssituationen måste det till helt andra\r\nsaker -- framför allt måste vi få fart på Sveriges\r\nekonomi igen, få ekonomin i balans.</pre><pre>Anf. 91  HANS STENBERG (s):</pre><pre>Herr talman! Kommunikationsministern är litet\r\nbesviken över att vi inte förstår hur anslagen\r\nfördelas och de restriktioner som finns. Nog förstår\r\nvi det, men det är inte konstigt att vi blir besvikna\r\nnär kommunikationsministern själv går ut och\r\nblåser upp enorma förväntningar och talar om\r\ngigantiska satsningar på infrastrukturen och det\r\nsedan visar sig att det inte finns en krona utöver vad\r\nden tidigare socialdemokratiska regeringen har\r\nanslagit.</pre><pre>Kommunikationsministern säger också att vi inte\r\nkan få något anslag till grusvägnätet i\r\nVästernorrland. Jag vill då påpeka att\r\narbetsmarknadsläget har förändrats radikalt sedan\r\nden socialdemokratiska riksdagsmajoriteten\r\nbeslutade om dessa restriktioner. Det är nu hög tid\r\natt se över detta och att försöka få fram friska\r\npengar till infrastrukturen. Det finns dessutom ett\r\nflertal stora infrastrukturprojekt som väl passar\r\ninom ramen för de här restriktionerna, exempelvis\r\nVedabron. Men inte heller för detta har vi fått\r\nnågra pengar.</pre><pre>Jag föreslår att regeringen tänker om i den här\r\nfrågan och ser till att vi får anslag till\r\nVästernorrlands vägar.</pre><pre>Anf. 92  SVEN LUNDBERG (s):</pre><pre>Herr talman! Jag instämmer i Hans Stenbergs\r\nbeskrivning av de här infrastrukturpengarna. Vi\r\nhade av det stora utspelet förväntat oss att det\r\nskulle vara något mer. Nu säger Mats Odell att han\r\nkommer att återkomma till riksdagen i den här\r\nfrågan. När kommer Mats Odell till riksdagen för\r\natt begära pengar för de här satsningarna?</pre><pre>I vårt län har man tagit fram en lista på ett antal\r\nprojekt, framför allt i inlandet, som kan sättas i\r\ngång redan under 1992. Kostnaden för detta skulle\r\nbli 242 milj.kr., och projekten ger 40 000\r\ndagsverken.</pre><pre>Jag vill fråga Mats Odell: Har Mats Odell rest på\r\ninlandsvägnätet i Västernorrland? Om han inte har\r\ngjort det inbjuder jag honom att komma mitt under\r\ntjällossningen. Jag skall se till att det blir en verklig\r\nupplevelse. Välkommen!</pre><pre>Anf. 93  ELVY SÖDERSTRÖM (s):</pre><pre>Herr talman! Jag konstaterar att\r\nkommunikationsministern inte hann med att\r\nkommentera just projektet Vedabron. Jag hoppas\r\natt han återkommer till det, och jag vill därför ställa\r\nytterligare en fråga. När bedömer\r\nkommunikationsministern att Vedaprojektet skall\r\nkomma i gång? De restriktioner\r\nkommunikationsministern pekar på att riksdagen\r\nskulle ha satt upp gör det ju faktiskt möjligt att satsa\r\npå Vedaprojektet. Det är nämligen en satsning på\r\nEuropavägen, en av de största. Jag vill därför i dag\r\nha ett svar på min fråga: När bedömer\r\nkommunikationsministern att projektet skall\r\nkomma i gång?</pre><pre>Anf. 94  OLLE SCHMIDT (fp):</pre><pre>Herr talman! Kommunikationsministern är\r\nunderstundom en ganska rolig debattör, men jag\r\nmåste säga att jag inte begärde 40 miljarder -- jag\r\nbegärde något, och vad vi fick var intet. Skillnaden\r\när måhända därför något överdriven.</pre><pre>Vad vi från vår del av landet säger är att vi vill ha\r\nvår del. Såvitt jag förstår måste väl ändå\r\nkommunikationsministern ha rest på några större\r\nEuropavägar. Sådana finns i Skåne. I Skåne och i\r\nMalmöhus län finns även järnvägar som tillhör\r\nstomnätet.</pre><pre>Det finns i dag en intressant artikel av Curt Nicolin\r\ni Svenska Dagbladet. Han säger precis samma sak\r\nsom vi och också regeringen säger, nämligen att det\r\när nu satsningarna skall göras, att det är nu de\r\nbehövs. Jag förväntar mig att regeringen\r\nåterkommer i det här ärendet. Vi är ju,\r\nkommunikationsministern, helt överens om att\r\ndessa satsningar behövs, men jag vill återigen varna\r\nregeringen för att helt glömma bort Skåne när man\r\ndiskuterar de här projekten. Det gick som sagt\r\nväldigt dåligt för den förra regeringen när man\r\ngjorde det. Låt inte mig få skämmas när jag\r\nkommer hem till mitt hemlän. Mats Odell bör\r\nheller inte låta sina partikamrater skämmas. Tänk\r\npå dem också!</pre><pre>Anf. 95  ROLF L NILSON (v):</pre><pre>Herr talman! Det finns flera aspekter på den här\r\ntypen av satsningar, när man gör satsningar i en\r\nregion. En aspekt är att man gör något konkret, att\r\nman tillför ekonomiska resurser och minskar\r\narbetslösheten. En annan aspekt skulle kunna\r\nkallas psykologisk. Man visar att man bryr sig om\r\nockså den regionen.</pre><pre>Vi kan konstatera att den nuvarande regeringen\r\ntydligen inte bryr sig om Skåne. Jag kan förstå att\r\ndet kan låta exotiskt när länsstyrelsen i Malmöhus\r\nlän vill ha pengar till en ny väg mellan Klörup och\r\nAggarp. Det kanske är dålig marknadsföring att ta\r\nupp det som ett av de viktigaste projekten. Banan\r\nMalmö--Ystad--Simrishamn är däremot en\r\nframtidssatsning. Det är friskvård. Den satsningen\r\nuppfyller alla de krav som Mats Odell ställde på en\r\nvettig investering.</pre><pre>Anf. 96  BO HOLMBERG (s):</pre><pre>Herr talman! Mats Odell var förundrad över att jag\r\nvar besviken när detta presenterades, men jag var\r\nju inte ensam om att efter Mats Odells utspel\r\nförvänta mig att regeringen skulle satsa mer. Om\r\njag minns rätt från kvällstidningarna skulle det bli\r\nfråga om 36 000 jobb. Det kan ju hända att det stod\r\nfel, men om jag minns rätt skulle satsningen vara i\r\nden storleksordningen. Sedan kom den här\r\nsatsningen.</pre><pre>Mats Odell säger också att man inte klarar\r\nsysselsättningen med infrastruktursatsningar, men\r\nredan i kommunikationsministerns uttalande låg ett\r\nsamband, nämligen att satsningen skulle ge 36 000\r\njobb. Alla ekonomiska bedömare är i dag på det\r\nklara med att det är helt felaktigt av regeringen att\r\ninte nu i denna lågkonjunktur gå in och göra stora\r\nsatsningar på infrastrukturen. Den är ju djupt\r\neftersatt i Sverige. Det rår inte enbart den\r\nnuvarande kommunikationsministern för, utan det\r\när gamla försyndelser. Men alla är på det klara med\r\natt det behövs stora insatser. Varför kommer de\r\ninte?</pre><pre>Positivt i vad kommunikationsministern sade var\r\natt han skulle återkomma och vad han sade om\r\nBothniabanan. Jag tackar för det.</pre><pre>Anf. 97  BRITTA SUNDIN (s):</pre><pre>Herr talman! Det råder enighet om att\r\ninfrastruktursatsningar är väldigt bra, eftersom det\r\när en av de viktigaste komponenterna när det gäller\r\nregional utveckling. Jag anser att Västernorrland\r\nväl uppfyller de kriterier som ställs för att man skall\r\nfå del av dessa satsningar.</pre><pre>Jag vill ställa en fråga som har ställts redan tidigare\r\ni debatten: Hur stor skall arbetslösheten i vårt län\r\nvara för att vi skall få vara med om satsningarna?\r\nJag skulle också vilja ta fasta på\r\nkommunikationsministerns löfte om nya pengar.\r\nKommer Västernorrland att uppfylla de kriterier\r\nsom är nödvändiga för att vi skall få vara med den\r\ngången?</pre><pre>Anf. 98  LARS-ERIK LÖVDÉN (s):</pre><pre>Herr talman! Kommunikationsministern viftar bort\r\nsysselsättningsargumentet som skäl för starka och\r\nkraftiga infrastruktursatsningar. Jag vill då erinra\r\nom kommunikationsministerns svar. Där säger han\r\navslutningsvis: ''Regeringen följer utvecklingen på\r\narbetsmarknaden, och med hänsyn till denna får\r\nregeringen bedöma om och när det är erforderligt\r\nmed ytterligare insatser.''</pre><pre>Det är uppenbarligen arbetsmarknadssituationen\r\nsom är styrande för regeringens bedömningar. Jag\r\nmenar att regeringen redan nu har klara belägg och\r\nett klart sakunderlag för att mycket kraftfullare än\r\nhittills gå in med infrastruktursatsningar. Sätt er ner\r\noch gå igenom situationen och studera\r\nbyggprognoserna! Ni kommer då att komma fram\r\ntill att det i Malmöhus län till vintern kommer att\r\nfinnas en byggarbetslöshet på 30 %.</pre><pre>Kommunikationsministern bör också begrunda\r\nytterligare ett skäl. Jag tycker, med tanke på de\r\nstora projekt som ligger framför oss när det gäller\r\nÖresundsförbindelserna, att\r\nkommunikationsministern skall känna stor oro för\r\nden utarmning av kompetens och numerär som sker\r\ni fråga om byggarbetskåren i Skåne.</pre><pre>Anf. 99  BENGT KRONBLAD (s):</pre><pre>Herr talman! Beträffande debattens uppläggning\r\nkan jag konstatera att regeringen tycker om\r\nkollektiva lösningar. Jag hoppas att sådana nås\r\nockså på trafiksystemets område.</pre><pre>Vad gäller det geografiska täckandet kan man\r\nkonstatera att det skall finnas ett nationellt väg- och\r\ntrafiknät. Det finns riksdagsbeslut om detta. Då\r\nkan man inte utesluta en hel landsdel, där också\r\nEuropavägar ingår i de projekt som har föreslagits\r\ni de olika regionerna.</pre><pre>I tidningen Byggnadsindustriarbetaren säger man\r\natt det var med blandade känslor som branschens\r\nparter tog emot ministerns senaste paket. Man\r\nsäger där att det finns en stor oro inför framtiden,\r\neftersom inte en enda krona har tillförts utan även\r\nframtida medel har tagits i anspråk. Detta kan leda\r\ntill ett tvärstopp i byggandet inom ett år.</pre><pre>Detta är mycket allvarligt, och det är därför jag\r\nåterigen vill fråga: Vilken var bakgrunden till att\r\nKalmar län inte fick några medel till detta? Jag\r\nställer frågan, eftersom detta är viktigt för\r\nsysselsättningen, för trafiken och med tanke på att\r\nhela landet skall leva också trafikmässigt.</pre><pre>Anf. 100  Kommunikationsminister MATS\r\nODELL (kds):</pre><pre>Herr talman! Jag skall börja med det sista. I Kalmar\r\nlän finns inga av riksdagen utpekade vägstråk.</pre><pre>När det gäller Västernorrlands län har för väg E 4\r\nendast två startklara objekt redovisats. Det ena är\r\nVedabron. Det projektet låg så sent i december att\r\nvi sade att det var bättre att nu använda de\r\npengarna till projekt som kan komma i gång.</pre><pre>Dessa pengar har hamnat huvudsakligen i\r\nGävleborgs län, till en utbyggnad av E 4.</pre><pre>Vedabron återkommer vi till.</pre><pre>Det som är nytt är att vi förbrukar de pengar den\r\nförra riksdagen anslog mycket snabbare än det var\r\ntänkt. Utbetalningarna skulle ha en puckel 1995/96,\r\nmen vi har förskjutit den till 1992/93 när vi av allt\r\natt döma har den djupaste lågkonjunkturen.</pre><pre>Sedan säger denna regering, till skillnad från den\r\nföregående, att vi vill sälja ut av statligt ägda\r\nföretag som lika gärna kan drivas och ägas av\r\nandra, för att satsa på det som ingen annan än\r\nstaten vill satsa på, nämligen vägar och järnvägar.</pre><pre>Det verkar på anförandena här som om Skåne\r\nskulle vara fullständigt utarmat. Då har ni glömt\r\nbort att i anslaget under K 1 finns Malmö-\r\növerenskommelsen. Vi har Öresundsbron med en\r\nstart 1993, det största byggprojektet i Norden i\r\nmodern tid. Vi har tunneln genom Hallandsåsen,\r\nsatsningar på västkustbanan osv.</pre><pre>Vad det var för fel på Klörup och Aggarp förstod\r\njag inte, men det kanske jag kan få reda på sedan.</pre><pre>Herr talman, jag skulle önska att jag hade betydligt\r\nmera tid för att gå in på detaljerna.</pre><pre>Sammanfattningsvis: Regeringen satsar 8 miljarder\r\nkronor i projekt som kommer i gång nu. Det är\r\nganska mycket. Pengarna har fördelats efter de\r\nprinciper som jag har redogjort för här.</pre><pre>Den akuta arbetslöshetssituationen måste angripas\r\npå många olika sätt. Ett viktigt sätt är genom\r\ninfrastrukturinvesteringar, men detta kan aldrig\r\nlösa arbetslöshetsproblemen på lång sikt. Den\r\nhuvudsakliga sysselsättningseffekten uppstår när\r\nanläggningsarbetena är avslutade och Sverige blir\r\nmera konkurrenskraftigt.</pre><pre>Anf. 101  LARS-ERIK LÖVDEN (s):</pre><pre>Herr talman! Vi har sannerligen inte glömt bort\r\nÖresundsbron och de övriga projekt som är knutna\r\ntill den stora byggnationen. Men det ligger litet\r\nlängre fram i tiden, med start först senhösten 1993.\r\nDet är nu vi upplever den besvärliga situationen på\r\narbetsmarknaden, där vi riskerar en utarmning av\r\nbyggarbetskåren, av den kompetens vi behöver just\r\ninför Öresundsbrobygget.</pre><pre>Jag vill ändå ta fasta på det positiva som jag tycker\r\nfinns antytt i kommunikationsministerns svar,\r\nnämligen att kommunikationsministern är beredd\r\natt fundera på ytterligare infrastruktursatsningar i\r\ndet korta perspektivet.</pre><pre>Jag vill uppmana kommunikationsministern att\r\nredan i kväll gå till departementet och skissera ett\r\nsådant paket och ta det till regeringen. Om\r\nkommunikationsministern kommer tilll riksdagen\r\noch begär mer pengar, exempelvis i\r\nkompletteringspropositionen, kan\r\nkommunikationsministern vara förvissad om stöd\r\nfrån socialdemokratiskt håll.</pre><pre>Anf. 102  ELVY SÖDERSTRÖM (s):</pre><pre>Herr talman! Jag vill i likhet med föregående talare\r\nockså ta fasta på det positiva. Jag kan konstatera att\r\nkommunikationsmininstern anser att\r\nVedaprojektet är klart för start. Just därför är det\r\nviktigt att man anslår pengar för att kunna starta\r\ndetta för övre Norrland så viktiga projekt.</pre><pre>Jag ser fram emot att kommunikationsministern\r\nockså ser till att det finns pengar när det är klart för\r\nstart -- efter det att handlingarna varit utställda och\r\narbetsplanen är färdig, vilket beräknas vara den 1\r\njuni i år.</pre><pre>Anf. 103  SVEN LUNDBERG (s):</pre><pre>Herr talman! Mats Odell säger att endast två\r\nvägprojekt i Västernorrland är startklara. Men jag\r\nhar en lista här som varit underlag för en\r\nuppvaktning i kommunikationsdepartementet över\r\nframför allt inlandsvägar. Här har man redovisat\r\nigångsättningstid, år och månad, och kostnaderna\r\noch att det, som jag nämnde tidigare, gäller 40 000\r\ndagsverken.</pre><pre>Detta är någonting man kunde sätta i gång\r\nomedelbart, och det är behövligt. Jag hoppas\r\nkommunikationsministern tittar på denna lista och\r\nförsöker göra någonting åt den.</pre><pre>Mats Odell har inte tackat ja till inbjudan om en\r\nresa på inlandsvägnätet, men jag hoppas att han\r\nkommer.</pre><pre>Anf. 104  ROLF L NILSON (v):</pre><pre>Herr talman! Jag vill ta fasta på det\r\nkommunikationsministern nämner i svaret att det\r\nskall göras satsningar på infrastrukturinvesteringar\r\nsom gagnar tillväxt och miljö. Jag har svårt att se att\r\ndet inte skulle finnas några sådana projekt i Skåne.</pre><pre>Jag har också svårt att se att man skulle kunna slå\r\nsig till ro i väntan på en förbindelse över Öresund.\r\nDet är väl knappast realistiskt att tro att den\r\nkommer att sättas i gång under 1993. Rimligtvis\r\nmåste det dröja betydligt längre innan det bygget\r\nkommer i gång.</pre><pre>Då måste man göra någonting annat under tiden,\r\nmedan man ger upp planerna på en bro och i stället\r\nsatsar på en miljövänlig förbindelse.</pre><pre>Anf. 105  BENGT KRONBLAD (s):</pre><pre>Herr talman! Någon brist på investeringsprojekt\r\nfinns inte i regionen. Det har lämnats förslag och\r\njag vill gärna säga att regeringen omgående bör\r\nbesluta och anvisa medel till de olika objekten.</pre><pre>I sista delen av svaret som lämnades stod att\r\nregeringen följer utvecklingen på arbetsmarknaden\r\noch att regeringen med hänsyn till detta får bedöma\r\nom ytterliggare insatser behövs.</pre><pre>Jag kan direkt tala om för ministern att i den\r\nregionen behövs dessa objekt. De behöver också\r\nkomma till utförande för att se till att södra Sverige\r\nfår den tillväxt och den förbättrade\r\nsysselsättningssituation som i dag behövs. Man\r\nbehöver en förbättring i infrastrukturen för att få en\r\nutveckling som är till gagn för regionen och därmed\r\nockså för Sverige och för parollen Hela Sverige\r\nskall leva.</pre><pre>Anf. 106  OLLE SCHMIDT (fp):</pre><pre>Herr talman! Jag är ensam frågeställare från den\r\nborgerliga kanten, men man skall akta sig för att ta\r\ndetta till intäkt för att synpunkterna bara delas av\r\nsocialdemokrater runt om i vårt land. Så är det\r\nfaktiskt inte, kommunikationsministern.</pre><pre>Jag tror att det är viktigt att man i dessa\r\nsammanhang inte missleds att tro att Skåne bara är\r\nSveriges kornbod och en plats för välmåga. Det har\r\nalltid varit den bild beslutsfattarna i Stockholm\r\nhaft. Det pågår faktiskt en intensiv diskussion i mitt\r\nhemlän om att vi borde ta över beslutsfattandet\r\nregionalt i högre grad. En sådan situation tycker jag\r\nvi bör akta oss för.</pre><pre>Vi har inte glömt Öresundsbron, men ibland undrar\r\njag om inte kollegerna i regeringen försöker göra\r\ndet. Jag är oroad över det. Tills beslutet är\r\ndefinitivt och man sätter spaden i jorden behövs\r\nlitet annat. I den lista som också jag har med mig\r\nfinns projekt i mitt hemlän som kan komma i gång\r\nomedelbart. De uppfyller kvalifikationerna, och\r\njag hoppas kommunikationsministern kommer\r\ntillbaka till dem så fort som möjligt.</pre><pre>Anf. 107  HANS STENBERG (s):</pre><pre>Herr talman! Det är många från Västernorrland\r\nuppe i denna debatt och det är ingen slump. Vi har\r\nett av landets sämsta grusvägnät och inlandsvägnät\r\npå grund av våra många tunga transporter.</pre><pre>E 4 genom Västernorrland är den garanterat\r\nsämsta delen i landet.</pre><pre>Vi har dåliga järnvägar, delvis i vart fall, och vi har\r\nockså nästintill landets högsta arbetslöshet -- den är\r\ni vart fall mycket hög.</pre><pre>Men jag vill också ta fasta på det positiva\r\nkommunikationsministern säger här, att han skall\r\nkomma tillbaka med ytterligare satsningar. Då\r\nhoppas jag verkligen att han har Västernorrland i\r\nåtanke. Behovet är enormt och det krävs att vi får\r\nordentliga satsningar på Västernorrlands vägnät.</pre><pre>Anf. 108  Kommunikationsminister MATS\r\nODELL (kds):</pre><pre>Herr talman! Jag får svara i omgångar och det blir\r\nlitet blandad kompott.</pre><pre>Ytterligare satsningar: Jag har föreslagit i\r\nbudgetpropositionen att riksdagen skall godkänna\r\nen ny princip. I lågkonjunkturen har det hänt att\r\nentrepenadprisindex har gått nedåt. Projekten blir\r\nbilligare än vad som är kalkylerat. Vägverket säger\r\natt detta ligger på mellan 10 och 30 %. Den\r\nbesparingen på 8 miljarder begär vi att få använda\r\ntill ett ökat underhåll av vägnätet.</pre><pre>Den kan då användas till de projekt ni har nämnt\r\nhär som är underhållsprojekt, inte minst i\r\nVästernorrland där det finns en mycket dålig\r\nundergrund. Där finns en geologisk struktur med\r\nsilt som binder vatten osv.</pre><pre>Det är ett mycket stort problem som kostar väldigt\r\nmycket pengar. Vi hoppas kunna öka underhållet\r\ngenom att få ta pengar från det här kontot och satsa\r\npå underhåll i stället.</pre><pre>Sven Lundberg och Bengt Kronblad kom tillbaka\r\nmed en lista på ett antal projekt. Problemet, mina\r\nvänner, är att riksdagen förhindrar oss att använda\r\nanslaget K1 för dessa projekt. Det finns inga\r\nprojekt i Kalmar län, där man får anslaget K1.\r\nDetta är problemet.</pre><pre>När det gäller Skåne måste det fattas ett antal\r\nstrategiska beslut av typen var skall riksbangård syd\r\nligga någonstans. Man kan inte bara bygga\r\njärnvägsspår på måfå ute i terrängen, även om den\r\när lätt att bygga i ute i Skåne. Man bör ändå fatta\r\nen del sådana beslut innan man börjar dra fram\r\njärnvägar. Det är den typen av beslut som måste\r\nfram. Skåne har ett mindre avståndshandikapp än\r\nresten av Sverige. Skåne kommer inom en nära\r\nframtid att få många satsningar på infrastrukturen.</pre><pre>Anf. 109  SVEN LUNDBERG (s):</pre><pre>Herr talman! Jag beklagar att jag blir tvungen att\r\nkommentera att kommunikationsministern nu är\r\nförhindrad att göra någonting på grund av tidigare\r\nbeslut. Det kan inte vara så att en regering och en\r\nkommunikationsminister känner sig helt låsta och\r\ninte kan ta några initiativ, så att den tidigare\r\nsocialdemokratiska regeringen styr allt även in i\r\nframtiden. Jag hoppas att\r\nkommunikationsministern nu tar egna initiativ och\r\nkommer till riksdagen. Jag hoppas att han begär\r\npengar och satsningar.</pre><pre>Anf. 110  HANS STENBERG (s):</pre><pre>Herr talman! Jag måste få fråga\r\nkommunikationsministern vad han egentligen\r\nmenar. Tidigare i debatten sade han att det skulle\r\nkomma ytterligare förslag på satsningar på\r\ninfrastrukturen från regeringen. Men det han sade\r\ni sitt senaste inlägg uppfattade jag som att det enda\r\nsom kommer är att de pengar som eventuellt blir\r\növer på grund av att prisbilden har gått ner skall\r\nkunna användas för underhåll. Jag hoppas att jag\r\nmissförstod kommunikationsministern och att man\r\nfrån regeringens sida tänker komma med förslag på\r\nytterligare satsningar på infrastrukturen.</pre><pre>Det är nödvändigt i det här arbetsmarknadsläget.\r\nDet vore dumt att inte utnyttja lågkonjunkturen till\r\natt rusta upp infrastrukturen i landet på ett bättre\r\nsätt.</pre><pre>Anf. 111  Kommunikationsminister MATS\r\nODELL (kds):</pre><pre>Herr talman! Detta kommer att bli mitt sista inlägg\r\nmed tanke på att jag har ett tjugotal frågor kvar att\r\nsvara på.</pre><pre>Sven Lundberg vill upphäva den tidigare\r\nsocialdemokratiska regeringens beslut. Det kanske\r\när väl grundat i vissa fall. Men det här är något\r\nannat och allvarligare. Jag kan försäkra att om vi\r\nskulle ta av anslaget K1 i det här fallet, skulle jag\r\nomedelbart hamna inför konstitutionsutskottet.\r\nDet går alltså inte. Det är inget vi kan bestämma.\r\nRiksdagen måste själv ändra sitt beslut.</pre><pre>Överläggningen var härmed avslutad.</pre><pre>11 §  Svar på fråga 1991/92:508 om\r\nÖresundsbron</pre><pre>Anf. 112  Kommunikationsminister MATS\r\nODELL (kds):</pre><pre>Herr talman! Lars-Erik Lövdén har frågat mig om\r\nregeringen står fast vid avtalet med den danska\r\nregeringen om att det skall byggas en\r\nbroförbindelse för väg- och järnvägstrafik mellan\r\nMalmö och Köpenhamn.</pre><pre>Bakgrunden till frågan är den promemoria som\r\nmiljö- och naturresursdepartementet upprättat och\r\növersänt till Svensk-Danska Broförbindelsen AB.\r\nPromemorian har av massmedia uppfattats som om\r\nregeringen nu kräver en förnyad utredning av ett\r\ntunnelalternativ.</pre><pre>Sveriges regering och Danmarks regering har ingått\r\nett folkrättsligt bindande avtal om en fast\r\nförbindelse över Öresund. Av avtalet framgår att\r\nförbindelsen utgår från en konstgjord halvö vid\r\nKastrups flygplats och korsar Drogden i en\r\nsänktunnel till en konstgjord ö sydväst om\r\nSaltholm. Förbindelsen fortsätter härifrån som en\r\nlågbro och vidare som en högbro över farlederna\r\nFlintrännan och Trindelrännan och ansluter söder\r\nom Limhamn.</pre><pre>Regeringen har beslutat att utformningen av denna\r\nförbindelse skall prövas enligt 4 kap. lagen om\r\nhushållning med naturresurser m.m. Inför denna\r\nprövning skall sökanden upprätta en\r\nmiljökonsekvensbeskrivning enligt 5 kap. i nämnda\r\nlag och redovisa det material i övrigt som behövs\r\nför remissinstansernas ställningstagande till\r\nansökningen samt för regeringens prövning av\r\ndenna. Regeringen har ingen annan uppfattning än\r\natt arbetet skall utföras i enlighet med\r\növerenskommelsen.</pre><pre>Anf. 113  LARS-ERIK LÖVDÉN (s):</pre><pre>Herr talman! Jag skall be att få tacka\r\nkommunikationsministern för svaret som jag är\r\nnöjd med. Jag har frågat kommunikationsministern\r\nom regeringen står fast vid avtalet med den danska\r\nregeringen om att det skall byggas en\r\nbroförbindelse för väg- och järnvägstrafik mellan\r\nMalmö och Köpenhamn.</pre><pre>Jag har inte ställt frågan därför att jag på något sätt\r\ntvivlar på kommunikationsministerns ambitioner\r\noch vilja i det här avseendet. Men jag känner\r\nutomordentligt stor oro för andra i regeringen --\r\nframför allt centerpartisterna som uppenbarligen\r\nhar en annan uppfattning.</pre><pre>Miljö- och resursdepartementet vill uppenbarligen\r\npå nytt aktualisera tunnelalternativet. De riktlinjer\r\nför miljöprövningen som departementet utfärdat\r\nkan i alla fall tolkas på det här sättet. Riktlinjerna\r\nvållade också stor uppmärksamhet i massmedia och\r\nuppfattades som om det skulle göras en förnyad\r\nutredning om tunnelalternativet.</pre><pre>Nu har tunnelalternativet utretts och avvisats av\r\nriksdagen och den danska regeringen. Därmed\r\nborde den saken vara ur världen.</pre><pre>Jag uppfattar kommunikationsministerns svar som\r\natt regeringen nu i sin helhet står bakom den\r\növerenskommelse som träffats mellan den svenska\r\noch danska regeringen. Jag hoppas att den signalen\r\nockså går in i miljödepartementet och de\r\ncenterpartister som huserar där.</pre><pre>Jag vill emellertid ställa en följdfråga till\r\nkommunikationsministern. Räknar\r\nkommunikationsministern med att tidsplanen för\r\nbyggandet av Öresundsbron skall hålla, vilket\r\ninnebär ett igångsättande någon gång under hösten\r\n1993?</pre><pre>Anf. 114  Kommunikationsminister MATS\r\nODELL (kds):</pre><pre>Herr talman! Svaret på den frågan är ja.</pre><pre>Anf. 115  LARS-ERIK LÖVDÉN (s):</pre><pre>Herr talman! Då är jag ännu mera nöjd med\r\nkommunikationsministerns svar.</pre><pre>Överläggningen var härmed avslutad.</pre><pre>12 §  Svar på fråga 1991/92:510 om\r\ninterrailsamarbetet</pre><pre>Anf. 116  Kommunikationsminister MATS\r\nODELL (kds):</pre><pre>Herr talman! Karin Pilsäter har frågat mig om vilka\r\nåtgärder regeringen avser att vidtaga för att verka\r\nför att interrailsamarbetet i Europa fortsätter.</pre><pre>Interrailsamarbetet i Europa avgörs närmast inom\r\nUIC, som är en samarbetsorganisation för de\r\neuropeiska järnvägsförvaltningarna.</pre><pre>Från vissa medlemsförvaltningar, däribland\r\nFrankrike, Spanien och Italien, har det bl.a.\r\nframförts att reglerna för interrailsamarbetet inte\r\nskulle vara förenliga med EG:s kommande\r\nbestämmelser angående gränsöverskridande trafik.\r\nSJ har dock, jämte järnvägsförvaltningarna i\r\nNorden, Tyskland och Holland, protesterat mot att\r\ninterrailsamarbetet inte längre upprätthålls. Frågan\r\nkommer ånyo att behandlas av UIC i april månad\r\n1992. SJ kommer därvid att arbeta för fortsatta\r\nmöjligheter till att ''tågluffa'' i Europa.</pre><pre></pre><pre>Anf. 117  KARIN PILSÄTER (fp):</pre><pre>Herr talman! Efter den här långa debatten som vi\r\nnyss har hört angående vägar och järnvägar i Skåne\r\noch Norrland, kan det vara intressant att också\r\ndiskutera hur vi skall använda dem när de är\r\nfärdiga.</pre><pre>Utan att överdriva kan man konstatera att\r\ninterrailkortet är en succé. Mer än 70 000 svenskar\r\nköpte interrailkort förra året. Interrailkortet finns\r\nför människor i alla åldrar. Att tågluffa har blivit en\r\nfolkrörelse, och tack vare interrailkortet kan\r\nmänniskor resa och uppleva hela Europa.</pre><pre>Europa är på olika sätt splittrat, men genom\r\ninterrailsamarbetet har människor i Europa\r\nförenats -- med ryggsäck och gymnastikskor är vi\r\nalla ganska lika. Självfallet lockas många nordbor\r\ntill Sydeuropa, inte bara av sol och värme utan\r\ndärför att det faktiskt är billigare att turista där.</pre><pre>Nu har bl.a. Spanien, Frankrike och Italien kommit\r\nmed signaler om att börja dra sig ur. Man bör då\r\nfråga sig varför de gör det. Det verkar mycket\r\nkonstigt att EG-samarbetet skulle sätta hinder för\r\ngränsöverskridande passager. Jag trodde EG-\r\nsamarbetet skulle syfta till att upphäva sådana\r\nhinder. Jag vill därför fråga: På vilket sätt kommer\r\nSJ att arbeta för det här samarbetet och vad kan\r\nregeringen göra därutöver?</pre><pre>Anf. 118  Kommunikationsminister MATS\r\nODELL (kds):</pre><pre>Herr talman! Som jag redovisade i mitt svar avgörs\r\ndetta inom UIC. Där ''lobbar'' SJ, om jag får\r\nanvända uttrycket, mycket kraftfullt tillsammans\r\nmed andra medlemmar för att få behålla\r\ninterrailsamarbetet.</pre><pre>Jag anser, precis som Karin Pilsäter, att det vore\r\nmycket tragiskt om det här samarbetet skulle\r\ntvingas upphöra. Det finns en pedagogisk effekt\r\nockså, nämligen att vi vänjer unga människor vid\r\natt åka järnväg. Vi ser att detta är ett bra, ett\r\nbekvämt och, inte minst, ett\r\ngemensamhetsbefrämjande sätt att resa. Det drar\r\nmycket låga marginalkostnader för de unga\r\nmänniskorna som åker.</pre><pre>SJ kommer att arbeta mycket intensivt för att den\r\nhär möjligheten skall finnas kvar. Jag har fått\r\nmycket tydliga försäkringar från SJ.</pre><pre>Anf. 119  KARIN PILSÄTER (fp):</pre><pre>Herr talman! En orsak till att länderna i Sydeuropa\r\nkanske har blivit litet negativa är att de inte riktigt\r\nhar förstått vad vi har att erbjuda. De upplever det\r\nkanske som att vi kommer till deras länder utan att\r\nha något att erbjuda i gengäld. Frågan är om vi inte\r\nskulle kunna ägna oss litet mer åt marknadsföring\r\nför att informera om vad vi faktiskt har att erbjuda.</pre><pre>Man kan t.ex. marknadsföra Inlandsbanan nere i\r\nSydeuropa genom att framhålla att människor kan\r\nkomma hit och se midnattssol och åka genom\r\nEuropas sista vildmarker. Förhoppningsvis\r\nkommer Inlandsbanan att vara kvar efter alla\r\nmiljonsatsningar. Man kan arbeta för att\r\nbussbolagen kommer in i systemet med rabatter\r\neller att man kan få åka på interrailkortet.\r\nNäringslivet kan kanske vara med och sponsra\r\ninterrailresenärerna, osv.</pre><pre>Jag avslutar med att verkligen uppmana\r\nkommunikationsministern och SJ att göra allt för\r\natt undvika att det här europeiska samarbetet\r\nspårar ur.</pre><pre>Överläggningen var härmed avslutad.</pre><pre>13 §  Svar på frågorna 1991/92:512, 528, 529, 523\r\noch 539 om bemanningen av svenska fartyg</pre><pre>Anf. 120  Kommunikationsminister MATS\r\nODELL (kds):</pre><pre>Herr talman! Med hänvisning till en nyligen\r\npublicerad departementspromemoria om en ny\r\nsvensk sjöfartspolitik har följande frågor ställts.\r\nInes Uusmann har frågat mig om jag avser att lägga\r\nfram ett förslag till riksdagen om ett särskilt\r\nfartygsregister, vilket skulle göra tusentals svenska\r\nsjömän arbetslösa. Sten Östlund har frågat\r\narbetsmarknadsministern om han avser föreslå\r\nlagregler som tar bort anställningstryggheten för\r\nsvenska sjömän på svenska fartyg i ett särskilt\r\nregister. Monica Öhman har frågat\r\narbetsmarknadsministern om han avser att föreslå\r\ningrepp i existerande svenska kollektivavtal för\r\nsvenska fartyg. Doris Håvik har frågat\r\nsocialministern om han avser att föreslå lagregler\r\nsom diskriminerar utländska medborgare på\r\nsvenska fartyg i vad gäller rätt till social trygghet\r\nenligt lag om allmän försäkring. Georg Andersson\r\nhar frågat kulturministern om regeringen kommer\r\natt tillåta svenska företag att importera\r\ngästarbetare som inte omfattas av samma\r\nrättigheter som svenska arbetare.</pre><pre>Arbetet inom regeringen är så fördelat att jag skall\r\nsvara på samtliga dessa frågor. Jag besvarar dem i\r\nett sammanhang.</pre><pre>I den tjänstemannapromemoria som nyligen\r\npublicerats redovisas olika åtgärder för att stärka\r\nsvensk sjöfart. Förslagen är nu ute på remiss. Först\r\ndärefter kommer regeringen att ta ställning till\r\nförslagen.</pre><pre>Anf. 121  STEN ÖSTLUND (s):</pre><pre>Herr talman! Jag ber att få tacka\r\nkommunikationsministern för svaret på min, Georg\r\nAnderssons och Ines Uusmanns vägnar.</pre><pre>Det var inte svårt att ta emot svaret även för deras\r\nräkning, för det var ju faktiskt inget svar att tala om\r\npå de frågor som vi har ställt.</pre><pre>Kommunikationsministern säger i svaret att arbetet\r\ninom regeringen är så fördelat att han skall svara på\r\nsamtliga dessa frågor. Så vitt jag förstår är det en\r\nhelt ny fördelning av arbetet i regeringen om\r\nkommunikationsministern i fortsättningen skall\r\nsvara såväl för arbetsrätt, invandrarpolitik och\r\nsocialförsäkringsfrågor som för frågor som har med\r\ndetta att göra. Det är knappast den fördelning som\r\nman räknar med att ni i regeringen har -- och det\r\nhar ni naturligtvis inte heller.</pre><pre>Kommunikationsministern säger däremot i andra\r\nsammanhang, bl.a. i sitt pressmeddelande från\r\ndepartementet, att den här promemorian visar på\r\nden lagstiftning som behövs. Det är den vi vill\r\ndebattera med dem som har ansvaret för respektive\r\navsnitt inom regeringen.</pre><pre>Mats Odell själv, som kommunikationsminister,\r\nhar debatterat denna fråga i många sammanhang,\r\ninte minst i pressen, i Sjöfartstidningen och i andra\r\nsammanhang. Kommunikationsministern har\r\nockså uttalat att han vill se en samförståndslösning\r\nav klassisk Saltsjöbadsmodell.</pre><pre>Tiden går fort därför skulle jag direkt vilja ställa en\r\nföljdfråga: Anser kommunikationsministern att\r\ndetta förslag har någon likhet med det s.k. klassiska\r\nSaltsjöbadsavtalet? Är det på det här sättet som\r\nman tror att man skall komma överens med de\r\nfackliga organisationerna och är det på de här\r\ngrunderna som man vill åstadkomma detta?</pre><pre>Anf. 122  DORIS HÅVIK (s):</pre><pre>Herr talman! Jag beklagar att jag inte får motta ett\r\nsvar från den som jag anser kompetent att ge\r\nsvaret. Jag anser inte att Mats Odell är det på detta\r\nområde. Det skulle vara att begära litet för mycket.\r\nÅ andra sidan: Under tiden som denna\r\ntjänstemannapromemoria tillverkades på\r\ndepartementet var kommunikationsministern ute,\r\ntyckte till och tänkte både högt och skriftligt.\r\nDärför förstår jag inte varför frågan inte kan\r\ndiskuteras i Sveriges riksdag, när den diskuteras i\r\npressen hela tiden. Blir det bara munhäfta som\r\ninställer sig när den ligger på bordet?</pre><pre>Vad som kan komma att hända ser jag som ganska\r\nupprörande när det gäller utländska sjömäns\r\nmöjligheter till en social trygghet. Det enda som\r\nfinns kvar för dem att få är arbetsskadeförsäkring,\r\ningen sjukförsäkring, ingen rätt till pension. De\r\nkommer endast att forslas runt på ett fartyg.\r\nHänder det någonting och de skulle behöva ett stöd\r\nfrån den arbetsgivare de då har, finns det inget att\r\nfå, om jag läst promemorian rätt.</pre><pre>Man kan titta litet grand hur det har blivit i Norge.\r\nMan vill gärna påpeka att det där har gått utmärkt\r\nbra. Där finns 16 491 registrerade sjömän. Av dem\r\när 2 133 norrmän. 1 791 är befäl och 342 ingår i\r\nmanskap. Då ser man vilken utveckling det\r\nkommer att bli. Ett faktum är att detta verkligen\r\nrimmar illa med det ansvar som vi vill ta för\r\nmänniskor när de arbetar på ett svenskt fartyg. Ni\r\när över huvud taget inte beredda att ställa upp för\r\ndet. Det beklagar jag.</pre><pre>Anf. 123  MONICA ÖHMAN (s):</pre><pre>Herr talman! Jag får tacka för svaret, som\r\negentligen inte var något svar. Jag måste säga att jag\r\nfaktiskt tycker att det är en mycket märklig\r\nfördelning av arbetet inom regeringen, om det är\r\nkommunikationsministern som också skall ansvara\r\nför de arbetsrättsliga frågorna. Jag hade ställt min\r\nfråga till arbetsmarknadsministern, som mig\r\nveterligt fortfarande har ansvaret för de frågorna.</pre><pre>Jag kan inte tolka det på annat sätt än att\r\nregeringen visar en viss nonchalans mot oss. När vi\r\nförsöker rikta oss till de statsråd som har ansvaret\r\nför ifrågavarande område, slås allting ihop i ett\r\nenda svar.</pre><pre>Eftersom Mats Odell tagit på sig det här ansvaret,\r\nfår jag väl ta mig friheten och ställa en fråga till\r\nhonom: Om man inte uppnår de resultat som man\r\nförväntade sig, är man då beredd att ingripa,\r\nlagstifta och ta från sjöfolket rätten till\r\nkollektivavtal? Jag vill ha svar.</pre><pre>Anf. 124  Kommunikationsminister MATS\r\nODELL (kds):</pre><pre>Herr talman! Jag har full förståelse för att man\r\nställer frågor. Här är det fråga om en stor\r\nomvälvning. Svensk sjöfart är i fara. Den är inte\r\nkonkurrenskraftig. Vi har andra näringsgrenar i\r\nvårt land där konkurrensen har försvagats. Nu är\r\ndet här en mycket speciell typ av internationell\r\nverksamhet, som sträcker sig över världshaven.</pre><pre>Låt oss bara konstatera att det förslag som\r\npresenteras i departementspromemorian är ett\r\ntjänstemannaförslag.</pre><pre>Det finns tre olika delar i förslaget. Den första är\r\natt skattebefrielse för svenska sjömän ombord på\r\nde föreslagna fartygen byts mot den nuvarande\r\nåterbetalningen av skatten.</pre><pre>Den andra delen handlar om de sociala\r\nkostnaderna, som hittills har täckts av ett bidrag på\r\n38 000 kr. Detta bidrag har urholkats undan för\r\nundan, inte minst av inflationen. I stället blir det nu\r\nen kraftig sänkning av de sociala avgifterna med 25\r\nprocentenheter. Ändringen i denna del är helt\r\nokontroversiell för alla parter, och den bidrar till att\r\nman stärker den svenska sjöfartens\r\nkonkurrenskraft.</pre><pre>I den tredje delen berörs möjligheten för\r\nutlänningar att arbeta på svenska fartyg, vilket jag\r\ninte tror att att någon av frågeställarna har\r\nnågonting emot. Detta är nog också helt\r\nokontroversiellt. Vi kommer ändå inte att kunna\r\nvärja oss mot det här i ett EES- och EG-perspektiv.\r\nDet kommer att bli fri rörlighet för personer,\r\nkapital, tjänster och varor, dvs. de s.k. fyra\r\nfriheterna.</pre><pre>Den kontroversiella frågan är vem som skall\r\nförhandla för den utländska arbetskraften. Låt oss\r\nkonstatera att av dessa tre och en halv delar är det\r\ntre som är okontroversiella.</pre><pre>Den sista delen är nu ute på remiss. Vi hoppas att\r\nremissomgången skall belysa bl.a. de frågor som tas\r\nupp här. Jag är medveten om att detta är\r\nkontroversiellt. Därför är det bra att det blir en\r\noffentlig debatt och så småningom ett genomtänkt\r\nförslag. Låt oss sedan diskutera det förslaget.</pre><pre>Anf. 125  STEN ÖSTLUND (s):</pre><pre>Herr talman! Det handlar om förhandlingsrätten,\r\nsade Mats Odell. Ja, förvisso, men det handlar\r\nockså om lagen om anställningsskydd, om hela den\r\narbetsrättsliga lagstiftningen och om den sociala\r\nlagstiftning som vi har i vårt land.</pre><pre>Svenskt sjöfolk och svensk fackföreningsrörelse har\r\naldrig sagt nej till att invandrare skall jobba på\r\ndessa arbetsplatser. Jag vågar påstå att vi har varit\r\nföregångare, genom att vi har sett till att de har\r\nvarit välkomna och att de har fått samma villkor\r\nsom svenska sjömän. Men nu är det slut med rätten\r\nför invandrarna att få arbeta under samma villkor\r\nsom svenskar på svenska arbetsplatser. På fartyg\r\nflaggade med den blågula fanan i aktern skall nu\r\nfilippinska avtal kunna gälla, och det är svenska\r\narbetsplatser. Det är det som är så skrämmande.\r\nDessutom kommer man att kasta i land många\r\ntusen svenska sjömän, som man genom det nya\r\nregistret får rätt att säga upp utan saklig grund.</pre><pre>Till sist vill jag ställa en fråga: Är detta verkligen\r\nförenligt med en minister som kommer från kds,\r\nmed hans moral och etik?  Anf. 126  DORIS\r\nHÅVIK (s):</pre><pre>Herr talman! Visst finns det utländska sjömän på\r\nsvenska fartyg, och de har rätt till social trygghet.\r\nDe har rätt till pension när de avgår från sin tjänst.</pre><pre>I denna promemoria står det på ett ställe att det är\r\nbåde önskvärt och rimligt att liknande arbets- och\r\nlönevillkor gäller för lika arbete på samma\r\narbetsplats. Men det är ju just detta som skall tas\r\nbort. Härigenom har man sett till att svenska\r\nsjömän inte skall jobba på dessa båtar, utan där\r\nskall det vara enbart utländsk besättning. Eller\r\nskall det vara skillnader i löner på samma fartyg?\r\nEller skall det vara som i Norge, där bara befälet\r\nhar norsk anställning och manskapet består av\r\nnågra få? Detta är en väldigt viktig fråga.</pre><pre>Ni på departementet måste väl ändå ha tänkt efter\r\ninnan ni skrev denna promemoria och satte era\r\ntankar på pränt. Det hela är mycket dunkelt\r\nuttryckt. Vid en remissomgång borde ju de som\r\nläser promemorian kunna förstå vad som står i den.\r\nJag efterlyser en översättning av innehållet,\r\nkommunikationsministern.</pre><pre>Anf. 127  MONICA ÖHMAN (s):</pre><pre>Herr talman! Jag har precis samma uppfattning som\r\nmina kamrater här. Men det kan väl ändå inte vara\r\nmeningen att det skall vara särbestämmelser för en\r\nviss yrkeskår, för sjömännen.</pre><pre>Jag blev faktiskt litet skrämd när jag läste\r\npromemorian. Jag har fått förmånen -- om man nu\r\nkan kalla det för en förmån -- att vara med i den\r\narbetsrättskommitté som just har börjat att arbeta.\r\nNär jag läste svaret slog det mig att vi kanske inte\r\nbehöver göra så mycket mera, eftersom detta\r\nverkar vara den nya given när det gäller\r\narbetsrätten.</pre><pre>Anf. 128  Kommunikationsminister MATS\r\nODELL (kds):</pre><pre>Herr talman! Vad är rätt? Vad är fel? Vad är en rätt\r\nmoral och etik i detta sammanhang?</pre><pre>Hotet mot svensk sjöfart utgörs av vårt för höga\r\nkostnadsläge. Nu hoppas vi att parterna förhandlar\r\nom förslaget. Departementets tjänstemän har\r\navgett en promemoria som föreslår en lagstiftning,\r\nsom kan vara nödvändig för att göra svensk sjöfart\r\nkonkurrenskraftig. Jag vet att en del av de\r\ninblandade tycker att det vore bättre att flagga ut\r\ndessa fartyg. Då måste vi fråga oss: Vad är det för\r\nmoral, att dessa fartyg inte längre skulle lyda under\r\nt.ex. svenska säkerhets- och miljökrav? Det är\r\nalltså inte lätt att veta exakt vad som är rätt och fel\r\nhär.</pre><pre>Jag har sagt att jag arbetar för breda\r\nsamförståndslösningar i den klassiska\r\nSaltsjöbadsandan, och det står jag fast vid. Men jag\r\nkan, herr talman, inte i dag -- en vecka efter\r\npubliceringen av departementspromemorian -- ha\r\nen definitiv uppfattning. Remissinstanserna måste\r\nförst få säga sitt, och sedan kommer det att läggas\r\nfram ett förslag från departementet i form av en\r\nproposition.</pre><pre>Anf. 129  STEN ÖSTLUND (s):</pre><pre>Herr talman! Samtidigt som\r\nkommunikationsministern under ganska lång tid\r\nhar fört en massa debatter i olika sammanhang har\r\ndet utarbetats en departementspromemoria på\r\ndepartementet. Kommunikationsministern vill väl\r\nändå inte göra gällande att det här inte skulle vara\r\nden linje som man har kommit fram till att man\r\nskall driva framöver? I så fall jobbar ni oerhört\r\nklumpigt, men så klumpiga tror jag faktiskt inte att\r\nni är.</pre><pre>Anf. 130  Kommunikationsminister MATS\r\nODELL (kds):</pre><pre>Herr talman! Jag vet inte vilken erfarenhet Sten\r\nÖstlund har av arbetet på ett departement, men det\r\ngår faktiskt till så, att tjänstemännen i det här\r\nfallet -- utifrån den skrivning som fanns i\r\nbudgetpropositionen -- har utarbetat ett förslag.\r\nFörutsättningarna var att rederistödet skulle\r\nupphöra och att flagglagen har tagits bort. När\r\nSverige är på väg in i ett EES-avtal med frihet för\r\nvaror, tjänster, kapital och personer kan vi inte ha\r\nsärskilda lagar för överlåtelse av fartyg. Det är en\r\norimlighet.</pre><pre>Utifrån dessa förutsättningar har nu\r\ndepartementets tjänstemän utarbetat ett förslag.\r\nLåt oss nu, Sten Östlund, i lugn och ro avvakta vad\r\nparterna kommer fram till och vad\r\nremissinstanserna säger. Därefter kommer\r\ndepartementet och regeringen att lägga fram ett\r\nförslag, och låt oss sedan diskutera det förslaget.</pre><pre>Överläggningen var härmed avslutad.</pre><pre>14 §  Svar på fråga 1991/92:526 om\r\ntrafikledsinvesteringar i Gävleborgs län</pre><pre>Anf. 131  Kommunikationsminister MATS\r\nODELL (kds):</pre><pre>Herr talman! Axel Andersson har frågat mig när\r\njag räknar med att E 4:ans upprustning genom\r\nGävleborgs län och snabbtågsförbindelsen\r\nStockholm--Sundsvall blir färdiga.</pre><pre>I det beslut som regeringen fattade den 12 mars i år\r\nfördelades medel till investeringar i vägar och\r\njärnvägar. Bl.a. fick Gävleborgs län för\r\nigångsättning av utbyggnaden av väg E 4 från\r\nNorrala norr om Söderhamn och norrut 340 milj.kr.\r\nTill åtgärder på Ostkustbanan i Gävleborgs län\r\nanvisades 221 milj.kr. Dessutom har tidigare 137\r\nmilj.kr. av infrastrukturanslaget anvisats till\r\nOstkustbanan inom Gävleborgs län.</pre><pre>För att färdigställa snabbtågsförbindelsen\r\nStockholm--Sundsvall och E 4:an mellan\r\nSöderhamn och Hudiksvall fordras emellertid\r\nytterligare medel i storleksordningen 2 miljarder\r\nkronor. Färdigställandet är beroende på i vilken\r\nomfattning riksdagen kommer att bevilja medel för\r\nfortsatt infrastrukturbyggande och hur de ordinarie\r\nmedel som frigörs genom beslutade\r\ntidigareläggningar kommer att disponeras. Jag kan\r\ndärför inte nu ange någon tidpunkt för när de\r\naktuella åtgärderna kommer att vara genomförda.</pre><pre>Anf. 132  AXEL ANDERSSON (s):t</pre><pre>Herr talman! Jag ber att få tacka\r\nkommunikationsministern för svaret på min fråga.\r\nKommunikationsministern har ju haft en tuff\r\neftermiddag, men den börjar närma sig sitt slut.</pre><pre>Den fråga som jag har ställt kan vid första\r\npåseendet synas mycket enkel. Men den har\r\ntillkommit med anledning av det pressmeddelande\r\nsom har utformats på kommunikationsministerns\r\ndepartement av hans informationssekreterare.</pre><pre>När det gäller den ram som regeringen har att\r\narbeta med när det gäller infrastruktursatsningar --\r\nca 20 miljarder, varav det mesta är ett arv från den\r\ngamla socialdemokratiska regeringen -- visade det\r\nsig när jag försökte göra en summering att med de\r\ninteckningar som är gjorda finns det inga mer\r\npengar. Då är frågan berättigad.</pre><pre>Det vore av intresse av få reda på\r\nkommunikationsministerns egen inställning och\r\nambition beträffande de bägge stora\r\ninfrastrukturprojekten genom Gävleborgs län, som\r\ninte är regionala utan fast mer av nationell\r\nkaraktär. Det som står i svaret, att det är riksdagen\r\nsom beslutar om tilldelning av medel, är riktigt.\r\nMen det som riksdagen inte fattar beslut om är den\r\nnuvarande regeringens ambitioner att fullfölja\r\nstora och för hela landet viktiga projekt.</pre><pre>Jag skall förtydliga min fråga: Vad är\r\nkommunikationsministerns uppfattning? Är\r\nambitionen i departementet att dessa jobb skall\r\nfortgå kontinuerligt tills de är klara?</pre><pre>Anf. 133  Kommunikationsminister MATS\r\nODELL (kds):</pre><pre>Herr talman! Jag önskar nästan att Axel Andersson\r\nhade varit här litet tidigare på eftermiddagen när\r\njag var kringgärdad av ledamöter från framför allt\r\nSkåne och Västernorrland vilka inte tyckte att de\r\nhade fått något. Axel Andersson representerar\r\nändå en del av landet som har fått hundratals\r\nmiljoner, men han är ändå inte nöjd.</pre><pre>Jag förstår att han vill ha ett besked om när allt\r\ndetta står klart. Svaret på den frågan är att jag inte\r\nvet det. Vårt land har så enorma behov av\r\nsatsningar på infrastrukturen. Därför är det minst\r\nsagt vanskligt att stå här och tala om ungefär när\r\nolika stråk kan vara färdigbyggda.</pre><pre>Exempelvis utbyggnaden av de motorvägar som\r\nriksdagen har enats om bör byggas ut innebär en\r\nkostnad på ca 60 miljarder kronor. Det är alltså\r\nenorma pengar som behövs. Gävleborgs län är\r\ninget undantag.</pre><pre>Jag kan alltså inte, herr talman, svara mer exakt på\r\nAxel Anderssons fråga än vad som framgår av det\r\nskriftliga svaret.</pre><pre>Ambitionen från regeringens sida är att vi skall\r\nfortsätta att bygga ut infrastrukturen. Vi hoppas\r\nkunna minska konsumtionen, både hos hushållen\r\noch hos den offentliga sektorn, för att kunna öka\r\ninvesteringarna, så att vi långsiktigt skall kunna\r\nfortsätta att arbeta och bo här i vårt nordliga land.</pre><pre>Anf. 134  AXEL ANDERSSON (s):</pre><pre>Herr talman! Jag tackar återigen för svaret. Till slut\r\nkom regeringens ambition fram. Och om jag skall\r\ntolka det som kommunikationsministern sade på\r\nett välvilligt sätt innebär det att han liksom jag\r\nanser att projekten mår bäst av, och blir billigast,\r\nom de sköts kontinuerligt.</pre><pre>Jag vill emellertid tillfoga en sak. Mats Odell sade\r\natt jag inte är nöjd. Men det var att ta i litet grand.\r\nJag uttryckte min uppskattning över att detta har\r\nkommit till stånd. Men på en punkt är Mats Odells\r\ntolkning riktig, nämligen när det gäller vad den\r\nordentliga satsningen på Ostkustbanan på drygt 200\r\nmiljoner innebär i antal arbetstillfällen. Jag har\r\nkontrollerat detta med banverket. Det framgick då\r\natt ett delprojekt på ca 40 miljoner sysselsätter\r\nmänniskor utanför verket och utanför\r\nmyndigheten. Och med en byggarbetslöshet i\r\nGävleborg på 30 % i dag, den högsta i Sverige, är\r\ndet naturligtvis otillfredsställande att man inte har\r\nfått mer sysselsättningsskapande delar i detta\r\nprojekt.</pre><pre>Anf. 135  Kommunikationsminister MATS\r\nODELL (kds):</pre><pre>Herr talman! Jag vore mycket tacksam, Axel\r\nAndersson, om vi kunde få även\r\nSocialdemokraternas hjälp när det gäller att minska\r\nandelen egenregiarbeten inom de olika verken och\r\nöka den del som går ut på entreprenad.</pre><pre>När det gäller banverket är denna ambition mycket\r\nhög. Banverket har en egen skola i Ängelholm som\r\nutbildar entreprenörer och andra för att de skall\r\nkunna delta även i de arbeten som ligger ovanför\r\nbanvallarna, dvs. rälsarbeten, kraftinstallationer\r\noch signalinstallationer. Detta pågår, men det\r\nbehöver öka.</pre><pre>Slutligen, herr talman, har Axel Andersson\r\nnaturligtvis alldeles rätt i att den\r\nsamhällsekonomiska vinsten av investeringar\r\negentligen uppstår först när något är klart, när man\r\nfår ett stråk som är färdigt.</pre><pre>Anf. 136  AXEL ANDERSSON (s):</pre><pre>Herr talman! Nu försökte\r\nkommunikationsministern dribbla litet grand med\r\nmig. Jag anser inte att det innebär någon lösning att\r\nflytta arbetslösheten från en ficka till en annan.\r\nVerken, även banverket, har mycket duktigt folk\r\nsom är specialister på sitt jobb, linjedragningar och\r\nandra specialarbeten, och detta jobb skall de\r\nnaturligtvis göra. Men jag efterfrågade de sektorer\r\nsom finns inom detta jobb som innebär ordentliga\r\ngrundarbeten, anläggningsarbeten, som är typiska\r\njobb som arbetslösa och kunniga byggnadsarbetare\r\nkan utföra.</pre><pre>Anf. 137  Kommunikationsminister MATS\r\nODELL (kds):</pre><pre>Herr talman! Jag vill till sist säga att den\r\ninformation som jag har innebär att banverkets\r\nanläggningsarbeten, under själva rälsen, till hundra\r\nprocent är entreprenader och inte egenregiarbeten.</pre><pre>Anf. 138  AXEL ANDERSSON (s):</pre><pre>Herr talman! Det stämmer nog. Men om vi skulle\r\nknyta ihop denna diskussion innebär det att\r\nkommunikationsministern är beredd att stödja ett\r\nkontinuerligt utförande av detta objekt, vilket\r\nsuccessivt kan ge arbetstillfällen och även lätta på\r\ntrycket i den nuvarande svåra\r\narbetsmarknadssituationen.</pre><pre>Jag tycker att kommunikationsministern till sist\r\nskulle kunna kosta på sig en liten poänggivande\r\nmarkering om att det är klart att man skall se till att\r\nbåde E 4:an men framför allt Ostkusbanan, som vi\r\nhar diskuterat mest, skall färdigställas och att\r\nministern är beredd att prioritera dessa redan\r\npåbörjade och stora projekt om riksdagen fattar\r\nbeslut om att anslå medel.</pre><pre>Överläggningen var härmed avslutad.</pre><pre>15 §  Svar på fråga 1991/92:533 om\r\nutlokalisering av bil- och körkortsregistret</pre><pre>Anf. 139  Kommunikationsminister MATS\r\nODELL (kds):</pre><pre>Herr talman! Monica Öhman har frågat mig om det\r\nskall fungera så att departementet stoppar förslag\r\nsom innebär att en länsstyrelse inom sitt område tar\r\nansvar för arbetsmarknadssituationen.</pre><pre>Länsstyrelsen i Norrbottens län begärde i juni 1991\r\natt trafiksäkerhetsverkets (TSV) registeravdelning\r\nskulle bereda ett förslag till utlokalisering av\r\nbilregistret till Arjeplog. TSV fann att en\r\nutflyttning enligt länsstyrelsens förslag framstod\r\nsom olämplig och redovisade därför ett eget förslag\r\ntill verksamheter som går att lokalisera till\r\nArjeplog. Länsstyrelsen har i en skrivelse till\r\nregeringen i december förra året hemställt att TSV\r\nges i uppdrag att genomföra de av verket föreslagna\r\nåtgärderna.</pre><pre>När TSV lade fram sitt förslag utgick verket från att\r\nfritidsbåtsregistret skulle vara kvar och att det\r\ndärför kunde skötas från Arjeplog. En annan\r\nverksamhet som också skulle kunna administreras\r\ndärifrån var kilometerskatten. Efter att TSV lagt\r\nfram sitt förslag har förutsättningarna förändrats.\r\nRegeringen har i budgetpropositionen aviserat att\r\nfritidsbåtsregistret skall avvecklas. Även\r\nkilometerskatten torde komma att avskaffas som\r\nen följd av den europeiska integrationen.</pre><pre>Som jag har sagt i kammaren tidigare i dag kommer\r\nregeringen under försommaren att i en proposition\r\nta upp förslag till riktlinjer för och organisation av\r\ndet framtida trafiksäkerhetsarbetet. Eftersom bil-\r\noch körkortsregistreringen kommer att behandlas\r\ni propositionen vore det fel att nu ta ställning till en\r\neventuell utlokalisering av registerverksamheten.</pre><pre>Anf. 140  MONICA ÖHMAN (s):</pre><pre>Herr talman! Jag tackar för svaret. Anledningen till\r\nmin upprördhet -- jag måste erkänna att jag blev\r\nganska upprörd när jag fick informationen i fråga --\r\när följande. När den här kammaren har diskuterat\r\nregionalpolitik har vi från Norrlandslänen många\r\ngånger hävdat att verksamheter måste utlokaliseras\r\nfrån bl.a. det aktuella området för att få en bredd\r\npå arbetsmarknaden.</pre><pre>Men samtidigt har riksdagen sagt att respektive län\r\nmåste ta ett inomregionalt ansvar. Arjeplog\r\nbefinner sig redan i en besvärlig situation. Och\r\nvärre lär det bli om Laisvallgruvan läggs ner, vilket\r\nväl nästan allt nu tyder på. Vi i länsstyrelsen har\r\ndärför känt att vi måste ta ett ansvar för den här\r\norten. I total politisk enighet fattades således\r\nbeslutet om att flytta den här enheten från\r\nlänsstyrelsens centrala kansli i Luleå upp till\r\nArjeplog. Detta skapar naturligtvis upprördhet\r\nbland personalen. Människorna är inte beredda att\r\nflytta till Arjeplog, och det har vi väl förståelse för.\r\nMen samtidigt har vi lyckats föra ut våra argument.</pre><pre>Vad händer då på departementet när det gäller det\r\nhär beskedet? Ja, naturligtvis framstår politikerna i\r\nNorrbotten som, skulle jag vilja säga, virrhöns.\r\nMan får stöd av departementet men inte av oss,\r\ndvs. de egna. Jag tycker nog att man bör fundera\r\ntvå gånger innan en sådan här begäran avslås. I\r\nlänet har vi tagit en ordentlig match, och vi\r\nförväntade oss faktiskt litet stöd söderifrån.</pre><pre>Anf. 141  Kommunikationsminister MATS\r\nODELL (kds):</pre><pre>Herr talman! Jag tycker att alla initiativ av det här\r\nslaget är bra. När statlig verksamhet berörs som är\r\nföremål för en kraftfull omstrukturering -- och\r\nMonica Öhman vet att det här sker med anledning\r\nav en utredning som Ingemar Mundebo har\r\ngenomfört -- tror jag ändå att det är fel att nu ta\r\nställning till eventuella utlokaliseringar av olika\r\ndelar av verksamheten. Trots allt är det inte så lång\r\ntid kvar tills en proposition läggs fram och beslut\r\nfattas i frågan. Därefter kan vi se vilka möjligheter\r\nsom finns till eventuella utlokaliseringar.</pre><pre>Anf. 142  MONICA ÖHMAN (s):</pre><pre>Herr talman! Jag kan ha viss förståelse för\r\nkommunikationsministern, som har blivit\r\nordentligt plågad i dag. Det har ju varit en lång\r\ndebatt. Därför nöjer jag mig med att säga att jag\r\nhoppas att ministern har dessa saker i bakhuvudet\r\nnär han och andra arbetar med propositionen.\r\nDessutom hoppas jag att ni i det jobbet tar i\r\nbeaktande de funderingar som vi har. Sedan får vi\r\nse hur det blir. Jag lever alltså fortfarande på\r\nhoppet.</pre><pre>Överläggningen var härmed avslutad.</pre><pre>16 §  Svar på fråga 1991/92:552 om\r\ntidigareläggning av beställningar av spårbundna\r\nfordon</pre><pre>Anf. 143  Kommunikationsminister MATS\r\nODELL (kds):</pre><pre>Herr talman! Elvy Söderström har frågat mig om\r\nregeringen är beredd att medverka till att\r\ntrafikföretag och trafikhuvudmän ges möjlighet att\r\ntidigarelägga beställningar av spårburna fordon.</pre><pre>Av överenskommelsen om trafik och miljö i\r\nStockholmsregionen framgår att kostnaderna för\r\ninköp av nya tunnelbanevagnar skall finansieras av\r\nlandstinget. Vagnkostnaderna beräknas till 4 000\r\nmilj.kr. för perioden 1991--2005. Motsvarande\r\ngäller för överenskommelsen i Göteborgsregionen,\r\ndär Göteborgs kommun åtar sig att upprusta\r\nspårvägen och genomföra nya\r\nspårvägsinvesteringar.</pre><pre>Något anslag inom\r\nkommunikationsdepartementets\r\nverksamhetsområde som får användas för mera\r\nomfattande inköp av rullande materiel inom\r\nkollektivtrafiken har hittills inte funnits. Anslaget\r\nByggande av länstrafikanläggningar omfattar\r\nvisserligen delposten Bidrag till investeringar i\r\ntrafikmedel m.m., men den posten är för\r\nbudgetåret 1991/92 endast på 70 milj.kr. och är helt\r\nintecknad.</pre><pre>Av det statliga anslaget Investeringar i trafikens\r\ninfrastruktur är 5,5 miljarder reserverade för\r\nstorstadsregionerna. Som namnet på anslaget anger\r\nfår medlen dock inte användas för investeringar i\r\nrullande materiel.</pre><pre>Jag kan däremot glädja Elvy Söderström med att\r\nsäga att genom det förslag som finns i regeringens\r\nproposition (1991/92:130) om ökad konkurrens\r\ninom den kollektiva persontrafiken och som\r\nbeslutades den 12 mars i år möjliggörs en\r\ntidigareläggning av inköp av t.ex. regionaltåg.\r\nFörslaget innebär att statens förhandlare för köp av\r\ninterregional persontrafik får som ett alternativ till\r\ndriftsbidrag förhandla om upphandling av rullande\r\njärnvägsmateriel. I stället för att upphandla själva\r\ntrafiken köper staten rullande järnvägsmateriel\r\nsom sedan får disponeras av den som får\r\ntrafikeringsrätten för avsedd trafik. Staten står med\r\nandra ord för kapitalkostnaderna för trafiken,\r\nmedan trafikeringsrättsinnehavaren står för\r\ntrafikdriften.</pre><pre>Härigenom möjliggörs en förnyelse av vagnparken\r\noch därmed också en effektivisering av trafiken.\r\nNybeställningarna bör också kunna få\r\nsysselsättningsskapande effekter.</pre><pre>Jag vill tillägga att motsvarande förfarande har\r\ntillämpats på en länsjärnväg, nämligen Blekinge\r\nkustbana, där helt nya tåg satts in i trafik. Inköpen\r\nav vagnarna har finansierats med det statliga\r\ntioåriga driftsbidraget. En tät trafik på banan med\r\nkomfortabla vagnar har medverkat till ett kraftigt\r\nökat resande, vilket är mycket glädjande.</pre><pre>Anf. 144  ELVY SÖDERSTRÖM (s):</pre><pre>Herr talman! Jag tackar för svaret på min fråga.\r\nKommunikationsministern var, som framgick av\r\nden förra debatten, i Örnsköldsvik i fredags och\r\nfick där information om hur angeläget och viktigt\r\ndet är för jobben just när det gäller den industri som\r\ntillverkar spårbundna fordon att beställningarna\r\nkommer till stånd så snart som möjligt.</pre><pre>Jag måste säga att jag är positiv till den aktuella\r\nförändringen. Men jag är inte riktigt på det klara\r\nmed hur pass långt fram i tiden möjligheten finns\r\natt göra sådana här beställningar. Som ministern\r\nvet är det viktigt att beställningarna kommer till\r\nstånd nu. Från industrins sida talas det om\r\nhalvårsskiftet. Därefter är det stopp. Industrin\r\nläggs ner, och vi står utan kompetens på ett för\r\nSverige viktigt område. Det gäller alltså\r\ntillverkningen av vagnar av just den typ som\r\ntillverkas vid bl.a. ABB Railcar i Örnsköldsvik.</pre><pre>Därför är jag intresserad av att höra ministerns\r\nbedömning av det förslag som finns i propositionen.\r\nÄr departementet efter riksdagens behandling av\r\närendet startklart? Hur länge får man alltså vänta\r\npå att nämnda möjlighet skall föreligga?</pre><pre>Anf. 145  Kommunikationsminister MATS\r\nODELL (kds):</pre><pre>Herr talman! Det är väldigt bra när man, utan att\r\nnya pengar anslås, kan använda de pengar som\r\nredan är anslagna på ett mera kreativt sätt och det\r\när ju vad det här är fråga om. Det handlar alltså om\r\natt göra kollektivtrafiken så attraktiv att den blir\r\nlönsam.</pre><pre>Jag måste ändå påminna om att det inte är\r\nkommunikationsdepartementet eller regeringen\r\nsom köper de här vagnarna eller den här trafiken.\r\nDet gör den som innehar trafikeringsrätten för de\r\naktuella sträckorna.</pre><pre>Om riksdagen hinner fatta beslut i ärendet under\r\nvårriksdagen, och jag utgår från att så kommer att\r\nvara fallet, måste den här möjligheten föreligga\r\nredan före halvårsskiftet.</pre><pre>Överläggningen var härmed avslutad.</pre><pre>17 §  Svar på fråga 1991/92:553 om postens\r\nverksamhet i Ånge</pre><pre>Anf. 146  Kommunikationsminister MATS\r\nODELL (kds):</pre><pre>Herr talman! Hans Stenberg har frågat mig vilka\r\nåtgärder regeringen avser att vidta om postverket\r\ngenomför de föreslagna neddragningarna i Ånge.</pre><pre>Postverket, liksom många andra, är påverkat av det\r\nekonomiska läget. Därutöver har postverket sedan\r\ntidigare svåra lönsamhetsproblem i\r\npaketverksamheten. Behovet av rationaliseringar\r\när därför stort.</pre><pre>Postverket ser för närvarande över sitt transport-\r\noch terminalsystem för postorder-  och\r\nekonomipaket som innebär att sorteringen\r\nkoncentreras från nuvarande nio till fyra\r\nterminaler. En av de kvarvarande fyra terminalerna\r\när den i Ånge. På terminalen i Ånge kommer\r\nemellertid neddragningar att ske. Postverket ser\r\näven över uppsamlingssorteringen av brev m.m. i\r\nÅnge. Även i denna verksamhet kommer\r\nneddragningar att ske.</pre><pre>I instruktionen för postverket (SFS 1988:79) anges\r\ni 7 § att postverket bestämmer närmare om den\r\nregionala och lokala verksamhetens organisation.</pre><pre>Det är olyckligt att arbetstillfällen kommer att\r\nförsvinna i Ånge till följd av postverkets\r\nrationaliseringar. Emellertid är det en förutsättning\r\nför att vi skall behålla och utveckla arbete och\r\nboende i Sverige att affärsverk och företag är\r\neffektiva och lönsamma.</pre><pre>Anf. 147  HANS STENBERG (s):</pre><pre>Herr talman! Till att börja med tackar jag\r\nkommunikationsministern för svaret, som jag dock\r\ntycker visar en viss passivitet från regeringens sida.</pre><pre>Ånge är en liten inlandskommun med drygt 12 000\r\ninvånare som har drabbats väldigt hårt under de\r\nsenaste åren av stora industrinedläggningar.\r\nKommunen är extremt beroende av statliga\r\narbetstillfällen. SJ och posten är stora och\r\ndominerande arbetsgivare inom kommunen.</pre><pre>När det gäller SJ har man under årens lopp ideligen\r\nfått uppleva små indragningar av verksamheten.\r\nOch nu aviserar posten neddragningar som kan få\r\nmycket stora konsekvenser för Ånges del.</pre><pre>Om det värsta alternativet blir ett faktum för Ånges\r\ndel blir det ett dråpslag mot Ånge kommun, fullt\r\njämförbart med en nedläggning av Volvos\r\nverksamhet i Göteborg. Sett till kommunens\r\nstorlek blir konsekvenserna väldigt stora.</pre><pre>Det får också följdeffekter för det privata näringsliv\r\nsom finns kvar. I och med att samhällsservicen dras\r\nundan och arbetstillfällen försvinner på den statliga\r\nsidan påverkas också detta.</pre><pre>Jag förstår av kommunikationsministerns svar --\r\nom jag uppfattar det rätt -- att han inte tycker att de\r\nstatliga verken skall ta något speciellt\r\nregionalpolitiskt ansvar. Posten skall enbart göra de\r\naffärsmässiga bedömningarna.</pre><pre>Jag hade på känn att kommunikationsministern\r\nhade den inställningen, trots de direktiv som\r\ntidigare har funnits för statliga verk att även ta\r\nregionalpolitiskt ansvar. Men min fråga gällde\r\nfaktiskt om regeringen tänkte vidta några åtgärder\r\nför att stötta näringslivet och verksamheten i Ånge\r\nom neddragningarna blir verklighet.</pre><pre>Anf. 148  Kommunikationsminister MATS\r\nODELL (kds):</pre><pre>Herr talman! Låt oss börja med att titta litet grand\r\npå posten. Posten har länge varit ett s.k. naturligt\r\nmonopol. Vissa saker har gått väldigt bra och man\r\nhar tjänat mycket pengar på de verksamheterna,\r\npengar som har använts för att subventionera olika\r\ntyper av verksamhet som inte har gått så bra.</pre><pre>Det som nu har hänt är att posten har fått\r\nkonkurrens på de mest lönsamma affärsområdena.\r\nDet har gjort att man har varit tvungen att sänka\r\npriserna undan för undan. Posten har också utsatts\r\nför konkurrens genom att telefax är ett\r\nkommunikationsmedel som utnyttjas mer och mer\r\noch som gör att brevsortering och annat sådant får\r\nett helt annat underlag än den hade tidigare. Detta\r\när den faktiska verklighet som man har att hantera.</pre><pre>Nu har posten ändå valt att ha kvar terminalen för\r\npost- och ekonomipaket i Ånge, mycket beroende\r\njust på det regionalpolitiska läget. Det, Hans\r\nStenberg, är en aktiv regionalpolitisk insats som\r\nposten gör. Det måste vi faktiskt hålla i minnet.</pre><pre>Ånges ställning som järnvägsknut i gränslandet\r\nMellansverige och norra Sverige har historiskt gjort\r\norten till ett naturligt val. Men eftersom en ökad\r\nandel av breven distribueras med s.k. elektronisk\r\npost -- fakturor m.m. skrivs ut, kuverteras och\r\nsorteras nära mottagaren -- har järnvägsbefordran\r\nminskat i betydelse. Regeringens huvudstrategi är\r\natt föra en ekonomisk politik som leder till att hela\r\nSverige skall leva. Det förutsätter att en så oerhört\r\nviktig verksamhet som posten är konkurrenskraftig\r\noch kan fortsätta sin verksamhet över hela landet.\r\nDärför måste posten vara effektiv i sin\r\nkärnverksamhet. Det är det bästa sättet att\r\ngarantera att den också kan åta sig sina viktiga\r\nsociala och regionalpolitiska uppgifter.</pre><pre>Anf. 149  HANS STENBERG (s):</pre><pre>Herr talman! Kommunikationsministern säger här\r\natt pakethanteringen i Ånge blir kvar. Jag vill ställa\r\nen fråga till kommunikationsministern: Är det helt\r\nklart att det är så? När jag var i kontakt med\r\nfackliga företrädare inom posten under förra\r\nveckan, hade man där inte fått något klart besked i\r\nden frågan. Man såg med stor oro på vad som var\r\npå väg att hända. Jag hoppas att det svar som\r\nkommunikationsministern har gett är riktigt och att\r\nden delen av verksamheten är tryggad.</pre><pre>Den konkurrens posten utsätts för och den\r\nmarknadsorientering som man tvingas till är ett\r\nbekymmer på många områden för just Norrlands\r\ninland, ja, för inlandet över huvud taget. När man\r\nskall konkurrera på helt kommersiella grunder\r\nkrävs det att staten går in med särskilda riktade\r\ninsatser för glesbygden, annars kommer det inte att\r\nfinnas underlag för någon service på de orterna.</pre><pre>Anf. 150  Kommunikationsminister MATS\r\nODELL (kds):</pre><pre>Herr talman! Det är alldeles rätt, och därför har\r\nockså regeringen i budgetpropositionen anslagit\r\n300 milj.kr. för regionalpolitiska och sociala\r\ntjänster som postverket skall utföra.</pre><pre>Överläggningen var härmed avslutad.</pre><pre>18 §  Svar på fråga 1991/92:495 om kostnaderna\r\nför telefonjouren på 90 000</pre><pre>Anf. 151  Kommunikationsminister MATS\r\nODELL (kds):</pre><pre>Herr talman! Barbro Westerholm har frågat mig\r\nvad regeringen avser att göra med anledning av\r\nkostnader för telefonjouren på 90 000-numret.</pre><pre>Riksdagen har bemyndigat regeringen att fastställa\r\nomfattningen och utformningen av SOS-tjänsten,\r\ndvs. larmförmedling via telefonnumret 90 000.\r\nSOS-tjänsten består av ett antal tjänster som är\r\navgiftsfria för uppdragsgivaren, de s.k.\r\ngrundtjänsterna. Därutöver finns några ytterligare\r\nnamnanrop på 90 000-numret där uppdragsgivaren\r\nbetalar en avgift för SOS Alarmerings tjänster.\r\nDessa namnanrop ingår bland bolagets\r\nkommersiella tjänster. Den uppringande debiteras\r\nendast en samtalsmarkering på 90 000-numret.</pre><pre>Andra tjänster än grundtjänsten kallas\r\nkommersiella tjänster. SOS Alarmering AB skall\r\npå marknadsmässiga villkor tillhandahålla de\r\nkommersiella tjänsterna, som skall vara förenliga\r\nmed SOS Alarmerings huvudsakliga\r\nverksamhetsinriktning. Jourhavande medmänniska\r\noch jourhavande kurator, som frågeställaren tar\r\nupp i sin fråga, ingår bland dessa tjänster. Den\r\nuppringande betalar vanlig samtalstaxa vid\r\nutnyttjande av en kommersiell tjänst.</pre><pre>Det är SOS Alarmering AB som tecknar avtal\r\navseende de tjänster som bolaget tillhandahåller.\r\nTeleverkets del i de tjänster som erbjuds av SOS\r\nAlarmering är endast att vara nätoperatör.\r\nEftersom jag inte har fått klart för mig vilka avtal\r\nBarbro Westerholm syftar på att televerket tecknar\r\nmed enskilda jourer kan jag inte här besvara\r\nhennes fråga. Generellt gäller dock att televerket i\r\negenskap av nätoperatör kan teckna olika typer av\r\nabonnemangsavtal med enskilda jourer.</pre><pre>Anf. 152  BARBRO WESTERHOLM (fp):</pre><pre>Herr talman! Regionalpolitiken har haft vältaliga\r\nförespråkare här i dag. Jag gör mig till tolk för en\r\ndel av det glömda, tysta Sverige.</pre><pre>Att kunna ringa upp jourer, polis och annat, till\r\ningen kostnad alls går tillbaka till ett riksdagsbeslut\r\n1951. Det kompletterades 1956, och 1972 sade\r\nriksdagen ja till förslaget om ett avtal mellan\r\nteleverket, Kommunförbundet och\r\nLandstingsförbundet om ett gemensamt\r\nalarmeringsbolag, SOS AB. Detta riksdagsbeslut\r\ninnefattar också att man skall kunna teckna ett\r\navtal och betala för det, men samtalskostnaden\r\nskall även här vara noll för den uppringande.</pre><pre>Det här har riksdagens utredningstjänst utrett\r\nnoga. Jag har papper här som jag ber att få\r\növerlämna efter denna debatt. Det har alltså\r\nnågonstans på vägen hänt saker som gör att man nu\r\ngår emot riksdagsbeslutet. Man går ut och tecknar\r\navtal med enskilda jourer, där man inte bara\r\ndebiterar dem för anslutningskostnaden utan också\r\nför samtalskostnaden.</pre><pre>Jag vill understryka hur viktig den här tjänsten är,\r\ndet är viktigt att kunna ringa upp anonymt, tala\r\nmed någon och be om hjälp. Det är inte alltid man\r\nvill gå till hälso- och sjukvården eller socialtjänsten\r\noch ge sig till känna. Just att kunna tala med någon\r\nanonymt är så oerhört viktigt för människor i kris.\r\nJag tror inte att detta kan vara någon stor\r\nförlustpost för televerket. Man borde kunna stå för\r\nden här samhällsservicen.</pre><pre>Anf. 153  Kommunikationsminister MATS\r\nODELL (kds):</pre><pre>Herr talman! Jag håller givetvis med Barbro\r\nWesterholm i detta, hur oerhört viktigt det är att\r\nmänniskor i nöd skall nå fram till en medmänniska.</pre><pre>Det här handlar om en verksamhet som riksdagen\r\nhar beslutat om. Men riksdagen har bemyndigat\r\nregeringen att fastställa omfattningen och\r\nutformningen av SOS-tjänsten. Sedan har\r\nregeringen bemyndigat televerket att fastställa\r\navgifterna för SOS-tjänsten.</pre><pre>Det finns nio stycken s.k. grundtjänster. Jag kan\r\nsnabbt räkna upp dem. Det är brandlarm,\r\nfjällräddning, flygräddning, polislarm, ambulans,\r\nflygambulans, jourhavande läkare, sjöräddning\r\noch socialjour. För övriga namnanrop på 90 000 tar\r\nSOS Alarmering ut en mindre avgift, som bör täcka\r\nkostnaderna för tjänsten på kommersiella villkor.\r\nVad det handlar om där är djurambulans,\r\njourhavande barnmorska, jourhavande sköterska,\r\njourhavande tandläkare, jourhavande präst och\r\njourhavande veterinär.</pre><pre>Låt oss ta jourhavande präst som exempel. Här\r\ndebiteras ingen grundavgift, utan bara en\r\nsamtalsavgift. 1992 betalar jourhavande präst\r\n16:80 kr. per samtal vid hundra samtal eller mindre\r\nper månad. Men vid mer än hundra samtal\r\ndebiteras 59 kr. per dygn och jourställe. Man har\r\nknutit avgifterna till konsumentprisindex.</pre><pre>Sedan finns det andra tjänster än grundtjänsterna.\r\nDe kallas kommersiella tjänster. Det är antagligen\r\nde som vi talar om här. De skall tillhandahållas på\r\nkommersiella villkor och var förenliga med SOS\r\nAlarmering AB:s verksamhet. Exempel på dem är\r\njourhavande kurator och Röda korsets\r\njourhavande medmänniska.</pre><pre>De betalar en abonnemangsavgift till televerket\r\noch sluter sedan avtal med SOS Alarmering AB om\r\nförmedlingsverksamheten. Ibland har Röda korset\r\nhaft uppfattningen att dess kostnader för SOS\r\nAlarmerings medlingsverksamhet är för höga. Man\r\nhar arbetat för att få sin Jourhavande medmänniska\r\nbland 90 000-anropen. Problem uppstår om det blir\r\nför många verksamheter under nummergruppen\r\n90 000, så att brandlarm, flygräddning,\r\nfjällräddning, osv. blir försenade på grund av den\r\nmycket stora anhopning av samtal som i så fall kan\r\nbli aktuell.</pre><pre>Anf. 154  BARBRO WESTERHOLM (fp):</pre><pre>Herr talman! Detta styrker mig i min uppfattning\r\natt riksdagens avsikt med det här systemet\r\nnågonstans under resans gång kom bort i\r\nhanteringen. Om det blir för trångt på 90 000-\r\nnumren är det kanske inte omöjligt att skapa ett\r\n80 000-nummer eller någonting sådant.</pre><pre>Jag tycker att den regering som i sin\r\nregeringsdeklaration har som målsättning att hjälpa\r\ndet glömda Sverige också skall ta sig an det här\r\nproblemet, gå tillbaka till riksdagsbeslutet och se\r\ntill att dess intentioner fullföljs.</pre><pre>Överläggningen var härmed avslutad.</pre><pre></pre><pre>19 § Hänvisning av ärenden till utskott</pre><pre>Föredrogs och hänvisades</pre><pre>Proposition 1991/92:105 till socialutskottet</pre><pre>Motionerna</pre><pre>1991/92:L16 till lagutskottet</pre><pre>1991/92:T14--T16 till trafikutskottet</pre><pre>20 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:107 Ny läkemedelslag m.m.</pre><pre>1991/92:115 Dubbelbeskattningsavtal mellan\r\nSverige och Schweiz</pre><pre>1991/92:128 Sveriges tillträde till Lugano-\r\nkonventionen</pre><pre>1991/92:137 Ändring i miljöskyddslagen (1969:387)\r\nm.m.</pre><pre>1991/92:140 Den avgiftsfinansierade radio- och TV-\r\nverksamheten 1993-1996 m.m.</pre><pre>1991/92:148 Förtroendenämndsverksamhet inom\r\nhälso- och sjukvården, m.m.</pre><pre>1991/92:158 Regeringsrättens domförhet i vissa fall</pre><pre>1991/92:159 Sänkt inkomstgräns för allmän\r\nrättshjälp</pre><pre>Motionerna</pre><pre>med anledning av prop. 1991/92:96 Vissa\r\njordbrukspolitiska frågor, m.m.</pre><pre>(1991/92:Jo22 av Göran Perssom m.fl. (s), bordlagd\r\n17/3 och hänvisad till JoU 18/3)</pre><pre>1991/92:Jo23 av John Andersson (v) 1991/92:Jo24\r\nav Georg Andersson m.fl. (s)</pre><pre>1991/92:Jo25 av Gunhild Bolander och Ulla\r\nPettersson (c, s)</pre><pre>1991/92:Jo26 av Annika Åhnberg m.fl. (v)</pre><pre>1991/92:Jo27 av Christer Windén och Claus Zaar\r\n(nyd)</pre><pre>1991/92:Jo28 av Birger Andersson m.fl. (c, m, fp,\r\nkds)</pre><pre>1991/92:Jo29 av Stina Gustavsson m.fl. (c)</pre><pre>1991/92:Jo30 av Göran Persson m.fl. (s)</pre><pre>1991/92:Jo31 av Holger Gustafsson (kds)</pre><pre>1991/92:Jo32 av Mats Lindberg m.fl. (s)</pre><pre>1991/92:Jo33 av Harry Staaf (kds) 1991/92:Jo34 av\r\nBirgitta Carlsson (c)</pre><pre>21 § Anmälan om interpellationer</pre><pre>Anmäldes att följande interpellationer framställts</pre><pre>den 24 mars</pre><pre>1991/92:156 av Bengt Hurtig (v) till\r\nkommunikationsministern om kostnader för\r\nnäringslivets transporter:</pre><pre>För att minska vissa kostnader såsom\r\nlagerkostnader, kapitalkostnader etc. övergår\r\nföretag till just-in-time-transporter. Dvs. i stället\r\nför att ha lager övergår man till leveranser just när\r\nvaran eller insatsvaran behövs. Detta gäller inte\r\nlängre bara industriföretag utan även handel och\r\ndistributionstrafik. En livsmedelsbutik kan t.ex. få\r\nfärskvaruleveranser flera gånger om dagen.\r\nKapitalvarumarknaden har i allt större grad endast\r\ndemonstrationsexemplar i butikerna -- butikslagren\r\nhar ersatts med frekventare transporter.</pre><pre>Ett vedertaget begrepp för denna företagsfilosofi är\r\njust-in-time-transporter.</pre><pre>Problem</pre><pre>Denna just-in-time-filosofi har slagit igenom i stor\r\nskala eftersom den är lönsam för företagen. Fler\r\ntransporter är billigare för företagen än dyra\r\nlagrings-, personal- och kapitalkostnader.</pre><pre>Ur företagens synpunkt är det än så länge inga\r\nstörre problem med denna utveckling, frånsett att\r\nträngseln på vägarna i storstadsregionerna orsakar\r\ntidsförluster.</pre><pre>Det blir dock problem för samhället som skall stå\r\nbåde för kostnaden för infrastrukturen som skall\r\ntåla fler transporter och för de externa kostnader\r\nsom ökade transporter orsakar i form av\r\nmiljöskador, sjukvårdskostnader, bullerstörningar,\r\nkulturförstörelse etc.</pre><pre>Det blir också ekonomiska förluster för andra\r\ntrafikanter som drabbas av trängseleffekterna.</pre><pre>Det finns en växande kritik mot näringslivets\r\npåstående att skattebelastningen på vägtransporter\r\när för hög och är ett hot mot företagens lönsamhet.\r\nSanningen är att transportkostnadens andel av\r\nsaluvärdet i många branscher är mycket låg. Se\r\nfig. 1 s. 61.</pre><pre>Som framgår av fig. 1 är det bara inom ett fåtal\r\nbranscher som kostnaderna för lejda transporter\r\növerstiger 3 % av produktionens saluvärde. Inom\r\nverkstadsindustrin uppgår t.ex. kostnaderna för\r\ndessa transporter till i genomsnitt drygt 1 % av\r\nproduktionens saluvärde.</pre><pre>En ökning på 10 % av transportavgifterna skulle\r\nendast undantagsvis påverka totalkostnaden mer\r\nän marginellt. Kostnadsökningarna skulle bli störst\r\nför gruvor och mineralbrott. Inom denna bransch\r\nskulle ökningen höja de totala kostnaderna med 0,7\r\nresp. 0,8 %. Tillverkningsindustrins totala\r\nkostnader skulle stiga med 0,1 till 0,6 %.</pre><pre>Förslag</pre><pre>Just-in-time-filosofin innebär en övervältring av\r\nkostnader från företag till samhället, läs\r\nskattebetalarna. Företagen kommer att fortsätta att\r\ndriva denna utveckling vidare till dess inga\r\nytterligare vinster går att hämta hem. Samhällets\r\nkostnader kommer i motsvarande grad att öka om\r\ninga åtgärder vidtas.</pre><pre>Vänsterpartiet anser att det noggrant måste\r\nutredas hur den optimala fördelningen av\r\nnäringslivets transportkostnader ur\r\nsamhällsekonomisk synvinkel ser ut. Det går inte\r\natt enbart ta hänsyn till företagens egna\r\ntransportkostnader utan alla kostnader som är\r\nförknippade med ökade transporter -- i huvudsak\r\nvägtransporter -- måste tas med i beräkningarna.\r\nDetta är även i linje med regeringens vilja att få\r\nfram priset på olika samhällstjänster.</pre><pre>Vänsterpartiet menar att man sedan länge har\r\npasserat gränsen där vinsterna för företagen inte\r\nlängre balanserar samhällets förluster i form av\r\nökade kostnader och miljöskador.</pre><pre>Den förmodligen enda realistiska metoden för att\r\nkomma till rätta med den överdrivna inriktningen\r\npå frekventa transporter är via ekonomiska\r\nincitament riktade till företagen. I dag blir\r\ntrafikapparaten överutnyttjad i förhållande till\r\nandra ''produktionsfaktorer''.</pre><pre>Man bör sräva efter lösningar som ger en\r\nsamhällsekonomiskt effektiv prissättning av\r\ntransporter och inte påverkar näringslivets\r\ninternationella konkurrenskraft alltför mycket.</pre><pre>Att höja avgiften eller skatten på vägtransporter är\r\ni linje med de nya signaler som nu kommer från\r\nEG, genom Krel van Miert, EG-kommissarie med\r\nansvar för transportfrågor.</pre><pre>Med anledning av det anförda vill jag fråga\r\nkommunikationsministern:</pre><pre>1.  Kommer regeringen tillsätta en utredning som\r\nskall analysera dessa problem i syfte att undvika\r\nsamhällsekonomiska och ekologiska förluster?</pre><pre>2.  Kommer kommunikationsministern att ta\r\ninitiativ till att justera avgifter och skatter för att\r\nkomma till rätta med problemen som just-in-time-\r\nfilosofin ger upphov till?</pre><pre>1991/92:157 av Pierre Schori till statsrådet (s) Alf\r\nSvensson om Sveriges skuldstrategi:</pre><pre>Trots stora ansträngningar i u-länderna och trots\r\nvissa framsteg i den internationella skuldstrategin\r\nstår skuldkrisen ännu långt från sin lösning. För\r\nmånga av de fattigaste afrikanska länderna är\r\nskuldbördan sannolikt det största hindret för en\r\nhållbar ekonomisk utveckling. Det är inte en\r\növerdrift att hävda att skuldbördan dagligen\r\norsakar mänskligt lidande och dagligen skördar\r\noffer i u-länderna.</pre><pre>Alla vet att skulderna inte kommer att kunna\r\nbetalas tillbaka fullt ut. Ändå går år efter år utan att\r\navgörande framsteg görs. FN:s förre\r\ngeneralsekreterare Pérez de Cuellar tog upp\r\nskuldkrisen som ett av världens allvarligaste\r\nproblem när han nyligen lämnade sin post.</pre><pre>Bland de särskilda problemen kan nämnas att USA\r\nunder lång tid har blockerat en uppgörelse om\r\nbetydligt mer långtgående skuldlättnad inom den\r\ns.k. Parisklubben. Den ökade andelen ej\r\nomförhandlingsbar multilateral skuld utgör en\r\nväxande börda som kan komma att bli ett\r\noöverkomligt problem i vissa länder.</pre><pre>Sverige har tidigare i många olika sammanhang\r\ndrivit på den internationella skuldstrategin med\r\nkonkreta förslag. Från den borgerliga regeringen\r\nhar vi emellertid hört mycket litet. Av\r\npressdebatten i frågan förefaller det som om\r\nregeringen inte har en enhetlig svensk skuldpolitik.</pre><pre>SIDA har nyligen utkommit med en mycket\r\nintressant rapport, ''En väg ut ur skuldfälan'', med\r\ngenomarbetade förslag till skuldlättnadsåtgärder\r\nsom behöver besvaras.</pre><pre>Jag vill fråga biståndsministern:</pre><pre>1.  Vilka nya initiativ avser regeringen att ta för att\r\nuppnå en större skuldminskning för de svårt\r\nskuldtyngda u-länderna, bl.a. med anledning av\r\nSIDA:s rapport?</pre><pre>2.  Vilka förslag har regeringen för att lätta den\r\nstora börda som följer av de hitintills ej\r\nomförhandlingsbara multilaterala skulderna?</pre><pre>3.  Vad har regeringen gjort för att äntligen nå ett\r\ngenombrott i frågan om ökade skuldlättnader för\r\nde fattigaste länderna inom Parisklubben? Har\r\nregeringen direkt med USA:s regering tagit upp\r\nlandets långa blockering i Parisklubben av\r\nlångtgående skuldlättnadsvillkor?</pre><pre>4.  Hur har regeringen organiserat arbetet med att\r\nutforma Sveriges samlade politik i dessa frågor --\r\nsom måste tas fram gemensamt av utrikes- och\r\nfinansdepartmenten, riksbanken och SIDA -- så att\r\nden blir en konsekvent, konstruktiv och framsynt\r\npolitik till förmån för de fattigaste ländernas\r\nutveckling?</pre><pre>1991/92:158 av Eva Zetterberg (v) till\r\nsocialministern om ökade socialbidrags-\r\n/bostadsbidragskostnader:</pre><pre>Kostnaderna för socialbidragen ökar snabbt. Under\r\n1991 ökade socialbidragskostnaderna totalt i hela\r\nlandet med 19 %. Men ökningarna är ojämt\r\nfördelade. Mest ökade socialbidragskostnaderna i\r\nkommunerna Ydre, Simrishamn, Sjöbo, Arjeplog.\r\nI Stockholms län uppgick ökningen till 23 % och i\r\nStockholms stad till 27 % under 1991. Största\r\nökningen fanns i gruppen ungdomar 18--24 år. I\r\nflera av kommunerna med de största ökningarna\r\nhar ett klart samband med arbetslöshet och höjda\r\nhyror bl.a. konstaterats.</pre><pre>En klar konsekvens av skatteomläggningen har\r\nvarit att hyreskostnaderna för hushåll med låga\r\ninkomster har ökat, medan samma hushåll inte alls\r\nhaft samma glädje av skatteomläggningen som\r\nhushåll med höga inkomster. Särskilt pensionärer\r\nmed låg eller ingen ATP och höga boendekostnader\r\nhar kommit i kläm.</pre><pre>Den utredning som arbetar med förslag till\r\nförbättrade bostadsbidrag för pensionärer har den\r\nlovande ambitionen att skapa enhetliga bidrag över\r\nlandet. Men dess värre tycks följden av denna bli\r\natt fler pensionärer får minskade bidrag!</pre><pre>Andra oroande fakta som framkommit nyligen är\r\natt antalet vräkningar från lägenheter och\r\nexekutiva auktioner av egna hem ökar kraftigt.\r\nEnligt uppgifter från riksskatteverket rörde det sig\r\nunder 1991 om ca 6 000 i hela landet, varav drygt\r\n1 300 bara i Stockholm. Under januari och februari\r\nmånad 1992 har hittills 227 vräkningar verkställts,\r\nså tendensen håller i sig. Någon utredning om vart\r\nde personer som blir vräkta tar vägen finns inte.</pre><pre>I den mycket uppmärksammade utredningen om\r\nstatens stöd till bostadssektorn som Danell nyligen\r\npresenterade föreslås en mycket snabb avveckling\r\nav de generella bostadssubventionerna. I\r\nutredningen saknas totalt resonemang om hur\r\ndessa kan/borde ersättas av riktade subventioner.\r\nDet torde i så fall röra sig om\r\nbostadsbidrag/KBT/socialbidrag/barnbidrag/studiebidrag\r\nosv. i mångmiljardklassen om regeringen har kvar\r\nambitionen med en social bostadspolitik.</pre><pre>Jag vill med anledning av ovanstående fråga\r\nsocialministern:</pre><pre>1.  Vilken ekonomisk beredskap finns det och\r\nkommer det att finnas i landets kommuner för\r\nökade socialbidrags-/bostadsbidragskostnader?</pre><pre>2.  Vilken ekonomisk kompensation avser\r\nregeringen ge kommunerna för att dessa skall\r\nkunna undvika dramatiska höjningar av antalet\r\nvräkta personer?</pre><pre>3.  Vilka åtgärder föranleder förslaget om\r\nminskade bostadssubventioner på det sociala\r\nområdet?</pre><pre>4.  Avser regeringen att initiera någon studie av vad\r\nsom händer de enskilda och de familjer som blir\r\nvräkta?</pre><pre>22 § Anmälan om frågor</pre><pre>Anmäldes att följande frågor framställts</pre><pre>den 24 mars</pre><pre>1991/92:563 av Rolf L Nilson (v) till socialministern\r\nom utvärdering av försöket med utdelning av\r\nsprutor till narkomaner:</pre><pre>Få behandlingsprojekt har utsatts för så ingående\r\ngranskning eller bemötts med sådan brist på\r\nförstående från sina kritiker, som det\r\nframgångsrika sprutbytesprojektet för narkomaner\r\ni Lund. Nu verkar det som om projektet skall\r\nutvärderas av några av sina värsta motståndare.\r\nDetta har givetvis väckt oro och förstämning bland\r\nde inblandade som ifrågasätter lämpligheten av\r\ndetta och som önskar sig en utomstående,\r\noberoende utredare t.ex. från WHO.</pre><pre>Jag vill därför fråga vad Bengt Westerberg tänker\r\ngöra för att garantera en rättvis utvärdering av\r\nsprutbytesprojektet i Lund.</pre><pre>1991/92:564 av Hadar Cars (fp) till miljöministern\r\nom utsläppen från kärnkraftverket Sosnovyj Bor:</pre><pre>Vi vet ännu inte vilka konsekvenser de radioaktiva\r\nutsläppen från Sosnovyj Bor får för människor,\r\ndjur och natur i kärnkraftverkets närområde eller\r\nför Sverige.</pre><pre>Vilka åtgärder överväger regeringen med\r\nanledning av det inträffade?</pre><pre>1991/92:565 av Göthe Knutson (m) till\r\nmiljöministern om kärnkraftverket Sosnovyj Bor:</pre><pre>Olyckan vid kärnkraftverket Sosnovyj Bor på\r\nandra sidan Östersjön ger oss en erinran om\r\nbristerna vid detta och en rad andra kärnkraftverk\r\ni f.d. Sovjetunionen. Statsminister Carl Bildt har\r\nvid sitt arbetsbesök i USA nyligen informerat om\r\nbehovet av internationella insatser för att öka\r\nsäkerheten vid de östeuropeiska kärnkraftverken.</pre><pre>Sverige deltar i den s.k. G-24-EG-gruppens\r\nplanerade arbete på detta område. I en\r\ninterpellation till miljöministern i januari i år\r\n(besvarad den 27 februari) föreslog jag bl.a. att\r\nSverige begär att gruppens arbete påskyndas. Detta\r\nsedan en svensk expertgrupp bokstavligen slagit\r\nlarm om de stora bristerna i säkerheten vid just\r\nSosnovyj Bor intill S:t Petersburg.</pre><pre>Nu har vi alla fått en påminnelse om olycksriskerna.\r\nVill miljöministern skyndsamt påkalla\r\nuppmärksamheten hos G-24-EG-gruppen och\r\nsamtidigt följa upp det informationsarbete som vår\r\nstatsminister inledde i USA?</pre><pre>1991/92:566 av Berit Löfstedt (s) till\r\nutbildningsministern om de medellånga\r\nvårdutbildningarna:</pre><pre>För ett par år sedan beställde riksdagen av\r\nregeringen en översyn av de medellånga\r\nvårdutbildningarna. Översynen skulle bl.a.\r\ninkludera laboratorieassistentutbildningen.</pre><pre>På uppdrag av regeringen har UHÄ genomfört en\r\nutredning avseende just\r\nlaboratorieassistentutbildningen. Utredningen har\r\nremissbehandlats.</pre><pre>Vilka åtgärder avser regeringen vidta med\r\nanledning av riksdagens beslut och UHÄ:s\r\nutredning?</pre><pre>23 §  Kammaren åtskildes kl. 17.52.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 5 § anf. 39 (delvis),</pre><pre>av förste vice talmannen därefter t.o.m. 9 § anf. 74\r\n(delvis),</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}