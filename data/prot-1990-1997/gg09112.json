{"dokumentstatus":{"dokument":{"hangar_id":"2387814","dok_id":"GG09112","rm":"1992/93","beteckning":"112","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"112","slutnummer":"0","datum":"1993-05-18 00:00:00","systemdatum":"2005-10-27 14:01:34","publicerad":"1993-05-18 00:00:00","titel":"Riksdagens snabbprotokoll 1992/93:112 Tisdagen den 18 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{62DB580D-751F-45F4-BFFD-D66C16C39827}","dokument_url_text":"http://data.riksdagen.se/dokument/GG09112/text","dokument_url_html":"http://data.riksdagen.se/dokument/GG09112","dokumentstatus_url_xml":"http://data.riksdagen.se/dokumentstatus/GG09112","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:112</div>\r\n<div class=\"sidhuvud_datum\">Tisdagen den 18 maj</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Ny riksdagsledamot m.m.</pre><pre>Upplästes och lades till handlingarna följande från\r\nValprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till Valprövningsnämnden har från\r\nRiksskatteverket inkommit bevis om att Ingrid\r\nSkeppstedt (c), Flen, utsetts till ny ledamot av\r\nriksdagen fr.o.m. den 12 maj 1993 sedan Larz\r\nJohansson (c) avsagt sig sitt uppdrag som\r\nriksdagsledamot.</pre><pre>Till ersättare har utsetts Christina Andersson,\r\nStora Sundby, och Thomas Lind, Katrineholm\r\n(båda c).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 17 maj 1993</pre><pre>Lars Tottie</pre><pre>Sven-Georg Grahn</pre><pre>(Se även prot. 110 8 §.)</pre><pre>2 §  Justering av protokoll</pre><pre>Justerades protokollet för den 12 maj.</pre><pre>3 §  Svar på fråga 1992/93:508 om hjälp med\r\nenergiteknik till de baltiska staterna</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Herr talman! Kenneth Attefors har frågat mig om\r\nSverige avser att upprätta en ''energibrigad'' för att\r\npå ett massivt sätt överföra svensk teknologi och\r\nenergikunskap till Baltikum.</pre><pre>Jag har tagit del av den artikel i Dagens Industri\r\nsom Attefors hänvisar till i sin fråga och delar\r\nnaturligtvis åsikten att det är viktigt att vi bistår\r\nbalterna med kunskap och tekniköverföring på\r\nenergiområdet. Så sker också i dag. Den svenska\r\nregeringen har totalt avsatt närmare 148 miljoner\r\nkronor för stöd till utveckling och reformering av\r\nenergisektorn i de tre baltiska länderna. De\r\nsvenska insatserna har främst inriktats på ett\r\nstrategiskt stöd till övergripande energiplanering.</pre><pre>Inom ramen för samarbetet med länderna i\r\nCentral- och Östeuropa finansierar BITS ett antal\r\nprojekt på energiområdet i de baltiska länderna,\r\nbl.a. en rådgivare vid det estniska\r\nenergiministeriet, ett antal olika\r\ndemonstrationsprojekt samt konsultinsatser för att\r\nunderlätta samtliga tre baltiska länders möjligheter\r\natt utnyttja lån från Världsbanken och EBRD.</pre><pre>Som en del av omläggningen av den svenska\r\nenergibeskattningen har regeringen avsatt 45\r\nmiljoner kronor för att bidra till uppbyggnaden av\r\nett miljöanpassat energisystem i de baltiska\r\nstaterna samt föreslagit att 95 miljoner kronor\r\navsätts för att utforma ett program för\r\nenergieffektiviseringsåtgärder och ökat\r\nutnyttjande av förnybara energislag i Baltikum och\r\nÖsteuropa.</pre><pre>En del av detta stöd inriktas på att stimulera\r\nefterfrågan och tillverkning av utrustning som kan\r\nbidra till snabb teknikspridning. Flera svenska\r\nföretag och myndigheter torde ha goda\r\nförutsättningar att medverka i detta arbete och att\r\nutveckla långsiktiga samarbetsformer när det gäller\r\nteknologiöverföring och licenstillverkning.\r\nSvenska insatser kan också bidra till att öppna nya\r\noch på sikt expansiva marknader för den teknik och\r\ndet kunnande som har utvecklats i svensk industri\r\nsom en följd av den pågående omställningen av det\r\nsvenska energisystemet.</pre><pre>Jag kan också nämna att NUTEK är ansvarigt i\r\nSverige för ECE:s program Energy Efficiency 2000\r\nsom inleddes år 1991. Programmets målsättning är\r\natt främja en ökad handel med energieffektiva\r\nprodukter, tjänster, kunskap och arbetsmetoder\r\nmellan öst och väst.</pre><pre>Utöver dessa insatser kan jag berätta att Sverige\r\nbidragit med 118 miljoner kronor för\r\nkärnsäkerhets- och strålskyddssamarbete i Central-\r\noch Östeuropa. Detta samarbete har främst\r\nkommit att gälla insatser i syfte att förbättra\r\nsäkerheten vid kärnkraftverket Ignalina i Litauen.</pre><pre>Avslutningsvis vill jag betona den centrala roll som\r\nSverige spelat i ansträngningarna att så snabbt som\r\nmöjligt få fram betydande resurser till de baltiska\r\nstaterna från multilaterala institutioner. Både\r\nVärldsbanken och Europeiska utvecklingsbanken\r\nerbjuder nu omfattande program för utveckling av\r\nenergisektorn i de baltiska länderna. Jag vill också\r\nerinra om att Nordiska finansieringsbolaget\r\nNEFCO, upprättat på initiativ av Nordiska\r\nministerrådet, har till uppgift att finansiera\r\nmiljöprojekt i Central- och Östeuropa, bl.a.\r\nmoderniseringsinvesteringar i industri- och\r\nenergianläggningar i de baltiska länderna.</pre><pre>På så vis överförs redan i dag svensk teknologi och\r\nenergikunskap till de baltiska länderna på det sätt\r\nsom Attefors vill verka för.</pre><pre>Anf. 2  KENNETH ATTEFORS (nyd):</pre><pre>Herr talman! Tack så mycket för svaret, fru af\r\nUgglas. Jag tyckte att det var ett ganska bra svar,\r\nspeciellt beskedet om de 118 miljonerna till\r\nkärnkraftssäkerhets- och strålskyddsarbete. Det\r\nbehövs verkligen på den baltiska sidan. Det har jag\r\nförstått.</pre><pre>Jag skall be att få läsa innantill i en motion. Det står\r\nså här: Det behövs en betydligt mer sammanhållen\r\nstrategi om den svenska insatsen i Östeuropa och\r\nBaltikum skall kunna få någon märkbar effekt.</pre><pre>En annan punktinsats bör avse förbättrad\r\nhushållning av olja i någon större stad. Sådana\r\nkonkreta insatser gäller bl.a. förbättrad reglering\r\nav fjärrvärme, installation av termostater i bostäder\r\noch lokaler, tätning, isolering och byte av\r\nfjärrvärmerör samt isolering och tätning av\r\nbostäder och lokaler.</pre><pre>Insatserna bör i första hand koncentreras till ett\r\nbegränsat geografiskt område, så att man inom\r\nramen för projektet kan studera effekterna på\r\nenergianvändningen samt förutsättningarna att\r\netablera inhemsk kompetens och legotillverkning\r\nav utrustningskomponenter.</pre><pre>Detta, fru af Ugglas, är faktiskt taget ur en\r\nsocialdemokratisk motion, som är skriven 40 dagar\r\nefter min artikel i Dagens Industri. Det börjar\r\nkanske samla sig någon typ av majoritet för detta\r\nsätt att tänka, att man mer massivt skall föra över\r\nkunskap till Baltikum på det sätt som jag föreslog i\r\nmin artikel.</pre><pre>Min fråga är: Tycker fru af Ugglas att min syn på\r\nsaken stämmer med verkligheten?</pre><pre>Anf. 3  Utrikesminister MARGARETHA AF\r\nUGGLAS (m):</pre><pre>Herr talman! Jag tyckte själv att den redovisning\r\nsom finns sammanförd i svaret till Kenneth\r\nAttefors gav en ganska god bild av att det händer\r\nväldigt mycket på energiområdet. Där ser man\r\nnyttan med frågor i riksdagen. Därmed finns det en\r\nmöjlighet för den som skall besvara frågan att ge en\r\nmer heltäckande redogörelse än vad som ofta\r\nframkommer i olika artiklar i massmedierna. Jag\r\ntycker att svaret gav en god, samlad bild av att det\r\nsker ganska mycket på detta område. Jag tycker att\r\nKenneth Attefors ändå borde se att det finns en\r\nvilja att uppmärksamma energisektorn i vårt\r\nsamarbete. Det tycker jag är väsentligt.</pre><pre>Vi bör samtidigt hela tiden ha i åtanke att vi kanske\r\ninte direkt skall ta över ansvaret för olika sektorer.\r\nVäldigt mycket i vår inriktning av stödet till\r\nexempelvis våra grannländer i Baltikum är ju att\r\nstärka deras egen suveränitet och deras egen\r\nförmåga att handskas med problemen. Ansvaret\r\nmåste alltid i sista hand vara deras eget. Det är ju\r\nderas egen kompetens vi vill utveckla. Där tycker\r\njag att man skall vara mycket uppmärksam. Det är\r\nderas egen kunskap och kompetens vi bidrar till att\r\nutveckla.</pre><pre>Anf. 4  KENNETH ATTEFORS (nyd):</pre><pre>Herr talman! Det är precis detta jag menar i min\r\nartikel, att vi skall dela med oss av den kunskap vi\r\nhar i Sverige till balterna. Jag håller exakt med fru\r\naf Ugglas på det här området. De skall klara sig\r\nsjälva. Men vi skall massivt överföra den kunskap\r\nvi har. Vi har ett antal decennier längre erfarenhet\r\nav detta än vad balterna har.</pre><pre>Jag skall inte veva på om det här. Jag vill bara säga\r\natt jag blev förvånad över att fru af Ugglas svarade\r\npå den här frågan. Jag hade nämligen ställt den till\r\nAlf Svensson. Men det var tydligen inte hans\r\nområde. Tack än en gång. Jag låter mig nöja med\r\ndetta.</pre><pre>Överläggningen var härmed avslutad.</pre><pre>4 §  Svar på fråga 1992/93:680 om de fängslade\r\nsvenskarna i Irak</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Herr talman! Kenneth Attefors har frågat mig om\r\njag är beredd att inom en snar framtid i Irak träffa\r\nlandets högsta ledning och förhoppningsvis föra\r\nhem de tre fängslade svenskarna Christer\r\nStrömgren, Leif Westberg och Stefan Wihlborg.</pre><pre>Alltsedan de tre svenskarna den 3 september i fjol\r\nav misstag förirrade sig in på irakiskt territorium\r\nhar vi inte sparat någon möda för att åstadkomma\r\nett frigivande. Som Kenneth Attefors själv påpekar\r\nhar de tre dömts enligt gällande irakisk lagstiftning,\r\nmen omedelbart efter domen i första instans\r\nklargjorde vi från svensk sida att vi anser att det\r\nhårda straffet, sju års fängelse ovillkorligt, inte står\r\ni någon som helst rimlig proportion till den gjorda\r\nförseelsen.</pre><pre>Sedan den 8 september har tjänstemän från UD\r\nbefunnit sig i Bagdad för att på plats verka för ett\r\nfrisläppande. Kontakt med irakiska företrädare har\r\näven tagits i Stockholm och i tredje land. Under\r\nsenare tid har även en särskild emissarie från\r\nUtrikesdepartementet vid två tillfällen besökt\r\nBagdad och därvid fört samtal med företrädare för\r\nden irakiska statsledningen, inkluderande\r\nbiträdande premiärminister Tareq Aziz och\r\nutrikesminister al Sahaf.</pre><pre>I slutet av september i fjol sammanträffade jag med\r\nmin irakiske kollega under FN:s generalförsamling,\r\noch jag har under våren haft en skriftväxling med\r\nhonom om de tre fängslade svenskarna.</pre><pre>Från den irakiska ledningen har man försäkrat att\r\nman strävar efter en positiv lösning som skall bana\r\nväg för ett frisläppande. Det har inte på något sätt\r\nantytts att ett besök av mig, eller någon annan\r\nregeringsföreträdare, skulle leda till ett\r\nfrisläppande.</pre><pre>I nära samarbete med de tre svenskarnas\r\narbetsgivare fortsätter vi våra ansträngningar att få\r\nChrister Strömgren, Leif Westberg och Stefan\r\nWihlborg fria. Jag kan försäkra att vi är beredda att\r\npröva alla vägar för att de tre så snart som möjligt\r\nskall kunna återförenas med sina familjer.</pre><pre>Låt mig bara till slut, med adress till president\r\nSaddam Hussein personligen, upprepa våra\r\nvädjanden att han omgående måtte utnyttja sin rätt\r\natt på humanitära grunder benåda de tre\r\nsvenskarna.</pre><pre>Anf. 6  KENNETH ATTEFORS (nyd):</pre><pre>Herr talman! Tack så mycket för svaret! Låt mig\r\ndirekt koppla samman det som anfördes i det sista\r\nstycket med den sista meningen i näst sista stycket:</pre><pre>''Låt mig bara till slut, med adress till president\r\nSaddam Hussein personligen, upprepa våra\r\nvädjanden att han omgående måtte utnyttja sin rätt\r\natt på humanitära grunder benåda de tre\r\nsvenskarna.'' ''Jag kan försäkra att vi är beredda att\r\npröva alla vägar för att de tre så snart som möjligt\r\nskall kunna återförenas med sina familjer.''</pre><pre>Jag vill också peka på den artikelserie som\r\nförekommit i Dagens Industri, en tidning som jag i\r\noch för sig inte har så stor respekt för, eftersom den\r\nhar behandlat mitt parti ganska illa. Anders\r\nHasselbohm på Dagens Industri har dock gjort en\r\nundersökning som visar att de flesta initierade\r\npersoner påstår att den enda chansen att verkligen\r\nfå hem svenskarna är att en hög svensk person, fru\r\nutrikesministern eller någon annan, verkligen själv\r\nbesöker Irak för att få svenskarna fria.</pre><pre>Jag har själv under 18 år varit till sjöss och seglat\r\nmånga år på arabiska länder, och även jag vet\r\nungefär hur araber tänker. De tänker på något sätt\r\nlitet mera manligt än vad vi gör här i Sverige. Jag är\r\nnästan säker på att ett besök av en svensk person på\r\nhög nivå skulle kunna lösa den här knuten.</pre><pre>Min fråga till ministern blir därför än en gång: Kan\r\nfru af Ugglas mot bakgrund av alla de uttalanden\r\nsom har gjorts, bl.a. av Pierre Schori i söndags,\r\ntänka sig att resa till Bagdad för att tala med Iraks\r\nhögsta ledning?</pre><pre>Anf. 7  Utrikesminister MARGARETHA AF\r\nUGGLAS (m):</pre><pre>Herr talman! Med all respekt, Kenneth Attefors --\r\nmitt svar blir inte annorlunda än det som jag har\r\ngett här. Jag vill återigen påpeka att vi under senare\r\ntid vid två tillfällen från Utrikesdepartementet på\r\nbesök i Bagdad haft en emissarie som fört samtal\r\ndär och att vi fortsätter med alla ansträngningar och\r\npå alla vägar som vi tror är konstruktiva för att föra\r\ndenna fråga fram till en lösning och ett frisläppande\r\nav de tre svenskarna.</pre><pre>Anf. 8  KENNETH ATTEFORS (nyd):</pre><pre>Herr talman! Av det sista inlägget förstår jag det\r\nmeningslösa i att framhärda med min fråga. Jag vill\r\ndå bara till fru af Ugglas säga att jag kommer att\r\nställa en ny fråga inom ett antal veckor för att se hur\r\nmycket närmare frågan då har kommit en lösning.\r\nJag förmodar att Pierre Schori har\r\nSocialdemokraterna bakom sig, och vi skulle då\r\nvara en majoritet som vill att man mera rakt på sak\r\noch litet mer manligt skall tackla problemet på det\r\nsätt som jag tror att man måste göra för att lösa upp\r\nden här knuten. De flesta experter i DI:s\r\nförtjänstfulla artikelserie säger faktiskt att en hög\r\nperson måste åka till Irak för att verka för att\r\nsvenskarna blir fria.</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Herr talman! Jag kan försäkra Kenneth Attefors att\r\nvi arbetar med denna fråga varje dag.</pre><pre>Överläggningen var härmed avslutad.</pre><pre>5 §  Svar på fråga 1992/93:520 om Cambodja</pre><pre>Anf. 10  Utrikesminister MARGARETHA AF\r\nUGGLAS (m):</pre><pre>Herr talman! Hans Göran Franck har frågat mig\r\nvilka initiativ och åtgärder regeringen avser att\r\nverka för i syfte att uppnå fred och demokrati i\r\nCambodja.</pre><pre>Frågan är ställd mot bakgrund av de oroväckande\r\nrapporter om våldsdåd från de röda khmererna och\r\nom deras systematiska ansträngningar för att störa\r\nfredsprocessen och de stundande allmänna valen,\r\nden 23--27 maj.</pre><pre>Sveriges politik i Cambodjafrågan syftar till att på\r\nolika sätt ge stöd åt ansträngningarna att skapa fred\r\noch demokrati i landet. Sverige har som bekant vid\r\nflera tillfällen fördömt Röda khmererna för deras\r\nbrutala framfart och massaker av etniska\r\nvietnameser i landet. Vi stöder det cambodjanska\r\nfolkets rätt till fria och rättvisa val. Vår inställning\r\ntill de röda khmererna är att de inte skall tillåtas att\r\nomintetgöra utvecklingen mot försoning, fred och\r\ndemokrati.</pre><pre>Efter Parisavtalets undertecknande har Sverige på\r\nolika sätt stött fredsprocessen i Cambodja, främst\r\ngenom finansiering och personal till UNTAC samt\r\ngenom ett omfattande bistånd, såväl multilateralt\r\nsom bilateralt. Totalt uppgår det svenska biståndet\r\nunder innevarande budgetår till drygt 100 miljoner\r\nkronor.</pre><pre>FN gör genom UNTAC i Cambodja sin genom\r\ntiderna största insats. Cambodja är en gammal\r\nkonflikthärd med motsättningar som går långt\r\ntillbaka och är mycket svåra att lösa. Sverige ställer\r\nsig helhjärtat bakom FN:s alla fredsansträngningar\r\noch har gett både praktiskt och moraliskt stöd.\r\nBiståndsmässigt och genom vårt engagemang för\r\nhela valprocessen har Sverige gett ett betydande\r\nstöd för fredsprocessen i Cambodja.</pre><pre>Praktiskt stöd har vi gett på många sätt:</pre><pre>-- vi har bidragit med 45 civilpoliser</pre><pre>-- vi har gett kortsiktigt bistånd för rehabilitering\r\noch flyktingverksamhet</pre><pre>-- vi stöder UNTAC:s enhet för mänskliga\r\nrättigheter</pre><pre>-- vi gav redan för ett år sedan bidrag på 4 miljoner\r\nför förberedande av valet</pre><pre>-- vi deltar med ett tjugotal valobservatörer i valet,\r\noch dessutom med fyra jurister som valexperter</pre><pre>-- Sverige har också lämnat bidrag till konferenser i\r\nPenang och Phnom Penh om försoning och\r\nutveckling i Cambodja, som hölls i fjol och i år.</pre><pre>Moraliskt har UNTAC fått stöd genom att vi ställt\r\noss bakom gemensamma uttalanden. Ett sådant\r\ngjordes senast den 14 maj på initiativ av Asean-\r\nländerna och handlade om säkerheten för FN-\r\npersonalen i Cambodja.</pre><pre>Den svenska FN-delegationen i New York har\r\nfortlöpande ingående kontakter med FN:s\r\nsekretariat och framför kontinuerligt våra\r\nsynpunkter på Cambodja och utvecklingen där.</pre><pre>Då Hans Göran Franck, som framställt frågan,\r\nanmält att han var förhindrad att närvara vid\r\nsammanträdet, medgav talmannen att Karl-Erik\r\nSvartberg fick delta i överläggningen.</pre><pre>Anf. 11  KARL-ERIK SVARTBERG (s):</pre><pre>Herr talman! Jag ber att få tacka utrikesministern\r\nför svaret på frågan. Svaret är allmänt välvilligt,\r\nmen jag tror inte att välvilja räcker i det här fallet.</pre><pre>Sverige ställer helhjärtat upp bakom FN, säger\r\nutrikesministern, men frågan är om inte FN måste\r\nskärpa insatsen i Cambodja. Svagheterna fanns ju\r\nredan i fredsplanen, där man inte fick med\r\nformuleringen om att ett folkmord inte får\r\nupprepas.</pre><pre>Man legitimerade Pol Pots regim som en av de fyra\r\nparterna, och människorättskomponenten blev för\r\nsvag med bara ett tiotal medarbetare engagerade.</pre><pre>Om man studerar vad UNTAC har uträttat, finner\r\nman att den cambodjanska regimens, dvs. Hun\r\nSen-regeringens, soldater har demobiliserats och i\r\nprincip avväpnats, även om mycket vapen flyter\r\nomkring, medan däremot Pol Pot-trupperna inte lät\r\nsig avväpnas. FN-operationen, UNTAC, har inte\r\nfått tillträde till deras basområden, och ingen\r\nregistrering av väljare har skett där.</pre><pre>Vi måste därför fråga oss om inte FN måste skärpa\r\ninsatsen i Cambodja. Det går inte att försonas med\r\nPol Pot-regimen, utan man måste välja mellan krig\r\noch ett nytt folkmord. Också soldaterna i den här\r\nFN-operationen måste få hårdare regler. Det är\r\ndärför som jag efterlyser ytterligare åtgärder från\r\nregeringens sida.</pre><pre>Anf. 12  Utrikesminister MARGARETHA AF\r\nUGGLAS (m):</pre><pre>Herr talman! Det faller på min lott att i detta\r\nsammanhang försvara FN och FN:s insatser i\r\nCambodja, vilket kanske är något ironiskt när det\r\när ett samtal jag för med Karl-Erik Svartberg. Man\r\nmåste se på den bakgrund av oerhört svåra\r\nkonflikter och motsättningar och folkmord, som\r\nKarl-Erik Svartberg själv nämner. I denna oerhört\r\nsvåra situation görs försök att nå ett läge där\r\nallmänna val kan genomföras.</pre><pre>FN möter naturligtvis stora svårigheter. Den\r\nbedömning jag har fått är ändå att man tror att\r\nvalen kommer att genomföras. Redan detta är en\r\nprestation, om valen kommer att genomföras den\r\n23--27 maj. Vi vet att ca 400 vallokaler ligger i\r\nområden som kontrolleras av de röda khmererna,\r\ndär man inte kommer att kunna genomföra val. Det\r\när en stor brist. Men bara det att man kan få till\r\nstånd ett val är ändå en framgång.</pre><pre>Man bör också uppmärksamma att det inte enbart\r\när de röda khmererna som ägnar sig åt våldsdåd.\r\nDet rapporteras också om våldsdåd från Hun Sen-\r\nregeringens sida. Det är mord osv., som präglar\r\nuppmarschen mot valet. Det är oroande för vad\r\nsom kan komma att ske efter valet.</pre><pre>Anf. 13  KARL-ERIK SVARTBERG (s):</pre><pre>Herr talman! Det är riktigt som sägs. Vi måste ha\r\nen förhoppning om att det skall bli demokrati och\r\nså småningom fred i Cambodja. Tyvärr är tecknen\r\nnu illavarslande. Det är frågan om det blir ett\r\ndemokratiskt val. Vi vet att Pol Pot-styrkorna, de\r\nröda khmererna, enligt uppgift nu förbereder\r\nattacker. Om dessa attacker kommer före, i\r\nsamband med eller efter valet vet vi inte. Men vi vet\r\natt de bojkottar hela valproceduren. Därför menar\r\njag att FN borde försöka skärpa insatserna i\r\nCambodja på något sätt. Det är den skärpningen\r\njag efterlyser.</pre><pre>Anf. 14  Utrikesminister MARGARETHA AF\r\nUGGLAS (m):</pre><pre>Herr talman! Som jag sade i mitt svar har vi\r\nfortlöpande kontakter med FN:s sekretariat och\r\nframför kontinuerligt våra synpunkter på\r\nutvecklingen. Det är ganska naturligt med tanke på\r\natt svenskar är engagerade i Cambodja och att vi\r\nhar så många svenska valobservatörer.</pre><pre>Jag kan mycket väl ta med mig de synpunkter och\r\nden oro som Karl-Erik Svartberg ger uttryck för\r\noch se till att de når vår FN-ambassadör. Det är\r\nviktigt att vi gör det som kan ankomma på oss för\r\natt se till att FN har beredskap inför valet.</pre><pre>Anf. 15  KARL-ERIK SVARTBERG (s):</pre><pre>Herr talman! Det tackar jag för. Svenska FN-\r\nförbundet och övriga intresserade genomförde ett\r\nseminarium förra veckan, där vi plockade fram\r\ninformationer direkt inifrån Cambodja. Mycket av\r\ndessa informationer skrämmer oss. De röda\r\nkhmererna kontrollerade 5 % av landet när\r\nUNTAC började. Nu kontrollerar de 40 %. Bara\r\ndet ger perspektiv på svårigheterna med denna\r\noperation.</pre><pre>Vi vet att Australiens utrikesminister också har\r\nengagerat sig och krävt att man ändrar i FN-\r\nmandatet. Annars bör UNTAC packa sina väskor\r\noch ge sig av, menar han. Därför vore det bra om\r\nutrikesministern, som utlovat, tar kontakt med FN\r\noch trycker på, gärna tillsammans med den\r\naustraliske utrikesministern.</pre><pre>Anf. 16  Utrikesminister MARGARETHA AF\r\nUGGLAS (m):</pre><pre>Herr talman! Jag vill inte helt skriva under på\r\nreceptet att FN skall packa sina väskor och ge sig\r\nav. Jag fasar för hur situationen då blir. Däremot\r\nvill jag gärna förmedla de synpunkter som kommit\r\nfram från Karl-Erik Svartberg, och den oro som\r\nfinns här hemma inför den fortsatta utvecklingen.</pre><pre>Anf. 17  KARL-ERIK SVARTBERG (s):</pre><pre>Herr talman! Jag tackar för det. Jag tar det som ett\r\nlöfte, och jag vågar lita på det, med den inställning\r\nsom utrikesministern har.</pre><pre>Överläggningen var härmed avslutad.</pre><pre>6 §  Svar på fråga 1992/93:559 om\r\nvapenembargot mot Bosnien-Hercegovina</pre><pre>Anf. 18  Utrikesminister MARGARETHA AF\r\nUGGLAS (m):</pre><pre>Herr talman! Sten Söderberg har ställt en fråga till\r\nmig om regeringen är beredd att verka för att FN:s\r\nvapenembargo mot Bosnien-Hercegovina upphör.</pre><pre>Vanmakten över svårigheterna att få stopp på\r\nkriget i Bosnien-Hercegovina och på fredlig väg nå\r\nfram till en politisk lösning har under de senaste\r\nveckorna lett till att olika internationella militära\r\nalternativ diskuterats. Till detta har framför allt de\r\nfruktansvärda händelserna i och runt omkring\r\nSarajevo, Srebrenica, Mostar och andra\r\nmuslimskdominerade områden bidragit, liksom det\r\ns.k. bosnisk-serbiska parlamentets förkastande av\r\nVance--Owen-planen.</pre><pre>Övervägandena om eventuella internationella\r\nmilitära insatser i Bosnien-Hercegovina präglas av\r\ninsikt om hur svår uppgiften är, hur lätt ett militärt\r\ningripande kan leda till svårartade konsekvenser,\r\nen eventuell eskalering och spridning av konflikten\r\nmed svåröverskådliga följder.</pre><pre>Ett av de alternativ som i detta sammanhang varit\r\nföremål för överväganden är att lyfta\r\nvapenembargot gentemot Bosnien-Hercegovina.\r\nMed de ojämna styrkeförhållanden som råder i\r\nBosnien-Hercegovina är det förståeligt att ett\r\nsådant förslag framförs.</pre><pre>Min bedömning är dock att tillförsel av ytterligare\r\nvapen till stridsområdet snarare skulle skapa än\r\nmer död och lidande än förutsättningar för en\r\nlångsiktig fredlig lösning på konflikten. Visserligen\r\nskulle tillförseln, särskilt av tunga vapen, efter en\r\ntid stärka muslimernas försvarsförmåga. Innan\r\ndenna effekt uppnås riskerar man dock en\r\neskalering av kriget. Jag vill i detta sammanhang\r\näven peka på ökade risker för FN:s personal och\r\nhjälpinsatser, bl.a. den livsnödvändiga humanitära\r\nhjälp som UNHCR med hjälp av bl.a.\r\nRäddningsverket ombesörjer till den utsatta\r\nmuslimska befolkningen.</pre><pre>Den serbiska expansionen är och har varit den\r\nledande drivkraften bakom kriget som orsakat ett\r\nomfattande mänskligt lidande. Denna krigföring är\r\nvälkänd och omvittnad. På senare tid har också\r\nkroaterna visat ett alltmer hänsynslöst agerande för\r\natt säkerställa områden. Men de muslimska\r\növergreppen som också ägt rum i bl.a. centrala\r\nBosnien är också ett omen att ytterligare\r\nvapentillförsel skulle utsätta civilbefolkningen för\r\nän mer lidande.</pre><pre>Jag vill slutligen peka på att ett hävande av FN:s\r\nvapenembargo gentemot Bosnien-Hercegovina\r\nkräver att detta godkänns av säkerhetsrådet. Det är\r\ninte sannolikt att det råder politisk enighet mellan\r\nde fem permanenta rådsmedlemmarna om ett\r\nsådant förslag. Tvärtom torde ett betydande\r\nmotstånd finnas.</pre><pre>Anf. 19  STEN SÖDERBERG (-):</pre><pre>Herr talman! Jag tackar utrikesministern för svaret.\r\nStora grupper i vårt land och världen över kräver\r\natt olika länders regeringar i FN skall väcka frågan\r\nom ett hävande av vapenembargot. Jag vädjar till\r\nutrikesministern att vårt land går i spetsen och\r\nframför en sådan vädjan.</pre><pre>Det talas i svaret om att det finns risker för FN-\r\npersonalen. Den bosniska regeringen har framfört\r\npå senare tid att man mycket väl kan tänka sig att\r\nFN lämnar landet, att FN-personalen dras tillbaka,\r\nså att bosnierna får möjlighet att försvara sitt eget\r\nterritorium. Som det nu är saknar bosnierna reell\r\nmöjlighet och vapen att försvara sig med mot den\r\nslakt som pågår dagligen.</pre><pre>Det har framförts att FN:s närvaro kanske t.o.m.\r\nskadar möjligheterna att försvara sig. Det har också\r\ndiskuterats att FN snarare hjälpt till med etnisk\r\nrensning i vissa städer. Ett rimligt önskemål är att\r\nSverige går före och begär ett hävande av\r\nvapenembargot.</pre><pre>Anf. 20  Utrikesminister MARGARETHA AF\r\nUGGLAS (m):</pre><pre>Herr talman! Som jag tror framgick av mitt svar\r\ndelar jag inte Sten Söderbergs syn på hävandet av\r\nett vapenembargo. Jag känner stark olust och stor\r\noro för vad ett sådant hävande skulle föra med sig.\r\nJag är mycket orolig för att det skulle ta betydande\r\ntid innan vapnen nådde muslimerna, och jag tror\r\ndessutom att det inte skulle bidra till en politisk\r\nlösning. Vi skulle få se ett ytterligare ökat lidande\r\nför civilbefolkningen, för kvinnorna och barnen.</pre><pre>Jag delar inte heller synen på vilket läget skulle bli\r\nför civilbefolkningen om de livsviktiga humanitära\r\nhjälpsändningarna inte längre kunde nå fram. Det\r\när ett faktum att de humanitära hjälpsändningarna\r\ni dag försörjer en halv miljon, kanske en miljon,\r\nmänniskor i Bosnien. Jag tror att situationen skulle\r\nbli fruktansvärd om de inte längre kunde nå fram.</pre><pre>Det är min mycket bestämda uppfattning att vi\r\nmåste gå vidare och nå en politisk lösning. Det finns\r\nfortfarande en lång rad framkomstvägar. Det är\r\neffektiviseringen av sanktionerna, som slår oerhört\r\nhårt i Belgrad, det är möjligheterna att placera ut\r\ntrupp längs gränsen mellan Serbien och\r\nMontenegro å ena sidan och den\r\nserbiskdominerade delen av Bosnien å den andra,\r\noch det är möjligheten att försöka skydda säkra\r\nområden. Inget av detta innebär en enkel och snabb\r\nlösning, men det är ändå den vägen vi måste gå.</pre><pre>Anf. 21  STEN SÖDERBERG (-):</pre><pre>Herr talman! Det kommer ju också under veckan\r\nett regeringsförslag om att sätta in svensk militär i\r\nBosnien, och det tycker jag personligen är en\r\nkatastrof jämfört med möjligheten att ge bosnierna\r\nvapen för att försvara sig själva. Jag bävar inför den\r\nmöjliga följden av de åtgärder som\r\nutrikesministern beskrev med trupper på gränserna\r\noch trupper inne i landet. På det sättet kanske vi\r\nsjälva snarare råkar i krigssituation med Serbien\r\nmed de följder det kan ha.</pre><pre>Anf. 22  Utrikesminister MARGARETHA AF\r\nUGGLAS (m):</pre><pre>Herr talman! Den proposition som kommer att\r\nläggas på riksdagens bord syftar, som Sten\r\nSöderberg sade, just till att vi skall skaffa oss en\r\nmöjlighet att delta i genomförandet av Vance--\r\nOwens fredsplan men också i de modifikationer av\r\ndenna fredsplan som vi kan vänta oss. Det kommer\r\natt vara ett fredsbevarande men riskfyllt uppdrag,\r\noch det är just därför som vi tycker att det är viktigt\r\natt riksdagen också får möjlighet att ta del av\r\nförslaget och diskutera det.</pre><pre>Anf. 23  STEN SÖDERBERG (-):</pre><pre>Herr talman! Det finns en helt annan och icke\r\növerblickbar risk, och det är att just FN-trupperna\r\noch FN-insatserna kommer att få helt andra\r\neffekter. De kommer kanske att få den effekten att\r\nde tre stridande parterna i området finner en\r\ngemensam fiende -- FN. FN har gjort så mycket\r\nsom bedöms som negativt i området att det är svårt\r\natt överblicka vad insättande av trupp där nere\r\nkommer att betyda. Det kan bli helvetet i Europa,\r\noch det kan också bli betydande svårigheter för vår\r\ndel. Därför är ett förslag i FN om hävande av\r\nvapenembargot en mycket lindrigare åtgärd.</pre><pre>Anf. 24  Utrikesminister MARGARETHA AF\r\nUGGLAS (m):</pre><pre>Herr talman! Men FN finns ju där redan i dag i form\r\nav ett mycket stort antal personer, och FN försörjer\r\ninte bara bosniska muslimer med födoämnen,\r\nmediciner och annat -- FN förser också den serbiska\r\ncivilbefolkningen i Bosnien med behövliga ting.\r\nDet innebär att det inte är någon radikalt\r\nannorlunda operation som förutses, utan avsikten\r\när att förstärka FN-närvaron.</pre><pre>Anf. 25  STEN SÖDERBERG (-):</pre><pre>Herr talman! Jag tackar utrikesministern för\r\nsvaren. Det finns för ögonblicket inte mer att\r\ntillägga än att agerandet från regeringens sida att\r\nskicka ned trupp och inte verka för ett hävande av\r\nvapenembargot kan komma att leda till betydande\r\nsvårigheter -- jag hoppas att det inte gör det, men\r\ndet kan komma att göra det.</pre><pre>Anf. 26  Utrikesminister MARGARETHA AF\r\nUGGLAS (m):</pre><pre>Herr talman! Jag vill bara säga att det ju inte är\r\nfråga om att i stor ensamhet sända ned ytterligare\r\nsvenska FN-soldater, utan detta ingår i så fall i en\r\nstörre internationell operation. Vi måste tänka på\r\natt vi redan i dag har svenska FN-soldater i\r\nMakedonien och i Kroatien. Vi har faktiskt en\r\nkontingent utanför Belgrad, som hjälper till att\r\nbevaka de oerhört viktiga livsmedelslager som\r\nUNHCR har. Vidare har vi de oerhört modiga\r\nchaufförerna i Räddningsverket, som betyder\r\nmycket för att få fram livsmedelsleveranserna. Det\r\när alltså en möjlighet till förstärkt svensk närvaro\r\nsom vi talar om.</pre><pre>Överläggningen var härmed avslutad.</pre><pre>7 §  Svar på fråga 1992/93:566 om Västbanken\r\noch Gaza</pre><pre>Anf. 27  Utrikesminister MARGARETHA AF\r\nUGGLAS (m):</pre><pre>Herr talman! Kent Carlsson har frågat mig om den\r\nsvenska regeringen hos den israeliska regeringen\r\nhar protesterat mot beslutet att avspärra\r\nVästbanken och Gaza.</pre><pre>Över 100 000 palestinier i de ockuperade områdena\r\nhar arbetat inne i Israel. De har nu berövats denna\r\nförsörjningskälla, vilket har drabbat många\r\npalestinier hårt. En bekymmersam effekt av\r\navspärrningen är att de palestinska områdena\r\navskiljs från varandra genom att palestinierna även\r\nvägras resa genom Jerusalem. Avspärrningens\r\neffekter på såväl palestiniernas\r\nförsörjningssituation som deras dagliga liv,\r\nsjukvård, skolgång och familjekontakter riskerar i\r\nsin tur att komplicera läget för den palestinska\r\ndelegationsledningen i fredsprocessen om\r\nMellanöstern.</pre><pre>Det är samtidigt nödvändigt att bedöma\r\navspärrningen mot bakgrund av en stark oro hos\r\nden israeliska allmänheten över det snabbt stegrade\r\nvåldet, inte minst inne i Israel.\r\nVåldsupptrappningen ansågs nödvändiggöra\r\nsäkerhetsåtgärder, bl.a. för att inte undergräva den\r\nisraeliska regeringens möjligheter att göra framsteg\r\ni fredsprocessen.</pre><pre>Icke desto mindre är det naturligtvis mycket\r\nolyckligt att den israeliska regeringen har ansett sig\r\nföranlåten att genomdriva denna avspärrning. Den\r\nisraeliska människorättsorganisationen B'tselem\r\nbetecknar i en rapport avspärrningen som en grav\r\nkränkning av palestiniernas rättigheter. Jag tog upp\r\nfrågan i ett uttalande den 31 mars och återkom till\r\nden i ett interpellationssvar den 7 maj om\r\nsituationen för de mänskliga rättigheterna på de\r\nockuperade områdena. Vid det tillfället erinrade\r\njag återigen om Israels skyldighet att respektera\r\nfjärde Genèvekonventionen, som enligt min mening\r\när tillämplig även i denna fråga. Genom\r\nockupationen har Israel ett ansvar för den\r\npalestinska befolkningens materiella välfärd. I\r\nsammanhanget konstaterade jag även att den\r\nisraeliska regeringens beslut den 18 april, att\r\nförlänga avspärrningen på obestämd tid, ytterligare\r\nförsvårar försörjningssituationen på Västbanken\r\noch Gaza -- med risk för ytterligare våldsamma\r\nurladdningar.</pre><pre>Anf. 28  KENT CARLSSON (s):</pre><pre>Herr talman! Vi riksdagsmän tackar för att\r\nutrikesministern har kommit till riksdagen en tisdag\r\nför att besvara frågor; det var ju ett tag sedan sist.</pre><pre>Det svar som utrikesministern lämnat innehåller\r\nmånga bra saker. Jag skulle bara ytterligare vilja\r\nförstärka den beskrivning som görs i svaret av den\r\nsituation som den palestinska befolkningen på\r\nVästbanken och Gaza nu står inför. Bakom orden\r\nom sjukvård, skolgång och familjekontakter döljer\r\nsig tragedier. Man har alltså inte längre möjlighet\r\natt få tillgång till litet mer avancerad sjukvård,\r\neftersom de flesta av den typen av institutioner\r\nfinns i just Jerusalem, dit befolkningen på Gaza och\r\nVästbanken inte kan ta sig utan mycket omfattande\r\ntillståndsprövning.</pre><pre>Försörjningssituationen är också mycket allvarlig.\r\nBorgmästaren i Betlehem, Elias Freij, som var på\r\nbesök i Stockholm förra veckan och som får anses\r\nvara en av de moderata krafterna, säger att det inte\r\när långt ifrån att man kommer att drabbas av\r\nhungersnöd i delar av de här områdena. Man kan\r\nknappast acceptera att en ockupationsmakt, dvs.\r\nIsrael, får bete sig så.</pre><pre>Jag vill ställa en fråga angående en sak som är oklar\r\ni svaret. Har regeringen protesterat direkt hos den\r\nisraeliska regeringen, dvs. hos den israeliska\r\nambassaden i Stockholm eller direkt till\r\nutrikesminister Perez i Israel?</pre><pre>Jag har även ett par andra följdfrågor. Sverige har\r\nundertecknat fjärde Genèvekonventionen. Har\r\nSverige och Sveriges regering tänkt att agera på\r\nnågot vidare sätt, dvs. med hjälp av internationella\r\nkontakter, för att förmå Israel att häva\r\navstängningen? Finns det några planer på ett ökat\r\nhumanitärt bistånd via t.ex. UNRWA för att\r\nmotverka de effekter som avstängningen kan ha i\r\nform av hungersnöd eller brist på sjukvård?</pre><pre>Anf. 29  Utrikesminister MARGARETHA AF\r\nUGGLAS (m):</pre><pre>Herr talman! Mitt uttalande skedde i anslutning till\r\natt avspärrningen genomfördes. Det skedde i\r\nsamband med att vi fick nyheterna om\r\navspärrningen. Jag utgår från att den israeliska\r\nambassaden är tillräckligt alert för att notera det\r\noffentliga uttalandet från min sida.</pre><pre>Kent Carlsson frågade mig om UNRWA. Sverige är\r\nen av de absolut största bidragsgivarna. UNRWA\r\nhar naturligtvis agerat i denna situation och har\r\nökat sina insatser på Västbanken och i Gaza vad\r\ngäller försörjningen för att direkt hjälpa till att\r\nundvika ett nödläge. Jag är alldeles övertygad om\r\natt Sverige är berett att ytterligare hjälpa UNRWA\r\nom det skulle bli akuta försörjningsproblem för\r\npalestinierna. Det finns anledning att här ta upp\r\ndenna fråga och att också markera Israels ansvar\r\nsom ockupationsmakt för palestiniernas materiella\r\nvälfärd så att försörjningsläget inte skall bli akut.</pre><pre>Det har talats om att israelerna skulle vara beredda\r\natt själva föra över medel till de ockuperade\r\nområdena för att bidra till att avhjälpa\r\nförsörjningsläget. Men det finns inte någon\r\nbekräftelse på detta. Det finns anledning att i denna\r\ndebatt understryka Israels ansvar.</pre><pre>Jag vet att det kommer medel från amerikanskt\r\nhåll. Det vore naturligt om även arabländerna\r\nhjälpte till att avhjälpa nödläget.</pre><pre>Låt mig föra in ytterligare en faktor som bör\r\nuppmärksammas. Jag får kanske återkomma i mitt\r\nnästa inlägg.</pre><pre>Anf. 30  KENT CARLSSON (s):</pre><pre>Herr talman! Jag noterar med tillfredsställelse att\r\nutrikesministern kan tänka sig att från svensk sida\r\nöka stödet till bl.a. UNRWA för att lösa den akuta\r\nsituationen och de långsiktiga effekter som\r\nkommer att bli resultatet av den politik som den\r\nisraeliska regeringen för gentemot Västbanken och\r\nGaza.</pre><pre>Jag tycker att det är viktigt att den svenska\r\nregeringen gör en markering inte bara till en alert\r\nisraelisk ambassad utan också direkt till den\r\nisraeliska regeringen. Markeringen får då en större\r\ntyngd. Det är viktigt att göra en markering i en så\r\noerhört väsentlig fråga.</pre><pre>Jag måste få upprepa ett par frågor.\r\nUtrikesministern nämnde fjärde\r\nGenèvekonventionen i sitt svar. Sverige är en av de\r\nländer som har undertecknat konventionen. Vilka\r\ninsatser gör regeringen för att se till att\r\nkonventionen efterlevs? Tas det initiativ i FN? Sker\r\ndet andra bilaterala kontakter med USA eller\r\nandra länder för att öka trycket på Israel att\r\nupphäva avstängningarna?</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Herr talman! Jag har tidigare haft tillfälle att\r\nredovisa vårt agerande i kammaren. Kent Carlsson\r\nborde vara tämligen väl medveten om att jag har\r\ntagit upp frågorna om mänskliga rättigheter i\r\nsamtal med amerikanske utrikesministern och i\r\nEG. Vi arbetar i Genève med frågorna om\r\nmänskliga rättigheter. Vi vet att FN:s kommission\r\nför mänskliga rättigheter har utsett en särskild\r\nrapportör för Västbanken och Gaza.</pre><pre>Jag vill tillföra diskussionen följande. Det finns fler\r\nfrågor än avspärrningen som jag tycker är viktiga\r\natt uppmärksamma. Borgmästaren Freij tog upp i\r\nsina diskussioner frågor om ett återupprättande av\r\nden gröna linjen, dvs. en gränsdragning tonar fram.\r\nDet för med sig att vi rör oss i riktning mot\r\nautonomi och ett separerande av de palestinska\r\nområdena och det israeliska samhället. Det här har\r\nen positiv sida ur palestiniernas synvinkel. Det är\r\nockså därför vi i dag märker en kluven reaktion hos\r\npalestinierna vad gäller avspärrningen.</pre><pre>Anf. 32  KENT CARLSSON (s):</pre><pre>Herr talman! Visst går det att göra en sådan positiv\r\nbedömning av avstängningen. Det enda problemet\r\när att avstängningen skedde på fel plats. De glömde\r\natt östra Jerusalem också hör till de palestinska\r\nområdena. Det området är nödvändigt för den\r\ndagliga livsföringen i Västbanken och Gaza. Där\r\nfinns mycket av kommunikationscentraler,\r\nsjukvård osv.</pre><pre>Jag har noterat vad utrikesministern har sagt i olika\r\nsammanhang när det gäller arbetet för mänskliga\r\nrättigheter. Jag har väl haft en del kritiska\r\nsynpunkter på hur pass intensivt arbetet har varit.\r\nAvstängningen utgör ändå en speciell situation som\r\nkraftfullt hindrar palestinierna att försörja sig och\r\natt kunna klara något så väsentligt som att få mat\r\nför dagen.</pre><pre>Jag vill avslutningsvis notera att det fortfarande\r\nfinns kvar bedömningar i utrikesministerns svar\r\nsom jag inte delar. Det gäller orsakerna till\r\navstängningen. Det våld som skall ha varit orsak till\r\navstängningen har ju fortsatt även efter\r\navstängningen. Det är knappast en bra åtgärd som\r\nden israeliska regeringen har vidtagit.</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Herr talman! Jag delar Kent Carlssons bedömning\r\nnär det gäller situationen för östra Jerusalem. Det\r\när den på sikt mest oroande effekten av\r\navspärrningen. Men upprättandet av den gröna\r\nlinjen bär framåt i vissa hänseenden.</pre><pre>Vi bör notera att det nu utfärdas arbetstillstånd för\r\npalestinier. I dagsläget har redan 45 000--50 000\r\ntillstånd utfärdats. Man räknar med att siffran skall\r\ngå upp till 70 000. Den siffran skall jämföras med\r\nde 120 000 som tidigare arbetade i Israel. Det här\r\när en del av denna komplicerade verklighet.</pre><pre>Jag vill också säga i denna diskussion att det är\r\noroande att samtalen i Washington inte tycks ha lett\r\nframåt. Det finns anledning att i denna diskussion\r\nmed Kent Carlsson uttrycka en svensk förhoppning\r\nom åtgärder från både amerikansk och israelisk\r\nsida för att fredssamtalen skall kunna fortsättas i\r\njuni.</pre><pre>Anf. 34  KENT CARLSSON (s):</pre><pre>Herr talman! Jag kan instämma i att det är oerhört\r\nviktigt att berörda parter -- inte minst den\r\namerikanska regimen, som har nyckeln till denna\r\nkonflikt i sin hand -- vidtar åtgärder.</pre><pre>Vi kan återkomma i en frågestund framöver om\r\nvilka insatser som den svenska regeringen kan\r\ntänkas göra för att stärka de moderata krafterna,\r\ndvs. de på bägge sidorna som vill förhandla.</pre><pre>Det finns en del positiva tecken, t.ex. att det\r\nutfärdas arbetstillstånd. Problemet är att\r\navstängningen försvårar livsföringen, även om en\r\ndel arbetstillstånd utfärdas. Det gäller även\r\nhälsoläget, utbildning osv. Precis som\r\nutrikesministern har sagt undergräver detta\r\nförtroendet för den palestinska\r\nförhandlingsdelegationen. Deras mandat blir allt\r\nsvagare. Med det hotas alla möjligheter att på\r\nfredlig väg lösa denna konflikt.</pre><pre>Överläggningen var härmed avslutad.</pre><pre>8 §  Svar på fråga 1992/93:592 om\r\nAuschwitzmuseets bevarande</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Herr talman! Gudrun Norberg har frågat mig om\r\nregeringen avser att ta några initiativ internationellt\r\nför att Auschwitz bevaras till eftervärlden.</pre><pre>I en tid när rasistiska och antisemitiska krafter har\r\nblivit alltmer högljudda i Sverige och andra länder\r\ni Europa, får vi aldrig glömma att liknande\r\ntendenser blev grogrunden för nazisternas barbari\r\noch judeutrotning under andra världskriget.</pre><pre>Jag instämmer därför med Gudrun Norberg att\r\nkoncentrationslägret i Auschwitz bör bevaras -- för\r\natt hedra minnet av förintelsens miljontals offer och\r\nsom ett fruktansvärt memento för kommande\r\ngenerationer.</pre><pre>Som ett bevis på Auschwitz historiska betydelse har\r\nmuseet upptagits på Unescos s.k. världsarvslista.\r\nEnligt världsarvskonventionen ankommer det på\r\nde anslutna staterna att bevara de objekt som finns i\r\nresp. land och som är upptagna på världsarvslistan.</pre><pre>De polska museimyndigheterna är väl medvetna\r\nom sitt ansvar för Auschwitzmuseet, men behoven\r\när samtidigt stora och restaureringen tekniskt svår.</pre><pre>En amerikansk-judisk stiftelse har uppskattat att\r\ndet skulle behövas insatser för 42 miljoner dollar\r\nunder fem år för att restaurera byggnader och\r\nkonservera föremål i museet i Auschwitz.</pre><pre>Ett internationellt initiativ har redan tagits -- bl.a.\r\ngenom en appell i tysk TV -- och en fond har bildats\r\ni Polen för Auschwitzmuseets bevarande.</pre><pre>I fjol avsatte den tyska regeringen 10 miljoner D-\r\nmark för underhåll av museet i Auschwitz under de\r\nkommande fyra åren. Tyska privatpersoner lär ha\r\nbidragit med 1,6 miljoner D-mark. I slutet av april\r\ni år beslutade den tysk-polska s.k. Jumbostiftelsen\r\natt ställa nära sex miljoner D-mark till förfogande.\r\nÄven i andra länder har insamlingar gjorts.</pre><pre>Mot denna bakgrund anser jag att regeringen i\r\ndagsläget inte behöver ta något initiativ\r\ninternationellt i denna fråga.</pre><pre>Anf. 36  GUDRUN NORBERG (fp):</pre><pre>Herr talman! Först vill jag tacka statsrådet för\r\nsvaret, även om jag blev både överraskad och\r\nbesviken över den sista meningen i svaret.</pre><pre>Under den senaste tiden har det på flera sätt\r\nuppmärksammats att samlingarna vid Auschwitz\r\nhåller på att förfalla och förintas på grund av att\r\nmedel saknas för konservering. Museet i det\r\nnazistiska koncentrationslägret innehåller bl.a.\r\nkvinnohår, tusentals skor och annat. Det är\r\nangeläget att historiens grymheter inte glöms bort\r\noch att minnesmärken bevaras till eftervärlden som\r\nen påminnelse om att detta aldrig får hända igen.</pre><pre>Ännu finns det människor som upplevde\r\njudeutrotningen och händelserna i Auschwitz och\r\nsom kan delge världen detta. Men om ett antal år\r\nfinns det inte några ögonvittnen kvar som kan\r\nberätta om det fruktansvärda som hände där.\r\nRedan nu finns enskilda och grupper som förnekar\r\natt judeutrotningen någonsin ägt rum.</pre><pre>Koncentrationslägrens förfall sker på grund av brist\r\npå pengar för underhåll och konservering. Med\r\ntanke på dagens svåra ekonomiska situation i Polen\r\nkan man förstå att Auschwitz inte kan höra till de\r\nprioriterade satsningarna. Det kan naturligtvis inte\r\nanses att Sverige har större skyldighet än andra\r\nländer att anslå medel till Auschwitz bevarande,\r\nmen oavsett skulden är nazisternas gaskamrar ett\r\nhistoriskt kapitel av den grad att världen inte bara\r\nfår glömma bort dem och blunda för dem efter 50\r\når.</pre><pre>Frågan borde vara av brett internationellt intresse,\r\noch möjligen kunde många länder dela ansvaret.\r\nSverige bör alltså aktualisera frågan, tycker jag,\r\ninternationellt i ett lämpligt organ.</pre><pre>Jag hade hoppats att utrikesministern skulle ta ett\r\nansvar för att frågan om Auschwitz kommer upp på\r\ndagordningen i ett internationellt organ som kan\r\nanses lämpligt. Jag tycker att det är i hela Europas\r\nintresse.</pre><pre>Anf. 37  Utrikesminister MARGARETHA AF\r\nUGGLAS (m):</pre><pre>Herr talman! Vi har samma uppfattning vad gäller\r\nbehovet att bevara Auschwitz, självfallet. Jag\r\nredovisade i mitt svar att en mängd privata och även\r\nstatliga -- från den tyska regeringen -- initiativ är på\r\ngång vad gäller Auschwitz bevarande. En särskild\r\nfond har startats.</pre><pre>Jag kan inte se att det för dagen behövs svenska\r\nregeringsinitiativ. Varför kan vi inte i stället få se\r\nenskilda initiativ på svensk basis i det här ärendet?\r\nVarför skulle inte Sverige kunna anknyta till de\r\ninitiativ som nu tas för att bevara Auschwitz? Det\r\nvore en väldigt bra och riktig framkomstväg.</pre><pre>Anf. 38  GUDRUN NORBERG (fp):</pre><pre>Herr talman! Jag instämmer gärna i det. De\r\nenskilda initiativen, donationerna och\r\ninsamlingarna ger i regel inte så mycket pengar. Det\r\nframgår också av statsrådets svar. Insamlingar från\r\nprivatpersoner i Tyskland har gett 1,6 miljoner\r\ndollar, och man har anslagit i en fond 10 miljoner. I\r\nde beräkningar som finns om vilka medel som\r\nskulle åtgå för att verkligen få museet i stånd igen\r\nanges stora belopp. 42 miljoner dollar har\r\nstatsrådet angivit. Det saknas alltså fortfarande\r\növer 20 miljoner.</pre><pre>Jag tror att Sverige positivt skulle kunna pröva\r\nfrågan om att på något sätt delta i ett\r\nbevarandearbete med initiativ från regeringens\r\nsida. Jag framhärdar i att jag skulle önska att\r\nstatsrådet ville ta upp frågan i ett lämpligt\r\ninternationellt organ.</pre><pre>Anf. 39  Utrikesminister MARGARETHA AF\r\nUGGLAS (m):</pre><pre>Herr talman! Jag är nog inte lika pessimistisk som\r\nGudrun Norberg om de möjligheter som finns\r\ninternationellt att få fonder och stiftelser att bidra\r\ntill en sådan här sak. Om vi får med både Förenta\r\nstaterna, övriga Amerika och andra länder, skulle\r\nganska stora summor kunna gå in i en fond.</pre><pre>Min grundinställning är betydligt mer positiv än\r\nGudrun Norbergs. Jag kan se ordentliga initiativ i\r\ndenna fråga. Därför har jag svarat som jag har\r\ngjort.</pre><pre>Anf. 40  GUDRUN NORBERG (fp):</pre><pre>Herr talman! Jag tackar statsrådet för det svaret.\r\nSom jag ser det behövs det initiativ från någon för\r\natt de enskilda krafterna skall kunna komma i gång.\r\nJag tror visst på att USA skulle kunna gå in. Men\r\ndet är framför allt Europas historia det här handlar\r\nom i mycket hög grad. Det är i Europas intresse att\r\nmuseet bevaras. Där ingår naturligtvis också\r\nSverige.</pre><pre>Eftersom statsrådet och jag har samma uppfattning\r\nom att det är viktigt att museet inte försvinner utan\r\natt det finns kvar, har jag ändå förhoppningen om\r\natt statsrådet vill följa upp frågan och, om så är\r\nlämpligt och behövs, också ta upp frågan.</pre><pre>Anf. 41  Utrikesminister MARGARETHA AF\r\nUGGLAS (m):</pre><pre>Herr talman! Det gör jag naturligtvis gärna. Jag\r\nförstår att Gudrun Norberg kommer att fortsätta\r\natt intressera sig i frågan.</pre><pre>Får jag för Gudrun Norberg nämna att det kommer\r\natt bli ett svenskt bidrag, nämligen ett monument\r\növer gettoupproret som kommer att invigas vid s.k.\r\nUmschlaugplatz i Warszawa, från vilken plats\r\n300 000 judar sändes i döden. Det kommer att vara\r\nett stort block svart svensk granit som kommer att\r\nutgöra monumentet. Till detta monument har den\r\nsvenska regeringen bidragit.</pre><pre>Anf. 42  GUDRUN NORBERG (fp):</pre><pre>Herr talman! Det tycker jag är positivt. Jag tackar\r\nför den upplysningen.</pre><pre>Överläggningen var härmed avslutad.</pre><pre>9 §  Svar på fråga 1992/93:596 om den förlista\r\nfärjan Jan Heweliusz</pre><pre>Anf. 43  Utrikesminister MARGARETHA AF\r\nUGGLAS (m):</pre><pre>Herr talman! Ivar Franzén har frågat mig vad\r\nregeringen avser att göra för att påskynda en\r\nbärgning av den polska färjan Jan Heweliusz så att\r\nde anhöriga till de ännu saknade fem svenskarna\r\nkan få ett slutligt svar på sina frågor. Jag får erinra\r\nom att jag den 23 februari besvarade två\r\nriksdagsfrågor om färjeolyckan. Jag berörde då de\r\nundersökningar som genomförts av fartyget med\r\nhjälp av dykare och de faktiska förutsättningarna\r\nför att en bärgning skall kunna utföras. Jag pekade\r\nockså på den utredning av olyckan som pågick i\r\nPolen.</pre><pre>Sjöfartsverket har genom en utsänd tjänsteman på\r\nplats kunnat följa den polska haveriutredningen\r\noch har på denna direkta väg fått del av alla\r\nrelevanta undersökningsresultat.\r\nHaverikommissionens slutrapport lades fram den\r\n20 april. Av rapporten framgår att huvudorsaken\r\ntill olyckan sannolikt var den plötsliga och\r\noförutsedda vindkantringen. Sjöförklaring\r\nkommer att hållas i Szczecin i juni, då\r\nolycksorsakerna och ansvarsfrågorna slutligen\r\nkommer att fastställas.</pre><pre>Regeringen har fortlöpande hållit kontakt i ärendet\r\nmed den polska regeringen. Härvid har hela tiden\r\nmycket tydligt framhållits att den svenska\r\nregeringen utgår från att den polska regeringen tar\r\nsitt ansvar för ett beslut att bärga färjan. Sveriges\r\nambassadör i Warszawa har vid ett flertal tillfällen\r\nframfört detta budskap till närmast berörda på\r\nministernivå. För egen del har jag vid samtal med\r\nmin polske kollega och med den polske vice\r\nutrikesministern med eftertryck klargjort den\r\nsvenska inställningen i bärgningsfrågan.\r\nStatsministern förklarade i samtal med den polska\r\npremiärministern i slutet av april att vi på svensk\r\nsida är mycket angelägna om att bringa full klarhet\r\ni de saknades öde. Han betonade att vi väntar oss\r\nett snabbt polskt ställningstagande i\r\nbärgningsfrågan.</pre><pre>Vi kan inte bortse från att ett beslut om bärgning är\r\navhängigt av vilka kostnader som uppstår och\r\nfrågan hur dessa kostnader skall betalas. I första\r\nhand är det rederiet och dess försäkringsbolag som\r\nhar att besluta om bärgning.</pre><pre>Den polska regeringen har förklarat att man är\r\ninställd på att färjan skall bärgas men att ett\r\nställningstagande kommer att göras i ljuset av\r\nrederiets och försäkringsbolagets beslut i frågan.</pre><pre>Det är min och regeringens bestämda föresats att\r\nfortsatt verka för att den polska färjan bärgas. Vi\r\navvaktar nu det polska beslutet i frågan. Vår\r\nsträvan förblir att skapa största möjliga klarhet om\r\nde saknade svenskarnas öde.</pre><pre>Anf. 44  IVAR FRANZÉN (c):</pre><pre>Herr talman! Jag tackar utrikesministern för svaret,\r\ndet svar som i långa stycken är otillfredsställande.</pre><pre>Den svenska och den polska regeringen har pratat\r\nbort fyra månader utan att något slutligt resultat har\r\nuppnåtts. I början var noggranna undersökningar\r\noch bärgning omöjliga att genomföra på grund av\r\notjänlig väderlek. Nu är väderleksförhållandena\r\nbra, kanske de bästa möjliga, men nu är det en rad\r\nandra orsaker till att undersökningarna skjuts\r\nupp -- det skall göras sjöförklaring, rederi och\r\nförsäkringsbolag skall först säga sitt.</pre><pre>För de anhöriga är detta obegripligt och mycket\r\nsmärtsamt. Att mista sin son, make, bror eller\r\npappa är i sig en stor sorg, men att inte få hem sina\r\nkära, och att inte veta om de finns på färjan eller\r\ninte gör sorgen dubbelt svår. Det egentliga\r\nsorgearbetet kan inte påbörjas.</pre><pre>Enligt uppgifter som jag har fått finns ett anbud på\r\n19 miljoner för att bärga färjan. Det är knappast ett\r\nbelopp som motiverar att man förlänger väntan.\r\nSvenska dykare med god utbildning och erfarenhet\r\nkan också göra en undersökning som\r\ntillfredsställer, så att man kan få ett slutligt besked.</pre><pre>Jag vädjar nu till utrikesministern att inte bara\r\nprata, utan att verkligen se till att den svenska\r\nregeringen visar att man är mäktig att åstadkomma\r\nnågonting i handling.</pre><pre>Anf. 45  Utrikesminister MARGARETHA AF\r\nUGGLAS (m):</pre><pre>Herr talman! Sverige bestämmer faktiskt inte över\r\nPolen. Sverige måste respektera att också\r\npolackerna har sina regler och bestämmelser att\r\nfölja, och att de måste göra detta. Den respekten\r\nfår vi faktiskt visa Polen. Vi kan vid kontinuerliga\r\nsamtal föra fram våra synpunkter och driva på,\r\nvilket vi också gör.</pre><pre>Polackerna avvaktar nu sjöförklaringen i Szczecin.\r\nMan kan beklaga att det har tagit så lång tid, vilket\r\njag också kan göra. Men jag måste faktiskt\r\nrespektera att det är polackerna som har detta\r\närende i sina händer.</pre><pre>Anf. 46  IVAR FRANZÉN (c):</pre><pre>Herr talman! Denna formalism får omänskliga\r\nkonsekvenser för en stor grupp svenska anhöriga\r\nsom lider svårt för att man inte kan få fram det\r\nslutliga beskedet. De kanske inte har något större\r\nhopp om att få de kära tillbaka hem för att begrava\r\ndem, men de vill ha det slutliga beskedet.</pre><pre>Jag förstår mycket väl att det finns formalia att\r\nfölja. Om den svenska regeringen verkligen lägger\r\ntyngd vid ärendet tror jag inte heller att det är\r\nomöjligt att påverka en forcering. Sjöfarklaringen\r\nframställs som ett skäl för att inte göra detta. Om\r\nman fick fram det ytterligare bevismaterial som en\r\nbärgning eller en mycket noggrann undersökning\r\nav svenska dykare skulle bidra till, skulle det såvitt\r\njag förstår tjäna som ett ytterligt värdefullt\r\nunderlag för en korrekt sjöfarklaring.</pre><pre>Anf. 47  Utrikesminister MARGARETHA AF\r\nUGGLAS (m):</pre><pre>Herr talman! Den polska marinen har med ett\r\ntjugotal dykare under flera hundra timmar\r\ngenomsökt den svårt skadade färjan med hjälp av\r\nundervattenskameror. Allt det som polackerna\r\nhittills har fått veta om situationen på färjan med\r\nhjälp av dessa omfattande undersökningar har\r\nmeddelats de anhöriga.</pre><pre>Det förekommer kontinuerliga kontakter mellan\r\nUtrikesdepartementet och de anhöriga. Självfallet\r\nförstår jag att detta är en mycket svår situation för\r\nde anhöriga.</pre><pre>När det gäller bärgningen måste vi tyvärr avvakta\r\nsjöförklaringen i Szczecin.</pre><pre>Anf. 48  IVAR FRANZÉN (c):</pre><pre>Herr talman! Jag tycker att man med viss rätt\r\nskyllde på det dåliga väder som var i februari/mars\r\noch på de uppenbara risker som då var förenade\r\nmed att göra mycket noggranna undersökningar.\r\nDet har också sagts mig -- jag tror att uppgiften är\r\nkorrekt -- att vi i Sverige har utrustning som kanske\r\när väl så kvalificerad som den polska. Vi har också\r\ndykare med mycket stora kunskaper och\r\nerfarenheter, och vädret är bra. Jag tycker därför\r\natt mycket talar för att det nu skulle vara möjligt att\r\ni alla fall göra ytterligare en mycket noggrann\r\nundersökning av färjan.</pre><pre>Bärgning eller inte är inte avgörande för de\r\nanhöriga, utan det är att få det slutliga beskedet.\r\nVar finns min bror, min pappa osv.? Det är detta de\r\nvill ha ett slutligt besked om.</pre><pre>Jag vill vädja till utrikesministern att verkligen\r\nlägga på ett extra kol i detta sammanhang. Med de\r\nförbindelser som finns mellan Polen och Sverige\r\nmåste den här frågan kunna lösas.</pre><pre>Anf. 49  Utrikesminister MARGARETHA AF\r\nUGGLAS (m):</pre><pre>Herr talman! Enligt de uppgifter jag har fått är det\r\nenbart maskinrummet i färjan som man inte har\r\nkunnat genomsöka. Där torde enbart\r\nbesättningsmän finnas.</pre><pre>Anf. 50  IVAR FRANZÉN (c):</pre><pre>Herr talman! Säger utrikesministern nu att färjan är\r\ntill fullo undersökt? Är detta ett definitivt besked\r\nsom innebär att de omkomna inte finns på färjan?</pre><pre>Återigen vill jag ta upp detta med 19 miljoner.\r\nUtrikesministern talade om att man skulle betala\r\nförsäkringsbolag, rederi osv. Det är på något sätt\r\nbeklämmande att i det här sammanhanget använda\r\ndessa argument för att skjuta upp en undersökning.\r\nSkall svenska staten inte på något sätt lämna någon\r\ntyp av garantier för kostnaderna så att man kan få\r\nen bärgning till stånd?</pre><pre>Anf. 51  Utrikesminister MARGARETHA AF\r\nUGGLAS (m):</pre><pre>Herr talman! Jag måste säga att jag tycker att det är\r\nganska beklämmande att höra Ivar Franzén föra den\r\nhär argumenteringen. Ivar Franzén måste också\r\nrespektera den polska suveräniteten och de polska\r\nmyndigheternas rätt att hantera den här frågan\r\nenligt egna lagar och regler. Det måste vi i Sverige\r\nrespektera. Vi kan beklaga att det har tagit lång tid.\r\nVi avvaktar nu sjöförklaringen när det gäller\r\nbärgningen. När vi ser resultatet av denna får vi\r\ngöra förnyade överväganden.</pre><pre>Överläggningen var härmed avslutad.</pre><pre>10 §  Svar på fråga 1992/93:638 om Turkiet</pre><pre>Anf. 52  Utrikesminister MARGARETHA AF\r\nUGGLAS (m):</pre><pre>Herr talman! Lars Moquist har frågat mig om jag\r\navser ta några initiativ för att påkalla världens\r\nuppmärksamhet på de övergrepp som äger rum i\r\nTurkiet.</pre><pre>Jag har vid flera tillfällen kommenterat läget för de\r\nmänskliga rättigheterna i Turkiet, som är nära\r\nförknippat med frågan om kurdernas och andra\r\nminoriteters ställning. Den svenska inställningen är\r\natt alla individer har en självklar rätt att få sina\r\nmänskliga rättigheter respekterade. Kurderna och\r\nandra grupper har en självklar rätt till sin identitet,\r\nsitt språk, sin kultur och sin religion. Det åligger\r\nvarje stat att garantera dessa rättigheter.</pre><pre>Turkiet har gjort långtgående åtaganden för\r\nrespekten av de mänskliga rättigheterna, bl.a. som\r\nmedlem i ESK och Europarådet. Det är därför\r\nnaturligt att ställa samma höga krav på Turkiet som\r\npå andra europeiska länder på detta område. Den\r\nturkiska regeringen har genomfört flera reformer i\r\nrätt riktning, men takten i processen bör kunna\r\nhöjas och implementeringen bli effektivare.\r\nSverige uppmärksammar redan i olika\r\nsammanhang utvecklingen av respekten för\r\nmänskliga rättigheter i Turkiet, och kommer att\r\nfortsätta med detta i framtiden. Ämnet är en\r\nåterkommande punkt på dagordningen vid våra\r\nbilaterala kontakter. Sverige stöder också det\r\npraktiska arbetet för att stärka respekten för\r\nmänskliga rättigheter i Turkiet.</pre><pre>Den av PKK proklamerade vapenvilan har väckt\r\nförhoppningar om en lugnare utveckling i de\r\nsydöstra provinserna. Det är angeläget att PKK\r\niakttar och permanentar vapenvilan, och följer upp\r\nden med att villkorslöst ta avstånd från alla former\r\nav terrorism.</pre><pre>Den turkiska regeringen bör utnyttja det tillfälle\r\nsom givits att skapa en fredlig utveckling i regionen.\r\nEtt steg i denna riktning är taget genom beslut om\r\nomfattande ekonomiska och sociala investeringar.\r\nSverige har vid flera tillfällen upprepat att\r\nkurdfrågan bör lösas med fredliga medel och\r\ndialog.</pre><pre>Herr talman! Turkiets regering har visat en vilja att\r\nförbättra respekten för de mänskliga rättigheterna.\r\nDenna reformvilja stärks ytterligare av landets\r\naspirationer på ett medlemskap i EG. Turkiet har\r\nsedan mitten av 80-talet utvecklats i demokratisk\r\nriktning samtidigt som landet har öppnat sig alltmer\r\nför internationellt samarbete och handel. En aktiv\r\npress granskar uppmärksamt det sätt på vilket\r\nlandet styrs och förvaltas, varför övergrepp mot\r\nmänskliga rättigheter, till skillnad från i många\r\nandra länder, ofta når offentlighetens ljus.</pre><pre>Turkiet har medvetet valt en sekulär, demokratisk\r\nsamhällsmodell. Även om det finns brister i denna\r\nmodell så förtjänar den omvärldens uppmuntran\r\noch stöd, särskilt som den ifrågasätts av\r\nodemokratiska krafter både i och utanför landet.\r\nTurkiet har därtill en viktig roll, inte minst inom\r\nESK, i strävandena att hos de unga staterna i\r\nKaukasus och Centralasien, med vilka man har en\r\nspråklig och kulturell gemenskap, vinna gehör för\r\ndemokratiska värderingar. Vi välkomnar också\r\nTurkiets aktiva engagemang i multilaterala fora\r\nsom FN och ESK för att finna lösningar på\r\nkonflikterna i Kaukasus och på Balkan.</pre><pre>Anf. 53  LARS MOQUIST (nyd):</pre><pre>Herr talman! Jag ber att få starta med att tacka\r\nutrikesministern för svaret. Jag kanske hade\r\nhoppats på förslag till mer konkreta svenska\r\nåtgärder t.ex. i FN.</pre><pre>Utrikesministern säger att vi har fattat beslut om\r\nomfattande ekonomiska och sociala investeringar,\r\noch det är ju bra i och för sig. Vilka investeringar\r\ndet rör sig om framgår inte av svaret, men det kan\r\nvi kanske få svar på i ett annat sammanhang.</pre><pre>Herr talman! Omvärlden talar ju ett besynnerligt\r\nspråk. Jag skall återge något av vad som skrivits i en\r\nartikel av en engelsk journalist för att belysa detta.\r\nApropå kriget mot Irak -- det vi kallade för Desert\r\nStorm -- kan man t.ex. läsa att Özal-regimen som\r\ntack för att den lät amerikanska bombplan använda\r\nturkiska baser fick militära gåvor till ett värde av 8\r\nmiljarder dollar. USA:s Export Import Bank\r\nställde garantier för att bygga en helikopterfabrik,\r\noch Amerika höjde t.ex. textilimporten med 50 %.</pre><pre>I artikeln nämns det också att man från amerikansk\r\nsida var ganska öppen när turkisk militär\r\nattackerade civila kurder i mars 1992. Man sade att\r\nman inte såg något anstötligt i att vänligt sinnade\r\neller allierade länder använder amerikanska vapen\r\nför att säkerställa den inre ordningen. I Washington\r\nPost skrev man att PKK var ett allvarligt och ruskigt\r\nhot. I New York Times hade man just prisat de\r\nirakiska kurderna för deras frihetskamp, och man\r\navfärdade de turkiska kurderna som separatister.</pre><pre>Man kan säga att det nu råkar vara inne att hårt och\r\nsjälvfallet med rätta kritisera Iraks regim. Då hyllar\r\nman ofta den motsatta sidan, dvs. de irakiska\r\nkurderna, för deras frihetskamp. Vad gäller Turkiet\r\ntycker jag att det förhåller sig precis tvärtom.\r\nVästvärlden vill stå på god fot med regimen, och då\r\nbetraktas kurderna som separatister.</pre><pre>Jag anser att det är viktigt att vi i Sverige inte faller\r\nin i samma roll och värjer oss för att ta i med\r\nkrafttag mot regimer som kanske indirekt räknas\r\ntill västvärlden.</pre><pre>Anf. 54  Utrikesminister MARGARETHA AF\r\nUGGLAS (m):</pre><pre>Herr talman! När det gäller Lars Moquists fråga om\r\nvad vi konkret gör för att stödja en positiv\r\nutveckling för MR-frågorna i Turkiet kan jag\r\nnämna att vi finansiellt stöder den turkiska\r\nstiftelsen för mänskliga rättigheter. Den har tre\r\ncentrer för rehabilitering av tortyroffer. Vi deltar\r\nfinansiellt och praktiskt i Europarådets projekt för\r\nutbildning av turkiska polisaspiranter om\r\nmänskliga rättigheter. Det är också någonting där\r\nvi deltar mycket konkret.</pre><pre>Jag har själv här i Sverige haft tillfälle att möta\r\nTurkiets minister för MR-frågor som var här och\r\nförde samtal både med mig och med Alf Svensson.\r\nDen svenska delegationen i Europarådet har ju\r\nockså alltid varit mycket aktiv när det gäller Turkiet\r\noch frågor om mänskliga rättigheter. Att på\r\nparlamentarisk basis föra en dialog med de turkiska\r\nrepresentanterna i Europarådet är också ett sätt att\r\nbidra. Det är någonting som den svenska\r\ndelegationen där alltid har engagerat sig i.</pre><pre>Anf. 55  LARS MOQUIST (nyd):</pre><pre>Herr talman! Utrikesministern! Det är naturligtvis\r\nbra att vi har olika svenska projekt. Jag känner till\r\nen del av de projekt som finns just på MR-området.</pre><pre>Jag vill inte förlänga debatten så mycket mer utan\r\nbara säga att det är väldigt viktigt att Sverige inte av\r\nekonomiska eller andra intressen låter sig tubbas\r\natt hålla tyst gentemot ett land som Turkiet, där det\r\nsker övergrepp mot de mänskliga rättigheterna.\r\nSådana övergrepp bör fördömas varhelst de dyker\r\nupp, oavsett om de sker i ett NATO-land där vi\r\nkanske tycker att vi har andra intressen som gör att\r\nvi inte på samma sätt som mot Irak vill poängtera\r\nstyrkan i våra argument.</pre><pre>Jag hoppas att Sverige verkligen för en hård kamp\r\nför de mänskliga rättigheterna och för kurdernas\r\nsak även i Turkiet.</pre><pre>Anf. 56  Utrikesminister MARGARETHA AF\r\nUGGLAS (m):</pre><pre>Herr talman! Jag tycker naturligtvis att Lars\r\nMoquist har rätt i att vi måste påtala övergrepp mot\r\nmänskliga rättigheter varhelst de förekommer. Jag\r\nvill dock gärna fästa Lars Moquists uppmärksamhet\r\npå den del av mitt svar som berör det faktum att\r\nTurkiet i dag faktiskt spelar en viktig roll för de\r\nunga staterna i Kaukasus och Centralasien. Jag\r\nhade möjlighet att själv se detta när jag anförde en\r\ndelegation från ESK där 12 olika nationer var\r\nnärvarande. Vi gjorde en rundresa i Centralasien,\r\noch jag kunde höra och se med egna ögon att\r\nTurkiet i de delarna av världen faktiskt spelar en\r\nroll för att utveckla demokrati och respekt för\r\nmänskliga rättigheter.</pre><pre>Anf. 57  LARS MOQUIST (nyd):</pre><pre>Herr talman! Jag tackar för svaret. Det är intressant\r\natt höra att utrikesministern bevakar dessa frågor\r\noch har satt sig in i problematiken.</pre><pre>Överläggningen var härmed avslutad.</pre><pre>11 §  Svar på fråga 1992/93:674 om Tibet och de\r\nmänskliga rättigheterna</pre><pre>Anf. 58  Utrikesminister MARGARETHA AF\r\nUGGLAS (m):</pre><pre>Herr talman! Ylva Annerstedt har frågat mig på\r\nvilket sätt situationen i Tibet uppmärksammades\r\nvid den kinesiske utrikesministerns besök i Sverige.</pre><pre>När Kinas utrikesminister och vice premiärminister\r\nQian besökte Sverige i början av maj tog jag upp\r\nmed honom den oro som den svenska opinionen\r\noch det svenska parlamentet känner inför\r\nsituationen för de mänskliga rättigheterna i Kina.\r\nDetsamma gjorde även statsminister Carl Bildt och\r\nbiträdande statsminister Bengt Westerberg vid sina\r\nsamtal med den kinesiske utrikesministern. Jag\r\npåpekade också för utrikesministern att vi bara fått\r\nett ofullständigt svar på vad som hänt med\r\npersonerna på den namnlista över politiska fångar\r\nsom vi överlämnade till en annan gästande vice\r\npremiärminister, Tian Jiyun, för ett år sedan.\r\nVidare förklarade jag att vi från svensk sida skulle\r\nvilja sända en expertdelegation till Kina och Tibet\r\nför att speciellt studera frågor kring mänskliga\r\nrättigheter och det kinesiska rättssystemet.</pre><pre>Från svensk sida gjorde vi tidigare en rundfråga till\r\nde nordiska länderna för att undersöka vilket\r\nintresse det fanns för en gemensam nordisk\r\ndelegation till Kina och Tibet. Det fanns ett intresse\r\nför själva tanken, men av olika skäl var det inte nu\r\nmöjligt att bilda en gemensam nordisk delegation.\r\nDärför går Sverige nu vidare på egen hand för att\r\nbilda en delegation som kan resa till Kina och även\r\nTibet för att studera frågor om rättsskydd för\r\nindividen, mänskliga rättigheter etc. redan i höst.</pre><pre>Som jag också nämnt tidigare här gör de nordiska\r\nambassaderna resor regelbundet till Tibet, vilket är\r\nmycket värdefullt för vår information om\r\nförhållandena i Tibet. Även i år planerar de\r\nnordiska ambassadörerna en gemensam resa dit.</pre><pre>Den kinesiske utrikesministern ställde sig positiv\r\ntill att vi från svensk sida sänder en\r\nexpertdelegation till Kina för att studera mänskliga\r\nrättigheter. Vi arbetar nu på att sammansätta en\r\nsådan delegation till i höst och har för avsikt att\r\näven inkludera Tibet i delegationens rundresa i\r\nKina.</pre><pre>Anf. 59  YLVA ANNERSTEDT (fp):</pre><pre>Herr talman! Jag vill tacka utrikesminstern för det\r\nmycket positiva svaret och för det besked som kom\r\ni svaret. Det är knappt ett år sedan som jag första\r\ngången väckte tanken på att en\r\nundersökningsdelegation skulle kunna sändas till\r\nKina och Tibet. Det är oerhört väl förberett och\r\nunderbyggt.</pre><pre>Jag skulle också vilja återgälda den hälsning som\r\nutrikesministern skickade till den stora\r\nparlamentarikerkonferens som nyligen hölls i\r\nLondon om Tibet och de mänskliga rättigheterna\r\ndär och till Dalai lama som medverkade. Han\r\nvisade tacksamhet för de initiativ som den svenska\r\nutrikesministern tar i dessa frågor, som han\r\nuppmärksamt följer.</pre><pre>Vi diskuterade också just\r\nundersökningsdelegationer. Det fanns tre\r\nsynpunkter på dem. Den ena var att det är oerhört\r\nviktigt att det görs sådana undersökningsresor,\r\ndärför att de betyder någonting. Kineserna tycker\r\natt det är viktigt, och att det riktar det offentliga\r\nljuset mot hanteringen av de mänskliga\r\nrättigheterna.</pre><pre>Den andra synpunkten är att man skall inkludera\r\nparlamentariker i sådana delegationer. De har\r\nsedan större möjligheter att föra fram och ställa\r\nfrågor i sina resp. parlament på ett friare sätt än vad\r\nexperter har.</pre><pre>Den tredje synpunkten var att den delegation som\r\nreser måste vara oerhört väl förberedd så att den\r\ninte reser dit och i princip inte ser någonting. Man\r\nskall veta vad man skall titta efter. I det\r\nsammanhanget sade Dalai lama att den kinesiska\r\nexilregeringens kontor i London mycket gärna\r\nhjälper till.</pre><pre>Anf. 60  Utrikesminister MARGARETHA AF\r\nUGGLAS (m):</pre><pre>Herr talman! Jag tackar Ylva Annerstedt för dessa\r\nsynpunkter. Samtidigt vill jag betona, eftersom\r\nYlva Annerstedt själv uppmärksammade detta, att\r\ndet ligger en del förberedelsearbete bakom. Det\r\nsom sker är liksom ett första steg från svensk sida\r\nför att få till stånd en delegation. Vi anser det\r\nviktigt att delegationen får möjlighet att resa även\r\ntill Tibet. Litet längre fram kan det vara lämpligt att\r\nbesöket följs upp av andra delegationer, i vilka man\r\näven kan tänka sig parlamentarikerinslag.</pre><pre>Anf. 61  YLVA ANNERSTEDT (fp):</pre><pre>Herr talman! Jag saknade i svaret någonting om\r\nden kinesiska utrikesministerns reaktion på\r\nutrikesministerns frågor om de politiska fångarna.\r\nVisade han någon reaktion? Varför har inte den\r\nsvenska regeringen fått några propåer med\r\nanledning av denna lista?</pre><pre>Anf. 62  Utrikesminister MARGARETHA AF\r\nUGGLAS (m):</pre><pre>Herr talman! Som jag erinrar mig sade\r\nutrikesminister Chien att vi ju hade fått svar\r\nbeträffande en del av de personer som var nämnda\r\ni listan. I fråga om de övriga stämde inte namnen\r\neller andra uppgifter.</pre><pre>Anf. 63  YLVA ANNERSTEDT (fp):</pre><pre>Herr talman! I detta sammanhang vill jag\r\nvidarebefordra en annan hälsning från denna\r\nkonferens och de tibetanska företrädarna där. När\r\nman har lämnat en sådan här lista eller fått något\r\nnamn som man har frågat om, är det oerhört viktigt\r\natt man ständigt återkommer till dessa namn, frågar\r\nvad som har hänt och begär ytterligare uppgifter.\r\nAtt ständigt fråga efter dem är i princip ett sätt att\r\nhålla dessa personer vid liv.</pre><pre>Jag vill också ställa en fråga. Menar\r\nutrikesministern att den delegation som avses resa\r\ni höst inte skall innehålla några parlamentariker?</pre><pre>Anf. 64  Utrikesminister MARGARETHA AF\r\nUGGLAS (m):</pre><pre>Herr talman! Som jag säger i mitt svar arbetar vi nu\r\npå att sända en expertdelegation till Kina. Vår\r\navsikt är att i resan inkludera även Tibet. Jag ser\r\ndetta såsom ett första steg.</pre><pre>Anf. 65  YLVA ANNERSTEDT (fp):</pre><pre>Herr talman! Då ber jag utrikesministern att\r\nfundera ett extra varv och överväga om man ändå\r\ninte skall också i det första steget inkludera\r\nparlamentariker just med tanke på deras\r\nmöjligheter att föra ut synpunkter och information\r\npå ett sätt som experterna inte kan.</pre><pre>I stället för att läsa upp det här vill jag till\r\nutrikesministern överlämna det uttalande som\r\ndenna konferens enigt gjorde. Där var en lång rad\r\nparlamentariker och nationer representerade\r\nliksom Europaparlamentet. Jag hoppas att det i\r\ndetta uttalande skall finnas en del tips och förslag,\r\nsom även det svenska utrikesdepartementet kan ha\r\nglädje av i det fortsatta arbetet med att stärka\r\nrespekten för de mänskliga rättigheterna i Tibet\r\noch Kina.</pre><pre>Anf. 66  Utrikesminister MARGARETHA AF\r\nUGGLAS (m):</pre><pre>Herr talman! Jag tackar för detta.</pre><pre>Överläggningen var härmed avslutad.</pre><pre>12 §  Svar på fråga 1992/93:567 om EG-\r\nförhandlingarna och konsumentintressena</pre><pre>Anf. 67  Jordbruksminister KARL ERIK\r\nOLSSON (c):</pre><pre>Herr talman! Mats Hellström har frågat mig om jag\r\navser att ge representanter för konsumentintresset\r\nsamma möjlighet att medverka i det officiella\r\nförhandlingsarbetet med EG som\r\nproducentintresset.</pre><pre>Sveriges officiella förhandlingar med EG angående\r\nett medlemskap inleddes den 1 februari 1993. Innan\r\ndet reella förhandlingsarbetet startar sker en\r\ngenomgång av EG:s mycket omfattande regelverk.\r\nJordbruksdepartementet ansvarar på svensk sida\r\nför de tekniska genomgångarna på jordbrukets och\r\nfiskets områden.</pre><pre>Vid dessa genomgångar har externa experter\r\nengagerats vid fem av fler än tjugo genomgångar av\r\nkomplexa regelverk på jordbrukssidan samt vid de\r\nfem genomgångarna på fiskeområdet. EG:s\r\nregelverk är på dessa områden till sin utformning\r\noch funktion inriktat på bestämmelser som framför\r\nallt rör producenterna. Det är mot denna bakgrund\r\nJordbruksdepartementet har engagerat tekniska\r\nexperter från lantbrukets och fiskets\r\norganisationer. Detta har gjorts för att komplettera\r\ndepartementets egna resurser och för att få fram\r\nbästa möjliga underlag inför förhandlingarna.</pre><pre>Detta innebär inte att någon utanför\r\nregeringskansliet eller myndigheterna skall ingå i\r\nden delegation som kommer att utses inför de\r\negentliga förhandlingarna.</pre><pre>Jordbruksdepartementet har inför EG-\r\nförhandlingarna byggt upp en samrådsorganisation\r\nmed representation av berörda organisationer och\r\nmyndigheter. I Jordbruksdepartementets\r\nledningsgrupper för EG-frågor finns företrädare\r\nför såväl Konsumentberedningen som handel,\r\ngrossister och industri. Dessutom är berörda\r\nmyndigheter och företrädare för de areella\r\nnäringarna med i ledningsgrupperna. I detta forum\r\nlämnas kontinuerligt information om läget i\r\nförhandlingarna och möjlighet ges att framföra\r\nsynpunkter.</pre><pre>Det reella förhandlingsarbetet kommer att inledas\r\nså snart regelverksgenomgången är klar och\r\nSverige och EG presenterat sina positioner. I detta\r\narbete kommer endast personer från\r\nregeringskansliet och myndigheter att delta.</pre><pre>Anf. 68  MATS HELLSTRÖM (s):</pre><pre>Herr talman! Jag tackar jordbruksministern för\r\nsvaret på min fråga. Jag lade märke till att\r\njordbruksministern talade om att ''egentliga\r\nförhandlingar'' kommer att föras och att ''tekniska\r\ngenomgångar'' har skett. Jag tycker i all vänlighet\r\natt regeringen borde bestämma sig för vilken linje\r\nden vill följa när det gäller att beskriva\r\nförhandlingarna. Vid ett antal tillfällen i pressen\r\nunder våren har det sagts -- det har även\r\nJordbruksdepartementets förhandlingsambassadör\r\nförklarat för EG-delegationen -- att det tvärsom går\r\nbra och att det arbete som utförs är substantiellt och\r\nmycket viktigt. Jag har t.ex. ifrågasatt om det går\r\nsärskilt fort och fått till svar att det görs stora\r\nframsteg i förhandlingarna. Nu vill\r\njordbruksministern liksom spela ner det som har\r\nskett.</pre><pre>Jag noterar dock att Jordbruksdepartementets\r\nförhandlingsambassadör i sina uttalanden i pressen\r\noch inför EG-delegationen har sagt att det gäller\r\nviktiga frågor. Han hävdar att det inom\r\ndepartementet inte finns tillräcklig kunskap på\r\ndessa områden och man därför måste förlita sig på\r\nproducenternas och RLF:s intressen.</pre><pre>Nu säger jordbruksministern att dessa\r\nbestämmelser i EG rör framför allt producenterna.\r\nMen enligt min uppfattning är det inte på det sättet.\r\nDe s.k. tekniska frågorna är ju i hög grad frågor\r\nsom påverkar prisnivåer, eventuella framtida\r\növerskott samt risken för att både svenska bönder\r\noch konsumenter i framtiden kan komma att få\r\nbetala för mycket. Jag vet att\r\nKonsumentdelegationen -- både den gamla och den\r\nnuvarande -- ju har teknisk kunskap i högsta grad\r\npå dessa områden. Jag är litet orolig för en\r\nutveckling, där Jordbruksdepartementets\r\nföreträdare hävdar att man inte själv har\r\nsakkunskap och därför måste förlita sig på\r\nproducenterna. Jag tycker att ni nog behöver också\r\nkonsumenternas s.k. tekniska kunskaper för att\r\nkunna göra en värdering av att inte\r\nproducentintresset kommer att styra.</pre><pre>Anf. 69  Jordbruksminister KARL ERIK\r\nOLSSON (c):</pre><pre>Herr talman! Alla delar i detta förhandlingsarbete\r\när givetvis viktiga. Jag kan delvis hålla med Mats\r\nHellström om svårigheterna att dra en gräns mellan\r\negentligt förhandlingsarbete och förberedande\r\ntekniska genomgångar. Ambassadör Dafgård, som\r\när Jordbruksdepartementets förhandlare i detta\r\nsammanhang, har vid sidan om de tekniska\r\ngenomgångarna också en rad andra samtal med\r\npersoner i kommissionen och kan i de\r\nsammanhangen förbereda de förhandlingar som så\r\nsmåningom skall starta och därigenom skapa\r\nytterligare underlag för de positioner som vi arbetar\r\nmed och snart har färdiga i departementet. Det är\r\nsäkert mycket angeläget att detta arbete bedrivs på\r\nett så bra sätt som möjligt.</pre><pre>Jag tycker inte att man skall se det så att jag spelar\r\nner betydelsen av detta. Det är bara vid de rent\r\ntekniska genomgångarna som det har skett en\r\nsådan här medverkan, kanske vid en fjärdedel av\r\ngenomgångarna på jordbrukets område. På fiskets\r\nområde har det skett en medverkan vid samtliga\r\ntillfällen.</pre><pre>Man skall inte se detta som något tecken på att det\r\nsaknas kompetens i Jordbruksdepartementet. Mats\r\nHellström känner ju väl till\r\nJordbruksdepartementets personal. Det är ungefär\r\nsamma besättning som i gamla tider. Kompetensen\r\nifrågasätter vi nog inte. Men det har varit mycket\r\narbete under kort tid, och det har varit bra att också\r\ntillföra en viss kompetens utifrån.</pre><pre>Anf. 70  MATS HELLSTRÖM (s):</pre><pre>Herr talman! Jag känner förvisso till kompetensen\r\nhos Jordbruksdepartementets tjänstemän. Den är\r\nmycket hög. Därför var jag ganska förvånad över\r\natt läsa förhandlingsambassadörens uttalande om\r\natt man inte klarade av det här i departementet.\r\nMin oro betingas av att detta enligt min mening inte\r\nenbart är tekniska frågor. Man kan tvärsom i de\r\ntekniska arrangemangen ta på sig en för stor\r\nkostym och kanske invagga Sveriges bönder i\r\nföreställningen att de kan fortsätta att ha en\r\növerskottsproduktion och kanske t.o.m. producera\r\nmycket mera inom EG, när det i själva verket nog\r\nblir så, att man också inom EG får betala mer och\r\nmer själv av överskottet. Om man då har tagit på\r\nsig en för stor kostym på grund av att man har\r\nlyssnat för mycket till tekniska producentintressen i\r\nLRF är risken att vi som konsumenter och Sveriges\r\nbönder återigen får betala. Det är den oron som har\r\nbetingat min fråga.</pre><pre>Anf. 71  Jordbruksminister KARL ERIK\r\nOLSSON (c):</pre><pre>Herr talman! Jag tror att Mats Hellström kan känna\r\nsig ganska lugn på den punkten. Vi försöker att se\r\ntill samhällsintresset, men det är möjligt att vi har\r\nolika uppfattningar om det svenska jordbrukets\r\nkonkurrenssituation i ett EG-perspektiv. Det är ju\r\nuppenbart att vi, när vi tidigare agerade, t.ex. när\r\nvi diskuterade 1990 års beslut, räknade med att\r\nSverige skulle vara ett land för sig självt. Sverige\r\nskulle vara omgivet av ett visst gränsskydd, men\r\ninom detta skulle vi hantera vår egen produktion.</pre><pre>Som EG-medlem kommer Sverige att omges av\r\nEG, utan något gränsskydd. EG:s jordbrukspolitik\r\nblir avgörande för vad som skall hända i Sverige.\r\nVid ett EG-medlemskap förändras i viss mån\r\nsituationen för Sveriges jordbrukare jämfört med\r\nden tidigare situationen.</pre><pre>Jag är ganska övertygad om att vi i dag har en\r\nkonkurrenskraft på flera områden, inte minst inom\r\nvegetabiliesektorn, som är så pass stark att den\r\nräcker till något mer än till egen självförsörjning.\r\nDå skall den rimligen kunna utnyttjas i ett EG-\r\nsammanhang. Jag delar Mats Hellströms\r\nuppfattning att EG på sikt också måste lyckas\r\nbättre med att begränsa sin överskottsproduktion.</pre><pre>Anf. 72  MATS HELLSTRÖM (s):</pre><pre>Herr talman! Att svenska bönder kommer in i en\r\nannan omgivning i EG är alldeles uppenbart. De\r\nkommer att få en hårdare konkurrens. Det är\r\nviktigt att man också talar om detta ordentligt för\r\njordbrukarna i Sverige.</pre><pre>Frågorna om hur förhandlingarna i sak kommer att\r\nföras hoppas jag att jag får möjlighet att diskutera\r\nmed jordbruksministern redan i morgon i EG-\r\ndelegationen. I det här sammanhanget vill jag\r\ninskränka mig till att uppmana jordbruksministern\r\natt han inför det som han kallar de verkliga\r\nförhandlingarna icke blir producentintressenas och\r\nLRF:s fånge.</pre><pre>Anf. 73  Jordbruksminister KARL ERIK\r\nOLSSON (c):</pre><pre>Herr talman! Ingen regering skall naturligtvis vara\r\nnågon enskild grupps fånge. Det är inte den här\r\nregeringen heller.</pre><pre>Överläggningen var härmed avslutad.</pre><pre>13 §  Svar på fråga 1992/93:551 om jaktvård på\r\nstatlig mark</pre><pre>Anf. 74  Jordbruksminister KARL ERIK\r\nOLSSON (c):</pre><pre>Herr talman! John Andersson har frågat mig vilka\r\nåtgärder jag ämnar vidta för att jaktlagens\r\nintentioner följs så att en bra jaktvård bedrivs även\r\npå statens marker.</pre><pre>I viltvården ingår enligt den nya jaktlagen att vårda\r\nviltet i syfte att bevara de viltarter som finns i\r\nSverige. En lämplig utveckling av viltstammarna\r\nskall främjas. Jakten skall anpassas efter tillgången\r\npå vilt. Det är enligt lagen markägarna och\r\njakträttshavarna som har ett gemensamt ansvar för\r\nviltvården.</pre><pre>John Andersson tar i sin fråga upp det system som\r\nDomän AB tillämpar vid upplåtelse av älgjakt med\r\nkorta arrendeperioder och förskottsbetalning för\r\ntilldelade älgar.</pre><pre>Älgjakten tillhör ju den jakt som är mest reglerad i\r\njaktlagstiftningen. Bortsett från den nya\r\nmöjligheten att inrätta älgskötselområden är det\r\nantal älgar som får fällas strikt reglerat. Jag ser\r\ndärför inte Domän AB:s upplåtelsesystem för den\r\njakten som något hot mot älgvården.</pre><pre>Det är inte bara en skyldighet för markägaren att\r\nbedriva god viltvård, utan det är också en\r\nnödvändighet för att jaktmarken skall hålla ett\r\nacceptabelt marknadsvärde. Markägaren har\r\nsåledes starka skäl för att se till att en bra viltvård\r\nbedrivs på hans mark.</pre><pre>Bolagets jaktarrenden avser normalt två år.\r\nDärmed har arrendatorn i princip rätt till\r\nförlängning av avtalet. Även när det gäller de avtal\r\nsom löper på ett år kan jaktarrendatorn normalt\r\nräkna med fortsatt arrende av marken. Även\r\narrendatorn bör därför ha intresse av att bedriva en\r\nbra och långsiktig viltvård på den arrenderade\r\nmarken. Arrendatorns skyldighet att bedriva\r\nviltvård kan för övrigt preciseras i\r\nupplåtelseavtalet.</pre><pre>Jag anser således att jaktlagens intentioner vad\r\ngäller viltvården väl följs på den statliga marken.</pre><pre>Anf. 75  JOHN ANDERSSON (-):</pre><pre>Herr talman! Jag får tacka jordbruksministern för\r\nsvaret på min fråga.</pre><pre>Jag är mycket förvånad över att jordbruksministern\r\nsäger att det här upplåtelsesystemet inte är något\r\nhot mot älgvården, och jag är närmast chockad över\r\natt jordbruksministern säger att han anser att\r\njaktlagens intentioner följs på den statliga marken.\r\nJag hävdar motsatsen, nämligen att den här\r\npolitiken är ett klart brott mot jaktlagens\r\nintentioner och även mot de beslut som har fattats\r\ni riksdagen.</pre><pre>Jordbruksministern skulle nog ha varit i Malå i\r\nVästerbotten i lördags. Då dryftade 260 ombud för\r\n60 000 jägare de här problemen. De var helt\r\növerens om att detta är ett klart brott mot\r\njaktvården. Älgstammen går ju kraftigt ned.\r\nRiksjaktvårdskonsulent Bo Thelander säger: ''Dra\r\ni nödbromsen! Licenser kan inte utfärdas på samma\r\nfrejdiga vis längre. Älgstammen är på väg att\r\nförstöras.''</pre><pre>Förra året sköts 61 % av de tilldelade djuren. I fem\r\nlän sköt man under 50 %. I det läget, när\r\nälgstammen kraftigt minskar, går DomänSkog ut\r\noch höjer sina priser kraftigt -- upp till 100 %.\r\nStörre delen av priset för tilldelade älgar tas ut i\r\nförskott. När priset för tilldelade älgar tas ut i\r\nförskott tvingas ju jägarna att skjuta även när\r\nälgstammen inte tål ytterligare avskjutning. De\r\ntvingas att skjuta djur som rätteligen bör sparas.\r\nMan slår sönder samverkande jaktområden genom\r\natt höja priset på domänmark så att enskilda --\r\nalltså privata -- skogsägare drar ur sina områden\r\nsom de gratis ställer till förfogande. Man tvingar\r\ndomänjägare att snylta på jaktgrannarna.\r\nDärigenom skapas osämja och därigenom blir det\r\nettåriga arrenden osv. Nu hotas jaktlagen genom\r\natt man sätter in andra människor än dem som man\r\ninte ville förhandla med. Konsekvenserna blir ju\r\nklara brott mot viltvården och jaktlagen.</pre><pre>Anf.  76 Jordbruksminister KARL ERIK\r\nOLSSON (c):</pre><pre>Herr talman! Jag vill naturligtvis inte att John\r\nAndersson eller någon annan skall bli chockad. Det\r\nvar inte avsikten med mitt svar. Jag hoppas att vi\r\nkan klara ut den detaljen.</pre><pre>När det gäller själva sakfrågan är jag medveten om\r\natt det har uppstått en intensiv debatt om\r\nhöjningarna av priset. Man kan naturligtvis fundera\r\növer hur det har varit under en längre period. Då\r\nfinner man att det under tidigt 80-tal skedde en\r\nmycket försiktig höjning. Man höjde ibland med\r\nhalva index eller någonting sådant. Senare har det\r\nskett en viss ökning, men nu har man haft en\r\nsträvan att höja priserna. I viss mån får man väl\r\nmöta marknaden.</pre><pre>Jag upplever i och för sig de aktiviteter som finns på\r\njägarsidan som en sund reaktion på en prishöjning,\r\nmen det innebär ju inte att själva systemet för den\r\nskull är ifrågasatt.</pre><pre>Anf. 77  JOHN ANDERSSON (-):</pre><pre>Herr talman! Både priset och systemet är alldeles åt\r\nskogen. Jägarna kräver ju nu att de skall få tillämpa\r\nSCA:s -- de stora skogsbolagens -- priser. Domän\r\nhar ju alltid varit prisledande, och nu har man ju\r\ntotalt tappat kontakten med verkligheten. Nu\r\nskenar man i väg.</pre><pre>Man kan arrendera en jaktmark och få en licens för\r\nt.ex. tio älgar. För dessa tio älgar tas det ut ett\r\nmycket högt pris, och 70 % av detta skall betalas in\r\ni förskott. Sedan kanske man bara kan skjuta fem\r\nav dem. Vem är nöjd med ett sådant system?\r\nJägarna tvingas ju att bryta mot jaktlagens\r\nintentioner.</pre><pre>Vi måste väl vara överens om det som vi har varit\r\nmed och beslutat om i kammaren, nämligen att det\r\ninte är det kommersiella intresset som skall styra\r\njaktvården utan att jakten skall vara ett medel för\r\natt vårda våra viltstammar. Då skall det inte finnas\r\nkommersiella intressen.</pre><pre>Anf. 78  Jordbruksminister KARL ERIK\r\nOLSSON (c):</pre><pre>Herr talman! Älgjakten är, som jag redan sade, till\r\nstörsta delen reglerad. Man får en tilldelning på ett\r\nantal älgar. Det är möjligt att den tilldelningen har\r\nvarit för hög under det senaste året, eftersom man\r\ninte har kunnat skjuta så många älgar. Under en\r\nlång period har det tidigare varit ganska lätt att\r\nskjuta det antal älgar som man har fått sig tilldelat.\r\nVi har då haft problem med att man inte har skjutit\r\ntillräckligt många älgar.</pre><pre>Nu har vi en annan situation när det gäller\r\nälgstammen. Det kan trots allt vara så att\r\navskjutningen är onödigt stor. John Andersson\r\nantyder detta och säger att om man skjuter så\r\nmånga älgar som man har fått tillstånd till så skulle\r\nman gå för långt. Om så är fallet måste\r\nmyndigheterna och Jägarförbundet fundera över\r\ntilldelningen. Då kanske tilldelningen måste vara\r\nnågot lägre ett kommande år.</pre><pre>Anf. 79  JOHN ANDERSSON (-):</pre><pre>Herr talman! Det är så. År 1992 sköt man över hela\r\nlandet 61 % av de tilldelade älgarna. Det kan\r\nvariera mellan olika områden. Man kan inte låta\r\nlänsstyrelsen göra tilldelningen för varje enskilt\r\nområde, utan man skall överlåta till jägarna själva\r\natt försöka bedöma detta. Man gör då en mycket\r\ngenerell tilldelning. Det sägs från länsstyrelsen att\r\nvarje jaktlag och varje jaktledare har ett ansvar att\r\navbryta jakten då älgstammen inte tål ytterligare\r\navskjutning. Men de har ju betalat för alla älgar i\r\nförskott, och därtill ett onormalt högt pris. Man\r\nligger nu långt ovanför de andra markägarna.\r\nJägarna kräver att få jaga till SCA:s priser. Det är\r\ninte fråga om att ta igen någon eftersläpning, utan\r\nde har helt tappat besinningen.</pre><pre>Anf. 80  Jordbruksminister KARL ERIK\r\nOLSSON (c):</pre><pre>Herr talman! Jag skall inte uttala mig om\r\nbesinningen. Men det är naturligtvis en realitet att\r\npriserna är höga. Det är inte unikt att man\r\nargumenterar på marknaden och att köparen och\r\nsäljaren inte är överens om priset. Jag har förstått\r\natt det är så när det gäller priserna på Domän AB:s\r\nmarker. Den diskussionen får väl lov att ta sin lilla\r\ntid, och vi får hoppas att det hela justeras. Det är\r\nmeningen.</pre><pre>Jag har vid tidigare diskussioner här i kammaren\r\nfått frågan om möjligheten att kontrollera\r\nprisnivån. Jag tror inte, och det trodde inte heller\r\nden föregående regeringen, att det är möjligt att\r\nkontrollera detta. Det får ta litet tid, och vi får\r\nhoppas att marknaden klarar av justeringen.</pre><pre>Anf. 81  JOHN ANDERSSON (-):</pre><pre>Herr talman! Det unika är att staten går i spetsen\r\noch bryter mot det beslut som har fattats i riksdagen\r\noch mot den jaktlagstiftning vi har. Om man drar ut\r\nkonsekvenserna av alla de regler som Domänskog\r\nnu tillämpar, blir det fråga om ett brott mot\r\njaktlagstiftningen. Slutresultatet, herr\r\njordbruksminister, är att vi kommer att få en\r\ntjuvjakt i detta land som vi måste gå tillbaka till\r\n1800-talet för att finna motsvarighet till.</pre><pre>Anf. 82  Jordbruksminister KARL ERIK\r\nOLSSON (c):</pre><pre>Herr talman! Jag hoppas inte att vi skall få tjuvjakt\r\noch olagligheter.</pre><pre>Jag kan förstå John Anderssons synpunkter. Jag\r\ndelar i princip uppfattningen att de här arrendena\r\när för höga. Det är dock en ambition ifrån\r\nregeringens sida att inte lägga sig i detaljer. Domän\r\nAB skall i princip klara av det här. Den offentliga\r\ndebatt som nu pågår tror jag kommer att inverka på\r\nagerandet framöver.</pre><pre>Överläggningen var härmed avslutad.</pre><pre>14 §  Svar på fråga 1992/93:560 om förbudet mot\r\ns.k. religiös slakt</pre><pre>Anf. 83  Jordbruksminister KARL ERIK\r\nOLSSON (c):</pre><pre>Herr talman! Sten Söderberg har frågat mig om jag\r\navser medverka till att judar och muslimer får\r\nbehövliga dispenser för s.k. religiös slakt.</pre><pre>I 13 § djurskyddslagen (1988:534) anges att när djur\r\nförs till slakt och när de slaktas, skall de skonas från\r\nonödigt obehag och lidande. Enligt 14 § lagen skall\r\nhusdjur vid slakten vara bedövat när blodet tappas\r\nav. Andra åtgärder får inte vidtas innan djuret är\r\ndött. Vidare anges att regeringen eller, efter\r\nregeringens bemyndigande, Jordbruksverket får\r\nmeddela föreskrifter om undantag från kravet på\r\nbedövning för fjäderfä och kaniner. Skäktning, dvs.\r\nslakt utan föregående bedövning enligt judisk och\r\nmuslimsk trosuppfattning, är således inte tillåten i\r\nSverige. Regeringen har i beslut den 21 juni 1989\r\noch den 21 maj 1992 medgivit viss dispens för\r\nkoscherslakt av fjäderfä för visst slakteri.\r\nDispensen gäller t.o.m. den 30 juni 1993. Dessutom\r\nmedger Jordbruksverket med stöd av förordningen\r\n(1991:914) om avgifter på vissa jordbruksprodukter\r\nm.m. viss restitution av införselavgift för judiskt\r\nrituellt slaktat kött.</pre><pre>Med nuvarande utformning av djurskyddslagen\r\nkan dispens från kravet på bedövning av andra djur\r\nän fjäderfä och kaniner inte medges.\r\nJordbruksverket har den 22 december 1992 på\r\nuppdrag av regeringen redovisat en utredning\r\nrörande slakt av obedövade djur. Verket har därvid\r\nkonstaterat att det inte finns motiv att ändra\r\nnuvarande lagstiftning. Regeringen avvaktar för\r\nnärvarande en komplettering av utredningen i fråga\r\nom slakt av obedövade fjäderfän. Regeringen\r\nkommer därefter att ta ställning till utredningen.</pre><pre>Anf. 84  STEN SÖDERBERG (-):</pre><pre>Herr talman! Jag tackar jordbruksministern för\r\nsvaret, men jag är inte alls nöjd med\r\njordbruksministerns och regeringens handläggning\r\nav frågan.</pre><pre>Representanter för kristna, judar och muslimer har\r\nsamarbetat i flera överläggningar i denna fråga och\r\nkommit till samma slutsats. Det är ett brott mot\r\nmuslimers och judars mänskliga rättigheter att\r\nförvägra dem föda som är tillgänglig och tillåten för\r\nandra grupper i samhället. Utredarna har inte\r\nfullgjort sitt uppdrag på ett tillfredsställande sätt i\r\noch med uraktlåtenheten att höra judar och\r\nmuslimer vid utredningsarbetet. Jag anser därför\r\natt utredningen har blivit för svag som\r\nbeslutsunderlag.</pre><pre>De skäl som Jordbruksverket anger för att vägra\r\nden form av slakt med bedövning efter snittet som\r\ngrupperna kan godta är helt enkelt inte riktiga och\r\nkan inte motivera en sådan diskriminering av tro,\r\nrättsuppfattning och rätt till ett normalt liv i\r\nsamhället som ett förbud mot halalslakt skulle\r\ninnebära för nämnda grupper. Ett förbud mot\r\nhalalslakt enligt förslaget innebär ett oacceptabelt\r\nförtryck av minoriteters mänskliga rättigheter.</pre><pre>Anf. 85  Jordbruksminister KARL ERIK\r\nOLSSON (c):</pre><pre>Herr talman! Jag förstår att Sten Söderberg från sin\r\nutgångspunkt inte är nöjd. Sten Söderberg har\r\ntydligen uppfattningen att man bör medge sådan\r\nslakt där man inte bedövar djuret före den egentliga\r\nslakten.</pre><pre>Det är viktigt att konstatera att de svenska\r\nbestämmelserna grundas på djurskyddslagen. Det\r\när en lag som diskuterades mycket här i riksdagen\r\når 1988. Det rådde mycket stor enighet om att man\r\nskulle ta hänsyn till djuren. Den bedömning som\r\ngäller och som det har funnits majoritet för, är att\r\nden lagstiftningen tar över i det här sammanhanget.\r\nRegeringen har då inte möjlighet att ge dispens för\r\nslakt av större djur.</pre><pre>Diskussionen har återkommit då och då. Problemet\r\nhar delvis lösts genom att man har medgett en\r\nrestitution på införselavgifter för de människor i\r\nSverige som nödvändigtvis måste ha den här typen\r\nav kött. De kan då ta in det från ett annat land.</pre><pre>Anf. 86  STEN SÖDERBERG (-):</pre><pre>Herr talman! Regeringen talar dagligen och\r\nstundligen om EG-anpassning. Hur skall\r\nregeringen klara EG-anpassningen i den här\r\nfrågan? EG-länderna har, såvitt jag vet, en generös\r\nlagstiftning i den här frågan. Är EG-ländernas\r\nlagstiftning på det här området så dålig? Är alla\r\neuropeiska länders lagstiftning så dåliga jämfört\r\nmed den svenska att man inte kan ta över EG-\r\nländernas lagstiftning och acceptera den i vårt land?</pre><pre>Anf. 87  Jordbruksminister KARL ERIK\r\nOLSSON (c):</pre><pre>Herr talman! När det gäller\r\ndjurskyddslagstiftningen ligger vi i Sverige längre\r\nfram än de flesta EG-länder. Det är ett förhållande\r\nsom det har rått stor samstämmighet om. Det finns\r\nen samstämmighet mellan konsumenter och\r\nproducenter. Jag tror att det är viktigt att försöka\r\nbevara detta.</pre><pre>På den punkten har regeringen också klart uttalat\r\natt vi vid ett EG-inträde skall sträva efter att\r\nupprätthålla de höga nivåer vi har. Jag kommer i\r\nmorgon för EG-delegationen att berätta en del om\r\nde positioner som vi nu har arbetat fram i\r\nregeringskansliet.</pre><pre>Man kan å andra sidan säga att ett EG-medlemskap\r\nskulle underlätta för muslimer och judar att köpa\r\nkoscherslaktat kött, eftersom gränserna kommer\r\natt försvinna. Vi inte kan påverka andra länders\r\nlagstiftning i detta sammanhang, även om det pågår\r\nen process där vår attityd till djuren sannolikt\r\nsprider sig också till andra delar av Europa.</pre><pre>Anf. 88  STEN SÖDERBERG (-):</pre><pre>Herr talman! EG-anpassningen borde åtminstone\r\ninnebära att dispensmöjligheterna utökades så att\r\nvi närmar oss situationen i EG-länderna. Är\r\njordbruksministern villig att medverka till detta?</pre><pre>Anf. 89  Jordbruksminister KARL ERIK\r\nOLSSON (c):</pre><pre>Herr talman! Jag har själv mycket stor respekt för\r\nreligiösa uppfattningar, och jag anser att man skall\r\nta hänsyn till människors trosuppfattning i olika\r\navseenden. Det finns samtidigt en mycket stark\r\nopinion för att man skall ta hänsyn till djuren, och\r\njag delar den uppfattningen.</pre><pre>Vi har gjort en bedömning som vi står för. Jag\r\ntycker samtidigt att det är viktigt att föra en dialog\r\nmed de berörda grupperna. Jag har själv på\r\ndepartementet haft möjlighet att vid några tillfällen\r\nträffa representanter för dessa grupper och\r\ndiskutera frågorna med dem.</pre><pre>Överläggningen var härmed avslutad.</pre><pre>15 §  Svar på fråga 1992/93:587 om\r\ninförselavgifterna på rituellt slaktat kött</pre><pre>Anf. 90  Jordbruksminister KARL ERIK\r\nOLSSON (c):</pre><pre>Herr talman! Lars Moquist har frågat mig om jag\r\navser föreslå ett slopande av restitution av\r\ninförselavgift för rituellt slaktat kött.</pre><pre>Frågan har nyligen behandlats av riksdagen. En\r\nmotion med motsvarande innehåll behandlades så\r\nsent som den 11 mars av riksdagens\r\njordbruksutskott. I enlighet med utskottets\r\nhemställan avslog riksdagen motionen den 16 april.</pre><pre>Enligt den svenska djurskyddslagen (1988:534)\r\nskall husdjur vid slakten vara bedövat när blodet\r\ntappas av. Det innebär att skäktning, dvs. slakt utan\r\nföregående bedövning enligt vissa religiösa\r\ntrosuppfattningar, inte är tillåten i Sverige.</pre><pre>Viss restitution av införselavgifter för judiskt\r\nrituellt slaktat kött sker med stöd av regeringens\r\nbeslut den 13 september 1984 och den 23 maj 1985.\r\nDe av Jordbruksverket beräknade\r\nrestitutionsbeloppen bestäms i princip så att\r\nkonsumentpriset på koscherkött skall motsvara\r\npriset för svensk vara jämte den merkostnad som\r\nskulle uppkomma om slaktmetoden var tillåten i\r\nSverige.</pre><pre>Jordbruksverket har den 22 december 1992 på\r\nuppdrag av regeringen redovisat en utredning om\r\nslakt av obedövade djur. Regeringen avvaktar för\r\nnärvarande en komplettering av utredningen i fråga\r\nom slakt av obedövade fjäderfä. Intill dess\r\nregeringen tagit ställning till Jordbruksverkets\r\nutredning har jag inte för avsikt att vidta några\r\nförändringar i nuvarande system.</pre><pre>Anf. 91  LARS MOQUIST (nyd):</pre><pre>Herr talman! Jordbruksministern! Varför jag\r\nvänder mig mot att man skall få pengar tillbaka i\r\nsamband med import av rituellt slaktat kött kanske\r\nframgår om jag beskriver den slaktmetod som\r\ntillämpas. Den tillämpas alltså inte i Sverige.</pre><pre>Enligt svensk djurskyddslag skall husdjur vid slakt\r\nskonas från onödigt lidande och obehag. Djuret\r\nskall också vara bedövat när blodet tappas av. Det\r\när alltså de bestämmelser som finns i Sverige.</pre><pre>Den judiska slaktmetoden, som heter shechita,\r\ninnebär att djuret vid fullt medvetande och utan\r\nbedövning skall slaktas med ett raskt snitt i halsen\r\nin mot halskotpelaren utan att halskotpelarens\r\nbenvävnad berörs. Av djurkroppen tillvaratas\r\nfrämre fjärdedelen ned till elfte revbenet, och\r\nköttet benämns då som koscher.</pre><pre>Den islamiska slaktmetoden halal är lik den\r\njudiska, men islamiterna motsätter sig som regel\r\ninte att djuret bedövas före slakt. Man tillvaratar\r\nockså hela djurkroppen.</pre><pre>Vid slakteriavlivning används främst två olika\r\nmetoder. Den ena metoden kallas Weinberg pen.\r\nDet innebär att djuret förs in i en bur, som sedan\r\nvänds upp och ner. Liggande på rygg med halsen\r\nsträckt och fixerad utanför buren avlivas djuret\r\ngenom halssnitt.</pre><pre>Den andra metoden kallas Cincinnati pen. Då förs\r\ndjuret stående in i en bur. Genom en särskild\r\nanordning lyfts djurets framdel upp från golvet\r\nsamtidigt som djuret förs framåt så att huvudet\r\nkommer utanför buren. Gripklor tar tag i djurets\r\nhuvud som bänds kraftigt uppåt så att halsen\r\nsträcks. Djuret avlivas sedan genom halssnitt.</pre><pre>Många svenska veterinärer anser att djuret\r\nförorsakas onödigt lidande genom denna\r\nslaktmetod. Det framgår också av\r\nJordbruksverkets rapport 1992:37, vilken\r\njordbruksministern refererade till, som heter Slakt\r\nav obedövade djur. I sin slutsats säger verket bl.a.:\r\n''Tvångsfixeringen av såväl nötboskap som får och\r\nlamm, vilken innebär att åtminstone nötboskapen\r\nsitter fast som i ett skruvstäd, skiljer sig radikalt\r\nfrån svensk uppfattning om hantering av djur vid\r\nslakt.''</pre><pre>Det är med anledning av detta som jag tycker att\r\ndet är märkligt att man vidhåller denna restitution.</pre><pre>Anf. 92  Jordbruksminister KARL ERIK\r\nOLSSON (c):</pre><pre>Herr talman! Som Lars Moquist säkert noterade\r\nvid debatten om föregående fråga finns det givetvis\r\ni denna fråga liksom i många andra frågor olika\r\nuppfattningar.</pre><pre>Det som har väglett nuvarande regering och\r\ntidigare regeringar i detta sammanhang är att vi inte\r\nvill göra avkall på djurskyddsbestämmelserna i\r\nSverige. Å andra sidan har man av hänsyn till dessa\r\ngruppers trosuppfattning, som innebär att de inte\r\nvill tillåta sig att äta kött som slaktats på normalt\r\nsätt i Sverige, inte velat åsamka dem höga\r\nkostnader.</pre><pre>Man kan mycket väl dela Lars Moquists\r\nuppfattning att detta innebär ett visst mått av\r\ndubbelmoral. Slakten sker ju i detta fall i ett annat\r\nland. Det kan vi i och för sig inte påverka.</pre><pre>Anf. 93  LARS MOQUIST (nyd):</pre><pre>Herr talman! När jag läser vad som står i\r\njordbruksministerns svar kan jag fortfarande inte\r\nförstå varför man skall betala tillbaka införselavgift\r\npå importerat rituellt slaktat kött, dvs. att det skall\r\nske restitution. Det står i svaret: ''De av\r\nJordbruksverket beräknade restitutionsbeloppen\r\nbestäms i princip så att konsumentpriset på\r\nkoscherkött skall motsvara priset för svensk vara\r\njämte den merkostnad som skulle uppkomma om\r\nslaktmetoden var tillåten i Sverige.''</pre><pre>Det innebär såvitt jag förstår att man bestämmer sig\r\nför vad t.ex. konsumentpriset skall vara på\r\nkalvkött. Sedan lägger man till den kostnad som det\r\nskulle innebära att slakta på detta sätt. Men jag kan\r\nfortfarande inte förstå varför det är ett motiv till att\r\nman skall få pengar tillbaka.</pre><pre>Jag kan förstå att man kan ha denna\r\nberäkningsmetod, men vad är motivet till att man\r\nskall få pengar tillbaka? Varför skall det vara\r\nbilligare? Man kan ju ha vilken kostnad som helst\r\nför importerade varor. Den som vill nyttja den\r\nimporterade varan, i det här fallet äta köttet, får\r\nbetala vad det kostar.</pre><pre>Anf. 94  Jordbruksminister KARL ERIK\r\nOLSSON (c):</pre><pre>Herr talman! Det som har varit vägledande vid\r\ndessa beslut -- vilka man mycket väl kan diskutera,\r\njag återkommer till detta, och jag inte har för avsikt\r\natt ta ställning förrän vi har fått ytterligare\r\nunderlag -- är att de förhållandevis små kvantiteter\r\nkött som förs in blir dyrare än annat kött. Det sätt\r\npå vilket samhället kan göra det möjligt att detta\r\nkött får ett pris som motsvarar andra svenska priser\r\när genom viss restitution av införselavgiften. Det är\r\nsamhällets del i detta.</pre><pre>Om vi nu blir medlemmar i EG undanröjs\r\nproblemet. Då försvinner denna typ av\r\ninförselavgifter, i varje fall vid import från EG-\r\nländerna. Då har vi inte längre möjlighet att\r\npåverka priset genom restitution.</pre><pre>Anf. 95  LARS MOQUIST (nyd):</pre><pre>Herr talman! Jag skall inte förlänga debatten\r\nytterligare. Jag ber att få tacka för svaret och\r\nhoppas att jordbruksministern har förstått vilken\r\nbetydelse jag tror att många svenskar lägger vid att\r\nvi håller oss till svensk djurskyddslag även i sådana\r\nsammanhang då vi diskuterar införselavgifter och\r\nannat.</pre><pre>Anf. 96  Jordbruksminister KARL ERIK\r\nOLSSON (c):</pre><pre>Herr talman! Jag vill referera till vad jag sade i\r\nsvaret på föregående fråga. Jag är mycket noga med\r\natt hävda den svenska djurskyddslagen. Riksdagen\r\nhar stiftat den under mycket stor enighet. Alla\r\nställer sig bakom den. Jag tycker inte att man skall\r\ngöra avkall på den. Det är en viktig utgångspunkt.</pre><pre>Överläggningen var härmed avslutad.</pre><pre>16 §  Svar på fråga 1992/93:607 om fiskevården i\r\nstatligt ägda vatten</pre><pre>Anf. 97  Jordbruksminister KARL ERIK\r\nOLSSON (c):</pre><pre>Herr talman! Sigge Godin har frågat mig om jag\r\navser medverka till att stärka det lokala inflytandet\r\növer fiskevården, i de vatten där staten vid\r\nbolagiseringen av Domänverket behåller\r\nfiskerätten, genom inrättande av en stiftelse.</pre><pre>Riksdagen har tidigare i vår avslagit en motion från\r\nSigge Godin med yrkande om bildande av en\r\nstiftelse för förvaltning av fisket i Domänverkets\r\nvatten. Jordbruksutskottet anförde då att det\r\nstatliga bolaget Domän AB:s fiskevård är nära\r\nintegrerad med Domän Skogs naturvårdsprogram.\r\nDomäns fiskekort gäller över hela landet i mer än\r\n1 500 vatten. Utskottet delade bolagets mening att\r\nett utbrytande av fiskevården på intet sätt skulle\r\ngynna fiskevårdsintresset.</pre><pre>Domän har statens uppdrag att under en\r\növergångsperiod om fyra år handha förvaltningen\r\nav fisket i bl.a. Torne, Kalix och Pite älvar samt\r\nVindelälven. Frågan om den fortsatta förvaltningen\r\nav fisket i de nämnda vattnen skall tas upp till\r\nförnyad prövning i god tid före utgången av\r\növergångsperioden.</pre><pre>Anf. 98  SIGGE GODIN (fp):</pre><pre>Herr talman! Jag tackar jordbruksministern för\r\nsvaret, även om det var negativt. Staten har\r\nsjälvfallet ett ansvar för att bedriva en sund\r\nfiskevård och för att fiskekort kan försäljas till\r\nallmänheten, men jag tycker inte att det räcker.\r\nMålet måste ju vara att utveckla de lokala\r\nförutsättningarna så att fiskemöjligheterna\r\nförbättras dels för ortsbefolkningen, dels för\r\nturisterna.</pre><pre>Goda möjligheter till fritidsfiske är ju ett utmärkt\r\nförsäljningsargument, som jordbruksministern väl\r\nvet, för att locka turister till landet. De\r\nundersökningar som har gjorts under den senaste\r\ntiden ute i Europa visar på det. Men det krävs också\r\natt lokalbefolkningen ges ett inflytande över\r\nfiskefrågorna, inte minst för att upprätthålla\r\nkvalitet och underhåll. Det är därför av mycket\r\nstort värde att lokala aktörer inbjuds att medverka\r\nför att främja fiskutsättning och\r\nfiskeorganisationer.</pre><pre>Jag trodde faktiskt att jordbruksministern efter\r\nriksdagsbeslutet kanske hade funderat litet i de här\r\nbanorna och på hur det lokala inflytandet skall\r\nkunna stärkas på fiskeområdet. Om man inte vill ha\r\nen stiftelsemodell, på vilket sätt skall man då kunna\r\nförstärka det lokala inflytandet över statens vatten?</pre><pre>Jag ser framför mig en betydande tillströmning av\r\nturister, inte minst från Europa. Om turisterna\r\ninvaderar vårt land är det mycket viktigt att\r\nlokalbefolkning och fritidsfiskare är medaktörer.\r\nDet är viktigt i dessa frågor. Delaktighet och\r\nmedinflytande är viktigt. Det talar ju regeringen\r\nväldigt ofta om. Varför skall det inte gälla inom\r\nfiskeområdet?</pre><pre>Anf. 99  Jordbruksminister KARL ERIK\r\nOLSSON (c):</pre><pre>Herr talman! Jag tror att vi i stora stycken har en\r\nsamstämmig uppfattning när det gäller fiskets\r\nbetydelse både som näring, binäring och inte minst\r\nsom fritidssyssla och även som en turistisk\r\nattraktion. Inte minst det senare tror jag att vi har\r\nmycket stor möjlighet att utnyttja. Vi har kommit i\r\nett prisläge där turism är mer intressant i Sverige än\r\nnågonsin tidigare. Ett öppnande mot EG kommer\r\natt underlätta turistströmmarna hit. Då är det\r\nviktigt att ta vara på de möjligheter som fisket ger.</pre><pre>Samtidigt delar jag uppfattningen att ett lokalt\r\ninflytande över fisket är angeläget. Det är också ett\r\nmotiv för de förenklade fiskebestämmelser som är\r\nutarbetade på Jordbruksdepartementet efter\r\nutredning i Fiskeriverket. Det är\r\nfiskebestämmelser som innebär att staten och\r\nlänstyrelserna lägger sig i mindre och i stället lägger\r\nansvaret längre ner hos den enskilda människan. Så\r\nlångt är vi överens.</pre><pre>Sedan är det väl inte särskilt uppseendeväckande\r\natt jag har samma uppfattning som majoriteten\r\nstrax efter det att en motion från Sigge Godin i den\r\nhär frågan avslagits av riksdagens kammare. Det är\r\nrelativt naturligt.</pre><pre>Anf. 100  SIGGE GODIN (fp):</pre><pre>Herr talman! De fiskevatten som Domänverket\r\nförfogar över och de markområden som kan finnas\r\ndäromkring är älvsträckor och goda fiskevatten\r\nsom det har varit mycket strid kring.\r\nKraftverksintressen har velat bygga ut dem.\r\nOrtsbefolkning och framför allt fiskeorganisationer\r\noch sportfiskare, som med inlevelse går in i dessa\r\nfrågor, har velat bevara dem.</pre><pre>Det är kanske framför allt av det skälet som lokala\r\naktörer borde kunna få delta i detta. Jag hävdar\r\ninte att det skall vara en majoritet av lokala\r\nintressen, eftersom staten kanske vill ha\r\nhuvudinflytande över det, i alla fall för en tid\r\nframåt, men man borde ändå kunna knyta till sig\r\nlokala aktörer. På sikt tror och hoppas jag att\r\nturismen skall växa till sig i vårt land, precis som\r\njordbruksministern uttryckte det. Om vi skall\r\nkunna erbjuda den naturupplevelse som sportfisket\r\nger tycker jag att vi skall ta vara på\r\nortsbefolkningens kunskaper och förmåga och\r\nverkligen se till att detta blir effektivt.</pre><pre>Anf. 101  Jordbruksminister KARL ERIK\r\nOLSSON (c):</pre><pre>Herr talman! Jag vet att det är väldigt många\r\nmänniskor i Sverige som är engagerade i debatten\r\nom fisket. Det är positivt. Jag har också i mitt svar\r\nangett att frågan om den mer långsiktiga\r\nförvaltning av dessa fiskevatten inte är avgjord.\r\nDen kan vi återkomma till.</pre><pre>Nu är det angeläget att det förs en debatt på det\r\nlokala planet och att det också tas fler lokala\r\ninitiativ än tidigare. Det tror jag att man kan göra i\r\ndet nuvarande läget utan att det bildas en särskild\r\nstiftelse på central nivå .</pre><pre>Anf. 102  SIGGE GODIN (fp):</pre><pre>Herr talman! Då får vi var för sig fundera på den\r\nhär frågan ytterligare tills försöksperioden är till\r\nända. Vi får se om vi inte kan hitta en lösning som\r\när till fyllest både för lokala aktörer och staten i\r\ndessa frågor.</pre><pre>Anf. 103  Jordbruksminister KARL ERIK\r\nOLSSON (c):</pre><pre>Herr talman! Tiden fram till ett nytt\r\nställningstagande skall ju alltid användas till att\r\nfundera och förkovra sig. Det skall vi göra nu\r\nockså.</pre><pre>Överläggningen var härmed avslutad.</pre><pre>17 §  Svar på frågorna 1992/93:634 och 698 om\r\neftergymnasiala skogliga utbildningen</pre><pre>Anf. 104  Jordbruksminister KARL ERIK\r\nOLSSON (c):</pre><pre>Herr talman! Karin Falkmer har frågat mig vad jag\r\nämnar vidta för åtgärder för att beslutet om den\r\neftergymnasiala skogliga utbildningen inte\r\nytterligare förhalas. Jan-Olof Franzén har frågat\r\nmig vilka åtgärder jag avser vidta så att skoglig\r\nutbildning kan bedrivas i södra Sverige utanför\r\nSveriges lantbruksuniversitet. Jag besvarar\r\nfrågorna i ett sammanhang.</pre><pre>Bakgrunden till Karin Falkmers fråga är att\r\nstyrelsen vid Sveriges lantbruksuniversitet den 14\r\ndecember förra året bordlade ett förslag till\r\nframtida skogsutbildningar. Förslaget som var\r\nframtaget av en arbetsgrupp inom universitet för\r\nplanering av skogliga utbildningar innehåller tre\r\nskogliga examina, nämligen jägmästareexamen,\r\nskogsmästareexamen och skoglig kandidatexamen.</pre><pre>Vad först gäller den skogliga kandidatexamen har\r\nden gjorts möjlig genom en ny förordning om\r\nLantbruksuniversitetet som regeringen har beslutat\r\nom och som träder i kraft den 1 juli 1993. För att\r\nerhålla denna kandidatexamen skall studenten ha\r\nfullgjort kursfordringar på sammanlagt minst 120\r\npoäng, varav 60 poäng inom ett huvudämne.</pre><pre>Den blivande kandidaten skall dessutom ha\r\nfullgjort ett examensarbete på minst 10 poäng.</pre><pre>Frågan om hur de högre skogliga utbildningarna i\r\növrigt skall utformas i framtiden behandlades på\r\nnytt av universitetets styrelse den 11 maj i år.\r\nStyrelsen beslutade då att jägmästareprogrammet\r\nskall förändras i enlighet med arbetsgruppens\r\nförslag. Det innebär bl.a. en ökad satsning på de\r\ngrundläggande ämnena ekologi, biologi och\r\nstatistik.</pre><pre>Styrelsen beslutade vidare att de båda kortare\r\nskogliga utbildningarna, dvs. den tvååriga\r\nskogsteknikerutbildningen och den ettåriga\r\nskogsmästareutbildningen, skall finnas kvar fram\r\ntill 1995. Antalet platser vid\r\nskogsteknikerutbildningen skall vara 60, lika\r\nfördelade på Skinnskatteberg och Bispgården.\r\nBispgårdens skall dessutom utbilda 45\r\nskogsmästare.</pre><pre>För de studenter som avser att söka sig en skoglig\r\nutbildning finns det alltså för närvarande möjlighet\r\natt välja mellan fyra olika akademiska examina.</pre><pre>Inom skogsbruket har det bedrivits en omfattande\r\nstrukturrationalisering under de senaste\r\ndecennierna. Antalet sysselsatta har minskat\r\nkraftigt. Antalet arbetstimmar i skogsarbete har\r\nminskat från 24 miljoner till 15 miljoner mellan\r\nåren 1985 och 1990.</pre><pre>Utvecklingen har lett till ett behov av att se\r\nnärmare också på frågan om vilken utbildning\r\nframtidens skogsarbetare behöver och hur denna\r\nutbildning skall passas in i utbildningssystemet. Jag\r\nhar därför tillsammans med utbildningsministern\r\ntagit initiativ till att en arbetsgrupp bildas som skall\r\nundersöka förutsättningarna för en eftergymnasial\r\nutbildning för specialiserade skogsarbetare.</pre><pre>Arbetsgruppen skall bestå av företrädare för\r\nJordbruksdepartementet,\r\nUtbildningsdepartementet och skogsbranschen.\r\nArbetet i gruppen beräknas att vara avslutat i\r\noktober i år. Visst kartläggningsarbete har redan\r\nutförts i samarbete med Skogsbrukets yrkesnämnd.</pre><pre>Arbetsgruppen skall utarbeta ett förslag till mål och\r\ninriktning, omfattning, dimensionering samt\r\nlokalisering av en sådan utbildning. På Jan-Olof\r\nFranzéns fråga om utbildningen i södra Sverige vill\r\njag följaktligen svara att regeringen inväntar\r\narbetsgruppens resultat innan slutgiltigt\r\nställningstagande tas. Även andra huvudmän än\r\nLantbruksuniversitetet kan komma i fråga för en\r\nframtida eftergymnasial utbildning av detta slag i\r\nsödra Sverige.</pre><pre>Den organisation som bäst kan motsvara de krav\r\nsom måste ställas på anordnare av en så speciell\r\nutbildning bör få bedriva utbildningen.</pre><pre>Anf. 105  KARIN FALKMER (m):</pre><pre>Herr talman! Jag tackar jordbruksministern för\r\nsvaret. Jag måste först rätta till en felaktighet, som\r\njag hoppas är ett rent skrivfel, i det tredje stycket\r\npå s. 2. Det är Skogsmästarskolan i\r\nSkinnskatteberg som dessutom skall utbilda 45\r\nskogsmästare, och inte Bispgården, som det står i\r\nsvaret.</pre><pre>Jag ställde den här frågan i mycket god tid före det\r\nstyrelsesammanträde som Lantbruksuniversitetets\r\nstyrelse skulle ha den 11 juni, och jag gjorde det\r\nmed den baktanken att jag hoppades att det svar\r\njag skulle få av jordbruksministern skulle bli den\r\npuff i ryggen som Lantbruksuniversitetets styrelse\r\nså väl behöver för att få kraften att fatta beslut om\r\nskogsmästarprogrammet.</pre><pre>Skogsutbildningsgruppen har ju mycket ingående\r\ndiskuterat dimensioneringen och lokaliseringen\r\noch föreslagit att skogsteknikerutbildningen och\r\nskogsmästarutbildningen slås samman till ett\r\nskogsmästarprogram och att denna utbildning\r\nförläggs till Skinnskatteberg och Bispgården.</pre><pre>Efter detta, som skedde i november 1992, har den\r\nhär frågan bara skjutits på. Det här är oerhört\r\nolyckligt. Planeringen av skogsmästarprogrammet\r\npågår i Skinnskatteberg sedan lång tid, och det är\r\nolyckligt för dem som planerar detta, för lärarkåren\r\noch för de studenter som är intresserade av skoglig\r\nutbildning på den här nivån. De vet i dag inte vad\r\nsom kommer att gälla i framtiden.</pre><pre>Har jordbruksministern någon plan på att göra\r\nnågonting för att man skall få klarhet i just den här\r\nnivån av den högre skogliga utbildningen?</pre><pre>Anf. 106  JAN-OLOF FRANZÉN (m):</pre><pre>Herr talman! Herr jordbruksminister, jag vill tacka\r\nför svaret.</pre><pre>Det görs ständigt gällande att det skall satsas på\r\nutbildning och forskning. Jag vill då påstå att\r\nskogsforskning och utbildning inom detta område\r\nborde vara det som prioriteras högst i vårt land,\r\neftersom skogsråvaran är vad vårt land i största\r\nomfattning exporterar.</pre><pre>Oron för skogens hälsa är påtaglig i södra Sverige.\r\nOmråden med sjuk skog har fått avverkas i för\r\ntidiga åldrar. Södra Sverige har inte den största\r\narealen men likväl den snabbaste tillväxten i landet.\r\nDär förekommer över huvud taget knappast någon\r\nforskning alls.</pre><pre>Jag vill vädja till jordbruksministern: I södra\r\nSverige måste förekomma skogsforskning. Jag för\r\nmin del anser att det inom Högskolan i Växjö\r\nliksom i den sydsvenska skogsnäringen finns ett\r\nmycket stort intresse för att få till stånd ett nytt\r\nskogsmästarprogram. Enheten för den sydsvenska\r\nskogsforskningen i Alnarp finns redan, bl.a. i\r\nförsöksparken i Asa.</pre><pre>Jag uppfattar likväl jordbruksministerns svar på det\r\nsättet, och jag vill gärna tolka det så, att det finns\r\nen möjlighet att det framgent kommer att finnas en\r\nskoglig utbildning i södra Sverige.</pre><pre>Anf. 107  Jordbruksminister KARL ERIK\r\nOLSSON (c):</pre><pre>Herr talman! Jag beklagar förväxlingen av orterna i\r\nsvaret. Karin Falkmer har helt rätt i sitt påpekande.</pre><pre>Universiteten har en betydande frihet att arbeta, låt\r\nvara att det kan behövas en puff i ryggen på\r\nstyrelsen emellanåt -- jag har suttit i den själv under\r\nmånga år. Man har nu gjort en bedömning av\r\nbehovet av skogsmästare. I det långsiktiga\r\nperspektivet är man väl ganska överens om vad som\r\negentligen behövs.</pre><pre>Utan att lägga mig i detaljerna i debatten skulle jag\r\nvilja säga att det finns ett visst samband mellan ett\r\nkomplement i form av en ny eftergymnasial skoglig\r\nutbildning och den nya skogsmästarutbildningen.\r\nVi har alltså behov av både en förbättrad\r\nskogsmästare, som är något mer kompetent än de\r\nskogsmästare som utbildas vid bägge de nuvarande\r\nlinjerna, och en specialiserad, högt kvalificerad\r\nskogsarbetare, som egentligen skall ta över en stor\r\ndel av de arbetsuppgifter och de beslut som fattas\r\nute i det praktiska arbetet i skogen som tidigare har\r\nlegat på skogsmästare och skogstekniker.</pre><pre>Hur det här kommer att bli vågar jag i dag inte säga,\r\noch det är inte heller min uppgift att gå in och styra\r\nuniversitetet i den här frågan.</pre><pre>Sedan vill jag vända mig till Jan-Olof Franzén.\r\nSkogsforskningen och den skogliga utbildningen är\r\nfaktiskt prioriterade redan i dag. Det framgår med\r\nall tydlighet av forskningspropositionen och\r\nJordbruksdepartementets bilaga till den. Mycket av\r\ndet arbete som nu pågår, med en viss\r\nomstrukturering av Lantbruksuniversitetet, tar ju\r\nsikte på en ökad satsning på skogsforskningen.</pre><pre>Jan-Olof Franzén nämnde själv de båda delarna av\r\nuniversitetet som är aktiva inom sydsvensk\r\nskogsforskning, dvs. gruppen i Alnarp och\r\nkopplingen till Asa. Jag tycker att det är mycket\r\nvärdefullt. Det är inte någon gammal satsning, men\r\nden har varit mycket framgångsrik med ganska små\r\ninsatser. Jag ser det som både nödvändigt och\r\nangeläget och dessutom möjligt att bygga vidare på\r\nden här satsningen i södra Sverige. Dessutom\r\nsträvar vi från departementets sida mot ett ökat\r\nsamarbete med vårt grannland Danmark i det här\r\nsammanhanget.</pre><pre>Anf. 108  KARIN FALKMER (m):</pre><pre>Herr talman! Jag tror att jordbruksministern och\r\njag har en samsyn när det gäller vikten av att få till\r\nstånd en skoglig högre utbildning, där\r\nskogsteknikernas utbildning förlängs till en\r\nskogsmästarutbildning, vilket föreslogs i\r\nskogsmästarprogrammet. Även jag är av den\r\nuppfattningen att det kan finnas skäl för att\r\nytterligare stärka kompetensen hos skogsarbetare.\r\nJag tycker det är tråkigt att de här två frågorna på\r\nnågot märkligt sätt har kolliderat, så att beslut om\r\nskogsmästarprogrammet förhalas på det sätt som\r\nhar gjorts.</pre><pre>När det gäller utbildningen för södra Sverige måste\r\njag här ta tillfället i akt att säga att utbildningen i\r\nsödra Bergslagen har en bas av mycket lång\r\nerfarenhet att stå på och en mycket hög kompetens,\r\noch både elever och arbetsgivare och näring har\r\nvarit mycket nöjda med kompetensnivån hos de\r\nutbildade skogsmästarna. Ekologiskt täcker den\r\ndelen av landet in även större delen av både södra\r\noch norra Sverige.</pre><pre>Anf. 109  JAN-OLOF FRANZÉN (m):</pre><pre>Herr talman! Jag vill ännu en gång tacka\r\njordbruksministern. Jag förstår att även\r\njordbruksministern är införstådd med de\r\nförhållanden som råder i södra Sverige, med den\r\nsnabbväxande skogen. De ekologiska aspekter som\r\nnu påförs den nya utbildningen rör förhållanden\r\nsom utvecklas betydligt snabbare i de södra delarna\r\nav vårt land än de norra delarna. Vi har i södra\r\nSverige dess värre varit litet för blygsamma i våra\r\nframställningar om att få en utbildning till de södra\r\nregionerna. Det är tacksamt att jordbruksministern\r\när medveten om att det är i södra Sverige som\r\nskogen och penningarna är att hämta.</pre><pre>Anf. 110  Jordbruksminister KARL ERIK\r\nOLSSON (c):</pre><pre>Herr talman! Jag vill inte gå i polemik om var i\r\nlandet det mesta finns att hämta. De stora arealerna\r\nfinns självfallet norröver. Men per arealenhet är\r\nproduktionen högre i de södra delarna av landet.</pre><pre>När vi nu skapar en delvis ny utbildning och därmed\r\nförändrar utbildningen är det angeläget att alla\r\nintressen kan tillgodoses. Det gäller både\r\nutbildningen och forskningen.</pre><pre>Sedan kan vi alltid diskutera var gränserna går. Som\r\nskåning gör jag bedömningen att gränsen mellan\r\nsödra och norra Sverige går någonstans strax norr\r\nom Hässleholm. Men det kan nog Jan-Olof\r\nFranzén, som bor ytterligare några mil norrut, och\r\njag inte bli överens om.</pre><pre>Jag tror att det som Karin Falkmer säger är rätt,\r\nnämligen att man i Mellansverige, i södra\r\nBergslagen, har en ganska god bild av det allra\r\nmesta. Men det behövs en komplettering. Bl.a.\r\ngäller det då lövskogsskötsel och skötsel av litet mer\r\nsnabbväxande skog i södra Sverige.</pre><pre>Anf. 111  KARIN FALKMER (m):</pre><pre>Herr talman! Får jag avslöja för jordbruksministern\r\natt även jag är skåning.</pre><pre>Under en dagsresa i södra Bergslagen kan man\r\nfaktiskt nå en ekologi som täcker i stort sett allt som\r\nfinns inom området mellan Landskrona i söder och\r\nLuleå i norr. Jag tänker på t.ex. Mälarlandskapets\r\nlövskog och Klotenområdets barrskog.</pre><pre>Vad jag är mån om är att klarhet skapas om\r\nskogsmästarprogrammet. Så snart som möjligt\r\nmåste det ges en signal om att denna utbildning är\r\nden utbildning som kommer att gälla för framtiden\r\npå den här nivån av den högre skogliga\r\nutbildningen. Denna utbildning är en\r\nhögskoleutbildning som skall vara generell.</pre><pre>Enveckors-  eller flerveckors kurser kan läggas ut i\r\nde delar av landet där det finns ett behov av extra\r\nförstärkning i just detta avseende.</pre><pre>Anf. 112  JAN-OLOF FRANZÉN (m):</pre><pre>Herr talman! Jag är i stort sett tacksam för det svar\r\nsom jag hittills fått. Likväl vill jag understryka att\r\nvi i södra Sverige är beredda att ta emot en skoglig\r\nutbildning. Vi är alltså positiva till en sådan.</pre><pre>Vi har Södra Skogsägarnas huvudkontor, och vi har\r\nhögskolan. Kommunerna, ja, alla i Kronobergs län\r\när mycket positiva till en skogsmästarutbildning där\r\nnere.</pre><pre>Om vi kommer dithän att Värnamo får stryka på\r\nfoten och lägga ner tror jag att det är passande att\r\nKronobergs län övertar den här funktionen i vida\r\nbemärkelse.</pre><pre>Än en gång tackar jag för svaret.</pre><pre>Anf. 113  Jordbruksminister KARL ERIK\r\nOLSSON (c):</pre><pre>Herr talman! Jag tror inte att det föreligger särskilt\r\nstor oenighet i den här frågan. I stället instämmer\r\njag gärna i vad som sägs om behovet av att det\r\nrelativt snart blir klarlagt hur den framtida\r\nskogsmästarutbildningen skall se ut.</pre><pre>Vidare tycker jag att det är positivt att frågor av det\r\nhär slaget aktualiseras. Denna fråga har varit\r\naktuell under de senaste åren. Frågan har hanterats\r\ndirekt av SLU:s styrelse. Men det hela föranleder\r\nändå en ganska bred debatt.</pre><pre>I få andra frågor har jag haft så många\r\nuppvaktningar som jag haft i just denna. Dessutom\r\nhar frågan varit föremål för många debatter här i\r\nkammaren. Att vi för en debatt om de här sakerna\r\ntycker jag är ett bra exempel på hur demokratin\r\nfungerar. Jag tror att det leder till att också de som\r\nså småningom blir ansvariga för de slutgiltiga\r\nbesluten får vissa intryck.</pre><pre>Överläggningen var härmed avslutad.</pre><pre>18 §  Svar på fråga 1992/93:647 om utrotning av\r\ntuberkulos hos hjortdjur</pre><pre>Anf. 114  Jordbruksminister KARL ERIK\r\nOLSSON (c):</pre><pre>Herr talman! Ingvar Eriksson har frågat mig vilka\r\nåtgärder jag är beredd att vidtaga för att\r\nslutreglering av skador och förluster snarast sker i\r\nfråga om vissa beslutade åtgärder vid bekämpning\r\nav tuberkulos hos hjortdjur.</pre><pre>I maj 1991 påvisades för första gången i Sverige\r\ntuberkulos i ett hjorthägn i Stockholms län.\r\nDärefter har ytterligare några\r\ntuberkulosinfekterade hjorthägn påvisats.\r\nBekämpningen av sjukdomen sker med stöd av\r\nepizootilagen (1980:369) och har skett genom att\r\nalla djur i tuberkulosinfekterade hjorthägn har\r\navlivats och destruerats. Frågor om ersättning vid\r\nbekämpande av sjukdomar enligt epizootilagen\r\nprövas av Statens jordbruksverk.</pre><pre>Jag har av Jordbruksverket erfarit att ersättning för\r\navlivade djur, kostnader i samband med avlivning\r\noch smittrening m.m. utbetalas tämligen snart efter\r\ndet att ersättningsansökan inkommit. Av flera skäl\r\nhar dock svårigheter uppkommit vid bedömningen\r\nav storleken på ersättningen för\r\nproduktionsbortfall, bl.a. på grund av att praxis\r\nsaknas eller är tämligen ringa på området.</pre><pre>Beträffande det första fallet av tuberkulos hos hjort\r\nhar Jordbruksverket för avsikt att inom kort\r\nslutreglera ärendet. För att mildra de ekonomiska\r\nkonsekvenserna har verket beviljat\r\nförskottsutbetalningar i avvaktan på slutreglering.\r\nEfter det att ärendet slutreglerats kommer övriga\r\närenden att slutregleras utifrån de\r\nersättningsprinciper som då arbetats fram inom\r\nverket.</pre><pre>Ingvar Eriksson nämner också i sin fråga att något\r\ntillvägagångssätt för sjukdomsbekämpning och\r\nkontroll till rimliga kostnader inte lagts fram.</pre><pre>Jordbruksverket har i skrivelse till regeringen\r\nden 12 november 1992 föreslagit att en särskild\r\nlagstiftning rörande tuberkulos hos hjortdjur\r\ninförs. Mot bakgrund av remissutfallet i ärendet\r\nuppdrog regeringen den 1 april 1993 åt\r\nJordbruksverket att bl.a. efter samråd med Statens\r\nlivsmedelsverk, Statens veterinärmedicinska\r\nanstalt och berörda näringsorganisationer göra en\r\nbedömning av remissinstansernas synpunkter och\r\nförslag. Jordbruksverkets redovisning av uppdraget\r\ninkom till Jordbruksdepartementet den 17 maj\r\n1993, dvs. i går. Ärendet kommer nu att beredas\r\ninom regeringskansliet.</pre><pre>Då Ingvar Eriksson, som framställt frågan, anmält\r\natt han var förhindrad att närvara vid\r\nsammanträdet, medgav förste vice talmannen att\r\nJan-Olof Franzén fick delta i överläggningen.</pre><pre>Anf. 115  JAN-OLOF FRANZÉN (m):</pre><pre>Herr talman! Jag ber att å Ingvar Erikssons vägnar\r\nfå framföra ett tack för svaret. Ingvar Eriksson är\r\nalltså, tyvärr, förhindrad att vara här och ta emot\r\nsvaret.</pre><pre>Överläggningen var härmed avslutad.</pre><pre>19 §  Svar på fråga 1992/93:648 om bekämpning\r\noch utrotning av bisjukdomen varroa</pre><pre>Anf. 116  Jordbruksminister KARL ERIK\r\nOLSSON (c):</pre><pre>Herr talman! Ingvar Eriksson har frågat mig vilka\r\nåtgärder jag avser att vidtaga i syfte att effektiva\r\nåtgärder sätts in för bekämpning och utrotning av\r\nbisjukdomen varroa.</pre><pre>Varroakvalstret är en mycket allvarlig skadegörare\r\ni biodlingen och kan på kort tid slå ut ett bisamhälle\r\nom inte bekämpningsåtgärder sätts in.\r\nVarroakvalstret har spritt sig över Europa på ett par\r\ndecennier och påträffades första gången i Sverige\r\npå Gotland sommaren 1987. Våren 1991\r\nkonstaterades kvalstret på ett par bigårdar utanför\r\nMalmö och därefter har spridningen gått mycket\r\nsnabbt. Förutom på Gotland har i dag angrepp av\r\nvarroa konstaterats i hela västra och sydöstra Skåne\r\nsamt i delar av Småland. Nu i vår har kvalstret\r\nockså påträffats i Norge, endast två mil från den\r\nsvenska gränsen.</pre><pre>Enligt bisjukdomslagen och\r\nbisjukdomsförordningen får Jordbruksverket\r\nbesluta om bekämpning av ett antal allvarliga\r\nbisjukdomar, bl.a. varroakvalstret. I syfte att\r\nfördröja spridningen av varroakvalster har\r\nJordbruksverket utfärdat föreskrifter för\r\nbekämpning av varroa. Södra Sverige har indelats i\r\nzoner, ett slags riskgradering beträffande\r\nförekomst av varroa. I zon 1, som i princip omfattar\r\nhela västra och södra Skåne, bedömer\r\nJordbruksverket att varroakvalstret är betydligt\r\nmer spritt än vad som framgår av de angrepp som\r\nkonstaterats där. Det har mot den bakgrunden inte\r\nbedömts meningsfullt att upprätthålla\r\ntillståndskravet för flyttning av bin mellan\r\nförsamlingar i zon 1. Det är däremot förbjudet att\r\nflytta bin ur zon 1.</pre><pre>Med hänsyn till varroakvalstrets biologi och\r\ntillgängliga diagnos- och bekämpningsmetoder har\r\nen utrotningsstrategi inte bedömts som\r\nmeningsfull. Även internationella erfarenheter\r\npekar i samma riktning. Erfarenheter från\r\nGotland, där varroakvalstret varit allmänt spritt\r\nsedan 1987, visar dock att det går att bedriva\r\nframgångsrik biodling även där kvalstret är\r\netablerat, och då såväl med som utan kemiska\r\nbekämpningsmedel.</pre><pre>Då Ingvar Eriksson, som framställt frågan, anmält\r\natt han var förhindrad att närvara vid\r\nsammanträdet, medgav förste vice talmannen att\r\nJan-Olof Franzén fick delta i överläggningen.</pre><pre>Anf. 117  JAN-OLOF FRANZÉN (m):</pre><pre>Herr talman! Även i denna frågedebatt vill jag till\r\njordbruksministern framföra Ingvar Erikssons tack\r\nför svaret.</pre><pre>Jag tror att dessa frågor ligger Ingvar Eriksson\r\nmycket varmt om hjärtat. Tyvärr är han alltså\r\nförhindrad att här ta emot och bemöta svaret.</pre><pre>Överläggningen var härmed avslutad.</pre><pre>20 §  Svar på fråga 1992/93:653 om kvaliteten på\r\nden svenska skolan</pre><pre>Anf. 118  Statsrådet BEATRICE ASK (m):</pre><pre>Herr talman! Georg Andersson har frågat mig vilka\r\nåtgärder regeringen avser att vidta för att hejda\r\nförsämringen av kvaliteten i den svenska skolans\r\nverksamhet.</pre><pre>Först skulle jag vilja fråga Georg Andersson på\r\nvilken eller vilka utredningar han bygger sina\r\npåståenden om att skolan blir allt sämre. Själv\r\nföljer jag noggrant de uppgifter som Skolverket\r\nlämnar på grundval av sin kontinuerliga\r\nuppföljning av den svenska skolan. Generellt har\r\nklasserna inte blivit större. Under en tioårsperiod\r\ninkluderande 1992/93 ligger klassmedeltalen\r\nrelativt oförändrade. Antalet elever som går ut från\r\ngrundskolan utan slutbetyg har inte ökat, och\r\nantalet obehöriga lärare har minskat. Det finns\r\ninget i Skolverkets hittills publicerade uppföljnings-\r\noch utvärderingsmaterial som kan verifiera ett\r\npåstående om att den svenska skolan generellt sett\r\nskulle ha blivit sämre.</pre><pre>Så långt statistiken. Jag är naturligtvis medveten\r\nom att statistik är statistik och inte säger så mycket\r\nom en enskild skola eller kommun. Det finns\r\nnaturligtvis, i det kärva ekonomiska läge som\r\nkommunerna i dag befinner sig i, kommuner och\r\nstyrelser för skolor som tvingats till besparingar\r\nockså på skolans område. Alla dessa besparingar är\r\nsäkerligen inte lika kloka och framsynta.</pre><pre>Men nu är ju ansvarsfördelningen den att riksdag\r\noch regering genom bl.a. skollag, läroplaner samt\r\ntim- och kursplaner skall svara för de övergripande\r\nmål- och riktlinjerna för skolan. Sedan är det en\r\nkommunal uppgift att svara för att\r\nskolverksamheten organiseras och genomförs på\r\nett bra sätt. Genom kontinuerlig uppföljning och\r\nutvärdering kan regeringen följa hur skolan\r\nuppfyller sitt uppdrag, och först om utvärderingen\r\nvisar att missförhållanden faktiskt råder, bör\r\nregeringen ingripa.</pre><pre>När det gäller kunskapsstandarden i skolan har\r\nregeringen i sina direktiv till Skolverkets\r\nfördjupade anslagsframställning, som skall lämnas\r\ni september 1993, begärt en redovisning av det\r\nunderlag som finns tillgängligt för att bedöma\r\nelevernas kunskapsnivå i olika skolformer. I den\r\nmån den dokumentation som i dag finns inte är till\r\nfyllest, skall Skolverket föreslå de ytterligare\r\nundersökningar som behöver göras.</pre><pre>De som snabbast märker om skolan inte uppfyller\r\nde krav man har rätt att ställa är elever och\r\nföräldrar. Genom de reformer som bl.a. genom\r\npropositionerna om valfrihet i skolan nu genomförs\r\ninom skolväsendet, får föräldrarna betydligt bättre\r\nmöjligheter än tidigare att utöva ett reellt\r\ninflytande i skolan. Jag tror inte att elever och\r\nföräldrar kommer att acceptera försämringar i\r\nskolan.</pre><pre>Riksdagen kommer under våren att få regeringens\r\nförslag om en ny läroplan för grundskolan och\r\növriga obligatoriska skolformer och om en ny\r\nläroplan för gymnasieskolan och komvux. De nya\r\nläroplanerna kommer, enligt min uppfattning, att\r\nytterligare stärka elevernas och föräldrarnas\r\ninflytande i skolan. Den flexibilitet som de nya\r\nläroplanerna ger utymme för, bör också göra det\r\nmöjligt att bättre utnyttja tillgängliga resurser. I\r\nläroplansförslaget från Läroplanskommittén\r\nbetonas slutligen det nödvändiga i att framför allt\r\ngrundskolan koncentrerar sina insatser på att\r\nförmedla de kunskaper som är mer bestående och\r\nsom ger en grund för fortsatt lärande. Jag är\r\növertygad om att de nya läroplanerna och de nya\r\nkursplanerna i skolan skall bidra till att höja den\r\nsvenska skolans kvalitet.</pre><pre>Anf. 119  GEORG ANDERSSON (s):</pre><pre>Herr talman! Jag vill tacka skolministern för det\r\nlånga svaret. Jag inser av svarets längd och av\r\nfrågans karaktär att vi borde ha haft en\r\ninterpellationsdebatt till förfogande, men vi får väl\r\nåterkomma när möjlighet till det ges.</pre><pre>Skolministern flyr till en motfråga och gör\r\npåståenden om att det generellt sett inte har blivit\r\nsämre. Det är en ganska låg målsättning från en\r\nregering som har ställt ut mycket långtgående\r\nkvalitetsförbättringar i skolan.</pre><pre>Jag har inte några statistiska rapporter att hänvisa\r\ntill. Jag har erfarenheter från fältet, och jag får\r\ndagliga rapporter där man klagar över\r\nförsämringar. Expressen gjorde en ganska utförlig\r\ngranskning av skolans situation, och den var\r\nutomordentligt skrämmande.</pre><pre>Skolministern säger att antalet obehöriga lärare har\r\nminskat. Mitt intryck är att antalet lärare har\r\nminskat, vilket är ganska allvarligt.</pre><pre>Skolministern påstår att det kan finnas kommuner\r\nsom i dag befinner sig i ett läge där de tvingas till\r\nbesparingar på skolans område. Min motfråga är:\r\nFinns det några kommuner som inte tvingas till\r\nbesparingar? Och hur påverkar det kvaliteten att\r\nalla kommuner tvingas till besparingar? Det är det\r\nsom nu sätter tryck på hela skolverksamheten.</pre><pre>Det är ett ganska passivt svar när skolministern\r\nsäger att ''först om utvärderingen visar att\r\nmissförhållanden faktiskt råder, bör regeringen\r\ningripa''. Har regeringen inte högre ambitioner när\r\ndet gäller att verka för en förbättring av kvaliteten,\r\neller åtminstone när det gäller att värna den\r\nnuvarande kvaliteten?</pre><pre>Ett annat märkligt inslag är skolministerns sätt att\r\nhänvisa till reaktioner från elever och föräldrar och\r\natt man i en valfrihetsskola skall få sådana\r\nreaktioner. Men det är ju sådana reaktioner som\r\njag bygger min fråga på. Det kommer ju dagliga\r\nprotester och reaktioner från föräldrar och elever\r\nmen också från lärare.</pre><pre>Anf. 120  Statsrådet BEATRICE ASK (m):</pre><pre>Herr talman! Det är riktigt att mitt svar var långt,\r\ndärför att jag fann anledning att litet grand\r\nredogöra för den ansvarsfördelning som råder\r\nmellan stat och kommun. Det är nämligen väldigt\r\nviktigt att riksdagen och andra aktörer inom det\r\noffentliga området vet vem som skall göra vad.\r\nDetta är en förändring i styrsystemet för skolan som\r\nvi har varit överens om och som framför allt lades\r\nfram som förslag under den socialdemokratiska\r\nregeringens tid. Jag tror att det är viktigt att man\r\nhåller fast vid detta.</pre><pre>Jag tycker också att det är väsentligt med\r\nerfarenheterna från fältet. Men det är klart att jag\r\nsom minister känner att det inte går att läsa bara\r\nExpressenartiklar. Det är nödvändigt att faktiskt\r\ninhämta de konkreta uppgifter som finns från fältet\r\noch också få de analyser som Skolverket gör med\r\nanledning av siffrorna. Det finns nämligen så\r\nmycket bakom siffrorna. Dessa analyser kommer\r\nunder hösten. Detta styrsystem har varit i kraft\r\nunder knappt ett läsår. Jag tycker att detta läsår\r\nskall få avslutas innan man drar långtgående\r\nslutsatser av det.</pre><pre>När det gäller Expressens artikelserie vill jag också\r\nsäga att det finns uppgifter där som inte riktigt\r\nstämmer. Jag har arbetat mycket bl.a. med\r\nskolmiljön och vet vilka bekymmer som finns. Men\r\njag tycker att det är tråkigt att man inte i något\r\navseende pekar på de stora insatser som\r\nkommunerna i dag gör trots det mycket besvärliga\r\nekonomiska läge som de befinner sig i.</pre><pre>När det gäller lärarfrågan i grundskolan skall jag\r\ndelvis ge Georg Andersson rätt. Antalet\r\nlärartimmar per elev har förändrats något och till\r\ndet som man kan tro är en nackdel, vilket har att\r\ngöra med avtalen. Men vi har i dag i den svenska\r\ngrundskolan en lärare på elva elever. Det tycker\r\ninte jag är en väldigt dålig standard. Men detta är\r\nstatistik. Jag vet att det finns skolor där man har 30\r\nbarn i en klass och att man kan ha ännu fler barn i\r\nen klass. Detta visar hur väsentligt det är att man\r\nlöser bekymren också lokalt och att jag inte\r\ngeneraliserar och säger att det är lika illa överallt,\r\neftersom det inte är så.</pre><pre>Anf. 121  GEORG ANDERSSON (s):</pre><pre>Herr talman! Jag är väl medveten om\r\nansvarsfördelningen, eftersom jag har sysslat en del\r\nmed skolpolitik under årens lopp. Men hur vill nu\r\nregeringen garantera regeringsdeklarationens\r\nlöften om att en väsentlig kvalitetsförbättring skall\r\ngenomföras i skolan? Då kan man ju inte bara\r\nhänvisa till kommunerna och sedan ta ifrån\r\nkommunerna pengar och säga att de får försöka\r\nomprioritera och förvalta bättre. Kommunerna får\r\nen mindre påse med pengar samtidigt som de skall\r\nhöja kvaliteten. Den ekvationen går dåligt ihop.</pre><pre>Det var intressant att skolministern nu tog upp\r\nlärarfrågan. I det långa svaret fanns det nämligen\r\ninte ett ord om läraren som resurs. Genom årens\r\nskoldebatter har jag lärt mig att Moderaterna\r\nhävdar att lärarna är skolans viktigaste resurs. Men\r\nskolministern nämner inget om lärarnas roll när\r\nhon skall tala om den framtida kvaliteten i skolan.\r\nVad är Europas bästa skola? Kan Beatrice Ask\r\nförklara för mig något om vilka urvalsinstrument\r\noch vilka föredömen som regeringen tittar på när\r\nden har satt upp denna målsättning.</pre><pre>Anf. 122  Statsrådet BEATRICE ASK (m):</pre><pre>Herr talman! Först blir man beskylld för att skriva\r\nför långa svar, sedan får man veta att man inte har\r\ntagit med allt. Det är sant i båda fallen. Skolan är\r\nvår största arbetsplats. Den inrymmer en rad\r\nfrågeställningar och områden. Jag beklagar att jag\r\ninte fick med lärarna också. Jag instämmer i\r\npåståendet att lärarna för Moderaterna är en\r\nmycket central del av skolpolitiken.</pre><pre>Vad är Europas bästa skola? Ja, det är inte så enkelt\r\natt man kan titta i facit och säga: Den ser ut så här.\r\nDet är inte heller så enkelt att man kan titta på ett\r\nland och säga: Där har vi den perfekta skolan.</pre><pre>Jag tror att man måste lära från litet olika håll. Men\r\ndet finns undersökningar där man i viss\r\nutsträckning kan jämföra skolsystem i olika delar\r\nav världen. Jag skulle vilja säga att vi på varje punkt\r\ndär vi känner att vi inte är tillräckligt bra skall\r\nförsöka bli bättre och ha som mål att också i de\r\neuropeiska sammanhangen kunna stå upp och säga:\r\nVi tycker, utifrån de kunskaper som finns om olika\r\nskolsystem, att vi håller en tätposition i Europa. Då\r\nhar vi nått målet. Men det kanske inte går hur fort\r\nsom helst. I vart fall går det inte på ett och ett halvt\r\når.</pre><pre>Anf. 123  GEORG ANDERSSON (s):</pre><pre>Herr talman! Svaga elever är för mig en viktig fråga\r\nnär det gäller kvaliteten i skolan. För vilka gäller\r\nmålsättningen? Är det en skola som är bra för alla\r\neller är det en elitskola? Vilka\r\nutvärderingsinstrument tänker sig Beatrice Ask\r\nanvända för att kartlägga detta?</pre><pre>Jag återkommer till frågan: Finns det någon\r\nförebild i Europa? När regeringen satte upp målet\r\nEuropas bästa skola, måste man ändå ha tänkt\r\nigenom frågan. Regeringsdeklarationen är ett\r\nviktigt dokument som noga penetreras, till varje\r\nstavelse, varje bokstav. Det måste ha funnits någon\r\nsom då, 1991, var bättre än vi enligt regeringens\r\nbedömning. Vilket land är det som vi skall hinna i\r\nfatt med den politik som regeringen bedriver?</pre><pre>Anf. 124  Statsrådet BEATRICE ASK (m):</pre><pre>Herr talman! Jag tar ett litet exempel. Vi vet att\r\nFinland är något bättre än vi när det gäller\r\nläsförståelse i vissa ämnen. Det finns mängder av\r\nolika exempel. Men ta nu inte det korta svaret som\r\nett enkelt svar på den frågan!</pre><pre>Jag vill gärna säga något om de svaga eleverna. Det\r\nstår i skollagen och i läroplanen att elever med\r\nsärskilda behov skall få det stöd de behöver. Det\r\ntycker jag är oerhört viktigt att understryka.</pre><pre>Det finns en del rapporter och statistik, som ännu\r\ninte har analyserats, som tyder på att det har skett\r\nen och annan försämring. Jag vet att man i bl.a.\r\nStockholms kommun blev mycket oroad över en\r\nlokal undersökning som gällde elever med särskilda\r\nbehov.</pre><pre>Det man då gjorde var att gå tillbaka till varje\r\nrektor för att be dem gå igenom hur det såg ut på\r\nvars och ens skola. Detta hade ju att göra med de\r\nlokala budgetarna. Det gjordes då en del\r\nförändringar lokalt som har visat att man i några fall\r\nt.o.m. har organiserat verksamheten så att stödet är\r\nbättre. Man lägger något mer av resurserna på de\r\nsvaga eleverna. Det tycker jag är ett utmärkt\r\nexempel.</pre><pre>Men jag tror att det är väsentligt att man noga följer\r\nvarje resultat som har att göra med elever med\r\nsärskilda behov. Det är i tider av trång ekonomi lätt\r\natt den som är svag och de som inte är så många\r\nsätts på undantag och det får inte ske. Det vore ett\r\nbrott mot vår skollag, mot vår läroplan och mot de\r\nambitioner som vi måste ha om vi skall skapa\r\nEuropas bästa skola.</pre><pre>Anf. 125  GEORG ANDERSSON (s):</pre><pre>Herr talman! Vi har fått ett konkret svar, att\r\nFinland i vissa avseenden skulle vara bättre än\r\nSverige. Vi får titta på det och fortsätta debatten i\r\ninterpellationsdebattens form, så att vi kan\r\nfördjupa oss litet bättre i den här frågan.</pre><pre>Jag kan notera att regeringen för drygt ett och ett\r\nhalvt år sedan lovade förbättringar av skolans\r\nkvalitet. Alla tecken man ser när man är ute och\r\nskaffar sig erfarenheter på fältet är att det har blivit\r\nsvårare för eleverna i skolan, därför att antalet\r\nlärare i förhållande till elever har minskat. Hjälpen\r\ntill de svaga har försämrats.</pre><pre>När jag ställer frågan hur det blir med Europas\r\nbästa skola, svarar skolministern att det i stort sett\r\ninte har blivit sämre. Det är en ganska nedtonad\r\nattityd från regeringens sida. Jag noterar detta.\r\nSedan får vi återkomma till en fördjupad diskussion\r\nom detta. Jag menar faktiskt att kvaliteten i skolan\r\ndess värre har blivit sämre.</pre><pre>Anf. 126  Statsrådet BEATRICE ASK (m):</pre><pre>Herr talman! Jag beklagar när man inte lyssnar på\r\nde svar som jag ger. Jag beklagar också när man vill\r\ntolka in försämringar som inte har skett. Det är\r\nockså viktigt att riksdagen använder ett konkret\r\nunderlag när det gäller att följa upp hur\r\nkommunerna sköter ansvaret för\r\nskolverksamheten, som är så central för samhällets\r\nutveckling.</pre><pre>Jag vill också påpeka att jag i en replik faktiskt\r\nframhöll att man i Stockholm har konstaterat vissa\r\nförbättringar i stödet till svaga elever, vilket jag\r\ntycker är ett plus. Jag hoppas att vi skall kunna se\r\nsådana också på andra områden.</pre><pre>Hade jag haft längre tid till förfogande, skulle jag\r\nha kunnat redovisa många förändringar till det\r\nbättre. Det gäller inte minst upprustning av en\r\nmängd skolor runt om i landet. Men det är inte\r\nstatens förtjänst, utan det är kommunerna som har\r\nansvaret för detta.</pre><pre>Det som vi nu håller på med är att utarbeta förslag,\r\nsom förhoppningsvis kommer att läggas fram innan\r\nriksmötet har avslutats, vad gäller läroplaner och\r\nbetyg. Vi sätter där upp målen, ambitionerna och\r\nramarna för hur svensk skola skall utvecklas\r\nframöver.</pre><pre>Jag ser fram emot fortsatta debatter också utifrån\r\nden verklighet som vi befinner oss i, så att vi\r\nverkligen kan fastställa mål för denna viktiga\r\nverksamhet.</pre><pre>Överläggningen var härmed avslutad.</pre><pre>21 §  Svar på fråga 1992/93:649 om åtgärder för\r\natt stärka tilltron till rättsväsendet</pre><pre>Anf. 127  Justitieminister GUN HELLSVIK\r\n(m):</pre><pre>Herr talman! Hans Karlsson har frågat mig vilka\r\nåtgärder jag är beredd att vidta för att stärka\r\nmänniskors tilltro till rättsväsendet så att de känner\r\ntrygghet inför det rättssystem som vi har i Sverige.</pre><pre>I sin fråga beskriver Hans Karlsson ett fall där en\r\nåklagare lagt ned ett åtal om ansvar för en\r\ntrafikolycka. Han uppger att åklagarens beslut\r\nväckt protester och lett till att människor frågar sig\r\nhur det står till med rättsväsendet och rättvisan i\r\nSverige.</pre><pre>Som Hans Karlsson väl måste känna till får jag som\r\njustitieminister inte uttala mig om ett enskilt fall. Vi\r\nhar i Sverige, liksom i de flesta andra rättsstater, ett\r\nsystem där domstolar och myndigheter\r\nsjälvständigt tillämpar lagar och andra\r\nbestämmelser. Just denna självständighet vid\r\nprövningen av enskilda fall utgör en viktig garanti\r\nför rättssäkerheten här i landet.</pre><pre>Det är ofrånkomligt att enskilda domar och beslut\r\nutsätts för kritik. Att så sker är en självklarhet i ett\r\ndemokratiskt samhälle och måste accepteras när\r\nkritiken rör rena bedömningsfrågor. I de flesta fall\r\nfinns ju dessutom en möjlighet till överprövning\r\nefter överklagande. Om kritiken däremot hänför\r\nsig till frågor som rör gällande lagstiftning, finns\r\nanledning att noga överväga om lagen bör ändras\r\nså att den bättre kan bidra till att skapa tilltro till\r\nrättssystemet. Jag vill påstå att vår nuvarande\r\nregering varit betydligt mer lyhörd på detta område\r\nän de tidigare socialdemokratiska.</pre><pre>Ett flertal lagändringar i syfte att närma regelverket\r\ntill det allmänna rättsmedvetandet har redan\r\nantagits på regeringens initiativ. Dessa innebär dels\r\natt straffet kommer att skärpas för ett antal brott\r\ndär den nuvarande straffskalan inte kan anses\r\ntillräcklig för de allvarligaste fallen, dels att den\r\nobligatoriska halvtidsfrigivningen avskaffas, dels\r\natt narkotikastrafflagen ändras, bl.a. för att man på\r\nett effektivare sätt skall kunna ingripa även mot\r\neget bruk av narkotika.</pre><pre>Ett område där den nuvarande lagstiftningen med\r\nrätta har utsatts för kritik är\r\ntrafiknykterhetsbrotten. Här ligger regeringen\r\nlångt framme i arbetet med att åstadkomma en\r\nändring. Ett förslag till sänkt promillegräns och\r\nskärpt påföljd för grovt rattfylleri bereds för\r\nnärvarande. Ett lagförslag kan vara färdigt till\r\nhösten.</pre><pre>På en rad andra områden ses lagstiftningen över.\r\nDet gäller bl.a. påföljdssystemet, där såväl reglerna\r\nför påföljdsval som nya påföljdsformer övervägs,\r\nbehandlingen av unga lagöverträdare, där ett\r\nbetänkande kommer att presenteras inom kort,\r\nsamt vissa bestämmelser om sexualbrott mot barn.\r\nVidare har en promemoria nyligen presenterats\r\nmed ett flertal förslag till lagändringar som har till\r\nsyfte att stärka brottsoffrens ställning.</pre><pre>Detta är åtgärder som, tillsammans med en fast och\r\nkonsekvent förd kriminalpolitik, har stor betydelse\r\nför att människor i ett längre perspektiv skall kunna\r\nkänna tilltro till rättssystemet.</pre><pre>Det är emellertid helt klart att denna tilltro till stor\r\ndel också är beroende av hur den kriminalpolitiska\r\ndebatten förs och hur hanteringen av\r\nuppseendeväckande brott refereras i\r\nmassmedierna. Alltför ofta har felaktigt eller\r\nofullständigt återgivna fakta om ett enskilt fall fått\r\nutgöra underlag för en allmänt hållen kritik mot\r\nrättsväsendet som helhet. Det är viktigt för tilltron\r\ntill rättssystemet att debatten åtminstone här i\r\nkammaren är saklig och underbyggd av kunskaper\r\nom systemets sätt att fungera.</pre><pre>Anf. 128  HANS KARLSSON (s):</pre><pre>Herr talman! Jag ber att få tacka justitieministern\r\nför svaret, även om jag hade en förhoppning att det\r\nskulle vara mer distinkt och uttömmande. Jag är\r\nmedveten om att justitieministern inte kan besvara\r\nfrågor som rör ett enskilt ärende. Men jag tycker att\r\ndet jag har redovisat i min frågeställning är av så\r\nstor principiell betydelse att det fanns skäl att ställa\r\nfrågan.</pre><pre>Sedan jag ställde frågan har problemet med\r\nmänniskors tilltro till rättsväsendet aktualiserats\r\nytterligare. Jag tänker då på visningen av\r\nbarnpornografifilmer som har ägt rum i Stockholms\r\ntingsrätt. Justitieministern kommenterar också det\r\ni svaret.</pre><pre>Människor i allmänhet anlägger en aspekt grundad\r\npå sunt förnuft på hur saker och ting hanteras. Det\r\nrimmar illa med det allmänna rättsmedvetandet när\r\nman upplever att rättvisa inte skipas. Det är\r\nförståeligt om både anhöriga och allmänhet blir\r\nupprörda när man inte går till botten och ett ärende\r\ninte får en ordentlig prövning i domstol. Det gällde\r\nju här en mycket svår trafikolycka där det\r\nuppenbarligen fanns många oklarheter. Jag vill\r\ndärför fråga justitieministern om hon inte anser att\r\ndet är viktigt att svåra trafikolyckor, där det råder\r\noklarheter om trafikbrott osv., får en rättslig\r\nprövning i domstol.</pre><pre>Anf. 129  Justitieminister GUN HELLSVIK\r\n(m):</pre><pre>Herr talman! Hans Karlsson efterlyser ett mer\r\ndistinkt och uttömmande svar. Jag måste påminna\r\nom att Hans Karlssons fråga helt och hållet hänför\r\nsig till ett enskilt fall. Med de regler som Sveriges\r\nriksdag har antagit, som jag tycker är riktiga, får ett\r\nstatsråd inte kommentera ett enskilt fall.</pre><pre>Om vi skall se det generellt skulle jag vilja säga att\r\ndet, oberoende av vilken typ av brott som\r\nmisstanke avser, är viktigt att vi har en\r\nåklagarorganisation och en polisorganisation som\r\nger oss möjlighet att på ett djupt sätt göra\r\nutredningar. Detta är min fasta övertygelse. Det\r\nhar jag visat bl.a. genom att redan hösten 1991,\r\nmycket kort tid efter det att den nuvarande\r\nregeringen tillträdde, ta initiativet till att tillsätta de\r\n1 000 polistjänster som då var vakanta. En\r\nförutsättning för att vi skall kunna göra gedigna\r\nutredningar är att vi har polismän på de tjänster där\r\nutredningarna skall ske. Vi är säkert helt överens\r\npå denna punkt, att utredningar skall göras gediget.\r\nDå måste man också skapa förutsättningar. Det är\r\nen av mina uppgifter, som jag tar på allvar. Det\r\ntycker jag också att jag har visat tydligt.</pre><pre>Anf. 130  HANS KARLSSON (s):</pre><pre>Herr talman! Jag påpekade redan i mitt första\r\ninlägg att jag är på det klara med att\r\njustitieministern inte kan kommentera enskilda\r\närenden. Det har heller inte varit min avsikt. Jag\r\nville få till stånd en principdiskussion, med\r\nutgångspunkt i ärendets karaktär, om det inte är\r\nangeläget med ändringar i nuvarande regelverk.\r\nJag menar att det är angeläget med ändringar som\r\ninnebär att denna typ av trafikolyckor, där så\r\nmånga oklarheter föreligger, får en rättslig\r\nprövning i domstol, så att polisutredningarna\r\nnagelfars och människor kan få frågetecken\r\nuträtade.</pre><pre>Jag är väl medveten om att justitieministern är mer\r\ninsatt i juridiken än jag. För oss som\r\nriksdagsledamöter och folkvalda är det angeläget\r\natt spegla det missnöje och den kritik och oro som\r\nfinns hos människor. Det är det jag vill peka på i\r\ndenna fråga.</pre><pre>Anf. 131  Justitieminister GUN HELLSVIK\r\n(m):</pre><pre>Herr talman! Det är otroligt viktigt att vi alla\r\ngemensamt arbetar för att skapa ett förtroende för\r\nrättssystemet. Det gör vi genom att skapa\r\nförutsättningar för polisens arbete och genom det\r\nomfattande lagstiftningsarbete som är på gång på\r\nkriminalpolitikens område. Men vi skall inte\r\nunderskatta den debatt som förs -- jag tog upp det i\r\nslutet av mitt svar. Jag är personligen övertygad om\r\natt en del av den bristande tilltron i dag beror på\r\nden vridna debatt som förs och där allmänheten\r\ninte får ta del av de verkliga förhållandena, utan det\r\nstora intresset fixeras vid braskande rubriker. Men\r\nhär finns som sagt också många och stora brister,\r\nsom vi successivt håller på att avhjälpa.</pre><pre>Anf. 132  HANS KARLSSON (s):</pre><pre>Herr talman! Jag kan hålla med justitieministern\r\nom att det finns exempel på att informationen till\r\nallmänheten har varit rent av vilseledande,\r\nsubjektivt värderat, i sådana här fall. Det fall som\r\njag exemplifierade med och som jag tror att\r\njustitieministern har fått en del handlingar om visar\r\nändå att man har gått väldigt grundligt till väga för\r\natt undersöka hur saker och ting har hanterats, men\r\ndet verkar som om det fortfarande råder oklarheter\r\npå en mängd punkter. Det tycker jag är\r\notillfredsställande såväl för anhöriga som för\r\nallmänheten. Dessa frågetecken bör rätas ut.</pre><pre>Överläggningen var härmed avslutad.</pre><pre>22 §  Svar på fråga 1992/93:650 om\r\nsammanslagning av Eslövs och Lunds\r\npolisdistrikt</pre><pre>Anf. 133  Justitieminister GUN HELLSVIK\r\n(m):</pre><pre>Herr talman! Alwa Wennerlund har frågat mig om\r\njag kommer att verka för att nuvarande\r\norganisation med vaktlag i Eslöv kommer att\r\nfortsätta även om Eslövs och Lunds polisdistrikt\r\nslås samman.</pre><pre>Under de senaste åren har utvecklingen inom\r\nPolisen gått mot en ökad decentralisering med\r\nstörre möjligheter för polismyndigheterna att\r\nbestämma sin organisation. Den 1 juli förra året\r\ngenomfördes ett nytt budgetsystem vilket innebar\r\natt huvuddelen av medlen för Polisens verksamhet\r\nnumera anvisas över 24 länsramar som\r\nlänsstyrelserna förfogar över. Samtidigt infördes en\r\nny enhetlig regional ledningsorganisation inom\r\nPolisen, den s.k. länspolismästarmodellen. Dessa\r\ntvå reformer har inneburit en kraftig\r\ndecentralisering från regeringen och\r\nRikspolisstyrelsen till länen och de lokala\r\npolismyndigheterna. I många fall fattas nu besluten\r\nom organisation och verksamhetsinriktning av\r\nkommunalt förankrade förtroendemannaorgan,\r\nnämligen polisstyrelser och länsstyrelsernas\r\nstyrelser.</pre><pre>Med hänsyn till det statsfinansiella läget har nu\r\nkraven på effektivitet i polisverksamheten skärpts\r\nytterligare. Regeringen har därför i\r\nplaneringsdirektiven för polisväsendet inför\r\nkommande budgetår uppdragit åt länsstyrelserna\r\natt utarbeta rationaliseringsplaner för Polisen inom\r\nresp. län. Meningen är att genom\r\norganisationsutveckling och andra åtgärder minska\r\nkostnaderna utan att detta drabbar den operativa\r\npolisverksamheten. För att ge länsstyrelserna\r\nförutsättningar att på ett effektivt sätt driva detta\r\nrationaliseringsarbete har regeringen genom\r\nändringar i polisförordningen delegerat till\r\nlänsstyrelserna att bl.a. besluta om indelningen i\r\npolisdistrikt.</pre><pre>Som exempel på de vinster som kan göras vid\r\ndistriktssammanslagningar vill jag peka på den\r\nnyligen genomförda sammanslagningen av\r\npolismyndigheterna i Täby och Danderyd. Det\r\nberäknas att man genom denna\r\norganisationsförändring kunde frigöra ca 20 poliser\r\nför andra viktiga uppgifter. Detta möjliggjordes\r\nbl.a. genom att ett antal dubbelfunktioner kunde\r\nundvikas i den nya organisationen.</pre><pre>Av det jag nu sagt framgår att det inte är en sak för\r\nregeringen att ta ställning till hur Polisen inom ett\r\nvisst polisdistrikt organiserar sin verksamhet. Jag\r\nskall därför inte uttala mig om vaktlagen hos\r\nPolisen i Eslöv och Lund.</pre><pre>Anf. 134  ALWA WENNERLUND (kds):</pre><pre>Herr talman! Jag vill tacka justitieministern för\r\nsvaret.</pre><pre>Jag känner litet oro för att det väsentligt\r\nförbättrade läget i de mellanskånska kommunerna,\r\nsom är ett ganska stort geografiskt område,\r\nkommer att försämras och att organisationen med\r\nde fem vakthavande befälen, som var och en leder\r\nsitt vaktlag, som täcker hela distriktet -- Eslöv,\r\nHöör och Hörby -- skall brytas sönder. Som det är\r\nnu har man bevakning hela dygnet -- även om\r\nnätterna när de flesta brotten begås. Man ser\r\npolisen på gator och torg -- inte bara en\r\nstadspolisbil som då och då kör en runda runt\r\ntorget, utan man känner sin polis.</pre><pre>Målet och inriktningen på arbete grundar sig på\r\nbudgetpropositionen, och man vill genom\r\nbrottsförebyggande och brottsbekämpande\r\nåtgärder minska antalet brott.</pre><pre></pre><pre>Det här gäller alltså inte bara utryckning då ett\r\nbrott har begåtts utan det är fråga om ett\r\ngenomtänkt åtgärdsprogram för förebyggande av\r\nbrott. Det är dessa förebyggande åtgärder som jag\r\nanser är oerhört viktiga och att polisen har ett bra\r\nsamarbete med socialtjänst och skola -- polisen\r\nkänner då till vilka familjer som är\r\nproblemfamiljer.</pre><pre>Vi vet att volymmässigt begås de flesta våldsbrotten\r\ninom familjerna. Därför har områdespoliserna god\r\nnytta av sin lokalkännedom. Att ha goda kontakter\r\nmed skolan och att tidigt kunna se vilka barn som\r\nmår dåligt är också en av de uppgifter som dessa\r\nvakthavande befäl arbetar med.</pre><pre>Även brott på dansbanor och vid gator och torg kan\r\nförebyggas om polisen redan finns på plats. Jag är\r\norolig för att dessa möjligheter kommer att\r\nförsämras om distriktet blir för stort.</pre><pre>Anf. 135  Justitieminister GUN HELLSVIK\r\n(m):</pre><pre>Herr talman! Jag har full förståelse för denna oro.\r\nJag vill samtidigt påstå att oron grundar sig till viss\r\ndel på en missuppfattning. Det är därför jag har\r\nnoga följt utvecklingen efter sammanslagningen av\r\nTäbys och Danderyds två polisdistrikt.</pre><pre>Bland det första jag stötte på som nytillträtt statsråd\r\nvar oron i dessa distrikt inför den då förestående\r\nsammanslagningen. Efter det att\r\nsammanslagningen har genomförts har jag inte\r\nmötts av någon oro. Jag gjorde senast i förra veckan\r\nett besök i det nya sammanslagna polisdistriktet.\r\nJag fick en redovisning som visade det jag nämnde\r\ni mitt svar, nämligen att ca 20 poliser har kunnat\r\nfrigöras för andra arbetsuppgifter. Däremot finns\r\ndet en polismästare färre. Jag fick också redovisat\r\nför mig siffror som visar hur man totalt sett har fått\r\nfler poliser ut på gatorna. Distriktsindelningen har\r\ningen betydelse för områdes- och\r\nkvarterspolisernas sätt att arbeta.</pre><pre>Jag har full förståelse för oron. Jag menar att det är\r\nviktigt att bevaka den lokala förankringen. Där\r\nfinns bl.a. möjligheten till att inrätta polisnämnder\r\nunder polisstyrelsen -- det är viktigt att påpeka --\r\nför att den lokala synen på polisens verksamhet\r\nskall kunna beaktas.</pre><pre>Anf. 136  ALWA WENNERLUND (kds):</pre><pre>Herr talman! Riksdagens revisorer har i sin rapport\r\nPolisen i samhällets tjänst -- som just nu är ute på\r\nremiss -- kommit fram till helt andra slutsatser\r\nangående organisationen av polisdistrikten. Det\r\nbetonas starkt i rapporten att polisens uppgifter\r\nbäst löses på lokal nivå, dvs. så nära människan som\r\nmöjligt. Värdet av en bred samverkan mellan olika\r\nsamhällsfunktioner betonas. Jag nämnde tidigare\r\natt Eslövs polisdistrikt arbetar på det sättet.</pre><pre>Revisorerna menar vidare att man skall låta\r\nprimärkommunerna utgöra självständiga operativa\r\npolisområden. Det skapar också bättre betingelser\r\nför ett mer aktivt engagemang i kampen mot\r\nbrottsligheten från kommunens sida. Kommunen\r\nfår på ett helt annat sätt en del av ansvaret för\r\nbrottsbekämpningen inom sitt område.</pre><pre>För mig känns detta oerhört positivt. Jag har erfarit\r\nnär jag har pratat med folk att det är just på det\r\nsättet de vill att polisen skall fungera, dvs. så nära\r\nmänniskan som möjligt.</pre><pre>Jag vill till sist ställa en fråga till justitieministern.\r\nDet sägs att de små distrikten har fått för mycket\r\npengar på bekostnad av de stora distrikten. I\r\nEslövdistriktet skulle det innebära 1,3 miljoner\r\nkronor för mycket. Anser justitieministern att\r\ndistriktet skulle kunna arbeta med utgångspunkt i\r\nsina intentioner om dessa 1,3 miljoner kronor\r\nsparas in?</pre><pre>Anf. 137  Justitieminister GUN HELLSVIK\r\n(m):</pre><pre>Herr talman! Först och främst vill jag att vi inte\r\nskall blanda samman polisområden och\r\npolisdistrikt. Det talas i rapporten om\r\npolisområden. Polisområden finns inom\r\npolisdistrikten. Det finns inte någon motsättning\r\nmellan rapporten och det arbete som bedrivs inom\r\nlänet.</pre><pre>Jag vill påstå att det stora problemet är den totala\r\nbristen på ekonomiska resurser. I denna tid av brist\r\npå ekonomiska resurser har vi från regeringens\r\nsida, bekräftat av riksdagen, gett direktiv om att\r\nadministrationen -- dock icke den operativa\r\nverksamheten nära människorna-- skall begränsas.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 17.05 på förslag av förste vice\r\ntalmannen att ajournera förhandlingarna till kl.\r\n18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>23 §  Svar på fråga 1992/93:594 om\r\nSocialstyrelsens utredning om amalgam</pre><pre>Anf. 138  Statsrådet BO KÖNBERG (fp):</pre><pre>Herr talman! Marianne Andersson har frågat mig\r\nvilka remissinstanser som behandlar\r\nSocialstyrelsens utredning om avveckling av\r\namalgam som tandlagningsmaterial.</pre><pre>Socialstyrelsen har avlämnat rapporten (Ds\r\n1992:95) Möjligheter att avveckla amalgam som\r\ntandfyllningsmaterial. Rapporten har\r\nremissbehandlats. Remisstiden utgick den 1 maj\r\n1993. Vissa remissinstanser har fått anstånd med att\r\nlämna in sina remissyttranden.</pre><pre>Följande remissinstanser har, efter gemensam\r\nberedning med bl.a. Miljö- och\r\nnaturresursdepartementet, erhållit rapporten för\r\nyttrande: Riksförsäkringsverket,\r\nRiksrevisionsverket, Arbetarskyddsstyrelsen,\r\nStatens naturvårdsverk, Kemikalieinspektionen,\r\nde odontologiska fakulteterna vid Karolinska\r\ninstitutet samt universiteten i Göteborg, Lund och\r\nUmeå, samtliga landsting samt Göteborgs, Malmö\r\noch Gotlands kommuner, Landstingsförbundet,\r\nSvenska kommunförbundet, Nordiska institutet för\r\nodontologisk materialprovning (NIOM), Sveriges\r\ntandläkarförbund samt Tandvårdsskadeförbundet.\r\nI övrigt har alla organisationer och andra organ som\r\nhar synpunkter möjlighet att komma in med dessa.</pre><pre>Anf. 139  MARIANNE ANDERSSON (c):</pre><pre>Herr talman! Jag vill tacka statsrådet för svaret. Jag\r\nställde frågan den 23 april, så det har tagit en viss\r\ntid att få svaret. Jag ser att remisstiden gick ut den 1\r\nmaj. Det är litet sent i och för sig för denna debatt.</pre><pre>Jag ställde frågan naturligtvis mot bakgrund av den\r\nutredning som nu gjorts. Kvicksilver är ett av de\r\ngiftigaste ämnen som finns och har en mycket stor\r\nmiljöpåverkan. Min tanke var att i detta\r\nsammanhang höra flera instanser som berörs också\r\nur miljösynpunkt. De flesta remissinstanser är\r\nsådana som har med sjukvård, odontologi och\r\ntandvård att göra. Särskilt de som har direkt\r\nberöring med kvicksilver som avfall är viktiga att\r\nhöra. Jag tänkte mig Kommunförbundet och de\r\nvattenvårdsförbund som finns. Sveriges\r\nkyrkogårds- och krematorieförening borde vara en\r\nnaturlig instans, eftersom den tar hand om de 300\r\nkg kvicksilver som årligen släpps ut från\r\nkrematorierna. Stockholms vattenverk,\r\nLantbruksuniversitetet och SGU kunde vara andra\r\nremissinstanser.</pre><pre>Hur ser hanteringen ut i fortsättningen, och när\r\ntänker man sig att fatta beslut? Är det möjligt att\r\nhöra dessa i efterhand? Dessa frågor vill jag ställa\r\ntill statsrådet.</pre><pre>Anf. 140  Statsrådet BO KÖNBERG (fp):</pre><pre>Herr talman! Jag har just läst upp vilka\r\nremissinstanser det är. Bland dem finns\r\nNaturvårdsverket och Kommunförbundet. Jag\r\nförmodar att Kommunförbundet -- jag har inte\r\nkontrollerat det -- har haft all möjlighet att\r\nexempelvis kommentera frågor som har att göra\r\nmed krematorier. Kemikalieinspektionen sägs ha\r\nberört krematorierna och avfallsproblematiken i\r\nsitt remissvar. Jag tror att vi får in material på alla\r\ndessa punkter.</pre><pre>Det finns flera remissinstanser, bl.a. några\r\nlandsting, som har begärt en förlängd remisstid och\r\nfått det till utgången av denna månad. Det gäller\r\nbl.a. Uppsala läns landsting. Jag tror mig veta att\r\nbakom detta ligger ett önskemål om att internt i\r\nlandstinget få amalgamenheten i Uppsala att yttra\r\nsig i dessa frågor. På den vägen får vi in materialet.</pre><pre>Vad gäller tidtabellen för det fortsatta arbetet\r\nräknar jag med att ha klar remissammanställningen\r\ni början av hösten. Sedan har vi att ta politisk\r\nställning till detta.</pre><pre>Anf. 141  MARIANNE ANDERSSON (c):</pre><pre>Herr talman! Jag vill tacka för det svaret. Det låter\r\ni och för sig tillfredsställande. Det är oerhört viktigt\r\natt man hanterar dessa frågor så snabbt som\r\nmöjligt.</pre><pre>När det gäller frågan om amalgam vet jag att det\r\nfinns många olika uppfattningar. En sak är jag\r\nalldeles övertygad om, och det är att insikten om att\r\ndet är problem med amalgam som\r\ntandlagningsmaterial vinner allt större gehör hos\r\nallt vidare kretsar. Ur den synpunkten ser jag det\r\nsom synnerligen angeläget att man tar bort\r\namalgamet som tandlagningsmaterial. Dessutom\r\nhar vi naturligtvis fortfarande kvar allt det avfall\r\nsom ändå finns just nu, även om man skulle stoppa\r\nanvändningen i dag. Därför är det angeläget att vi\r\ntar itu med dessa frågor så snabbt som möjligt.</pre><pre>Anf. 142  Statsrådet BO KÖNBERG (fp):</pre><pre>Herr talman! Detta är utan tvivel en mycket stor\r\noch viktig fråga. Bl.a. av de skäl som Marianne\r\nAndersson nu nämnde men också ur ekonomisk\r\nsynvinkel -- om man skall vidta åtgärder på området\r\ni den skala som en del har föreslagit -- handlar det\r\nutan tvekan om mycket stora utgifter, som förstås\r\nmåste tas med i bilden.</pre><pre>Frågan är som sagt stor och viktig.\r\nRemissammanställningen kommer att finnas klar\r\ntill början av hösten.</pre><pre>Anf. 143  MARIANNE ANDERSSON (c):</pre><pre>Herr talman! Då skulle jag vilja ställa en följdfråga.\r\nMan talar om ganska stora belopp. Jag har sett\r\nnågonstans att det skulle kosta 1,3 miljarder -- jag\r\nvet dock inte om siffrorna är rätt. Jag undrar i så fall\r\nvad dessa siffror är byggda på. Jag tillåter mig att\r\ntvivla på att den verkliga kostnaden, om man väger\r\nin alla konsekvenser, blir i den storleksordningen.\r\nMan får också tänka in vilka kostnader som vi\r\nkanske slipper i form av sjukvård och annat om\r\nman verkligen tar itu med dessa problem snabbt.\r\nDet som kostar i en ända kan man tjäna in i den\r\nandra.</pre><pre>Anf. 144  Statsrådet BO KÖNBERG (fp):</pre><pre>Herr talman! En totalbild av amalgamet, med\r\nkostnader och annat, har vi förhoppningsvis litet\r\nlättare att skaffa oss i början av hösten när vi ser\r\nvad remissinstanserna har uttalat. Jag förmodar att\r\nbl.a. kostnadsberäkningar av olika slag då kommer\r\nupp.</pre><pre>Anf. 145  MARIANNE ANDERSSON (c):</pre><pre>Herr talman! Då hoppas jag att man gör en\r\nfullständig analys över samtliga konsekvenser för\r\natt få fram en så rättvisande bild som möjligt.</pre><pre>Överläggningen var härmed avslutad.</pre><pre>24 §  Svar på fråga 1992/93:610 om\r\nförtidspensionen och invandrarkvinnor</pre><pre>Anf. 146  Statsrådet BO KÖNBERG (fp):</pre><pre>Herr talman! Ingegerd Sahlström har frågat mig om\r\nregeringen tänker vidta några åtgärder för att\r\nundersöka skillnaderna i förtidspensionering\r\nmellan svenska och invandrade kvinnor och lämna\r\nförslag till förändringar.</pre><pre>Ingegerd Sahlström framhåller att det är betydligt\r\nvanligare att invandrade kvinnor\r\nförtidspensioneras än kvinnor födda i Sverige.\r\nEnligt uppgift inträffar dessutom\r\nförtidspensioneringen drygt tio år tidigare bland\r\ninvandrade kvinnor än bland de svenskfödda.</pre><pre>Låt mig först säga att regeringen ser med oro på\r\nutvecklingen av förtidspensioneringen. Under år\r\n1992 ökade antalet nybeviljade förtidspensioner\r\nkraftigt efter att under flera år ha minskat. Det\r\ntotala antalet förtidspensionärer och\r\nsjukbidragstagare har stigit under lång tid och\r\nuppgår nu till omkring 385 000. Denna utveckling\r\nav antalet nybeviljade förtidspensionärer under år\r\n1992 har dock skett samtidigt som ökade\r\nrehabiliteringsinsatser inneburit att allt fler långa\r\nsjukfall har avslutas.</pre><pre>På kort sikt kan man med hänsyn till utvecklingen\r\nav antalet förtidspensionärer anta en fortsatt\r\nökning av försäkringsutgifterna för förtidspension.\r\nBl.a. mot denna bakgrund är det angeläget att\r\npröva olika åtgärder för att begränsa försäkringens\r\nutgifter för förtidspensioneringen. Som ett led i\r\ndetta genomförs inom regeringskansliet för\r\nnärvarande en översyn av de ekonomiska villkoren\r\nför förtidspensionärerna.</pre><pre>I detta perspektiv är det angeläget med ytterligare\r\nkunskaper om vilka faktorer och bakomliggande\r\norsakssamband som bidrar till denna oroväckande\r\nutveckling. Riksförsäkringsverket arbetar för\r\nnärvarande med en undersökning som bl.a.\r\nomfattar en beskrivning och analys av skillnaderna i\r\nförtidspensionering mellan svenska och invandrade\r\nkvinnor. Denna undersökning kommer att ge ett\r\nförbättrat kunskapsunderlag om de invandrade\r\nkvinnornas situation. Första delen av denna\r\nundersökning kommer att presenteras under nästa\r\nmånad. Jag avser att avvakta resultatet av RFV:s\r\nundersökning innan eventuella åtgärder rörande\r\nförtidspensioneringen och invandrade kvinnor\r\növervägs.</pre><pre>Anf. 147  INGEGERD SAHLSTRÖM (s):</pre><pre>Herr talman! Jag vill börja med att tacka för svaret.\r\nVi vet alla att förslitnings- och belastningsskador\r\nverkligen är arbetsmiljöproblem. I dag talas det\r\ntrots allt ganska litet om denna problematik, om\r\nman över huvud taget säger någonting. Det kan ha\r\nnågot att göra med den arbetsmarknadssituation\r\nsom vi har, där man är rädd om sitt arbete. Då tiger\r\nman om den självklara rätten till en god\r\narbetsmiljö. Framför allt om man på grund av språk\r\neller annat har svårt att uttrycka sig, blir det än\r\nvärre att tala om hur man känner.</pre><pre>Följden blir naturligtvis att man slits ut i förtid i\r\nvissa arbeten. Många invandrarkvinnor har sådana\r\njobb att de har ett mycket litet inflytande över sin\r\narbetssituation. Det är arbetsgivaren eller\r\narbetsgivarens representanter som bestämmer hur\r\nmycket man skall hinna med på en dag. De\r\nbestämmer över arbetet, arbetstiden och\r\narbetstakten. Som sagt har den som utför arbetet\r\nliten del i samarbetet om problematiken.</pre><pre>LO-kvinnornas situation uppmärksammades för\r\nnågra år sedan. Då tyckte jag att man verkligen\r\nförsökte att ta itu med denna fråga. Men nu tycker\r\njag att det är litet tyst. Det är därför jag har ställt\r\nfrågan, bl.a. ur invandrarkvinnornas synvinkel. Jag\r\ntycker att något måste ske och att det måste ske nu.\r\nSituationen med tunga och monotona arbeten är\r\njobbig för många svenska kvinnor, men det är än\r\nvärre för invandrarkvinnorna.</pre><pre>Trots att en undersökning nu är på gång kan man\r\nväl ändå inte acceptera, Bo Könberg, att\r\ninvandrarkvinnor förtidspensioneras tio år tidigare\r\nän svenska kvinnor?</pre><pre>Anf. 148  Statsrådet BO KÖNBERG (fp):</pre><pre>Herr talman! Jag är något förvånad över Ingegerd\r\nSahlströms avslutande fråga, eftersom jag alldeles\r\nnyss till henne och till kammaren har svarat att den\r\nhär frågan är stor och viktig och att vi inom någon\r\nmånad kommer att ha ett färskt material om\r\nbakgrunden till det hela. Hur detta kunde leda fram\r\ntill en antydan från Ingegerd Sahlströms sida att jag\r\nskulle acceptera några missförhållanden har jag\r\nlitet svårt att förstå.</pre><pre>Anf. 149  INGEGERD SAHLSTRÖM (s):</pre><pre>Herr talman! Jag tycker inte att min fråga är så svår\r\natt förstå. Av det jag läser förstår jag att en\r\nundersökning är på gång. Man skall få en del av\r\nundersökningen presenterad nästa månad. Sedan\r\nskall man eventuellt vidta åtgärder. När\r\nundersökningen i sin helhet kommer att vara klar\r\ntycker jag är svårt att förstå av det svar som jag har\r\nfått. Därför tycker jag att jag ändå är berättigad att\r\nställa frågan, eftersom jag vill ha reda på det\r\nungefärliga tidsperspektivet när det gäller den här\r\nundersökningen.</pre><pre>Många invandrarkvinnor kanske ibland betraktas\r\nsom en alltför homogen grupp, och man har\r\nstereotypa föreställningar om deras situation. Jag\r\ntycker att man måste åtgärda detta.</pre><pre>Anf. 150  Statsrådet BO KÖNBERG (fp):</pre><pre>Herr talman! På den senare punkten tror jag att\r\nIngegerd Sahlström har alldeles rätt i att vi som\r\nmänniskor ofta har stereotypa föreställningar om\r\nandra människor, inte minst om människor från\r\nandra länder och kulturkretsar. Jag utgår från att\r\ninte någon av oss försöker sprida sådana, utan att vi\r\nsnarare ägnar oss åt att försöka hålla oss så\r\nkallsinniga som möjligt mot fördomar av olika slag.</pre><pre>Det mitt svar handlade om är att en undersökning\r\när på gång och att den ganska snart skall ge sitt\r\nförsta resultat.</pre><pre>Vad gäller frågan om det slutgiltiga resultatet vågar\r\njag inte ha någon mening, eftersom jag i samband\r\nmed Ingegerd Sahlströms fråga tyckte att det var\r\nväsentligast att berätta att en undersökning faktiskt\r\npågår och att det ganska snart kommer att föreligga\r\nett material.</pre><pre>Anf. 151  INGEGERD SAHLSTRÖM (s):</pre><pre>Herr talman! Jag är mycket nöjd med att man håller\r\npå med den här undersökningen.</pre><pre>Jag har fått några uppgifter som bl.a. handlar om\r\nsvenska kvinnors sjukfrånvaro i åldersgruppen 20--\r\n45 år. I den åldersgruppen uppges att man har 25--\r\n26 sjukpenningdagar per år. Först efter 45 års ålder\r\nökar sjuktalet successivt med stigande ålder. Men\r\nbland invandrade kvinnor ökar sjukfrånvaron\r\nkontinuerligt med åldern. De ligger ofta redan i 30-\r\nårsåldern över den nivå som svenska kvinnor i\r\ngenomsnitt uppnår i 60-årsåldern. Dessa siffror\r\ntycker jag är alarmerande.</pre><pre>Det är väldigt bra att man har satt i gång den här\r\nundersökningen. Jag hoppas då att statsrådets\r\nKönberg ser till att vi snart får hela\r\nundersökningen, så att vi inte bara får en\r\nundersökning med vissa fakta i, utan att det också\r\ninom rimlig tid blir ett resultat.</pre><pre>Överläggningen var härmed avslutad.</pre><pre>25 §  Svar på fråga 1992/93:611 om\r\nlagstiftningen om aborter</pre><pre>Anf. 152  Statsrådet BO KÖNBERG (fp):</pre><pre>Herr talman! Margareta Winberg har frågat mig om\r\njag anser att det finns skäl att ändra den gällande\r\nabortlagstiftningen.</pre><pre>Frågan har ställts bl.a. mot bakgrund av den\r\ndemonstration mot aborter som organisationen\r\n''Rätten till liv'' anordnade i Stockholm i slutet av\r\napril i år.</pre><pre>Redan hösten 1991 besvarade jag här i riksdagen en\r\nfråga om det fanns några planer på att inskränka\r\nrätten till fri abort. Mitt svar är detsamma nu som\r\ndå. Det finns enligt min mening inte några skäl att\r\nändra den gällande abortlagstiftningen.</pre><pre>Anf. 153  MARGARETA WINBERG (s):</pre><pre>Herr talman! Jag vill tacka för svaret. Jag har bara\r\nen följdfråga: Talar statsrådet för hela regeringen?</pre><pre>Anf. 154  Statsrådet BO KÖNBERG (fp):</pre><pre>Herr talman! Statsråd talar alltid för hela\r\nregeringen.</pre><pre>Anf. 155  MARGARETA WINBERG (s):</pre><pre>Herr talman! Då tackar jag för det.</pre><pre>Överläggningen var härmed avslutad.</pre><pre>26 §  Svar på fråga 1992/93:612 om\r\ninvandrarkvinnors hälsa</pre><pre>Anf. 156  Statsrådet BO KÖNBERG (fp):</pre><pre>Herr talman! Britta Sundin har frågat mig vilka\r\nåtgärder som regeringen har vidtagit med\r\nanledning av att Statens invandrarverk i rapporten\r\n''Invandrare och kvinna'' har föreslagit att\r\nforskning skall satsas på invandrade kvinnors hälsa\r\nmot bakgrund av att dessa kvinnor är mer\r\nlångvarigt sjuka än män och att självmordstalet är\r\nhögre bland dem.</pre><pre>Att invandrarnas hälsa är sämre än\r\ntotalbefolkningens, men också att det finns stora\r\nskillnader mellan olika invandrargrupper har\r\npåvisats i flera utredningar och forskningsrapporter\r\nunder senare år. Vissa av dessa har också påvisat att\r\nkvinnorna är speciellt utsatta. Många invandrare\r\noch flyktingar kommer från levnadsförhållanden\r\nsom kan ha inverkat menligt på deras fysiska och\r\npsykiska hälsa. Anpassningen till ett nytt och\r\nannorlunda samhälle kan också medföra\r\npåfrestningar, som i sin tur kan leda till mänskligt\r\nlidande. Det är viktigt att faktorer som gynnar eller\r\nsom motverkar en framgångsrik anpassning till den\r\nnya livsmiljön blir belysta genom en\r\nåtgärdsinriktad forskning och att kunskapen om\r\ndem sprids och tillämpas praktiskt för att underlätta\r\nanpassningen.</pre><pre>Detta är också huvudskälet till att regeringen har\r\nföreslagit riksdagen att de nuvarande tre\r\nverksamhetsområdena vid Institutet för\r\npsykosocial miljömedicin fr.o.m. den 1 juli 1993\r\nkompletteras med ett fjärde som skall ha inriktning\r\npå invandrarmiljö och hälsa. Institutet har enligt\r\nmin mening särskilt goda förutsättningar för ett\r\nsådant arbete. Dess forskning är inriktad på att vara\r\npraktiskt tillämpbar. Institutet har ett vidsträckt\r\nkontaktnät såväl internationellt som nationellt och\r\narbetar fortlöpande med att utveckla och öka\r\nkunskapsspridningen. Ett led i det sistnämnda\r\narbetet är bl.a. samarbetet med\r\nFolkhälsoinstitutet. Kvinnors hälsa är ett\r\nprioriterat område inom Folkhälsoinstitutets\r\nprogramverksamhet.</pre><pre>Anslagsfrågorna rörande Institutet för psykosocial\r\nmiljömedicin -- och då även frågan om en ny enhet\r\nför invandrarmiljö och hälsa -- behandlas i samband\r\nmed att riksdagen tar ställning till regeringens\r\nproposition 1992/93:170 Forskning för kunskap och\r\nframsteg. Detta tror jag, herr talman, sker i början\r\nav nästa månad.</pre><pre>Anf. 157  BRITTA SUNDIN (s):</pre><pre>Herr talman! Jag tackar statsrådet för svaret på min\r\nfråga. Anledningen till att jag har ställt den är att\r\njag träffade en invandrarkvinna hemma i\r\nSundsvall, som för mig berättade om sin dåliga\r\nhälsa. Hon var utsliten på grund av dålig\r\narbetsmiljö. Hon hade belastnings- och\r\nförslitningsskador. Enligt henne var detta inte\r\nnågot ovanligt bland invandrarkvinnor.</pre><pre>När jag började forska litet grand i detta fick jag tag\r\ni Invandrarverkets rapport ''Invandrare och\r\nkvinna''. I den fanns en hel del förslag till åtgärder\r\nsamt också en bra analys som visade att det finns\r\nmånga olösta problem på detta område.</pre><pre>Det finns många orsaker till ohälsan. Denna grupp\r\när inte homogen, utan den består av människor i\r\nmånga olika åldrar och med olika ursprung, vilket\r\nhar betydelse. Man kan t.ex. se att självmordstalet\r\nbland invandrade kvinnor är högre än bland\r\nsvenska kvinnor. Rapporten visar också att\r\nmissbruksproblemen bland invandrarkvinnor är\r\nstörre.</pre><pre>Det är lätt att konstatera att ohälsotalet är stort när\r\ndet gäller kvinnor i arbetslivet. Men det är svårare\r\natt veta hur situationen är bland de kvinnor som är\r\nhemmavarande. Där har vi väldigt dålig kunskap.\r\nJag tycker därför att det är glädjande att Institutet\r\nför psykosocial miljömedicin nu har fått uppgiften\r\natt också se över invandrarmiljön och hälsan. Men\r\njag vill få ytterligare klarlagt i vilken omfattning\r\ndetta kommer att ske och hur forskningen kommer\r\natt gå till. Det kanske är tidigt att ställa frågan när\r\nman kan vänta sig att det kan föreligga någon form\r\nav resultat av forskningen.</pre><pre>Anf. 158  Statsrådet BO KÖNBERG (fp):</pre><pre>Herr talman! Det är som Britta Sundin antydde litet\r\nsvårt att ge besked om när forskningen kan ge\r\nresultat. Det jag har velat peka på i mitt svar är att\r\nriksdagen för en kort tid sedan har fått ett förslag\r\nom att forskningen om invandrarmiljö och hälsa\r\nskall förstärkas redan den 1 juli i år. Man kommer\r\nförstås att ägna sig åt en mängd olika\r\nforskningsområden, men jag är i dag inte kapabel\r\natt gå in på vilka dessa är.</pre><pre>Slutligen vad gäller frågan om förekomsten av\r\nsjälvmord bland medborgare födda i vårt land\r\njämfört med personer födda i andra länder resp.\r\nskillnaden mellan män och kvinnor, är det som\r\nframgår av den hittillsvarande debatten så att\r\nsjälvmorden är avsevärt vanligare bland\r\nmedborgare födda i utlandet än bland svenskfödda.\r\nSamtidigt kan man säga att relationen mellan män\r\noch kvinnor bland svenskar och utlänningar är\r\nungefär densamma, dvs. att överrepresentationen\r\nav självmord är ungefär lika stor för utländska\r\nkvinnor som för svenska kvinnor liksom för\r\nutländska män i förhållande till svenska män. Jag\r\nser på Britta Sundin att jag uttryckte mig oklart. Jag\r\nskall därför göra ytterligare ett försök.</pre><pre>Om man konstaterar att de som är födda utomlands\r\nbegår självmord i större utsträckning än de som är\r\nfödda i Sverige, är det ingen skillnad i\r\növerrepresentationen mellan män å ena sidan och\r\nmellan kvinnor å andra sidan. Problemet har säkert\r\natt göra med faktorer som påverkar såväl\r\ninvandrade män som invandrade kvinnor.</pre><pre>Anf. 159  BRITTA SUNDIN (s):</pre><pre>Herr talman! Det är möjligt att det kan vara på det\r\nsättet. När jag läste rapporten, fick jag\r\nuppfattningen att antalet var ännu större bland\r\nkvinnor än bland män. Men vi skall inte diskutera\r\njust den saken.</pre><pre>Det finns flera olika grupper av kvinnor i Sverige\r\nsom har problem. Jag tänker t.ex. på de kvinnor\r\nsom kommer hit såsom anknytningar, dvs. därför\r\natt de har anknytning till någon som bor i Sverige.\r\nEn hel del av dessa kvinnor lever under\r\nproblematiska förhållanden. Männen utnyttjar\r\ndessa kvinnors situation för att få dem att göra som\r\nmännen vill. Man kan även tänka sig att dessa\r\nkvinnors hälsotillstånd inte är det allra bästa. Det\r\nbehövs ytterligare forskning även här. Det finns\r\nväldigt litet att ta på. Förekommer det någon\r\nforskning just på detta område? I rapporten finns\r\nförslag om att kvinnojourerna skall få ytterligare\r\nresurser för att kunna klara denna grupp.</pre><pre>Anf. 160  Statsrådet BO KÖNBERG (fp):</pre><pre>Herr talman! Bara för att det inte skall råda någon\r\noklarhet om sakförhållandena såvitt vi känner dem\r\nvill jag nämna att det finns en rapport, som handlar\r\nom självmordsfrekvensen bland invandrare i vårt\r\nland under de fem första åren av 1980-talet. För\r\nutrikes födda män är det relativa talet 50 per 100\r\n000 och för utrikes födda kvinnor 21. Det\r\nförhållande som råder bland den svenskfödda\r\nbefolkningen att män i avsevärt större utsträckning\r\nbegår självmord än kvinnor återfinns också i\r\ninvandrargruppen. Det problem som vi nu\r\ndiskuterar är ju att hela invandrargruppen har\r\nstörre självmordsfrekvens och i många avseenden\r\nen sämre hälsa.</pre><pre>Frågan om forskningsprojekten är jag beredd att\r\nsvara på mer i detalj en annan gång och inte i dag.</pre><pre>Anf. 161  BRITTA SUNDIN (s):</pre><pre>Herr talman! Jag var intresserad av att få veta vilka\r\nmöjligheter kvinnojourerna har att få stöd för att\r\njust ägna sig åt dessa grupper. Många av de kvinnor\r\nsom kommer hit har inget nätverk, utan de är\r\nganska ensamma. Därför har de nu i större\r\nutsträckning börjat söka sig till kvinnojourerna,\r\nsom dock inte har tillräckliga resurser. Därför\r\nskulle jag vilja veta om statsrådet är beredd att se\r\ntill att kvinnojourerna får det stöd som de behöver\r\nför denna verksamhet.</pre><pre>Anf. 162  Statsrådet BO KÖNBERG (fp):</pre><pre>Herr talman! Inte heller den frågan är jag i dag\r\nberedd att svara på, eftersom jag kan för litet om\r\nden. Mig veterligen har man på senare år förstärkt\r\nen del av denna verksamhet. Men det är mycket\r\nmöjligt, som Britta Sundin säger, att det skulle\r\nfinnas skäl att därutöver ge stöd. Jag är dock inte\r\nberedd att i dag ge några löften på den punkten.</pre><pre>Överläggningen var härmed avslutad.</pre><pre>27 §  Svar på fråga 1992/93:613 om forskning om\r\nkvinnors hälsoproblem</pre><pre>Anf. 163  Statsrådet BO KÖNBERG (fp):</pre><pre>Herr talman! Maud Björnemalm har frågat mig på\r\nvilket sätt jag ämnar stimulera och prioritera\r\nforskning om kvinnors hälsa med hänvisning till\r\nforskningsrapporter under senare år, som visar att\r\nstora grupper av kvinnor har den sämsta hälsan i\r\nsamhället och att forskning om kvinnors\r\nhälsoproblem är mindre omfattande än forskning\r\nom mäns hälsa.</pre><pre>Frågor om forskning tillhör\r\nUtbildningsdepartementets verksamhetsområde,\r\nmen jag vill ändå svara på Maud Björnemalms\r\nfråga eftersom den gäller kvinnors hälsoproblem.</pre><pre>I de forskningspropositioner som regeringen har\r\nlagt fram under 1980-talet har kvinno- och\r\njämställdhetsforskningen tillhört de prioriterade\r\nområdena. Detta har lett till tydliga framsteg för\r\nkvinnoforskningen. Men fortfarande krävs det\r\nenligt min mening särskilda insatser för att\r\nforskningen om kvinnors situation inom skilda\r\nsektorer skall kunna etablera sig och få en fast\r\nförankring i basämnena. Jag vill i detta\r\nsammanhang särskilt nämna de tre professurer med\r\nsärskild inriktning mot kvinnoforskning som\r\ninrättades 1991, av vilka den i Linköping har en\r\ndirekt anknytning till kvinnors hälsa, nämligen\r\nallmänmedicin med inriktning på medicinsk\r\nkvinnoforskning. Även den professur i sociologi\r\nmed inriktning på studiet av våld mot kvinnor, som\r\nhar inrättats i Uppsala, har anknytning till kvinnors\r\nhälsa.</pre><pre>Flera myndigheter inom Socialdepartementets\r\nansvarsområde bidrar också till att stimulera\r\nforskningen om kvinnors hälsa. Folkhälsoinstitutet\r\nhar t.ex. inrättat ett särskilt program för kvinnors\r\nhälsa. Institutet både tar initiativ till forsknings- och\r\nutvecklingsarbete inom området och arbetar självt\r\nmed frågorna. Även Socialstyrelsen, inte minst\r\ndess folkhälsoenhet, har uppmärksammat den\r\nojämlikhet som finns mellan kvinnor och män i\r\ndessa avseenden och verkar för en utjämning.\r\nVidare pågår vid Institutet för psykosocial\r\nmiljömedicin ett stort forskningsprojekt om\r\nhjärtinfarkt hos kvinnor. Tyngdpunkten i detta\r\ntreåriga projekt ligger på hur psykosociala\r\nriskfaktorer inverkar på hjärtbesvär hos kvinnor.\r\nAndra projekt inom institutets verksamhetsområde\r\nhar också anknytning till kvinnors hälsa.</pre><pre>Jag vill även nämna att det inom\r\nSocialdepartementet pågår ett kontinuerligt\r\nberedningsarbete om jämställdhetsarbetets\r\nframtida inriktning, som naturligtvis också berör\r\nfrågor om skillnader i hälsotillstånd mellan könen.\r\nDessa frågor avses behandlas i en proposition om\r\nolika jämställdhetsfrågor, som regeringen planerar\r\natt lägga fram för riksdagen under våren 1994. Jag\r\nvill slutligen betona att Maud Björnemalm och jag\r\när överens om att forskningen om kvinnors\r\nhälsoproblem bör stimuleras och prioriteras.</pre><pre>Anf. 164  MAUD BJÖRNEMALM (s):</pre><pre>Herr talman! Jag tackar statsrådet för svaret. Jag\r\ntycker nog inte att det räcker med att forskningen\r\nom kvinnors hälsoproblem bör stimuleras och\r\nprioriteras. Jag tycker att den skall stimuleras och\r\nprioriteras. Det borde vara ett måste. För att man\r\nskall få medel till forskning skall den bedrivas med\r\nutgångspunkt i att det finns två kön. Kan statsrådet\r\nvara överens med mig på den punkten?</pre><pre>Jag kan dessutom berätta att det nere i\r\nRännarbanan finns en intressant utställning, som\r\nForskningsrådet har gjort om forskningen om\r\nkvinnors hälsa. Sedan urminnes tider har faktiskt\r\nkvinnors hälsa behandlats som om den hade ett\r\nsamband med kvinnors natur och inte med kvinnors\r\nlivsmiljö och livsvillkor. Det kanske beror på att\r\nden medicinska vetenskapen och forskningen alltid\r\nhar dominerats av män. Det är män som har tolkat\r\nkvinnors sjukdomar och även har behandlat dem.</pre><pre>Forskningsrådsnämndens statistik visar att andelen\r\nkvinnor som årligen avlägger medicinsk\r\ndoktorsexamen var fram till 1980 mindre än 10 %\r\noch fram till 1990 mindre än 30 %. Andelen\r\nkvinnor som beviljades medel till forskning av\r\nMedicinska forskningsrådet var under 1991 och\r\n1992 17 %. För att få medel till forskning måste\r\nutgångspunkten vara att man forskar utifrån både\r\nmäns och kvinnors hälsa och livsvillkor.</pre><pre>Anf. 165  Statsrådet BO KÖNBERG (fp):</pre><pre>Herr talman! Maud Björnemalm kritiserade min\r\nanvändning av modala verbformer. Egentligen är\r\nväl i sådana här sammanhang ordet bör ganska\r\nstarkt. I propositioner och annat som regeringen\r\növerlämnar till riksdagen brukar man med bör\r\nmena det som vanligt folk menar med skall. Jag har\r\ninget emot att använda skall i dessa sammanhang.\r\nDet är ju ett viktigt område.</pre><pre>Sedan är frågan vilka slutsatser man i samband med\r\nforskning kan dra av det faktum att det finns två\r\nkön. I en mängd sammanhang spelar det en roll att\r\ndet finns två kön i stället för ett. Men att gå så långt\r\nsom att kräva att all forskning måste belysa detta är\r\njag inte beredd till med tanke på att det säkert finns\r\nmängder av forskningsområden där den frågan inte\r\nalls är så relevant som den är på vissa andra\r\nområden. Att gå från en situation där man inom\r\nmedicinen alltför litet har uppmärksammat\r\nskillnaden mellan män och kvinnor och mycket\r\nutgått från manliga förhållanden till en situation där\r\nman säger att all forskning i Sverige i framtiden\r\nmåste ägna sig också åt denna fråga förutom det\r\nsom eventuellt har undersökts redan tycker jag är\r\natt gå litet för långt.</pre><pre>Vi kan båda djupt beklaga att det är sådana\r\nskillnader mellan könen i olika sammanhang, t.ex.\r\npå forskningsområdet. Möjligen kan man finna en\r\nviss glädje i att andelen kvinnor tycks öka, i fråga\r\nom medicine doktorer från knappt 10 % till knappt\r\n30 % under 1980-talet. Då går utvecklingen\r\nuppenbarligen åt rätt håll, även om vi båda tycker\r\natt den går för långsamt.</pre><pre>Anf. 166  MAUD BJÖRNEMALM (s):</pre><pre>Herr talman! Hur kan man veta i förväg att inte\r\nbåda könen kan ha nytta av att det forskas från\r\nbåda håll? Jag tycker att exemplet med hjärtinfarkt\r\ntyder på att det är nödvändigt. När det gäller\r\nkvinnor som drabbats av hjärtinfarkt visade det sig\r\natt okunskapen var mycket stor. Skillnaden i\r\nbehandlingarna var betydlig. Kvinnor fick t.ex.\r\nmindre behandling med läkemedel som hejdar\r\nhjärtinfarkt. Kvinnor fick mer sällan genomgå en\r\nröntgenundersökning av kranskärlen.</pre><pre>Dessutom kommer man fram till att Magnecyl som\r\nvisar sig vara bra för män är skadligt för kvinnor.\r\nForskningsunderlaget utgjordes av män och icke av\r\nkvinnor. Det finns flera exempel på att man har\r\nkommit fram till resultat där forskningsunderlaget\r\nhar varit män och sedan bara överfört resultaten till\r\nkvinnor.</pre><pre>Anf. 167  Statsrådet BO KÖNBERG (fp):</pre><pre>Herr talman! Maud Björnemalm och jag är helt\r\növerens om att det har forskats alltför litet om\r\nkvinnors hälsa jämfört med mäns hälsa. Många\r\ngånger har det uppenbarligen varit så att man har\r\ndragit mera långtgående slutsatser av\r\nforskningsresultat, som gäller män, för hela\r\nmänniskosläktet än vad som har varit berättigat.\r\nDet är inte det som den här sista lilla diskussionen\r\nmellan oss handlar om.</pre><pre>Den handlar egentligen om att jag uppfattar det\r\nsom om Maud Björnemalm här och nu vill avkräva\r\nmig ett löfte i talarstolen om att all medicinsk\r\nforskning och alla medicinska forskningsprojekt i\r\nSverige i framtiden måste syssla även med dessa\r\nfrågor. Det löftet var jag inte beredd att ge.</pre><pre>Anf. 168  MAUD BJÖRNEMALM (s):</pre><pre>Herr talman! Jag tycker dock att det skulle vara\r\nbra.</pre><pre>Överläggningen var härmed avslutad.</pre><pre>\r\n28 §  Svar på frågorna 1992/93:615, 616 och 617\r\nom marginaleffekter i ett reformerat ATP-system,\r\nm.m.</pre><pre>Anf. 169  Statsrådet BO KÖNBERG (fp):</pre><pre>Herr talman! Karin Wegestål har ställt tre frågor till\r\nmig med anledning av det förslag till reformerat\r\nATP-system som pensionsarbetsgruppen redogör\r\nför i sin promemoria från augusti i fjol (Ds\r\n1992:89). Jag har valt att besvara dessa tre frågor i\r\nett sammanhang.</pre><pre>Karin Wegeståls första fråga är om förslaget att\r\ninkomsten skall bli pensionsgrundande från första\r\nkronan i stället för att som i dag minskas med ett\r\nbasbelopp innebär att pensionen maximalt kommer\r\natt erhållas på 7,5 basbelopp i stället för 6,5 som i\r\ndag eller om taket skall sänkas till 6,5 basbelopp.</pre><pre>Den skiss till ett reformerat ATP-system som\r\nPensionsarbetsgruppen redogjort för i sin\r\npromemoria innebär att rätten till pension skall\r\nrelateras till de arbetsinkomster som den\r\nförsäkrade haft under sin yrkesverksamma tid, dvs.\r\nlivsinkomsten. Som Karin Wegestål påpekar skall\r\ndet inte finnas någon undre gräns för beräkningen\r\nav pensionsgrundande inkomst, med undantag av\r\natt det av administrativa skäl kan behövas en gräns\r\nför att undvika onödigt uppgiftslämnande\r\nbeträffande mycket små inkomster.</pre><pre>I likhet med vad som gäller i dag skall det i det\r\nreformerade systemet finnas ett tak som grund för\r\nintjänande av pensionsrätt. Mitt svar på Karin\r\nWegeståls fråga är att de avgifter som i det nya\r\npensionssystemet skall ge pensionsrätt skall\r\nberäknas på inkomster från första kronan upp till\r\n7,5 basbelopp, motsvarande 258 000 kr år 1993.</pre><pre>Karin Wegestål har också frågat mig om de avgifter\r\nsom i dag går in i systemet för inkomster över ATP-\r\ntaket kan användas för finansieringen av den\r\npension som enligt Pensionsarbetsgruppens förslag\r\nskall kunna erhållas för vård av barn.</pre><pre>Enligt Karin Wegestål skiljer sig pensionsrätten för\r\nvård av barn från övrig skisserad pension bl.a. då\r\ndet inte föreligger ett klart samband mellan\r\ninbetalda avgifter och erhållna förmåner. Karin\r\nWegestål anser vidare att pensionsrätten för vård av\r\nbarn bryter mot en annan av direktivens\r\nförutsättningar, nämligen att systemet skall vara\r\nuppbyggt så att det stimulerar till arbete.</pre><pre>Vad beträffar mål och förutsättningar för det nya\r\npensionssystemet måste en rad aspekter beaktas,\r\nbl.a. behov av bättre incitament för sparande och\r\narbete. Vad gäller pensionsrätt för vård av barn är\r\nhuvudmotivet självklart ett annat, nämligen, som\r\nKarin Wegestål själv säger, att barnen är en\r\ngemensam resurs för kommande generationer och\r\natt den som tar vård om barn skall gottskrivas en\r\npensionsrätt baserad på denna insats.</pre><pre>Vad beträffar samband mellan avgifter och\r\nförmåner vill jag nämna att det i förslaget ingår att\r\navgifter till pensionssystemet skall betalas även\r\navseende sjukpenning, föräldrapenning och andra\r\nsociala ersättningar som träder i stället för\r\nförvärvsinkomst. Således kommer även den\r\npensionsrätt som förvärvas för vård av barn att\r\nmotsvaras av avgifter till pensionssystemet.</pre><pre>Som Karin Wegestål påpekar är en av\r\nhuvudprinciperna inför ett reformerat\r\npensionssystem att åstadkomma ett ökat samband\r\nmellan avgifter och förmåner. Därav följer att de\r\nförsäkringsmässigt utformade delarna i\r\npensionssystemet skall finansieras med avgifter\r\nmedan fördelningspolitiskt motiverade inslag\r\nsåsom pensionsrätt för vård av barn och utfyllnad\r\nupp till garantipensionens nivå skall finansieras\r\nmed användning av allmänna skattemedel. Det är\r\ndock inte en huvuduppgift för\r\nPensionsarbetsgruppen att närmare avgöra vilket\r\nslags skattefinansiering som vore att föredra.</pre><pre>Mitt svar på Karin Wegeståls fråga är att\r\nfinansieringen av den pensionsrätt som baseras på\r\nvård av barn enligt min mening inte skall ske med\r\nen särskild löneskatt som tas ut på inkomster över\r\ntaket på 7,5 basbelopp.</pre><pre>Karin Wegeståls tredje fråga gäller om man i ett\r\nreformerat ATP-system kommer att drabbas av\r\nsamma marginaleffekter som i det nuvarande\r\nsvenska pensionssystemet eller om man blir\r\ngaranterad att få ut åtminstone något av vad man\r\n''betalat in''.</pre><pre>Bakgrunden till Karin Wegeståls fråga är de\r\nmarginalefffekter som uppstår inom det nuvarande\r\npensionssystemet vid samordningen mellan ATP-\r\npensionen och det grundläggande skyddet i form av\r\nfolkpension, pensionstillskott, kommunalt\r\nbostadstillägg för pensionärer och den\r\nskattereduktion som personer med låg pension\r\nerhåller. Enligt Karin Wegestål får detta till följd att\r\nden som tjänat in omkring tre ATP-poäng, vilket är\r\nmedelpoängen för dagens svenska kvinnliga\r\npensionärer, inte får ut mer än den som enbart är\r\nberättigad till folkpension.</pre><pre>Jag delar Karin Wegeståls uppfattning att\r\nmarginaleffekterna inom det nuvarande\r\npensionssystemet är ett stort problem. Grundnivån\r\ni det nuvarande pensionssystemet har med\r\npensionstillskottens tillkomst och andra\r\nförändringar successivt förstärkts. Införande av\r\navgifter ovanför taket och andra förändringar har\r\nytterligare bidragit till att sambandet mellan\r\nförmåner och avgifter har urholkats.</pre><pre>Enligt Pensionsarbetsgruppens beräkningar är det\r\nförst vid pensionsgrundande inkomster på drygt 4\r\nbasbelopp (motsvarande ca 3 ATP-poäng) som en\r\nytterligare inkomstökning leder till högre pension\r\ninom det nuvarande pensionssystemet. Som\r\nbetonats i direktiven krävs förändringar som bidrar\r\ntill ett starkare samband mellan avgifter och\r\nförmåner.</pre><pre>Som jag redan nämnt utgår\r\nPensionsarbetsgruppens förslag från att\r\nlivsinkomsten från i princip första kronan skall\r\nbidra till den framtida pensionen. För att i det nya\r\nsystemet tillförsäkra dem som inte haft inkomster\r\neller haft låga inkomster en god grundtrygghet\r\növervägs samtidigt en garantipension som i låga\r\ninkomstlägen fyller ut den livsinkomstbaserade\r\npensionen. Denna utfyllnad avses ersätta den\r\nnuvarande folkpensioneringen.</pre><pre>En faktor som i nuvarande system starkt bidrar till\r\nmarginaleffekterna är att pensionstillskottet\r\ntrappas av krona för krona mot ATP.\r\nPensionsarbetsgruppen prövar om det är möjligt,\r\nutan betydande nackdelar i övrigt, att utforma en\r\nny garantipension så att kompensationsgraden för\r\nen person med högre intjänad pensionsrätt alltid\r\nskall bli något högre än för en person med lägre.\r\nVidare strävar gruppen att söka utforma det nya\r\nsystemet så att samma skatteregler kan gälla för\r\npensionärer som för andra.</pre><pre>Samtidigt är det angeläget att det nya\r\npensionssystemet kommer att innehålla ett gott\r\ngrundskydd. Detta innebär att\r\nPensionsarbetsgruppen har att avväga mellan olika\r\nmål som ingetdera kan förverkligas fullt ut. Mitt\r\nsvar på Karin Wegeståls fråga är därmed att\r\nPensionsarbetsgruppen mot bakgrund av sådana\r\navvägningar strävar efter att utforma det nya\r\npensionssystemet så att livsinkomstprincipen görs\r\ntydligare och så att de försäkrade därmed i högre\r\ngrad än i dag blir garanterade att få ut pension i\r\nproportion till de avgifter som betalats in.</pre><pre>Anf. 170  TREDJE VICE TALMANNEN:</pre><pre>Jag vill erinra om att svaret är alltför långt, trots att\r\ndet omfattade tre frågor, för att passa in i vår\r\nfrågestund.</pre><pre>Anf. 171  KARIN WEGESTÅL (s):</pre><pre>Herr talman! Jag vill tacka statsrådet Bo Könberg\r\nför det fylliga svaret, även om det var för långt. Jag\r\nskall läsa det efteråt, eftersom det inte är så lätt att\r\nta till sig allt så här på en gång. Jag skall verkligen\r\nta del av svaret. Jag tycker att svaret innehöll\r\nmycket som var intressant.</pre><pre>Nu börjar folk intressera sig för pensionerna. Det\r\nhar tagit lång tid. Det har varit en lång\r\ninkörningssträcka innan man har funnit att det här\r\när någonting som inte bara gäller dagens\r\npensionärer utan framför allt ungdomarna i\r\nframtiden. Det var mycket intressant att höra att\r\nman kommer att få ATP från första kronan. Om\r\nman drar av ett basbelopp, får det mycket negativ\r\nbetydelse för personer med små inkomster. Det\r\nkänns på något sätt hoppfullt att man nu i alla fall\r\nhar kunnat ta hänsyn till detta. Man kommer nu att\r\nfå pension upp till 7,5 basbelopp.</pre><pre>Tyvärr kommer vi inte till rätta med kvinnornas\r\nsituation på arbetsmarknaden på så sätt att vi kan\r\nse till att de i större utsträckning får heltidsarbete,\r\nbättre betalt osv. Det är någonting som vi måste\r\narbeta med vid sidan om. Jag känner en stor oro för\r\natt livstidspensionssystemet ändå kommer att\r\ndrabba kvinnorna negativt. Det vet man om i\r\nPensionsarbetsgruppen. Jag kan förstå att man\r\ndärför har tänkt sig ett system där man kan\r\nkompensera med pension för vård av barn.</pre><pre>Jag kanske får bryta här och återkomma med\r\nsynpunkter på de andra frågorna.</pre><pre>Anf. 172  Statsrådet BO KÖNBERG (fp):</pre><pre>Herr talman! Med anledning av talmannens\r\nkonstaterande beträffande längden på svaret skall\r\njag i fortsättningen inte sammanföra flera frågor i\r\nett sammanhang. Jag tyckte att det var praktiskt att\r\ngöra så i det här fallet, eftersom frågorna rörde\r\nsamma problemkomplex.</pre><pre>Relationen mellan mäns och kvinnors pensioner\r\nhar mycket att göra med hur män och kvinnor lever.\r\nDe skillnader som finns återspeglas på något sätt i\r\npensionssystemet i alla länder.</pre><pre>Vi har medvetet från arbetsgruppen velat göra\r\nändringar -- utöver dem som har att göra med\r\nlivsinkomstprincipen -- som har\r\nfördelningspolitiska inslag. De viktigaste delarna i\r\ndetta handlar om att skapa en utfyllnad till en\r\ngarantipension och att räkna poäng för vårdår. Vi\r\ndiskuterar också frågan om man i samband med\r\nskilsmässor m.m. eventuellt skall göra en delning\r\nav pensionspoäng erhållna under tiden för\r\näktenskapet.</pre><pre>Alla dessa förändringar är av den arten att de såsom\r\nsamhället ser ut är bättre för kvinnor än för män.</pre><pre>Anf. 173  KARIN WEGESTÅL (s):</pre><pre>Herr talman! Det system som är skisserat för\r\npension för vård av barn är jag mycket tveksam till.\r\nJag anser att det inte kommer att kompensera i\r\nsamma mån som de regler som har funnits tidigare.\r\nVisserligen har kvinnorna inte riktigt kunnat dra\r\nnytta av dem, eftersom de inte har hunnit så långt\r\nin i systemet. Reglerna har inte hunnit få sin fulla\r\nfunktion. Men när de får det fram på 2030-talet,\r\nskulle kvinnorna få pension på samma villkor som\r\nmännen.</pre><pre>Risken är nu att vi ändrar systemet så att\r\nkvinnorna, vilka har haft en lång ''inkubationstid'' i\r\ndetta system, får en ny sådan period. De får i\r\nframtiden återigen en sämre pension.</pre><pre>Anf. 174  Statsrådet BO KÖNBERG (fp):</pre><pre>Herr talman! Man kan förstås diskutera hur ATP-\r\nsystemet kan se ut på 2030-talet, och det gör\r\nPensionsarbetsgruppen. Vi är tvungna att göra det,\r\neftersom det är fråga om långa tidsperioder när\r\nman diskuterar pensioner. Jag vågar dock säga att\r\nnästan samtliga i arbetsgruppen har den\r\nuppfattningen att ATP-systemet med sina\r\nnuvarande regler inte kan bevaras in på 2000-talet\r\noch än mindre reglera alla pensioner som skall\r\nbetalas på 2030-talet.</pre><pre>Detta har bl.a. att göra med att det nuvarande\r\npensionssystemet är extremt tillväxtberoende. Det\r\nberor på de förmåner som utlovas i bortre änden av\r\nsystemet inte bestäms av vilka inkomster som\r\nuppstår under tiden.</pre><pre>Nu har vi möjlighet att i samband med\r\nreformeringen av pensionssystemet föra en mycket\r\nmedveten diskussion om vilka intressen, vilka\r\ngrupper och vilka beteenden som man från\r\nsamhällets sida vill gynna. Det kan ske på ett helt\r\nannat sätt än genom den osystematiska och närmast\r\nröriga omfördelning som äger rum inom det\r\nnuvarande pensionssystemet.</pre><pre>Anf. 175  KARIN WEGESTÅL (s):</pre><pre>Herr talman! När man tillskapar ett pensionssystem\r\när det viktigt att det är långsiktigt och att det håller\r\nvad det lovar långt fram i tiden. Jag tycker att det\r\när fel att man ändrar systemet just när kvinnorna\r\nkan komma in i systemet och utnyttja det till fullo.\r\nDå måste man ändra det, eftersom det annars\r\nskulle bli för dyrt.</pre><pre>Sedan kan man ha olika synpunkter på om det\r\nverkligen är för dyrt. De anpassningsproblem som\r\ndetta system har skulle man kunna komma till rätta\r\nmed utan att man behöver ändra\r\nintjänandereglerna. Man kan se till att systemet får\r\nen bättre anpassning till samhällsutvecklingen, och\r\nman kan se till att placera fondernas pengar på ett\r\nsådant sätt att de ger en bättre avkastning.</pre><pre>Det finns goda möjligheter till framförhållning vad\r\ngäller den demografiska utvecklingen. Man kan se\r\nhur befolkningsstrukturen utvecklas, och man kan\r\ngå in med extra avgifter om det skulle behövas.\r\nMan måste inte förändra hela systemet och\r\nintjänandereglerna bara för att det finns vissa\r\nanpassningssvårigheter.</pre><pre>Det måste vara lättare att kompensera i ett system\r\nsom har fungerat i 30 år än att se de konsekvenser\r\nsom ett nytt system kommer att få.</pre><pre>Anf. 176  Statsrådet BO KÖNBERG (fp):</pre><pre>Herr talman! Det låter sig sägas, vilket Karin\r\nWegestål nu gör, att man lätt med några enklare\r\nförändringar i det nuvarande systemet skall kunna\r\nuppnå en anpassning till samhällsekonomin. I\r\nsjälva verket är det nog avsevärt mycket svårare än\r\nså. Det är självklart att en av de viktigaste och\r\ntyngsta delarna i pensionssystemet är\r\nintjänandereglerna.</pre><pre>En av de frågor som vi nu har att ta ställning till är\r\nom vi exempelvis skall behålla trettioårsregeln.\r\nDen innebär att man får s.k. full pension om man\r\nhar arbetat i 30 år. Men den innebär också att den\r\nsom har arbetat i 40 år eller 45 år inte får ut\r\nnågonting för de sista 10--15 åren. Är det ett bra\r\nsystem för framtiden?</pre><pre>Karin Wegestål undviker också att kommentera\r\nvilka effekter som arbete och sparande har på\r\ntillväxten i ett samhälle och vilka effekter detta i sin\r\ntur har på möjligheten att ge hyggliga pensioner\r\näven i framtiden.</pre><pre>Anf. 177  KARIN WEGESTÅL (s):</pre><pre>Herr talman! Arbete och sparande kan ske oavsett\r\nvilket system man har. Det är viktigt att det sker ett\r\nsparande, men det måste inte tvunget vara ett\r\nsparande i hushållen. Det kan vara ett kollektivt\r\nsparande. Vi har haft en stor nytta av det kollektiva\r\nsparande som har skett. Det finns möjligheter att\r\nanvända detta på ett mer aktivt sätt.</pre><pre>Problemet är enligt min mening att man ändrar\r\nreglerna just när kvinnorna kan börja dra nytta av\r\ndem. Det känns inte riktigt bra att ställa upp på att\r\ninföra ett system som redan från början är negativt\r\nför kvinnorna. Det är ett konstigt, konstgjort och\r\nsvåröverskådligt system som föreslås vad gäller\r\nvård av barn.</pre><pre>Staten kan inte få in några avgifter under den\r\nperiod en person vårdar barn. Då har man\r\ningenting annat än möjligtvis föräldraförsäkringen.\r\nDet är inte något som man kan basera avgifter på.\r\nDetta är något som kommer först i framtiden. Det\r\när kanske en möjlighet att ta det som en skatt på\r\npensionerna, men det är litet sent.</pre><pre>Anf. 178  Statsrådet BO KÖNBERG (fp):</pre><pre>Herr talman! Jag begärde ordet en gång till\r\neftersom jag tycker att det är synd att debatten skall\r\navslutas med Karin Wegeståls dubiösa beskrivning\r\nav det system som nästan samtliga partier i\r\nPensionsarbetsgruppen, inkl. representanten för\r\nKarin Wegeståls eget parti, tycker är mycket\r\nintressant.</pre><pre>Det nuvarande systemet är mycket osystematiskt.\r\nFör att ta ett exempel kan man titta på situationen\r\nför dem som är födda i slutet av 1940-talet, en\r\nmycket stor grupp, och se hur systemet slår för män\r\noch kvinnor. Det visar sig att systemet är avsevärt\r\nbättre för män i socialgrupp 1 än för flertalet\r\nkvinnor, för att ta ett exempel.</pre><pre>Jag tycker att det är litet konstigt att Karin Wegestål\r\när så positiv till ett system som är så osystematiskt\r\nvad gäller fördelningspolitiken och så negativt för\r\nmöjligheterna att fatta egna beslut om\r\nfördelningspolitiken.</pre><pre>Överläggningen var härmed avslutad.</pre><pre>29 §  Svar på fråga 1992/93:618 om\r\nvårdutbildningarna och abortfrågan</pre><pre>Anf. 179  Statsrådet BO KÖNBERG (fp):</pre><pre>Herr talman! Birthe Sörestedt har frågat mig om\r\njag anser att en samvetsklausul inom\r\nvårdutbildningarna är förenlig med kravet på god\r\nkvalitet och säkerhet i svensk sjukvård.</pre><pre>Regeringen har nyligen fattat beslut om direktiv till\r\nen utredning som skall bedöma om det finns behov\r\nav en samvetsklausul inom högskoleutbildningen.\r\nUppdraget gäller att överväga om studenternas rätt\r\natt av etiska, religiösa eller andra skäl vägra att\r\ndelta i vissa obligatoriska utbildningsmoment redan\r\när tillräckligt tillgodosedd genom\r\nhögskoleförordningen eller om en samvetsklausul\r\nbör införas.</pre><pre>Det gäller således inte bara vårdutbildningar utan\r\nall högskoleutbildning. Den fråga som kommit att\r\ndiskuteras mest, och som också frågeställaren tar\r\nupp här, är sådana utbildningsavsnitt som rör\r\naborter och viss preventivmedelsverksamhet.</pre><pre>I direktiven till utredningen betonas att\r\nkonsekvenserna för den aktuella\r\nyrkesverksamheten skall redovisas.</pre><pre>Det är mycket viktigt att utredningen redovisar alla\r\nde konsekvenser en samvetsklausul skulle kunna få\r\nför verksamheten. Jag avvaktar med stort intresse\r\ndenna redovisning och kommer att ta aktiv del i\r\nfrågans fortsatta beredning.</pre><pre>Anf. 180  BIRTHE SÖRESTEDT (s):</pre><pre>Herr talman! Jag vill tacka statsrådet för svaret.</pre><pre>Jag ser en stor fara redan i att direktiven innebär att\r\nman skall överväga ett införande av en\r\nsamvetsklausul inom utbildningarna. Det gäller\r\nflera utbildningar, men kanske främst inom\r\nvårdutbildningen.</pre><pre>Det är redan nu innan utredningen är klar ganska\r\ntydligt vilka konsekvenser detta får. Vissa\r\nutbildningsmoment kommer att tas bort. Läkare\r\noch barnmorskor kommer att erhålla sin\r\nlegitimation trots att de inte har den kunskap som\r\negentligen är en förutsättning för legitimationen.\r\nDet kommer att leda till att det kommer att finnas\r\npersonal inom sjukvården som varken kan eller vill\r\ndelta i preventivmedelsrådgivning eller utföra\r\naborter. På detta vis behöver en del av personalen\r\ninte heller delta fullt ut i sjukvårdens verksamhet.</pre><pre>Aborter och preventivmedelsverksamhet är en del\r\nav barnmorskeyrket och gynekologyrket. De\r\nhänger intimt samman med varandra. Cirka en\r\ntredjedel av alla gynekologiska ingrepp är aborter.\r\nMan kan fråga sig var de drygt 34 000 kvinnor som\r\ngör abort varje år skall få sin behandling. Skall det\r\nske på sjukhus, eller skall det ske någon\r\nannanstans?</pre><pre>Jag tycker att man redan nu kan se konsekvenserna\r\noch se hur vården kommer att fungera. Det uppstår\r\nnaturligtvis svårigheter att arbeta tillsammans om\r\nman har olika förutsättningar och olika möjligheter\r\natt delta i vården. På sikt kan det leda till en\r\nuppdelning av vården, vilket vi kan se i andra\r\nländer. Aborter utförs av privata kliniker och\r\nkanske till en hög kostnad.</pre><pre>Jag vill höra vad statsrådet anser om att det sker en\r\nuppdelning av vården i form av särskilda\r\nabortkliniker.</pre><pre>Anf. 181  Statsrådet BO KÖNBERG (fp):</pre><pre>Herr talman! Jag har i mitt svar pekat på vilka\r\ndirektiv som gäller för utredningen. Den skall\r\nbelysa frågor av den typ som Birthe Sörestedt nu är\r\ninne på. Vad den utredningen kommer fram till får\r\nvi diskutera när den väl är klar.</pre><pre>Att det skulle vara önskvärt att vi får en uppdelning\r\nav den typ Birthe Sörestedt nämner har inte\r\nföresvävat mig. Däremot förutsätter man att ingen\r\ntvingas delta i abortverksamhet mot sin vilja bl.a.\r\nenligt de allmänna råd som Socialstyrelsen\r\nutfärdade för fem sex år sedan. Den farhåga som\r\nBirthe Sörestedt och några andra debattörer i den\r\noffentliga debatten har framfört att nästan ingen\r\nskulle vilja arbeta med abortverksamhet och\r\npreventivmedel är en oro som jag för egen del inte\r\nhyser.</pre><pre>Anf. 182  BIRTHE SÖRESTEDT (s):</pre><pre>Herr talman! Eftersom det är en så stor del av\r\nvården som rör just aborter och\r\npreventivmedelsrådgivning finns risken att vi får\r\nden här uppdelningen om det är många som har\r\nsamvetsklausulen i sin legitimation. Det skulle\r\nkanske även uppstå svårigheter när det gäller\r\nutprovning av och rådgivning om preventivmedel.\r\nDet skulle i sin tur kunna leda till att det blir\r\nsvårigheter att komma till vårdcentraler och att vi\r\nfår en ökning av antalet oönskade graviditeter.</pre><pre>Om man tänker sig att samvetsklausulen skall styra\r\nvid utbildningen, är det inte patientens behov som\r\nstyr vården, utan personalens värderingar.\r\nStatsrådet sade visserligen vid en tidigare fråga att\r\ndet inte finns några skäl för att ändra\r\nabortlagstiftningen, men jag är rädd för att man kan\r\nundgå abortlagstiftningen genom införandet av en\r\nsamvetsklausul.</pre><pre>Anf. 183  Statsrådet BO KÖNBERG (fp):</pre><pre>Herr talman! Jag har respekt för det engagemang\r\nsom Birthe Sörestedt visar för att patienterna i\r\nfortsättningen skall kunna få hjälp med de saker\r\nman önskar såväl när det gäller\r\npreventivmedelsrådgivning som i de fall när man\r\nönskar avbryta en oönskad graviditet.</pre><pre>Den fråga vi nu diskuterar är om man i samband\r\nmed högskoleutbildningen skall ha möjlighet att\r\nlåta bli att lära sig vissa moment som jag förmodar\r\natt man inte vill arbeta med sedan i vilket fall som\r\nhelst. Jag tycker att Birthe Sörestedt och andra\r\nblåser upp den här frågan långt över de\r\nproportioner den kommer att visa sig ha den dag\r\nnär vi har utredningen i våra händer.</pre><pre>Anf. 184  BIRTHE SÖRESTEDT (s):</pre><pre>Herr talman! Jag tycker att utbildningen och den\r\nyrkesverksamhet man skall ha senare är så\r\nsammankopplade. Därför undrar jag om det inte\r\nvore bättre för dem som har\r\nsamvetsbetänkligheter -- det kan jag förstå att man\r\nkan ha -- att man rekommenderar dem att välja\r\nandra specialiteter inom utbildningen.</pre><pre>Överläggningen var härmed avslutad.</pre><pre>30 §  Svar på fråga 1992/93:631 om åtgärder mot\r\nindirekt tobaksreklam</pre><pre>Anf. 185  Statsrådet BO KÖNBERG (fp):</pre><pre>Herr talman! Elisabeth Fleetwood har frågat mig\r\nvilka åtgärder regeringen avser vidta för att så långt\r\nsom möjligt minska de skadliga effekterna av den\r\nindirekta reklamen för tobaksvaror.</pre><pre>Regeringen fattade den 11 mars i år beslut om att\r\nförelägga riksdagen en proposition med förslag till\r\nen tobakslag. Vad gäller förbud mot tobaksreklam\r\nhänvisas i propositionen till riksdagens\r\nställningstagande med anledning av den senaste\r\nfolkhälsopropositionen (1990/91:175) från våren\r\n1991 där ett reklamförbud föreslogs. Vid\r\nriksdagsbehandlingen av denna proposition\r\nanförde socialutskottet i sitt betänkande (bet.\r\n1990/91:SoU23) att något förbud mot tobaksreklam\r\ninte borde införas innan man inom EG nått enighet\r\nom ett motsvarande förbud. Riksdagen beslöt att\r\nge regeringen till känna vad utskottet anfört i denna\r\nfråga. Regeringen har mot denna bakgrund inte\r\nlagt fram något förslag om förbud mot\r\ntobaksreklam.</pre><pre>Förslaget till tobakslag behandlas nu av riksdagen\r\noch beslut väntas i slutet på maj. Som svar på\r\nElisabeth Fleetwoods fråga kan jag bara konstatera\r\natt regeringen avvaktar riksdagens beslut med\r\nanledning av förslaget till tobakslag innan\r\nytterligare åtgärder vidtas.</pre><pre>Anf. 186  ELISABETH FLEETWOOD\r\n(m):</pre><pre>Herr talman! Jag ber att få tacka statsrådet för\r\nsvaret på min fråga. Detta är en fråga som jag har\r\nsysslat med ända sedan jag kom in i riksdagen 1979.\r\nJag känner ett väldigt stort engagemang för den.</pre><pre>Jag hade naturligtvis önskat mig mer långtgående\r\nförslag i tobakslagen, och jag vet att jag inte är\r\nensam om det. Nu ser det också ut som om det\r\nskulle komma sådana. Men jag har nu ställt frågan\r\nom en speciell detalj i detta, nämligen\r\nsmygreklamen som är mycket svår att komma åt\r\nmed olika metoder.</pre><pre>Men just därför och för att om möjligt, herr talman,\r\nfå publicitet för hur farligt det här kan vara, skulle\r\njag vilja visa upp ett par shorts som delas ut gratis\r\neller säljs billigt till ungdomar på ungdomsgårdar\r\noch andra ställen. De reklamerar för Marlboro. Jag\r\nkan även visa upp en tröja som det står Camel på\r\noch som har cigarettpaketet på baksidan. Här har\r\njag en tidning som visar en ursnygg, om jag får\r\nuttrycka mig så i kammaren, kvinna med en\r\nordentlig cigarrcigarett, eller vad det kan vara, i\r\nmunnen.</pre><pre>Är det någon som tror att tobaksbolagen över hela\r\nvärlden använder sig av sådana metoder om de inte\r\ntror att de är effektiva. Jag tror inte det, och de\r\nflesta tror inte det. Här har jag också en inbjudan\r\ntill ett ungdomsmöte, jag skall inte säga var, men\r\njag tror att det är i rikets andra stad, där\r\nCamelkamelen är det viktigaste i annonsen. Jag\r\ntycker att detta är förfärligt farligt.</pre><pre>Naturligtvis kan vi inte, och vill inte, förbjuda\r\nrökning, men jag tycker att vi skall försöka undvika\r\natt lura nya kadrar, nya årskullar, att röka. 600\r\npersoner i veckan, 30 000 om året, måste Svenska\r\nTobaksbolaget rekrytera för att kunna bibehålla sitt\r\nantal rökare. Jag skall vänta till nästa replik, herr\r\ntalman.</pre><pre>Anf. 187  Statsrådet BO KÖNBERG (fp):</pre><pre>Herr talman! Det var närmast som ett uttryck för\r\nmin uppskattning av Elisabeth Fleetwoods arbete i\r\ndessa frågor som jag lät bli att i mitt svar omtala\r\nvilka partier som stod bakom ställningstagandet\r\n1991 om att man inte ville ha något förslag om\r\ntobaksreklam till riksdagen. Efter det senaste\r\nlivfulla inlägget känner jag mig oförhindrad att\r\nmeddela att ett av de partierna var Moderata\r\nsamlingspartiet, som ju Elisabeth Fleetwood\r\nrepresenterar här i riksdagen.</pre><pre>Mycket av denna indirekta reklam är helt\r\nförkastlig, speciellt när den riktar sig till barn och\r\nungdom. Inom någon vecka får vi se om riksdagen\r\nsom kollektiv har ändrat sin uppfattning om\r\nhuruvida man vill avvakta EG:s regler eller inte,\r\nnär det gäller en lag om svensk tobaksreklam.</pre><pre>Om riksdagen beställer en sådan lag är frågan om\r\nden indirekta tobaksreklamen ett av de absolut\r\nsvåraste problemen att lagreglera. Jag tycker att de\r\nexempel som Elisabeth Fleetwood har nämnt väl\r\nbelägger detta. Att lagreglera vad som får stå på\r\nshorts eller vad veckotidningar får ha för foton på\r\nframsidan är utomordentligt svårt. Jag vågar nog\r\nsäga att en aktiv kamp mot den indirekta reklamen\r\nlagstiftningsvägen sannolikt även kommer att kräva\r\ngrundlagsändringar. Låt oss ett ögonblick skilja\r\nmellan det vi tycker mycket illa om och det som vi\r\ntror är lätt att lagstifta om.</pre><pre>Anf. 188  ELISABETH FLEETWOOD\r\n(m):</pre><pre>Herr talman! Jag är mycket väl medveten om\r\npartifördelningen i den här frågan. Jag tror inte\r\nheller att det är någon som är engagerad i frågan\r\nsom är omedveten om var jag har stått från allra\r\nförsta början.</pre><pre>10 000 människor i Sverige dör av rökrelaterade\r\nsjukdomar varje år. Vi har drygt 8 miljoner\r\ninvånare i vårt land. Vi kan även göra dessa\r\nuträkningar på Europabas eller på världsbas. Just\r\nnu går tobaksbolagen ut med reklamkampanjer i de\r\nbaltiska staterna och i u-länderna, framför allt\r\ninriktar de sig på kvinnor eftersom kvinnor i de\r\nländerna ännu inte har nått ''statusen'' att kunna\r\nröka. Där ser de en chans att kunna få ersättare för\r\ndem i välutvecklade länder som slutar eftersom vi\r\nvinner kunskap om hur farligt det är. Rökningen\r\nminskar hos oss, framför allt bland välutbildade\r\nmänniskor. Ju mindre utbildade människor är,\r\nspeciellt när det gäller kvinnor, desto svårare är det\r\natt få dem att sluta.</pre><pre>Överläggningen var härmed avslutad.</pre><pre>31  Svar på fråga 1992/93:641 om dubbla\r\nkarensdagar</pre><pre>Anf. 189  Statsrådet BO KÖNBERG (fp):</pre><pre>Herr talman! Tage Påhlsson har frågat mig om\r\nregeringen är medveten om att en person som är\r\nsjukskriven och som har två deltidsanställningar\r\nkan drabbas av dubbla karensdagar och om vilka\r\nåtgärder regeringen avser att vidta för att nå\r\nrättelse.</pre><pre>Förslaget om införande av karensdag bereddes\r\ngenom att en arbetsgrupp inom\r\nSocialdepartementet utarbetade en\r\ndepartementspromemoria, vilken\r\nremissbehandlades. Mot bakgrund bl.a. av att\r\nregeringen övervägde införande av ett system med\r\ntvå karensdagar föreslog arbetsgruppen en\r\nundantagsregel för en arbetstagare som under en\r\nsjukperiod skulle ha arbetat hos mer än en\r\narbetsgivare. För att undgå att denne skulle\r\ndrabbas av fler än två karensdagar under en\r\nsjukperiod föreslog arbetsgruppen en regel så att\r\narbetstagaren skulle ha möjlighet att hos en\r\narbetsgivare begära sjuklön fr.o.m. första dagen\r\nom han tidigare i samma sjukperiod redan gått\r\nmiste om ersättning hos en annan arbetsgivare.\r\nArbetsgruppen föreslog också att\r\nförsäkringskassan skulle medverka genom att till\r\narbetsgivare nummer två bekräfta den anställdes\r\nuppgift om att ersättning innehållits tidigare i\r\nsjukperioden. Vid tvist skulle försäkringskassan\r\näven kunna utge s.k. sjuklönegaranti.</pre><pre></pre><pre>Flera remissinstanser hade invändningar mot detta\r\nförslag. Bl.a. konstaterades att en konsekvens av\r\nförslaget var att arbetsgivare skulle komma att\r\nsväva i tvivelsmål om sjuklön skulle betalas eller\r\ninte. Förslaget skulle även innebära administrativa\r\nolägenheter och göra ersättningsreglerna än mer\r\nkomplicerade.</pre><pre>Utgångspunkt för regeringens förslag i prop.\r\n1992/93:31 om en i stället för två karensdagar var\r\nden överenskommelse som träffades mellan\r\nregeringen och Socialdemokraterna i syfte att\r\nminska utgifterna för sjukförsäkringen. Förslaget\r\nhade utformats så att reglerna bl.a. skulle vara lätta\r\natt administrera.</pre><pre>För personer med flera arbetsgivare och som därför\r\nriskerar att få flera karensdagar under samma\r\nsjukperiod skulle en undantagsregel ha ställt krav\r\npå omfattande administration hos\r\nförsäkringskassorna och arbetsgivarna. Mot\r\nbakgrund av detta bedömdes det inte rimligt att\r\nskapa en undantagsregel för denna situation.</pre><pre>Mot det önskvärda i att personer med flera\r\narbetsgivare inte skall erhålla mer än en karensdag\r\ni varje sjukfall står behovet att ersättningsreglerna\r\ninte skall vara för komplicerade och inte heller för\r\nadministrativt betungande. Med hänvisning till\r\nkonsekvenserna av en undantagsregel ser jag\r\ndärför för närvarande inte någon möjlighet att\r\nföreslå någon särregel för dem som har flera\r\narbetsgivare.</pre><pre>Anf. 190  TAGE PÅHLSSON (c):</pre><pre>Herr talman! Jag ber att få tacka statsrådet för det\r\nutförliga svaret. Det var väldigt välgörande att få\r\nredogjort för detta. Svaret gav emellertid också\r\nupphov till en del funderingar.</pre><pre>Såvitt jag förstår är det här en detalj i reformen som\r\nregeringen var medveten om redan innan\r\npropositionen lades fram. Då måste man fråga sig\r\nvilken värdering regeringen har gjort i det här\r\nfallet. Det är i alla fall enskilda människor som\r\ndrabbas. Det är fråga om den enskilda människans\r\nrätt och rättvisa gentemot tekniska, administrativa\r\nproblem. Jag kan inte för mitt liv förstå att det med\r\ndagens teknik och med de möjligheter till\r\nsamordning av information som vi har inte skulle\r\nvara möjligt att lösa det här på ett vettigt sätt. Jag\r\ntycker att det verkar som att den enskilda\r\nmänniskan här har lämnats i sticket.</pre><pre>Anf. 191  Statsrådet BO KÖNBERG (fp):</pre><pre>Herr talman! Det är inte bara så att regeringen var\r\nmedveten om detta, utan eftersom det finns\r\nutförligt redovisat i propositionen, var också\r\nriksdagen och -- gissar jag -- samtliga riksdagsmän\r\nmedvetna om detta när beslutet fattades.</pre><pre>Det här är ett exempel på en målkonflikt. Det är\r\nsjälvfallet inte önskvärt med en situation där en\r\nsom har flera arbetsgivare i praktiken vid enstaka\r\nsjukfall kan få en annan behandling än den som har\r\nen arbetsgivare. Som jag har redogjort för ganska\r\nfylligt i svaret var det en fråga om vilka\r\nundantagsregler som skulle tillskapas.</pre><pre>I själva verket belyser det här ett problem som finns\r\npå mängder av håll inom socialförsäkringsområdet,\r\nnämligen att man måste väga de kostnader och det\r\nkrångel som kan uppstå administrativt mot de\r\nfördelar man kan åstadkomma.</pre><pre>En av de kritikpunkter som har riktats mot\r\nriksdagens lagstiftningsarbete under en följd av år\r\nhar ju varit att man, för att uppnå en mycket\r\ndetaljerad rättvisa, har bortsett från kravet på att\r\nsträva efter så enkla system som möjligt.\r\nSammantaget har det här, i vårt land och i många\r\nandra länder, lett till en väldig ansvällning av\r\nadministrativa regler.</pre><pre>I varje enskilt fall är det lätt att argumentera som\r\nTage Påhlsson gör, men sammantaget finns det\r\nvissa risker med att göra det.</pre><pre>Anf. 192  TAGE PÅHLSSON (c):</pre><pre>Herr talman! Personligen uppmärksammade jag\r\ninte i samband med att den här propositionen\r\nantogs här i riksdagen att den skulle få den här\r\neffekten. Jag tror heller inte att det är många i den\r\nhär församlingen som har uppmärksammat detta.\r\nJag tror inte att det framgick klart av texten. Om så\r\när fallet får jag be om överseende. I så fall har vi\r\ngjort en miss -- en blunder kan alla göra. Men även\r\nom man har råkat göra ett fel, även om ett antal\r\nledamöter har suttit här och tryckt på knappar,\r\nmåste man kunna rätta till det som uppenbarligen\r\när felaktigt.</pre><pre>I det här fallet är det speciellt de kategorier av\r\nmänniskor som ofta har flera deltidsarbeten som\r\ndrabbas, och det är ju de s.k. svaga grupperna. Det\r\när ofta kvinnor, och det är glesbygdsbor och\r\nlandsbygdsbor som ofta har den här typen av\r\nkombinationssysselsättningar. Jag tycker att det är\r\nväldigt illa.</pre><pre>Anf. 193  Statsrådet BO KÖNBERG (fp):</pre><pre>Herr talman! Att jag nämnde att detta var väl\r\nredogjort för i propositionen berodde närmast på\r\natt Tage Påhlsson ville göra det till en fråga om att\r\nregeringen skulle ha varit medveten om något som\r\nriksdagen inte kände till. Jag var själv mycket\r\nmedveten om att vi i propositionen ordentligt tog\r\nupp frågeställningen, eftersom detta är en av de\r\nkomplikationer som uppstår när man gör\r\nförändringar i socialförsäkringssystemet, inte minst\r\nnär man skall försöka spara.</pre><pre>Jag har, herr talman, inte hävdat att det är omöjligt\r\natt lösa det här problemet. Jag har pekat på att det\r\nfinns en målkonflikt mellan önskemålet om ett\r\nregelsystem som blir så lika för alla som möjligt å\r\nena sidan och önskemålet om en begränsad\r\nadministration å den andra.</pre><pre>Självfallet kan man ändra\r\nsocialförsäkringssystemet på den här punkten,\r\nliksom på mängder av andra punkter, men sådana\r\nförändringar sker väldigt ofta till priset av ökad\r\nbyråkrati. Det är en smärtsam uppgift för både\r\nregering och riksdag att göra den avvägningen.</pre><pre>Anf. 194  TAGE PÅHLSSON (c):</pre><pre>Herr talman! Det senaste statsrådet sade var ju litet\r\nhoppingivande.</pre><pre>Jag ser också den sista meningen i det skrivna svaret\r\nsom hoppingivande. Där står att statsrådet inte för\r\nnärvarande ser någon möjlighet att föreslå en\r\nsärregel.</pre><pre>Med hänsyn till att, som jag påpekade tidigare,\r\ndetta kanske speciellt drabbar de svaga grupperna i\r\nsamhället, undrar jag om jag kan tolka statsrådet så\r\natt det finns en öppning för att titta över det här\r\nigen. Att åtgärda det här problemet kan i och för\r\nsig innebära en risk för ökad byråkrati, men denna\r\nökade byråkrati är ofta bara en mer finessrik\r\nadministration. Kan jag tolka statsrådet så att det\r\nkanske finns en möjlighet att statsrådet på nytt tar\r\nupp den här frågan?</pre><pre>Anf. 195  Statsrådet BO KÖNBERG (fp):</pre><pre>Herr talman! Jag tror att det är första gången jag\r\nhar höst ordet byråkrati omskrivet som ''finessrik\r\nadministration''. Jag skall lägga det på minnet.\r\nKanske kommer jag att ha användning för det\r\nnågon gång i någon diskussion.</pre><pre>Slutmeningen i mitt skrivna svar skall tolkas precis\r\nsom den står, dvs. jag ser för närvarande inte någon\r\nmöjlighet att föreslå någon särregel. Jag vill därför\r\ninte på den punkten inge något hopp utöver den\r\nformuleringen.</pre><pre>Anf. 196  TAGE PÅHLSSON (c):</pre><pre>Herr talman! Jag konstaterar då att det inte finns\r\nnågon möjlighet att gå fram den här vägen och att\r\nstatsrådet är beredd att fortsätta på den orättvisa\r\nvägen.</pre><pre>Anf. 197  Statsrådet BO KÖNBERG (fp):</pre><pre>Herr talman! Jag vill bara för min del konstatera att\r\njag inte instämmer i den beskrivningen av de\r\nsynpunkter jag har lagt fram.</pre><pre>Överläggningen var härmed avslutad.</pre><pre>32 §  Svar på fråga 1992/93:605 om invandrade\r\nkvinnors arbetslöshet</pre><pre>Anf. 198  Arbetsmarknadsminister BÖRJE\r\nHÖRNLUND (c):</pre><pre>Herr talman! Lahja Exner har frågat mig vilka\r\nåtgärder regeringen är beredd att vidta för att de\r\narbetslösa invandrade kvinnorna inte skall bli\r\npermanent utslagna från arbetsmarknaden.</pre><pre>Invandrare och flyktingar har drabbats mycket hårt\r\nav lågkonjunkturen. Arbetslösheten för\r\nutomnordiska medborgare var knappt 18 % år\r\n1992, mot ca 5 % för totalbefolkningen. Dessutom\r\nhar arbetskraftsdeltagandet sjunkit på ett oroande\r\nsätt under lågkonjunkturen, inte minst för\r\ninvandrade kvinnor.</pre><pre>En grundläggande princip är att invandrares och\r\nflyktingars situation på arbetsmarknaden skall lösas\r\ninom ramen för de ordinarie\r\narbetsmarknadspolitiska åtgärderna. Flyktingar\r\noch invandrare utgör emellertid en särskilt\r\nuppmärksammad grupp inom\r\narbetsmarknadspolitiken.</pre><pre>På grund av det ansträngda arbetsmarknadsläget\r\nföreslår regeringen i kompletteringspropositionen\r\näven särskilda åtgärder för flyktingar och\r\ninvandrare. Arbetsmarknadsverket föreslås erhålla\r\ndrygt 150 miljoner kronor för försöksverksamhet\r\nmed sysselsättningsskapande åtgärder för\r\nflyktingar och invandrare nästa budgetår.</pre><pre>Invandrare och flyktingar för med sig ny kunskap in\r\ni vårt land. Den måste tas till vara, och arbetslösa\r\nkvinnors och mäns kunskaper skall inte gå\r\nförlorade. Därför föreslår regeringen att en\r\nförsöksverksamhet med praktik för invandrade\r\nakademiker införs. Praktikmöjligheten skall finnas\r\nför invandrade akademiker, som ännu ej prövats i\r\nsitt utbildningsyrke på svensk arbetsmarknad.</pre><pre>Lahja Exners fråga handlar särskilt om invandrade\r\nkvinnors situation. De ovan nämnda insatserna\r\nriktar sig till både kvinnor och män. I\r\nkompletteringspropositionen uppdrar regeringen\r\ntill AMS att senast den 1 oktober 1993 lämna\r\nförslag till en strategi för att öka jämställdheten på\r\narbetsmarknaden. Som särskilda medel för\r\njämnställdhetsarbetet föreslår regeringen att AMS\r\nskall förfoga över högst 30 miljoner kronor per\r\nbudgetår under tre år endast för detta ändamål. I\r\ndetta arbete skall invandrade kvinnors situation ges\r\nsärskild uppmärksamhet.</pre><pre>Lahja Exner påpekar att vissa invandrade kvinnor\r\nav olika skäl inte kommer i åtnjutande av statliga\r\nåtgärdsmedel. Ett skäl till svag förankring på\r\narbetsmarknaden och i värsta fall utslagning från\r\njobb, kan vara bristande kunskaper i svenska\r\nspråket. Regeringen ser nu skyndsamt över\r\nsvenskundervisningen för arbetslösa invandrare\r\noch flyktingar. Syftet är att göra\r\nansvarsfördelningen tydligare och att undersöka\r\nhur systemet kan förbättras.</pre><pre>På kulturministerns initiativ har regeringen tillsatt\r\nen utredning som skall se över invandrar- och\r\ninvandringspolitiken. Kommittén skall inom kort ha\r\nsitt första sammanträde. En av de viktigaste\r\nfrågorna för utredningen blir att se över de\r\narbetsmarknadspolitiska åtgärdernas och\r\nsvenskundervisningens funktioner i samband med\r\nden höga arbetslösheten för utländska medborgare.\r\nÄven i den här kommittén, som i denna del skall\r\nvara klar i mars 1994, skall jämställdhetsfrågorna\r\ngivetvis vara en utgångspunkt för arbetet.</pre><pre>Anf. 199  LAHJA EXNER (s):</pre><pre>Herr talman! Jag tackar arbetsmarknadsministern\r\nför det utförliga svaret. Arbetsmarknadsministern\r\nhänvisar till kompletteringspropositionen, som\r\ninom kort kommer att behandlas här i riksdagen.\r\nDå kommer man att ta ställning till olika förslag.\r\nBl.a. gäller det akademikerpraktiken.</pre><pre>Som framgår av svaret är inte invandrarna, och\r\nsåledes inte invandrarkvinnorna, en homogen\r\ngrupp. Invandrarkvinnorna kan ju ha varierande\r\nkulturell bakgrund. De kan också ha olika\r\nbakgrund beträffande yrke och utbildning.\r\nDessutom kan de här kvinnorna ha varit olika\r\ngamla när de kom till Sverige.</pre><pre>Gemensamt för alla invandrade kvinnor är väl att\r\nde har svårt att ta sig in på den svenska\r\narbetsmarknaden även i normala lägen. Nu är det\r\nmångdubbelt svårare.</pre><pre>De invandrade kvinnorna drabbas ofta, precis som\r\nmännen, av dold diskriminering. Även om de har\r\nen hög utbildning med sig i bagaget kan det vara\r\nganska krångligt för dem att ta sig in på\r\narbetsmarknaden. Visserligen har en del\r\nförbättringar skett när det gäller t.ex. metodiken\r\nför att stödja dessa grupper.</pre><pre>För de kortutbildade är hindren nästintill\r\nomänskligt stora. Naturligtvis är språkkunskaperna\r\nen nyckelfråga. Men de medhavda kunskaperna\r\ntillmäts inte sitt rätta värde vid inslussningen på\r\narbetsmarknaden.</pre><pre>Vidare finns det brister i metodiken avseende\r\nämnet svenska 2. Det gäller då lärarna. Dessutom\r\nbrister det ofta i fråga om vuxenpedagogiken.</pre><pre>Anf. 200  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har samma uppfattning som Lahja\r\nExner i denna fråga. Det är svårt för alla på dagens\r\narbetsmarknad. Men svårigheterna är ännu större\r\nför dem som har dåliga språkkunskaper eller som\r\nhar utbildningar som man i vårt land inte riktigt kan\r\nbedöma.</pre><pre>Det är väl t.o.m. så -- om jag har förstått saken rätt,\r\noch det tror jag att jag har gjort -- att det för andra\r\ngenerationens invandrare kan innebära svårigheter\r\natt ha ett namn som är långt och krångligt och som\r\ndet är svårt att uttala.</pre><pre>Jag ser ingen annan lösning än att vi får en bättre\r\narbetsmarknad. Det är A och O. Vidare gäller det\r\natt invandrarna själva aktivt söker upp arbetsgivare\r\nför att redovisa att de kan och att de duger.\r\nDessutom gäller det att Arbetsmarknadsverket\r\nfortsätter med sitt utvecklingsarbete och att den\r\nkommitté som jag nyss berört lyckas i sitt arbete.</pre><pre>Anf. 201  LAHJA EXNER (s):</pre><pre>Herr talman! Tidigare var ju\r\narbetsmarknadsministern ledamot av riksdagen.\r\nJag kan referera hur det var i slutet av 70-talet, då\r\njag var alldeles ny i riksdagen. På den tiden var det\r\ns.k. Kistaprojektet det allra första som jag mötte i\r\nutskottsarbetet. Det handlade om en\r\nförsöksverksamhet bland invandrare. Man sökte ta\r\nett samlat grepp för att hjälpa till med en effektiv\r\nutslussning på arbetsmarknaden.</pre><pre>Eftersom det förekommit försöksverksamhet,\r\nprojekt och utredningar tycker jag att man i det\r\nsvenska samhället borde inse att det är bättre att\r\nsatsa rejält på nytillkomna invandrare så att man\r\n15--20 år senare inte måste konstatera att det är\r\nomöjligt att reparera uppkommen skada. I dag är\r\ndet vad som kan konstateras när det gäller många\r\nav de gamla invandrarna. Det handlar alltså om de\r\ngamla arbetskraftsinvandrarna som efter 15--20 år i\r\nproduktionen rationaliseras bort och som inte fått\r\nnågon möjlighet att lära sig svenska. Nu är dessa\r\nmänniskor i 55--60-årsåldern, och de har det\r\nverkligen väldigt svårt. Ingen av de metoder och\r\ninget av de instrument som står till förfogande\r\npassar nämligen in på dessa.</pre><pre>Arbetsmarknadsutbildning är det uteslutet att få.\r\nDe här människorna är ju friska. Inte heller passar\r\nSamhall eller lönebidrag. Inte heller\r\narbetslivsutvecklingen klarar man utan\r\nspråkkunskaper.</pre><pre>Just dessa s.k. gamla invandrarkvinnor nu frågan:\r\nVad skall vi ta oss till?</pre><pre>De här kvinnorna väntar sig att\r\narbetsmarknadsministern trycker på, så att\r\ninvandrarministern och andra berörda verkligen tar\r\nde samlade grepp som här behövs.</pre><pre>Anf. 202  Arbetsmarknadsminister BÖRJE\r\nHÖRNLUND (c):</pre><pre>Herr talman! Ja, tack för det! Jag måste säga att jag\r\nfortfarande har samma synpunkter som\r\nfrågeställaren.</pre><pre>Det är oerhört viktigt att de som under en längre tid\r\nvarit bosatta i vårt land har möjligheter att med\r\neget arbete på lämpliga positioner försörja sig. Jag\r\ntror att det också är en viktig grund när det gäller\r\natt undvika motsättningar mellan invandrare och så\r\natt säga infödda.</pre><pre>Anf. 203  LAHJA EXNER (s):</pre><pre>Herr talman! Av egen erfarenhet vet jag att det är\r\nviktigt att direkt satsa på de nytillkomna -- bl.a. de\r\nanknytningsinvandrare som inte omfattas av\r\nexempelvis Arbetsmarknadsverkets aktiva\r\nuppsökande verksamhet. Vi måste se till att vi når\r\näven den gruppen.</pre><pre>Om dessa kvinnor gifter sig med svenskar eller i\r\nSverige bosatta invandrare -- och så är ofta fallet --\r\nlär de sig nämligen att leva ett liv utan\r\nspråkkunskaper. Det innebär att det blir svårt att\r\nreparera skadan om de har vistats länge i Sverige.\r\nDe här kvinnorna kan ju hamna i den situationen\r\natt de måste kunna försörja sig själva och\r\neventuella barn.</pre><pre>Överläggningen var härmed avslutad.</pre><pre>33 §  Svar på fråga 1992/93:614 om kvinnors\r\narbetsmiljö</pre><pre>Anf. 204  Arbetsmarknadsminister BÖRJE\r\nHÖRNLUND (c):</pre><pre>Herr talman! Lisbeth Staaf-Igelström har frågat\r\nmig vilka insatser regeringen avser att göra för att\r\nförbättra kvinnors arbetsmiljö.</pre><pre>Åtgärder för att förändra kvinnors arbetssituation\r\nmåste i första hand vara en del i det reguljära\r\nförändringsarbetet på arbetsplatserna. Detta\r\narbete kommer i allt högre grad att handla om\r\nförändringar i arbetsorganisation, arbetsinnehåll\r\noch möjlighet till inflytande. Den kunskap vi har\r\nom kvinnors arbetsmiljöer gör att ett sådant\r\nförändringsarbete i hög grad bör komma kvinnorna\r\ntill del.</pre><pre>Regeringen har vid olika tillfällen, senast i 1992 års\r\nbudgetproposition, angivit för\r\nArbetarskyddsverket att man måste ägna ökad\r\nuppmärksamhet åt kvinnors arbetsmiljö. Inom\r\nArbetarskyddsverket har särskilda resurser mot\r\nbakgrund härav avsatts för arbete med att förbättra\r\nkvinnors arbetsmiljö.</pre><pre>Även Arbetslivsfonden har särskilt prioriterat\r\nkvinnors arbetsmiljöer. Med stöd från fonden har\r\nnu många arbetsplatsprogram som syftar till att\r\nskapa bättre arbetsmiljö för kvinnor genomförts\r\nmed mycket goda resultat. De branscher som\r\nberörs av satsningarna är framför allt\r\nstädbranschen, områdena vård och omsorg,\r\ndetaljhandeln samt delar av tillverkningsindustrin.\r\nEn särskild arbetsgrupp -- ALFA-Q -- med en\r\nkontaktperson i varje län har i uppdrag att stödja\r\narbetet med att förnya kvinnors arbetsmiljö.</pre><pre>Vidare är kvinnoforskning ett av fyra prioriterade\r\nområden hos Arbetslivscentrum. Även\r\nArbetsmiljöfonden driver flera program som berör\r\nkvinnors arbetsförhållanden. Många av\r\nArbetsmiljöinstitutets forskningsprojekt riktar sig\r\ntill arbetsplatser där kvinnor är i majoritet. Som\r\nexempel kan nämnas ''God arbetsmiljö inom\r\nsjukvården'' och ''Postmiljö 2000''.</pre><pre>Detta visar att det för närvarande pågår en rad\r\nåtgärder och projekt för att förbättra kvinnors\r\nvillkor i arbetslivet, och jag kommer att följa dessa\r\nolika insatser noga.</pre><pre>Anf. 205  LISBETH STAAF-IGELSTRÖM\r\n(s):</pre><pre>Herr talman! Jag tackar arbetsmarknadsministern\r\nför svaret. Jag tycker att många bra saker görs\r\nredan i dag för att förbättra kvinnornas arbetsmiljö.\r\nJag vet också att Arbetslivsfondens tillkomst har\r\nbetytt otroligt mycket på detta område.</pre><pre>Anledningen till att jag har ställt denna fråga är att\r\njag nu börjar hysa en stor oro för utvecklingen när\r\ndet gäller kvinnors arbetsmiljö. Nu börjar ju\r\nohälsotalet att stiga. Det har sjunkit sedan 1989,\r\nmen under sista kvartalet 1992 steg det. Vi vet att\r\nmed dålig arbetsmiljö följer dålig hälsa.</pre><pre>Vidare har Arbetarskyddsnämnden genomfört en\r\nenkät som visar att arbetsmiljöskador nu anmäls i\r\nmindre omfattning än tidigare. Detta gör att jag\r\nhyser en stor oro för framtiden.</pre><pre>Jag vet hur det står till med arbetarkvinnornas\r\nhälsa. Ungefär hälften av de kvinnliga arbetarna\r\nmellan 45 och 64 år har värk i rygg eller höfter.\r\nMånga av dessa kvinnor får värk redan i mycket\r\ntidig ålder. Mer än 45 % av alla kvinnliga arbetare\r\nförtidspensioneras.</pre><pre>Företagshälsovården har betytt mycket för\r\nutvecklingen på arbetsmiljöområdet. Nu har\r\nstatsbidraget till företagshälsovården avvecklats.\r\nJag hyser därför en mycket stor oro för hur det\r\nkommer att gå på denna punkt.</pre><pre>Min fråga till arbetsmarknadsministern är: Är ni\r\nberedd att lagstifta om obligatorisk\r\nföretagshälsovård?</pre><pre>Anf. 206  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är också oroad över att det i detta\r\nekonomiska läge görs mycket få stora\r\nnyinvesteringar. När en gammal arbetsplats ersätts\r\nmed en ny tas oftast bättre teknik till vara,\r\nluftrening m.m., som innebär avgörande\r\narbetsmiljöförbättringar. Vi får hoppas att\r\nföretagen återigen snart kommer in i ett\r\nnysatsningsskede, eftersom det kanske är det allra\r\nviktigaste för arbetsmiljön.</pre><pre>Arbetslivsfonden kan jag ganska mycket om efter\r\nen period som vice ordförande i den centrala\r\nfonden. Många projekt där är utomordentligt\r\nintressanta. Det gäller att kunna sprida dessa goda\r\nerfarenheter vidare. En del projekt är ju utsedda\r\nsom riksprojekt som skall spridas. Vi har utsett en\r\nutredningsman som skall se till hur man för detta\r\nvidare på olika sätt. Det visar sig att de\r\nmyndigheter som jobbar med arbetsmiljöfrågor\r\nfann detta så intressant att de inte har skickat någon\r\nsom befinner sig långt ned i organisationen, utan\r\ndär sitter i stort sett samtliga generaldirektörer\r\nansvariga och biträder utredningsmannen.</pre><pre>När det gäller företagshälsovården hoppas jag att\r\ndet snart skall tecknas arbetsmiljöavtal. Parterna\r\npå arbetsmarknaden vill helst det.</pre><pre>Anf. 207  LISBETH STAAF-IGELSTRÖM (s):</pre><pre>Herr talman! Kan jag tolka\r\narbetsmarknadsministerns svar på det sättet att han\r\ninte är beredd att stifta någon obligatorisk lag om\r\nföretagshälsovården?</pre><pre>En annan fråga som jag tycker är mycket viktig i\r\ndetta sammanhang är ISA-systemet, det\r\nstatistiksystem som har byggts upp under en lång\r\nrad år och som har gjort att man kan följa upp\r\narbetsskadorna och göra förbättringar.</pre><pre>Försämringen av arbetsskadeförsäkringen innebär\r\natt det finns en stor risk för att man inte anmäler\r\ntillräckligt många skador. I och med det hyser jag\r\nen stor oro för att man inte kan följa upp ISA-\r\nsystemet, att det inte får tillräckligt stort värde och\r\natt det inte blir tillförlitligt. Avser\r\narbetsmarknadsministern att försöka göra något för\r\natt säkerställa ISA-systemet?</pre><pre>Anf. 208  Arbetsmarknadsminister BÖRJE\r\nHÖRNLUND (c):</pre><pre>Herr talman! När det gäller företagshälsovården\r\nfinns det en färdig proposition om en lagstadgad\r\nföretagshälsovård. Men vid samtal med\r\narbetsmarknadens parter, vilket jag har anmält för\r\nriksdagen, visar det sig att de fortfarande föredrar\r\natt man på olika avtalsområden träffar\r\narbetsmiljöavtal. Då kan man diskutera det som är\r\nspeciellt för resp. bransch. Vi får framåt hösten se\r\nom parterna träffar bra arbetsmiljöavtal eller inte.\r\nOm de inte gör det, återkommer jag till riksdagen\r\nmed ett lagförslag.</pre><pre>När det gäller om olika system fungerar eller inte,\r\när det självklart att om man har infört ett system\r\nskall man se till att det ger så bra information som\r\nmöjligt.</pre><pre>Anf. 209  LISBETH STAAF-IGELSTRÖM\r\n(s):</pre><pre>Herr talman! Jag anser att det är bra att\r\narbetsmarknadsministern är beredd att lägga fram\r\nett lagförslag när det gäller obligatorisk\r\nföretagshälsovård om centrala arbetsmiljöavtal inte\r\ntecknas. Det tycker jag är mycket bra.</pre><pre>Jag anser också att arbetsmarknadsministern bör\r\nfölja upp ISA-systemet mycket noga, eftersom det\r\nhar ett mycket stort värde i detta sammanhang.</pre><pre>En annan fråga som jag vill ta upp gäller kvinnorna\r\ninom Kommunal. De har en mycket dålig\r\narbetsmiljö. Arbetsmiljökommissionens\r\nkartläggningsgrupp har gjort en kartläggning. Då\r\nsåg man att Kommunals medlemmar hade den näst\r\nstörsta fysiska belastningen i sitt arbete. När det\r\ngäller den psykiska belastningen i arbetet har de\r\nden sämsta arbetsmiljön.</pre><pre>I dag sker det stora nedskärningar inom\r\nKommunals område. Det innebär att Kommunals\r\nmedlemmar kommer att få en ännu sämre\r\narbetsmiljö. Jag vill fråga arbetsmarknadsministern\r\nom han anser att arbetsmiljön för dessa kvinnor har\r\nförbättrats genom regeringens politik mot\r\nkommunerna och vilka åtgärder som regeringen\r\navser att vidta för att förbättra deras arbetsmiljö.</pre><pre>Anf. 210  Arbetsmarknadsminister BÖRJE\r\nHÖRNLUND (c):</pre><pre>Herr talman! När det gäller arbetsmiljön inom\r\nvården så är arbetet där många gånger mycket\r\ntungt. Vi vet att felaktiga lyft och annat kan vara\r\nförödande. Vi vet också att om man har vårdat en\r\nmänniska och det inte går bra, känns det på många\r\nsätt. Det finns dock även väldigt mycket positivt i\r\nvårdarbetet, att kunna hjälpa medmänniskor. Det\r\ntycker jag framkommer vid alla de samtal som jag\r\nhar med vårdanställda vid de många besök som jag\r\ngör i vården.</pre><pre>Att det är kärvt ekonomiskt, underlättar inte\r\nnågonstans. Hela det svenska samhället har det i\r\ndag mycket kärvt. Det är klart att det är väsentligt\r\nmycket behagligare med en god svensk ekonomi.</pre><pre>Anf. 211  TREDJE VICE TALMANNEN:</pre><pre>Jag ber alla debattörer respektera de tidsregler som\r\nriksdagens kammare har fattat beslut om.</pre><pre>Anf. 212  LISBETH STAAF-IGELSTRÖM\r\n(s):</pre><pre>Herr talman! Jag ber om ursäkt om jag drar över\r\ntiden litet grand.</pre><pre>Jag vill till arbetsmarknadsministern säga att jag\r\nbeundrar de tjejer som jobbar ute i vården. De gör\r\nett enormt fint arbete. Jag gör också ofta besök hos\r\ndem ute i vården. Jag måste säga att de\r\nneddragningar och nedskärningar som har skett i\r\nvården har inneburit att de i dag har ett mycket\r\ntyngre arbete än vad de hade tidigare. Jag hyser\r\nmycket stor oro för vad detta kommer att innebära\r\nframdeles och hur det kommer att yttra sig i\r\narbetsskadestatistiken.</pre><pre>Jag vill återigen fråga arbetsmarknadsministern:\r\nFinns det någon beredskap för detta?</pre><pre>Anf. 213  Arbetsmarknadsminister BÖRJE\r\nHÖRNLUND (c):</pre><pre>Herr talman! Vi skall diskutera denna typ av\r\nfrågeställningar senare i kväll också. Jag noterar att\r\nkommuner och landsting i tilläggspropositionen\r\ntillförs 4,2 miljarder kronor. Det är tungt ändå. Nu\r\nhar kommunerna haft två goda bokslut. Däremot\r\nhar inte staten haft två goda bokslut.</pre><pre>Överläggningen var härmed avslutad.</pre><pre>34 §  Svar på fråga 1992/93:642 om\r\nungdomsarbetslösheten</pre><pre>Anf. 214  Arbetsmarknadsminister BÖRJE\r\nHÖRNLUND (c):</pre><pre>Herr talman! Tage Påhlsson har frågat mig om\r\nregeringen har någon beredskap för snabba insatser\r\npå arbetsmarknadsområdet inför sommaren, om\r\ndet skulle visa sig att frågeställarens farhågor om en\r\n''het sommar'' med sociala problem och\r\noroligheter, beroende på att ungdomen inte har\r\nsysselsättning, skulle besannas.</pre><pre>I den av regeringen nyligen lagda\r\nkompletteringspropositionen föreslås stora\r\nsatsningar mot arbetslösheten. Dessa satsningar\r\nkommer att få mycket stor betydelse för\r\nungdomarnas situation på arbetsmarknaden.</pre><pre>Ytterligare ca 90 000 utbildningsplatser kommer att\r\nskapas. Det gäller gymnasieskolans tredje år,\r\nKomvux, folkhögskolor och högskolor.\r\nUngdomspraktiken föreslås fortsätta under nästa\r\nbudgetår. Antalet platser skall ökas från nuvarande\r\n75 000 platser till 100 000 platser. Anslaget till\r\nStarta-eget kommer att ökas och samma sak gäller\r\nrekryteringsstödet.</pre><pre>För unga akademiker som inte hunnit få en\r\nförankring på arbetsmarknaden kommer\r\nakademikerpraktik att införas. Under tre månader\r\nskall nyexaminerade akademiker i åldrarna 25--29\r\når få möjlighet att praktisera. Det är sedan\r\nmeningen att denna praktik skall kunna övergå i\r\nanställning med rekryteringsstöd.</pre><pre>Det är ingen överdrift att påstå att Sverige är det\r\nland som satsar mest på att hjälpa arbetslösa\r\nungdomar. Jag är övertygad om att vår satsning är\r\nen mycket viktig framtidsinvestering.</pre><pre>Förslaget att de flesta av de ungdomar som är\r\nanvisade ungdomspraktik som sträcker sig över\r\nsommaren skall göra ett uppehåll under ett par\r\nmånader syftar till att inte störa den reguljära\r\nvikariearbetsmarknaden. Den finns, även om den\r\ninte är så omfattande som vid ett annat\r\nkonjunkturläge. De ungdomar som har det svårast\r\npå arbetsmarknaden, dvs. ungdomar med olika\r\nformer av handikapp, kommer att undantas från\r\ndenna regel.</pre><pre>I det svåra ekonomiska läge som Sverige nu\r\nbefinner sig i kan inte alla situationer avhjälpas\r\ngenom arbetsmarknadspolitiska åtgärder. Hela\r\nvuxensamhället måste ta ansvar för och mildra\r\neffekterna av den för Sverige höga\r\nungdomsarbetslösheten. Jag tänker då på de ideella\r\norganisationerna och kommunerna samt övriga\r\nvuxna i ungdomarnas omedelbara närhet. Samtliga\r\nmåste stödja ungdomarna så att de kan söka sig en\r\nbra sysselsättning, även om det inte alltid innebär\r\nett lönearbete.</pre><pre>Den situation som uppstått efter åttiotalets\r\ninflations- och spekulationsekonomi är förödande.\r\nJag anser därför att den viktigaste politiska frågan\r\när att så snabbt som möjligt komma tillbaka till en\r\nfullgod arbetsmarknad, där såväl unga som litet\r\näldre efterfrågas. Detta och redan pågående och\r\nplanerade åtgärder skulle göra att ungdomar under\r\nstörre delen av 90-talet blir eftersökta på den\r\nsvenska arbetsmarknaden.</pre><pre>Anf. 215  TAGE PÅHLSSON (c):</pre><pre>Herr talman! Jag får tacka\r\narbetsmarknadsministern för det utförliga svaret,\r\nsom ger en mycket god beskrivning av\r\nproblematiken i stort och de åtgärder som\r\ndepartementet och regeringen har vidtagit och\r\ntänker vidta. Jag är imponerad av regeringens\r\ninsatser i stora drag. Jag delar också de åsikter som\r\nframförs om att Sverige är det land som satsar mest\r\npå att hjälpa arbetslösa ungdomar.</pre><pre>Men på just det speciella problem som jag tar upp\r\nhar inte arbetsmarknadsministern och jag samma\r\nsyn. Jag tror inte att ministern ser med riktigt lika\r\nstor oro på situationen som jag och många med mig\r\ngör.</pre><pre>Jag är alltså rädd för att det kan bli en svår sommar\r\npå grund av ungdomens arbetslöshet och\r\nsysslolöshet. Det är inte en vanlig sommar. Det\r\nfinns risk för diverse sociala problem, oroligheter\r\noch annat. Så många ungdomar har aldrig varit utan\r\narbete som det kommer att bli i sommar.</pre><pre>Den s.k. sommararbetsmarknaden fungerar inte\r\nlängre. Den har inte fungerat på flera år, säger vissa\r\ninom arbetsmarknadsadministrationen. Jag tror att\r\nden förhoppning som har framförts i svaret om att\r\nideella organisationer och kommuner skall ställa\r\nupp och ordna sysselsättning för att ungdomarna\r\ninte skall vara helt sysslolösa, och att det inte skall\r\nröra sig om anställning med lön, nog tyvärr är i\r\növerkant optimistisk.</pre><pre>Jag noterar att jag inte har fått svar på min egentliga\r\nfråga: Har regeringen och departementet någon\r\nberedskap för den här situationen? Det uttrycket\r\nhar använts alldeles nyss, men här är det verkligen\r\nfråga om en beredskap.</pre><pre>Anf. 216  Arbetsmarknadsminister BÖRJE\r\nHÖRNLUND (c):</pre><pre>Herr talman! De här reglerna, som också är\r\nanmälda till riksdagen och som riksdagen inte\r\nkommer att säga så mycket om, har framkommit\r\nefter mycket noggranna diskussioner med\r\nArbetsmarknadsverket. Arbetsmarknadsverket\r\nanser att vi skulle störa den i och för sig för lilla\r\nsommararbetsmarknaden om ungdomspraktiken\r\nskulle fortsätta rakt igenom sommaren. Därför\r\nföreslås ett tvåmånadersuppehåll.</pre><pre>För många av de här ungdomarna är det också fråga\r\nom en normal ledig månad, som flertalet vill ha\r\növer sommaren. Det går alltså inte att komma med\r\nnågon typ av akuta beredskapsåtgärder när man en\r\ngång har sagt hur man skall lägga upp arbetet. Det\r\ngår inte att kalla in alla semsterlediga\r\narbetsförmedlare för att göra specialåtgärder mitt i\r\nen sommar. Här har varje kommun ett ansvar.</pre><pre>Anf. 217  TAGE PÅHLSSON (c):</pre><pre>Herr talman! Det låter ju bra att kommunerna har\r\nansvaret. Men jag menar att man måste vara\r\nförutseende här.</pre><pre>Jag kan som ett exempel på att\r\nsommararbetsmarknaden inte fungerar längre\r\nnämna vad som gäller i Stockholmsområdet. På\r\narbetsförmedlingen i Sollentuna, som jag har haft\r\nkontakt med, säger man att\r\nsommararbetsmarknaden inte har fungerat på flera\r\når. Normala år har man 400--500\r\nsommararbetstillfällen på den förmedlingen. I år är\r\ndet knappt 50. Jag har pratat med förmedlingen på\r\nhemmaplan, i mina vilda hemtrakter i Sveriges\r\nmitt, Medelpad. Samma där. Ännu lägre tal. Det är\r\nfråga om 5--6 % kanske 10 % av normal\r\narbetsmarknad.</pre><pre>Det finns verkligen anledning att ha någon sorts\r\nstartberedskap för en åtgärd som inte kräver att\r\nman kallar in arbetsförmedlingstjänstemän mitt i\r\nsommaren.</pre><pre>Överläggningen var härmed avslutad.</pre><pre>35 §  Svar på fråga 1992/93:643 om ungdomar\r\noch starta-eget-bidraget</pre><pre>Anf. 218  Arbetsmarknadsminister BÖRJE\r\nHÖRNLUND (c):</pre><pre>Herr talman! Rose-Marie Frebran har frågat mig\r\nom jag är beredd att verka för att en regeländring\r\nkommer till stånd så att 18- och 19-åringar skall\r\nkunna erhålla starta-eget-bidrag om de kan uppvisa\r\nen bärkraftig idé.</pre><pre>I dag säger regelverket för den åtgärd som ger\r\narbetslösa möjlighet att starta egna företag att den\r\nsom kan komma i fråga för bidraget måste vara 20\r\når gammal. Frågeställaren hänvisar till verksamhet\r\ni gymnasieskolan, där eleverna uppmuntras till att\r\nstarta egna företag och menar att starta-eget-\r\nbidraget med hänsyn till detta borde vara öppet\r\näven för 18- och 19-åringar.</pre><pre>Jag ser ingen motsättning mellan\r\nföretagarinitiativen i skolorna och reglerna för\r\nstarta-eget-bidraget. Syftena med stöden är olika.\r\nUndervisningen i skolan syftar till att ge eleverna\r\npraktisk erfarenhet genom tillämpning av\r\nteoretiska studier, för att eleverna skall lära sig vad\r\ndet innebär att vara företagare. Det är dock icke\r\nverksamheter som innebär att eleverna satsar stora\r\nsummor själva, eller att t.ex. deras föräldrar\r\nbehöver gå i borgen för nödvändiga investeringar.\r\nDen verksamhet som startas med hjälp av starta-\r\neget-bidraget skall däremot leda till att\r\nnyföretagaren kan lösa sin arbetslöshetssituation\r\noch få varaktiga inkomster från firman. Detta\r\ninnebär att den som startar måste satsa pengar\r\nsjälv. Försöksverksamhet som pågått har visat att\r\npersoner under 20 år haft större svårigheter än\r\nandra med att få företaget att gå runt. Problemen\r\nledde i vissa fall till ekonomiska svårigheter för de\r\nunga företagarna och ibland för deras föräldrar.</pre><pre>Jag anser inte att statliga stöd skall bidra till att\r\nunga människor riskerar att dra på sig ekonomiska\r\nåtaganden som de inte klarar av. Visserligen kan\r\nalla myndiga personer starta företag enligt t.ex.\r\naktiebolagslagen, men jag anser inte detta skäl nog\r\nför att ge 18- och 19-åringar rätten att starta företag\r\nmed hjälp av starta-eget-bidraget.</pre><pre>Rose-Marie Frebran påpekar att\r\nkompletteringspropositionen innehåller en\r\nsatsning på starta-eget-bidraget. Det är helt riktigt\r\natt regeringen nu anser det vara dags att utvidga\r\ndenna åtgärd, som har visat sig fungera bra för\r\nmånga grupper av arbetslösa. Det är sannolikt\r\nsmåföretagen som har möjlighet att erbjuda\r\narbetstillfällen i framtiden. För personer yngre än\r\n20 år anser jag dock att andra åtgärder, t.ex.\r\nungdomspraktik, lämpar sig bättre. Det är också\r\nmöjligt för 18- och 19-åringar att förbereda\r\nföretagande inom ramen för arbetslivsutveckling. I\r\nallra första hand skall dock utbildning erbjudas\r\narbetslösa under 20 år som t.ex. inte har gått tre år\r\ni gymnasieskola.</pre><pre>Jag ser gärna de gymnasieelever som Rose-Marie\r\nFrebran talar om, och andra unga som är\r\nintresserade av företagande, i företagarkåren vid\r\nlitet äldre år. Om 18- och 19-åringar vill starta med\r\nhjälp av egna pengar eller med familjens stöd skall\r\nde göra det, men inte med hjälp av statliga medel i\r\nstarta-eget-bidragets storlek.</pre><pre>Anf. 219  ROSE-MARIE FREBRAN (kds):</pre><pre>Herr talman! Jag vill tacka statsrådet för svaret.\r\nTyvärr kan jag inte säga att jag är nöjd med det.\r\nStatsrådet och jag är ju inte alls överens i den här\r\nfrågan. Men vi är överens om några saker, bl.a. om\r\natt i detta läge med ett gigantiskt\r\narbetslöshetsproblem skall ungdomar prioriteras.\r\nVi är också överens om att starta-eget-bidrag skall\r\nha hög prioritet.</pre><pre>När jag då i mitt tänkande för samman de här två\r\nprioriteringarna leder det mig till slutsatsen att man\r\nborde ändra den nuvarande 20-årsregeln.</pre><pre>De ungdomar som är involverade i projekt inom\r\nramen för ung företagsamhet i gymnasieskolan är\r\nsom regel 18--19 år. De som nu är på väg ut ur\r\nskolan möter en svår arbetsmarknadspolitisk\r\nsituation. De som har jobbat med dessa projekt har\r\nofta stöd av äldre och erfarna handledare. I det\r\nläget tycker jag att det är viktigt att man inte\r\nförlorar tempo i det påbörjade projektet, i den\r\nmentala inriktningen och målsättningen, genom att\r\ntvingas släppa idén och för att kvalificera sig göra en\r\nrundvandring genom arbetslöshet, kanske\r\nungdomspraktik och andra åtgärder. Jag anser att\r\ndetta är onödigt.</pre><pre>Jag har testat detta på arbetsförmedlingsfolk. Visst\r\när det så, som statsrådet påpekar, att man har haft\r\ndåliga erfarenheter, men varför har man det? Jo,\r\ndärför att man, när man tillämpade den här\r\nmöjligheten i mitten på 80-talet, inte alls prövade\r\nungdomarnas idéer på samma sätt som andra\r\nsökandes. Under sådana förhållanden håller det\r\ninte.</pre><pre>Anf. 220  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har fått ett antal brev från 18- och\r\n19-åringar som har frågat varför de inte kommer i\r\nfråga för starta-eget-bidrag trots att de, som de\r\nanser, har en bra idé. Innan jag skrev under mitt\r\nsvar, som jag i och för sig hade velat ändra, frågade\r\njag mycket noga vad som låg bakom detta, och då\r\nfick jag beskedet att det var rätt många som i åldern\r\n18--19 år inte klarade av att vara egna företagare.\r\nDeras mogenhet var inte riktigt tillräcklig.</pre><pre>Mitt råd till gymnasiestuderande som har litet\r\nkänsla för det här är faktiskt att söka sig till en mer\r\nregelrätt företagarutbildning för att vara bättre\r\nberedd när man fyller 20 år. Det är inte så lätta\r\nsaker att ge sig in i.</pre><pre>De erfarenheter som man hade gjort var att\r\nungdomarna skaffade sig skulder tidigt och hade\r\nsvårt att få en ny start.</pre><pre>Detta är en avvägningsfråga. Säkerligen skulle en\r\ndel 18--19-åringar klara uppgiften, men det var i\r\nvarje fall tidigare litet för många som inte gjorde\r\ndet.</pre><pre>Anf. 221  ROSE-MARIE FREBRAN (kds):</pre><pre>Herr talman! När jag tagit upp detta på\r\narbetsförmedlingen har jag fått den direkta\r\nupplysningen att denna möjlighet fanns i mitten på\r\n80-talet, men att man då inte alls prövade dessa\r\nungdomars idéer på samma ambitiösa sätt som man\r\nprövade andra ansökningar. Prövar man inte\r\nidéernas bärkraft, slinker naturligtvis mycket\r\nigenom, och då är det inte konstigt att det inte går.</pre><pre>Jag skulle också vilja ta upp statsrådets inställning\r\ni svaret att andra åtgärder skulle vara bättre, t.ex.\r\nungdomspraktik. Jag får i debatten den klara\r\nuppfattningen att ungdomspraktik plötsligt nästan\r\nhar blivit en förstahandsåtgärd för ungdomar, och\r\ndet var väl inte riktigt tänkt så. Det skulle vara en\r\nsistahandsåtgärd, på samma sätt som ALU var\r\ntänkt för de litet äldre.</pre><pre>Anf. 222  Arbetsmarknadsminister BÖRJE\r\nHÖRNLUND (c):</pre><pre>Herr talman! Ca 200 000 ungdomar står utanför\r\nordinarie arbetsmarknad under det år som ligger\r\nframför oss. De bär av två orsaker den riktigt tunga\r\narbetslöshetsbördan: dels har de som\r\nnytillträdande inte yrkeserfarenhet, vilket gör det\r\nsvårt för dem att ta sig in, dels gör sist-in--först-ut-\r\nproblematiken att de unga som har en anställning\r\ntillhör dem som i hög grad drabbas av friställning.</pre><pre>Förstahandsåtgärder är t.ex. rekryteringsstöd, när\r\nman är på väg in på ordinarie arbetsmarknad, och\r\nstarta-eget-bidrag för 20-åringar och äldre, en\r\nåtgärd som det egentligen alltid skall finnas pengar\r\ntill.</pre><pre>En annan god åtgärd är det stora tillskottet av\r\nutbildningsplatser. Men med den stora volym som\r\nantalet utanför ordinarie arbetsmarknad har blir\r\nungdomspraktik en rätt stor åtgärd.</pre><pre>Anf. 223  ROSE-MARIE FREBRAN (kds):</pre><pre>Herr talman! Ja, det blir i själva verket ungefär\r\nhälften av dessa arbetslösa ungdomar som här\r\nkommer i fråga. Man kan därför knappast längre se\r\nungdomspraktik som en sistahandsåtgärd.</pre><pre>På utbildningssidan skulle jag inte ha något emot en\r\nregeländring innebärande krav på ungdomarna att\r\nha genomgått det tredje gymnasieåret, men att de\r\nsom sedan -- de flesta kanske vid 19 års ålder -- vill\r\nstarta eget skulle ha möjlighet att göra det.</pre><pre>Jag tycker att det är litet sorgligt som det nu är, att\r\ndet bara är ungdomar som har föräldrar med\r\ntillräckligt pengar att låna ut som har möjlighet att\r\nstarta eget. Jag upplever faktiskt den nuvarande\r\nregeln som litet åldersdiskriminerande.</pre><pre>Överläggningen var härmed avslutad.</pre><pre>36 §  Svar på fråga 1992/93:656 om\r\nstödområdesplacering för Västerviks kommun</pre><pre>Anf. 224  Arbetsmarknadsminister BÖRJE\r\nHÖRNLUND (c):</pre><pre>Herr talman! Krister Örnfjäder har frågat mig vad\r\nregeringen grundade sitt beslut på att inte inplacera\r\nVästerviks kommun i tillfälligt stödområde den 7\r\napril när omkringliggande kommuner fick sina\r\nansökningar tillstyrkta. Bakgrunden till frågan är\r\natt regeringen den 7 april beslutade att inplacera ett\r\nantal kommuner, hela eller delar därav, i tillfälligt\r\nstödområde fram till den 30 juni 1995.</pre><pre>Beslut om inplacering i tillfälliga stödområden\r\ngrundas på en genomgång av en rad faktorer. Det\r\nslutliga ställningstagandet är en sammanvägd\r\nbedömning av såväl läget i den enskilda kommunen\r\nsom i den aktuella regionen. Bedömningen\r\nomfattar både de kortsiktiga och de långsiktiga\r\nproblemens art och svårighetsgrad.</pre><pre>Den gränsdragning som måste göras i dessa\r\nsammanhang är särskilt svår i en situation när\r\nproblemen på arbetsmarknaden är omfattande\r\növer hela landet.</pre><pre>Mot bakgrund av de problem som finns i landets\r\nkommuner är det angeläget att genom bl.a.\r\nfortsatta åtgärder på det ekonomiskt politiska och\r\narbetsmarknadspolitiska området skapa\r\nförutsättningar för utveckling i hela landet.</pre><pre>Jag vill avslutningsvis säga att jag följer\r\nutvecklingen i olika kommuner och är beredd att\r\nåterkomma med nya beslut när läget så kräver.</pre><pre>Anf. 225  KRISTER ÖRNFJÄDER (s):</pre><pre>Herr talman! Jag tackar arbetsmarknadsministern\r\nför svaret, men jag är faktiskt mycket besviken. En\r\nkommun som kommer in med en sådan här\r\nansökan gör det ju därför att den befinner sig i ett\r\nläge där den tycker sig inte själv orka med sina\r\nproblem.</pre><pre>Det här svaret är så gott som ordagrant detsamma\r\nsom arbetsmarknadsministern gav på motsvarande\r\nfråga om Örnsköldsviks kommun. Jag har innan jag\r\nställde frågan till arbetsmarknadsministern försökt\r\natt genom Riksdagens utredningstjänst få besked i\r\närendet från departementet. Jag gjorde det med\r\nanledning av att det måste finnas någon\r\nbeslutsgrund som gör att vår kommun skiljer sig\r\nfrån kommuner som fick sin ansökan tillstyrkt. Men\r\njag fick inte då och har inte heller nu fått något svar,\r\noch det gör mig orolig över hur och på vilka grunder\r\nregeringen egentligen fattar sina beslut.</pre><pre>Eftersom jag nu har arbetsmarknadsministern här,\r\nställer jag min fråga en gång till. På vad har man\r\ngrundat beslutet att inte inplacera Västerviks\r\nkommun i tillfälligt stödområde, när\r\nomkringliggande kommuner med likartade\r\nproblem blev inplacerade i sådant stödområde?</pre><pre>Anf. 226  Arbetsmarknadsminister BÖRJE\r\nHÖRNLUND (c):</pre><pre>Herr talman! Regeringen motiverar inte sina beslut\r\nom inplacering i stödområde. Det finns alltid runt\r\nom i landet ett tiotal kommuner som är på gränsen\r\natt komma med. I vårt beredningsarbete ser vi på\r\ndet aktuella arbetsmarknadsläget. Det stora är\r\ndock den struktur kommunen har, vilka långsiktiga\r\nproblem den beräknas ha. Det gäller problem som\r\nfinns även i en högkonjunktur.</pre><pre>Västervik är en kommun som rymmer stora\r\nolikheter inom sig. Jag har tidigare sagt, och det\r\nkan jag upprepa, att det finns delar av Västerviks\r\nkommun som jag är beredd att diskutera som\r\nenskilda ärenden. Så pass ligger Västervik till.</pre><pre>Anf. 227  KRISTER ÖRNFJÄDER (s):</pre><pre>Herr talman! Jag är tacksam så långt. Det som gör\r\nmig litet frågande är varför de delarna i så fall inte\r\nblev tillgodosedda.</pre><pre>Jag skulle vilja tillfoga ytterligare en del i denna\r\ndiskussion. Vi ser också möjligheterna, men vi har\r\nkommit så långt bakåt att vi har svårt att ta oss ur\r\ndetta själva. Vi skulle behöva litet hjälp. Om man\r\nser problemen i dess helhet, är det just nu\r\ncentralorten som har de absolut största problemen\r\noch den absolut största arbetslösheten. Det är ju\r\nden delen som inte skulle kunna få stöd.</pre><pre>Överläggningen var härmed avslutad.</pre><pre>37 §  Svar på fråga 1992/93:672 om\r\narbetstillstånden för utomnordiska medborgare</pre><pre>Anf. 228  Arbetsmarknadsminister BÖRJE\r\nHÖRNLUND (c):</pre><pre>Herr talman! Ingvar Eriksson har frågat mig vilka\r\nåtgärder jag avser vidta för att trädgårdsnäringen i\r\nKristianstad skall få fram arbetskraft till\r\njordgubbsplockningssäsongen.</pre><pre>Bakgrunden till Ingvar Erikssons fråga är att\r\nLänsarbetsnämnden i Kristianstads län minskade\r\nkvoten tillfälliga arbetstillstånd för utomnordiska\r\nmedborgare från 700 tillstånd förra året till 235\r\ntillstånd i år. Detta gjorde Länsarbetsnämnden med\r\ntanke på den goda tillgången på inhemsk\r\narbetskraft. I ett första skede hade endast få\r\narbetslösa bosatta i Sverige sökt jobben som\r\njordgubbsplockare. Detta föranledde debatt i\r\nmassmedia.</pre><pre>Jag har inhämtat att odlarna i Kristianstads län den\r\n13 maj 1993 behövde 1 685 plockare till sina fält.\r\nSamma dag hade arbetsförmedlingarna i länet\r\nanvisat 2 614 personer från länets\r\narbetsförmedlingar till platserna.</pre><pre>De jordgubbsplockare som arbetsförmedlingarna\r\nkan anvisa och de 235 personer med tillfälligt\r\narbetstillstånd som kvoten rymmer, beräknas fylla\r\njordgubbsodlarnas behov.</pre><pre>Frågor som rör kvotstorlekarna för dessa tillfälliga\r\narbetstillstånd är delegerade till länen. De\r\nankommer inte på regeringen. Länsarbetsnämnden\r\nhar här, allt enligt uppgift, löst frågan på ett\r\ntillfredsställande sätt.</pre><pre>Anf. 229  INGVAR ERIKSSON (m):</pre><pre>Herr talman! Jag vill tacka\r\narbetsmarknadsministern för svaret. Det verkar\r\nsom om problemen just nu har lösts. Det är\r\ntacksamt. I början var det inte många som ville\r\nsöka dessa jobb, som arbetsmarknadsministern\r\nockså sade. Jag har också märkt att\r\narbetsmarknadsministern har uttalat sig i media\r\nmed stort allvar om att det är orimligt att betala ut\r\narbetslöshetsersättning när man vägrar ta jobb och\r\nvi har så stor arbetslöshet. Därför ser jag med\r\ntacksamhet att vi fick denna debatt i massmedia.\r\nDen har uppenbarligen hjälpt vid detta tillfälle.</pre><pre>Frågan är vad som händer senare. Vi vet att\r\nträdgårdsnäringen behöver mer folk senare i\r\nsommar, inte minst när det gäller frukten. Det är\r\nmycket stora värden som står på spel. Därför måste\r\nman kunna ge besked i god tid när det gäller sådana\r\nhär saker.</pre><pre>Nu säger statsrådet att kvotstorlekarna är en fråga\r\nsom delegeras till länen och inte ankommer på\r\nregeringen. Länsarbetsnämnden i Kristianstad har\r\nambitionen att försöka skaffa en stam av\r\nbärplockare. Jag tycker att det är en riktig\r\nambition. Men om det skulle gå så illa att man inte\r\nkan få det, är då arbetsmarknadsministern villig att\r\nvidta åtgärder än en gång, för att man skall kunna\r\nfå en bättre tingens ordning? Det är mycket stora\r\nvärden som står på spel, och man är orolig för att\r\ninte få plockare i tid. Vi hoppas att detta skall lösa\r\nsig.</pre><pre>Är arbetsmarknadsministern beredd att gå in, om\r\ndet skulle visa sig nödvändigt längre fram?</pre><pre>Anf. 230  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är inte bara ett odlarintresse,\r\nutan ett svenskt intresse att frukten skall skördas\r\noch tas till vara. I detta skede får jag förutsätta att\r\nLänsarbetsnämnden också klarar av den\r\nomgången. Uppstår oro är min dörr öppen.</pre><pre>Anf. 231  INGVAR ERIKSSON (m):</pre><pre>Herr talman! Jag tackar för det beskedet. Det\r\nkänns bra att få det till odlarna, som i början av maj\r\nmånad kände mycket stor oro.</pre><pre>Det är stora värden som står på spel, som jag\r\nnämnde tidigare. Vi har inte råd att låta dem\r\nförspillas i kristider. Därför är jag tacksam att\r\narbetsmarknadsministern ser positivt på detta.</pre><pre>Överläggningen var härmed avslutad.</pre><pre>38 §  Svar på fråga 1992/93:684 om åtgärder för\r\natt förhindra uppsägningar inom offentliga\r\nsektorn</pre><pre>Anf. 232  Arbetsmarknadsminister BÖRJE\r\nHÖRNLUND (c):</pre><pre>Herr talman! Lars Stjernkvist har frågat mig om jag\r\när beredd att delta i samtal för att utveckla en lokal\r\nmodell för att förhindra uppsägningar inom den\r\noffentliga sektorn i Östergötlands län. Ett förslag är\r\natt staten, som ett alternativ till att betala\r\narbetslöshetsersättning för de personer som blir\r\narbetslösa genom uppsägning, till kommunerna\r\nbetalar ett belopp motsvarande 80 % av\r\nlönekostnaden för personer som annars riskerar\r\nuppsägning. Vidare har Lars Stjernkvist frågat om\r\njag är beredd att stödja aktiva, lokalt formade\r\ninitiativ för att stoppa uppsägningar inom den\r\noffentliga sektorn.</pre><pre>När det gäller förslaget att använda medel ur\r\narbetsmarknadsfonden för att förhindra\r\nuppsägningar vill jag nämna följande. Den\r\nberäknade bristen i arbetsmarknadsfonden per juli\r\n1994 bedöms leda till ett upplåningsbehov på 55 000\r\nmiljoner kronor, detta efter beslut om sänkning av\r\nersättningsnivån och införande av karensdagar. I\r\nförsta hand måste en långsiktigt ansvarsfull\r\nfinansiering av fonden ges, innan ett utökat\r\nanvändningsområde kan diskuteras.</pre><pre>När det gäller den kommunala ekonomin beräknas\r\nett finansiellt överskott uppstå med 8--9 miljarder\r\nkronor per år för åren 1992 och 1993. Förslaget att\r\nkommunerna under år 1994 får behålla de utökade\r\nskatteinkomster som blir följden av sänkningen av\r\ngrundavdraget kommer dessutom att innebära att\r\nkommunerna tillfälligt under året tillförs ca 4,2\r\nmiljarder kronor. Detta kommer sannolikt att\r\ninnebära att en del av de personalminskningar som\r\nannars skulle ha skett skjuts på framtiden. I fall av\r\nansvarsfulla tvååriga avtal inom den kommunala\r\nsektorn ökar möjligheterna ytterligare att undvika\r\nneddragningar under de närmaste åren.</pre><pre>Slutligen vill jag understryka vikten av att olika\r\nstödformer inte utformas så att de gynnar vissa\r\nsektorer framför andra, i detta fall den kommunala\r\nsektorn framför den privata. Den föreslagna\r\nmodellen för att hindra uppsägningar skulle\r\ndessutom kunna leda till orättvisa mellan olika\r\nkommuner.</pre><pre>Anf. 233  LARS STJERNKVIST (s):</pre><pre>Herr talman! Jag tackar för svaret. Det jag tar upp\r\ni min fråga vill jag beskriva som ett exempel på den\r\nkollektiva blackout som har drabbat alla\r\narbetsgivare inom den offentliga sektorn. Alla är\r\növerens om att vi inte löser vare sig ekonomiska\r\nproblem eller andra problem i dagens\r\narbetsmarknadsläge genom att kasta ut\r\noffentliganställda i arbetslöshet.</pre><pre></pre><pre>Trots det är såväl statliga som kommunala och\r\nlandstingskommunala arbetsgivare i full färd med\r\natt göra det -- det vet vi. Statsrådet har tidigare i dag\r\nträffat representanter för de 4 000 arbetslösa\r\nkommunalare som finns i mitt hemlän,\r\nÖstergötland. Jag skulle vilja upprepa den fråga\r\nsom jag ställde då, nämligen om statsrådet inte är\r\nberedd att sätta sig ned och föra samtal med de\r\noffentliga arbetsgivarna i Östergötland.</pre><pre>Jag begär inte att statsrådet skall ge ett konkret\r\nbesked när det gäller just den tekniska lösning som\r\nhar förts fram från Östergötland. Däremot begär\r\njag att han skall pröva den här och andra lösningar\r\nsom har ambitionen att man skall sluta att skylla på\r\nvarandra. Kommuner säger: Visst, vi håller med\r\nom att det är fel att sparka folk, men det här måste\r\nstaten lösa. Och staten säger: Visst, vi håller med\r\nom att det är fel att sparka folk, men här måste\r\nkommunerna skärpa sig. Är statsrådet beredd att\r\nsätta sig ned tillsammans med arbetsgivaren på den\r\nkommunala sidan och föra samtal om hur man\r\ngemensamt skall kunna förhindra att ännu fler\r\noffentliganställda kastas ut i arbetslöshet?</pre><pre>Anf. 234  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har i dag, som Lars Stjernkvist väl\r\nvet, träffat såväl arbetsgivarsidan som\r\nkommunalarbetarna men vid två skilda tillfällen.</pre><pre>Jag tänker nu i första hand ta en runda till LO-,\r\nTCO- och SACO-ledningarna och\r\nmotsvarigheterna på arbetsgivarsidan -- SAF,\r\nsmåföretagarna, som är rätt viktiga i det här\r\nsammanhanget, och de båda kommunförbunden.\r\nDå har jag med mig en längre lista med olika\r\nfrågor -- arbetslöshetsförsäkringens framtida\r\nutformning och finansiering,\r\nArbetsrättskommitténs olika förslag och åsikter,\r\ndagens arbetsmarknadspolitiska åtgärder, behovet\r\nav justeringar och förändringar, och ytterligare\r\nåtgärder som kan vara effektiva och bra att ta till i\r\ndenna svåra situation. Det är det första jag nu\r\nämnar göra, för att på det sättet få information från\r\nhela arbetsmarknaden. Om det sedan leder till\r\nförsöksverksamhet på olika områden eller\r\ngenerella nya åtgärder är det för tidigt för mig att\r\nyttra mig om.</pre><pre>Anf. 235  LARS STJERNKVIST (s):</pre><pre>Herr talman! Verkligheten kräver ett högre tempo\r\nän så! En del av informationen om hur det ser ut\r\nkan statsrådet få här. 338 landstingsanställda i\r\nNorrköping och 450 i Östergötland blir arbetslösa i\r\når. På den kommunala sidan har man totalt pratat\r\nom 2 000. Totalt i hela landet handlar det, säger de\r\nfackliga organisationerna, om 80 000 människor.\r\nDärför krävs det mycket snabba åtgärder om man\r\nskall förhindra att varslen inom den offentliga\r\nsektorn gör att arbetslösheten växer ytterligare.</pre><pre>Jag tolkar det som statsrådet sade senast så att\r\nstatsrådet gav mig ett lillfinger genom att antyda att\r\nhan är beredd att noggrant studera förslaget från\r\nÖstergötland och se om det inte finns en möjlighet\r\natt -- i så fall snabbt -- utveckla modeller som kan\r\nförhindra att de här varslen verkställs.</pre><pre>Anf. 236  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är övertygad om att man på den\r\nkommunala sidan sluter ansvarsfulla avtal. Man har\r\nslutit ett par sådana på den privata sidan -- handeln\r\noch tillverkande näringsliv. Gör man det kan man\r\nbättre överblicka ekonomin för de svåra åren i den\r\nkommunala ekonomin, nämligen 1994 och 1995.\r\nJag är övertygad om att man bör sätta sig ned och\r\nräkna igenom det hela på nytt med tanke på de nya\r\n4,2 miljarder kronorna.</pre><pre>Alla sektorer i Sverige måste se över sin\r\nverksamhet. Företagen har i stor utsträckning gjort\r\ndet. Tänk om detta hade skett i ett läge då vi hade\r\nbrist på arbetskraft i stället för nu, när ca 500 000 är\r\nutan arbete!</pre><pre>Anf. 237  LARS STJERNKVIST (s):</pre><pre>Herr talman! Jag tycker också att det är synd att vi\r\ninte åtgärdade en del av problemen tidigare -- så\r\nlångt kan jag hålla med statsrådet. Men i dag löser\r\nvi inte några problem genom att sparka ut\r\noffentliganställda. På den punkten tycks vi vara\r\növerens. Problemet är att den enigheten, som\r\npräglar i stor sett alla som jag har pratat med inkl.\r\nlokala arbetsgivare, inte leder till något resultat i\r\nverkligheten. Man försöker i praktisk handling\r\nändå lösa sina problem genom att göra människor\r\narbetslösa.</pre><pre>Jag vill ändå avsluta den här diskussionen med\r\nnågonting som möjligtvis kan ge något slags hopp\r\ninför framtiden, nämligen genom att inbjuda\r\nstatsrådet att träffa representanter för parterna i\r\nmitt län, representanter för både de anställda och\r\narbetsgivarna -- och då inte var för sig utan\r\ntillsammans. Då vore det väl sjutton om man inte\r\nskulle kunna hitta lösningar som gör att den här\r\nkollektiva blackouten förvandlas till något mer\r\nkonstruktivt.</pre><pre>Överläggningen var härmed avslutad.</pre><pre>39 §  Svar på fråga 1992/93:658 om\r\nkvinnounderskottet i Asien m.m.</pre><pre>Anf. 238  Statsrådet ALF SVENSSON\r\n(kds):</pre><pre>Herr talman! Margareta Viklund har frågat mig\r\nvilka åtgärder jag avser att vidta för att lyfta fram\r\nproblematiken med att antalet kvinnor i Asien\r\nminskar på grund av aborter av flickfoster,\r\nundernäring och kvinnornas/flickornas större\r\narbetsbörda.</pre><pre>Det är med bestörtning som vi under senare år tagit\r\ndel av statistik som innehåller indikatorer om att\r\nflickor och kvinnor väljs bort i många samhällen\r\noch då framför allt i Asien. Flickornas och\r\nkvinnornas liv blir sämre och kortare.</pre><pre>Under förra året kunde vi ta del av rapporter både\r\nfrån Indien och Kina som visade att flickorna redan\r\npå fosterstadiet diskrimineras genom selektiva\r\nflickfosteraborter. Andra indikationer visar att\r\nflickor har sämre tillgång till mat, utbildning, hälso-\r\noch sjukvård m.m. Detta gäller såväl landets egna\r\nresurser som de externa, vilka tillhandahålls via\r\nbiståndsorganisationer m.fl.</pre><pre>Min grundsyn är att respekten för de bägge könen\r\när okränkbar och en fråga om fundamentala\r\nmänskliga rättigheter. Som jag tagit upp i årets\r\nbudgetproposition skall det svenska biståndet,\r\nförutom att uppmärksamma att kvinnor omfattas\r\nav respekten för mänskliga rättigheter, stödja\r\nkvinnans ställning genom att bl.a. skapa bättre\r\nförutsättningar för utbildning och hälsovård.</pre><pre>Könsuppdelad statistik, som tidigare i\r\nutvecklingsarbetet inte varit så vanligt, visar på att\r\nsituationen för kvinnorna i Asien inte förbättrats\r\nutan snarare försämrats. I dag gör vi från svensk\r\nsida mer målinriktade insater för att förändra\r\ndenna situation. I DAC, (OECD:s kommitté för\r\nbiståndsfrågor) driver vi, förutom en rad\r\nkvinnorelaterade frågor vad gäller ekonomi och\r\nutveckling, aktivt frågor kring könsuppdelad\r\nstatistik. Sverige har också varit aktivt i FN:s arbete\r\nmed att ta fram trender och statistik 1970--1990\r\növer världens kvinnor. Det var den första\r\nvärldsomfattande rapporten av detta slag. För att\r\nkunna planera våra insatser är det en viktig\r\nuppgift -- förutom att göra direkta insatser -- att\r\nkartlägga faktiska förhållanden genom att arbeta\r\nfram en metodik härför och att utveckla\r\nuppföljningsmekanismer.</pre><pre>Genom FN:s barnfond UNICEF driver vi frågan\r\nom särskilda insatser för flickor, framför allt när det\r\ngäller utbildning. Även i UNICEF vill vi trycka på\r\nvikten av att ha ett ''genusperspektiv'' när det gäller\r\nfondens alla program. Därför har vi de senaste två\r\nåren framhållit vikten av att UNICEF även har ett\r\n(mät)system för att flickorna i lika hög grad som\r\npojkarna kommer i åtnjutande av hälso- och\r\nsjukvårdsprogrammen m.m.</pre><pre>I programländerna Indien och Bangladesh bedrivs\r\ndet svenska biståndet, i samarbete med enskilda\r\norganisationer och FN-organ, som ett direkt riktat\r\nstöd med målsättningen att stärka flickors och\r\nkvinnors möjlighet till utbildning, ekonomiskt\r\noberoende etc. Insatserna har hitintills visat mycket\r\npositiva resultat och tjänar som modell för\r\nytterligare utvidgning inom andra länder och\r\nregioner.</pre><pre>Det här är dock inte ett ''lätt'' problem som kan\r\nlösas med enbart ökade ekonomiska resurser.\r\nParallellt måste ''medvetandegörande'' (advocacy)\r\ninsatser drivas. Vi måste således stärka kvinnan i\r\nhennes egen kapacitet för att hon i samhället skall\r\nfå en starkare ställning. Dessa frågor skall därför\r\nintegreras i alla våra utvecklingsinsatser,\r\nmultilateralt som bilateralt. Här kommer vårt\r\nbidrag till FN:s kvinnofond UNIFEM väl till pass,\r\ndå fondens främsta uppgift är att utveckla metoder\r\nför beaktande av kvinnans situation och integrering\r\ni utvecklingssamarbetet.</pre><pre>Herr talman! Jag vill avsluta med att säga att jag\r\nkommer att fortsätta att aktivt arbeta för att\r\ndiskriminering och övergrepp mot flickor och\r\nkvinnor undanröjs. Inför FN:s 50-årsjubileum,\r\n1995, arbetar Sverige och några andra länder för att\r\nkonventionen om barnets rättigheter skall bli den\r\nförsta universella MR-konventionen, dvs. att alla\r\nvärldens länder ansluter sig och därmed förbinder\r\nsig att följa och leva upp till den. Artikel II stadgar\r\natt alla barn, oavsett kön, skall tillförsäkras alla\r\nrättigheter som anges i konventionen.</pre><pre>Anf. 239  MARGARETA VIKLUND (kds):</pre><pre>Herr talman! Först får jag tacka biståndsministern\r\nför svaret på denna mycket känsliga och med hjälp\r\nav statistik direkt påtagliga och synliga\r\nkönsdiskriminerande företeelse. Det är bra att\r\nstatistiken börjar bli könsuppdelad så att det går att\r\nse och följa upp de ojämlika och direkta brotten\r\nmot mänskliga rättigheter.</pre><pre>Den indiskfödde ekonomen Amartya Sen, verksam\r\nvid Harvard i USA, påpekade för ett par år sedan\r\natt minst 100 miljoner kvinnor saknas i världens\r\nbefolkningsstatistik. En viktig orsak är att föräldrar\r\nanvänder fosterdiagnostik för att välja kön på sina\r\nbarn. Flickfoster aborteras därför att de har ''fel''\r\nkön, dvs. en prenatal könsdiskriminering. Det är\r\nfråga om könsdiskriminering redan i moderlivet.\r\nKvinnor saknas också på grund av att de i många\r\nländer diskrimineras genom sämre tillgång till föda\r\noch läkarvård än män.</pre><pre>Denna diskriminering förekommer i bl.a. Indien,\r\nKina, Sydkorea, Taiwan, Singapore och Malaysia.\r\nI t.ex. Indien är spädbarnsdödligheten högre bland\r\nflickor, och flickor får sämre vård och behandling.</pre><pre>Under normala omständigheter föds mellan 103\r\noch 106 pojkar per 100 flickor. En Unicefstödd\r\nundersökning redovisar i en rapport från 1988 att av\r\n8 000 aborter var 7 999 flickfosteraborter. En annan\r\nundersökning utförd i Bombays slumområden 1986\r\nvisar att könsbestämning av foster inte bara är en\r\nangelägenhet för över- och medelklassen.\r\nÅtskilliga av kvinnorna hade låtit göra\r\nfostervattenprov och därefter, om det visade sig\r\nvara en flicka, gjort sena aborter i 18:e och 19:e\r\nveckan av graviditeten.</pre><pre>Herr talman! Det här är ett stort problem. Jag har\r\nnu fått höra av statsrådets svar att det görs stora\r\ninsatser. Men är biståndsministern beredd att göra\r\nytterligare insatser inom utvecklingssamarbetets\r\nram i det bilaterala arbetet, inte bara i Indien och\r\nBangladesh, för att lyfta fram problemen som rör\r\ndenna diskriminering?</pre><pre>Anf. 240  Statsrådet ALF SVENSSON\r\n(kds):</pre><pre>Herr talman! Vi är nog alla beredda att göra vårt\r\nyttersta för att tränga tillbaka denna fasansfulla\r\ndiskriminering -- som är ett faktum. Vi har dess\r\nvärre hittills inte lyckats tränga tillbaka denna\r\ndiskriminering, vilket jag sade i mitt svar. Detta är\r\ndet dystra i sammanhanget, herr talman. Det här\r\nvisar hur oerhört viktiga MR-frågorna är. De måste\r\nbelysas, lyftas fram och strykas under i alla\r\nsammanhang.</pre><pre>Herr talman! Jag vill ytterligare en gång nämna att\r\nman nog når längst om man lyfter fram kvinnans\r\ntotala situation, dvs. att se till att kvinnans\r\nkapacitet, ställning och situation får en annan\r\nauktorisation än vad som ofta är fallet.</pre><pre>Vi har kunnat se, som jag nämnde i mitt svar, att\r\nnär kvinnan får ta hand om pengar, får möjlighet att\r\nta lån, får stå för det administrativa och\r\norganisatoriska, inte är beroende eller behöver gå\r\nvia mannen, då inträffar något slags känsla av\r\nrespekt visavi kvinnan -- något som så småningom\r\nväxer fram och gör sig gällande. Jag tror att vi måste\r\narbeta mer metodiskt på denna väg än vad vi har\r\ngjort tidigare.</pre><pre>Anf. 241  MARGARETA VIKLUND (kds):</pre><pre>Herr talman! Jag håller med i allt det\r\nbiståndsministern säger. Jag ser också attitydfrågan\r\nsom ett stort problem. Men jag tror att om man\r\nskall lyckas i denna fråga måste man ha mannen\r\nmed sig. Många gånger är han den som bromsar\r\nutvecklingen och hindrar möjligheten att lyfta fram\r\nkvinnan i de olika projekten som finns i olika\r\nbiståndsländer.</pre><pre>Är biståndsministern beredd att inom\r\nutvecklingssamarbetets ram ge stöd till en allmän\r\nutbildnings- och upplysningskampanj för att ändra\r\nattityderna gentemot kvinnan/flickan? Hur skulle\r\ndet kunna göras? Kanske en arbetsgrupp behöver\r\ntillsättas för att ta tag i frågan och arbeta fram en\r\nplan.</pre><pre>Anf. 242  Statsrådet ALF SVENSSON\r\n(kds):</pre><pre>Herr talman! Jag är inte säker på att det behövs\r\narbetsgrupper. Medvetandet finns ju i allra högsta\r\ngrad hos oss. Vi är alltså inriktade på att verkligen\r\nförsöka hantera dessa uråldriga föreställningar och\r\ntraditioner.</pre><pre>Jag kan i all korthet ge ett exempel. Indien är ett\r\nland som har nämnts här. Där har man sett till att\r\nkvinnor i lag om fyra har fått lära sig att hantera ett\r\nslags pumpar och att kunna reparera dem när de går\r\nsönder. Tidigare har de varit beroende av att\r\nmännen så småningom har hjälpt till med\r\nreparationerna. Nu klarar kvinnorna av detta\r\nsjälva. Detta har naturligtvis gett många män aha-\r\nupplevelser. ''Va! Kvinnor klarar att reparera dessa\r\npumpar!''</pre><pre>Det går att på det ena området efter det andra visa\r\natt när kvinnorna får sin chans får männen sitta vid\r\nsidan om och uppleva aha-känslor -- något som de\r\nborde ha fått för hundratals år sedan.</pre><pre>Anf. 243  MARGARETA VIKLUND (kds):</pre><pre>Herr talman! Jag håller med om det statsrådet har\r\nsagt. Det låter fint med de projekt som\r\nbiståndsministern talar om. Men det här är ändå\r\ndroppar i havet. Vi vet att det här är ett oerhört\r\nproblem och att kvinnans situation är ifrågasatt och\r\nsvår. Det behövs massiva insatser. Det behövs\r\nordentliga planer för hur man skall arbeta med\r\nfrågan.</pre><pre>Det behövs en attitydförändring på både hög och\r\nlåg nivå. Jag tänker på FN, EG och vårt land. Det\r\nhär är en stor fråga där jag inte kan se något slut\r\noch som är viktig att lösa -- om man vill arbeta med\r\nfrågan om mänskliga rättigheter.</pre><pre>Överläggningen var härmed avslutad.</pre><pre>40 §  Svar på fråga 1992/93:668 om\r\nWienkonferensen</pre><pre>Anf. 244  Statsrådet ALF SVENSSON\r\n(kds):</pre><pre>Herr talman! Bertil Måbrink har frågat mig hur den\r\nsvenska regeringen kommer att verka vid\r\nvärldskonferensen om de mänskliga rättigheterna i\r\nWien i juni för att vinna gehör för det 10-\r\npunktsprogram som Amnesty International har\r\ntillsänt stats- och regeringschefer.</pre><pre>Bakgrunden till generalförsamlingens beslut hösten\r\n1990 att anordna en världskonferens om mänskliga\r\nrättigheter 1993 var de stora världspolitiska\r\nförändringarna i och med kommunismens fall i\r\nÖsteuropa och det tidigare Sovjetunionen, och att\r\ndärmed konfrontationen mellan Öst och Väst hade\r\nupphört och demokratins princip spred sig.\r\nMöjligheterna ansågs goda att gå in i ett nytt skede\r\nav implementering av de regler som utarbetats\r\nunder de senaste 40 åren och att befästa MR-\r\nnormernas universalitet.</pre><pre>I förberedelseprocessen inför konferensen har dock\r\ni stället för den förväntade nya samsynen på de\r\nmänskliga rättigheterna skiljaktigheter mellan i-\r\noch u-länder i synen på grundläggande principer\r\nkommit i dagen. Rapporten från det regionala möte\r\ni Bangkok som ägde rum den 29 mars till den 2\r\napril, till vilken Bertil Måbrink hänvisar,\r\nreflekterar just detta, och jag delar helt den oro\r\nsom Amnesty International uttrycker i sitt öppna\r\nbrev. Helt kort skulle jag kunna besvara frågan så:\r\nRegeringen verkar redan i linje med vad som sägs i\r\nAmnestys brev.</pre><pre>Vid det nyligen avslutade sista mötet med den\r\nförberedande kommittén inför världskonferensen\r\nförhandlade man om ett utkast till slutdokument\r\nför världskonferensen. Den svenska delegationen\r\nvid mötet verkade kraftigt för att inte endast\r\nrapporterna från de regionala mötena skulle utgöra\r\nunderlag för förhandlingarna utan även andra\r\nbidrag som lämnats under förberedelseprocessen.\r\nDet gällde t.ex. ett av generalsekreteraren framlagt\r\nutkast till slutdokument och ett bidrag från\r\nAmnesty International. Ett annat viktigt bidrag var\r\nrapporten från ett möte i Lund arrangerat av de\r\nnordiska MR-instituten med deltagande från det\r\nnordiska NGO-samfundet, vilken insänts av de\r\nnordiska regeringarna som ett officiellt bidrag till\r\nvärldskonferensen. Denna rapport återspeglar så\r\ngott som samtliga av Amnestys 10 punkter.</pre><pre>De flesta av de förslag som förs fram i det öppna\r\nbrevet ligger dessutom helt i linje med de förslag\r\nsom Sverige drivit i förhandlingarna eller förslag\r\nsom lagts fram av andra länder och som getts\r\nsvenskt stöd.</pre><pre>Anf. 245  BERTIL MÅBRINK (v):</pre><pre>Herr talman! Jag tackar statsrådet för svaret. Jag\r\ntycker att förberedelserna internationellt inför\r\nkonferensen om mänskliga rättigheter ser oroande\r\nut, om man utgår från de regionala konferenser\r\nsom har hållits i olika delar av världen. En del av\r\ndessa konferenser har dessutom representerats av\r\nen befolkningsmajoritet -- jag tänker på\r\nkonferensen i Bangkok. Där uttalade man att\r\nfrågan om mänskliga rättigheter är en intern\r\nangelägenhet. Statsrådet och jag är överens om --\r\ndet framgår också av svaret -- att detta inte skall få\r\ngenomslag på konferensen i Wien om mänskliga\r\nrättigheter.</pre><pre>En annan uppfattning som har gjort sig gällande på\r\nandra regionala konferenser är att frågan om\r\nmänskliga rättigheter är en regional fråga. Det\r\nhoppas jag inte heller får något gehör på\r\nWienkonferensen. Själva grundtanken är ju att\r\nmänskliga rättigheter är universella.</pre><pre>Jag tycker att de initiativ som Sverige med de övriga\r\nnordiska regeringarna har tagit är bra. Där har\r\nAmnesty International, såvitt jag förstod av svaret,\r\nfått gehör för de flesta av sina tio punkter på\r\naktionsprogrammet. Men frågan är också om\r\nkonferensen får som resultat att man flyttar fram\r\npositionerna när det gäller respekten för de\r\nmänskliga rättigheterna. Det var ju som sagt inte\r\nbara de nordiska länderna som agerade. Det är\r\noerhört viktigt att det får genomslagskraft.</pre><pre>Anf. 246  Statsrådet ALF SVENSSON\r\n(kds):</pre><pre>Herr talman! Jag skulle vilja erinra om att vi hade i\r\nSaltsjöbaden en MR-konferens, som jag är\r\növertygad om att Bertil Måbrink är informerad om.\r\nDit hade vi inviterat folk från olika delar av världen\r\ni deras egen kapacitet, alltså inte som\r\nrepresentanter för de länder som de kom ifrån. Vi\r\nvar väldigt nöjda. Den samfällda uppfattningen var\r\natt vi kom åtskilligt framåt. Under stillsamma, för\r\natt inte säga ödmjuka, former kunde vi resonera om\r\nproblemen. På allt sätt kunde vi finna en lyhördhet\r\nhos alla närvarande representanter.</pre><pre>Man hade för sig, och jag trodde det själv, att det\r\nskulle gå bra med förberedelserna för MR-\r\nkonferensen i Wien. Men sanningen är, precis som\r\nBertil Måbrink säger, att vi nästan pendlat mellan\r\nhopp och förtvivlan. Det är ingen hemlighet för\r\nnågon att vi under en period var rädda för att vi\r\nskulle behöva ställa in konferensen. Vi var rädda\r\nför att få uppleva att man bränner marken och\r\ningenting uträttas.</pre><pre>Nu tror jag att det skall gå någorlunda. Men\r\nfortsättningsvis skall man verkligen ha klart för sig\r\natt motsättningarna finns där. Vad konferensen till\r\nslut leder fram till vet förstås ingen, men jag vill\r\nförsäkra att vi kommer att göra vårt yttersta. Vi\r\ntycker att det här är så allvarligt, vilket också\r\nframgick av svaret till Margareta Viklund. Vi har\r\nupprepat det gång efter annan, så där har vi inga\r\ndelade meningar: Detta är frågor som vi inte får\r\nsvika, utan här skall vi gå i spetsen. Vi skall vara en\r\nspjutspets i dessa frågor.</pre><pre>Vi skall göra vårt yttersta för att Wienkonferensen\r\ni juni kommer att lyckas.</pre><pre>Anf. 247  BERTIL MÅBRINK (v):</pre><pre>Herr talman! Jag är helt överens med statsrådet om\r\ndet han säger.</pre><pre>Det har lagts fram en rapport av FN om hur\r\nsituationen ser ut när det gäller mänskliga\r\nrättigheter. Det är tyvärr så ruskigt att brotten mot\r\nmänskliga rättigheter har ökat runt om i världen\r\nenligt en undersökning för de första tre månaderna\r\nav 1993. Där finns en mängd brott uppradade.\r\nUnder det första kvartalet i år rapporterades 5 000\r\nförsvinnanden till FN, jämfört med 17 000 under\r\nhela förra året och 16 000 år 1991.</pre><pre>Visst är underutveckling, svält och fattigdom också\r\nen fråga som naturligtvis måste lösas och som har\r\nmed mänskliga rättigheter att göra. Men\r\ndiktaturregimer runt om i världen skall inte krypa\r\nbakom detta för att överskyla sina egna brott när\r\ndet gäller tortyr, försvinnanden osv. Detta hoppas\r\njag blir klart markerat på Wienkonferensen.</pre><pre>Överläggningen var härmed avslutad.</pre><pre>41 § var på fråga 1992/93:669 om\r\nMapuchefolket</pre><pre>Anf. 248  Statsrådet ALF SVENSSON\r\n(kds):</pre><pre>Herr talman! Eva Zetterberg har frågat mig om\r\nregeringen kommer att ta upp frågan om\r\nmapucheindianernas ställning i Chile under sina\r\nsamtal med president Aylwin när denne inom kort\r\nbesöker Sverige.</pre><pre>Innan jag besvarar frågan vill jag först erinra om att\r\njag i ett interpellationssvar den 21 januari i år\r\nredogjorde för hur regeringen avser att\r\nuppmärksamma FN:s urbefolkningsår. Självfallet\r\ndelar jag Eva Zetterbergs uppfattning att\r\nurbefolkningsfrågorna bör uppmärksammas vid\r\nden kommande världskonferensen om de\r\nmänskliga rättigheterna i Wien i juni i år.</pre><pre>I fråga om Chiles urbefolkning -- som\r\nhuvudsakligen utgörs av personer av\r\nmapucheursprung -- har Aylwinregeringen erkänt\r\natt denna under lång tid varit utsatt för olika slag av\r\ndiskriminering. Som ett led i sin politik att\r\nundanröja dessa orättvisor i Chile har regeringen\r\nbl.a. tillsatt en särskild nationell\r\nurbefolkningskommission (CEPI), där syftet är att\r\nge bl.a. mapucheindianerna en möjlighet att\r\npåverka och delta i frågor som berör dem.\r\nRegeringen avser också att upprätta en särskild\r\nmyndighet som skall tillvarata urbefolkningens\r\nintressen.</pre><pre>Den chilenska regeringen har också för drygt ett\r\noch ett halvt år sedan lagt fram ett förslag i\r\nkongressen om en särskild ''indianlag''. Förslaget\r\ngodkändes så sent som för en vecka sedan --\r\ntisdagen den 11 maj -- av den chilenska senaten.\r\nOm den av senaten något reviderade texten också\r\ngodkänns av deputeradekammaren väntas den nya\r\nlagen -- som innebär ett erkännande av\r\nurbefolkningens kultur -- kunna publiceras och\r\ndärmed träda i kraft inom en månad.</pre><pre>Chiles urbefolkningsorganisationer har i princip\r\nslutit upp bakom regeringens reformplaner. En\r\norganisation -- Consejo de la Tierra -- har dock valt\r\natt i konfrontation med regeringen ta till olagliga\r\nmarkockupationer. I samband med en enligt\r\nmyndigheterna olaglig ockupation i oktober 1992\r\narresterades 140 medlemmar av denna\r\norganisation. Samtliga 140 personer uppges för\r\nnärvarande befinna sig på fri fot i avvaktan på\r\nrättegång i första instans. Eftersom det chilenska\r\ndomstolsväsendet är oberoende från den politiska\r\nmakten, är det inte möjligt att förutse vilka\r\npåföljder som kan förväntas. Enligt bedömningar\r\nsom den svenska ambassaden i Santiago tagit del av\r\när det dock mycket möjligt att åtminstone flertalet\r\nav de åtalade kommer att slippa straffpåföljd och\r\natt endast ett fåtal av ockupanterna skulle riskera\r\natt dömas till mycket korta fängelsestraff.</pre><pre>Den chilenska regeringen har i konkret handling\r\nvisat att den erkänner att ursprungsbefolkningarnas\r\nproblem är viktiga och kräver särskild\r\nuppmärksamhet.</pre><pre>Hittills vidtagna åtgärder vittnar dessutom om att\r\nregeringen avser att behandla dessa problem på ett\r\ngrundligt, seriöst och långsiktigt sätt.</pre><pre>Som svar på Eva Zetterbergs fråga om regeringen\r\nkommer att ta upp frågan om mapucheindianernas\r\nställning i Chile i sina samtal med president Aylwin\r\nkan därför sägas att regeringen i princip inte hyser\r\nanledning att ifrågasätta den chilenska regeringens\r\nambition att åstadkomma en förbättring av\r\nmapucheindianernas ställning i Chile. Emellertid\r\nutgår jag från att även frågan om urbefolkningens\r\nsituation kommer att beröras i anslutning till en mer\r\nallmän diskussion om den i och för sig positiva\r\nutvecklingen beträffande de mänskliga\r\nrättigheterna i Chile efter återgången till demokrati\r\n1990.</pre><pre>Anf. 249  EVA ZETTERBERG (v):</pre><pre>Herr talman! Mapuche betyder jordens folk.\r\nJorden är det centrala för mapucheindianerna i\r\nChile. Deras organisation, Consejo de la Tierra,\r\nsom biståndsministern och ministern för mänskliga\r\nrättigheter nämner i svaret, har kämpat för att\r\nmapucheindianerna skall återfå sin jord.</pre><pre>Jag vill tacka statsrådet Alf Svensson för svaret på\r\nmin fråga. Men även om jag fått betydligt mer\r\npositiva besked än vad som förut har lämnats på\r\ndetta område finns det anledning till oro.</pre><pre>Mapucheindianernas ledare Aucán Huilca-mán\r\nsom besökte Sverige i början av året hade ett hot\r\nom fängelsestraff på 5--8 år som väntade honom.\r\nDet är positivt att de åtalade nu befinner sig på fri\r\nfot. Det är också positivt att senaten nu är i gång\r\nmed att stifta indianlagen. Men vi har ännu inte sett\r\natt det blir följden. Vi vet att det finns andra hot,\r\nsom exempelvis dammbygget vid Bio-Biofloden\r\nvilket skulle hota att lägga sju indianbyar under\r\nvatten och därigenom ödelägga dessa om det skulle\r\nsättas igång med full kraft.</pre><pre>Det finns enligt mitt förmenande all anledning att\r\nvid president Aylwins besök i Sverige ta upp frågan\r\nom urbefolkningens situation i Chile, just därför att\r\nSverige med kraft i många andra sammanhang\r\nhävdar just urbefolkningars rätt till sin jord och\r\nrätten att leva.</pre><pre>Jag vill också nämna att jag hade ytterligare en\r\nfråga, som har kommit bort i hanteringen, vilken\r\nhandlade om de politiska fångarna i Chile.\r\nEftersom ministern just nämner de mänskliga\r\nrättigheterna vill jag säga att detta problem inte är\r\nlöst i Chile. Jag undrar därför om Alf Svensson vid\r\npresident Aylwins besök i nästa vecka också\r\nkommer att ta upp frågan om de politiska fångarnas\r\nsituation.</pre><pre>Anf. 250  Statsrådet ALF SVENSSON\r\n(kds):</pre><pre>Herr talman! En av de första åtgärderna för den\r\nnya regeringen var att utse en nationell kommission\r\nmed uppgift att verka för sanning och nationell\r\nförsoning. När kommissionen i mars 1991\r\npresenterade sina slutsatser, konstaterades enligt\r\nen Amnestyrapport att ett stort antal namngivna\r\nmapucheindianer -- jag tror att det var ca 2 000 --\r\nhade dödats eller försvunnit.</pre><pre>Vidare finns den andra gruppen, politiska\r\nfångarna, som Eva Zetterberg tog upp. Jag kan\r\nsäga att redan under ett besök som jag gjorde i\r\nChile -- jag kommer inte riktigt ihåg när det var,\r\nmen det kanske var för något år sedan -- tog jag upp\r\nfrågan med ministrarna där.</pre><pre>Det har varit och är fortfarande så att de\r\nreaktionära krafterna och den tidigare regimen har\r\nförsvårat mycket för Aylwinregimen att ta itu med\r\ndessa problem. Man har en lagstiftning som, så att\r\nsäga, har sett till att de finns kvar. Detta är jag\r\növertygad om att Eva Zetterberg är förtrogen med.\r\nDessutom är det naturligtvis så, att det även bland\r\npolitiska fångar finns anledning att göra ordentliga\r\nundersökningar, därför att det är klart att det även\r\nbland politiska fångar finns kriminalitet som man\r\ninte bara i ett huj kan bortse från. Men jag vet ändå\r\natt regimen Aylwin är inriktad på att så att säga\r\nstäda undan detta, eftersom man inte vill visa upp\r\ninför världssamfundet att man har några fläckar\r\nkvar. Man är därför mån om att reda ut dessa\r\nförhållanden så snabbt som möjligt. Lång tid har\r\ndet tagit, men inriktningen är ändå klar.</pre><pre>Anf. 251  EVA ZETTERBERG (v):</pre><pre>Herr talman! Alf Svensson och jag kan vara\r\növerens om att inriktningen på den demokratiskt\r\nvalda regeringen i Chile är riktig och att man\r\nsträvar efter att åstadkomma en verklig demokrati.\r\nMen jag menar att frågan om\r\nursprungsbefolkningen måste tas upp när deras\r\nstatsmän träffar andra regeringar, och i det här\r\nfallet den svenska regeringen. Jag menar också att\r\nfrågan om politiska fångar inte är ett avslutat\r\nkapitel i Chile. Alf Svensson och jag diskuterade\r\nden frågan för ungefär ett år sedan här i kammaren.\r\nDet har lyckligtvis gått framåt. Det finns i dag\r\nungefär 25--27 politiska fångar kvar, men de finns\r\ndock kvar. Jag vill nämna en, Belinda Zubi-Cueta\r\nCarmona. Det är en kvinna som sedan 1986 sitter i\r\nfängelse och som skulle ha fått dom och eventuell\r\nbenådning i höstas, men som fortfarande inte har\r\nfått det. Det finns fler exempel på fångar som inte\r\nhar dömts.</pre><pre>Jag vill upprepa frågan: Kommer ministern att\r\nförsöka ta upp de här frågorna vid president\r\nAylwins besök nästa vecka? Det är oerhört\r\nväsentligt att man tar upp frågan om de mänskliga\r\nrättigheterna.</pre><pre>Anf. 252  Statsrådet ALF SVENSSON (s):</pre><pre>Herr talman! Jag tycker att vi måste ändå något mer\r\nän vad Eva Zetterberg gör fästa oss vid de\r\nansträngningar som Aylwinregimen har gjort och\r\ngör. Man har ju stått maktlös inför den straffrihet\r\nsom ju är en följd av att man inte lyckades upphäva\r\n1978 års amnestilag, som omfattar samtliga\r\ntjänstemäns övergrepp under tiden 1973--1978.\r\nRegeringen har också förgäves försökt att vinna\r\nmajoritet i senaten för en mer omfattande\r\nreformering av domstolsväsendet och en\r\nbegränsning av de militära domstolarnas mandat.</pre><pre>Vi vet att president Aylwin på område efter område\r\nhar fått kämpa emot det som redan var etablerat\r\noch som den tidigare regimen såg till att man kunde\r\nfå att fortleva. Men dialogen finns där och den\r\nkommer fortsättningsvis att finnas. Chilenarna är\r\nmycket väl underkunniga om vad vi tycker i dessa\r\nfrågor. Det finns naturligtvis ingen som helst\r\nanledning att tro att vi kommer att tystna.</pre><pre>Anf. 253  EVA ZETTERBERG (v):</pre><pre>Herr talman! När Alf Svensson och jag diskuterade\r\nden här frågan förra året sade Alf Svensson: Våld\r\noch tortyr skall naturligtvis aldrig accepteras. Var\r\ndet än förekommer skall det självfallet fördömas,\r\noch det med kraft.</pre><pre>Även om vi känner till de svårigheter som den\r\ndemokratiskt valda regimen har i Chile -- vi vet att\r\nman har att kämpa mot reaktionära militärer som\r\nmotarbetar demokratiseringsprocessen -- är det\r\nändå vår plikt att ta upp dessa frågor.</pre><pre>Jag vill skicka med statsrådet de här namnen och\r\njag vill påminna om att det finns Amnestyrapporter\r\nsom visar förekomsten av tortyr och övergrepp,\r\nbåde mot politiska fångar i allmänhet och mot de\r\nmapucheindianer som har stått inför rätta, vilka\r\nenligt mitt förmenande är orätt anklagade.</pre><pre>Anf. 254  Statsrådet ALF SVENSSON\r\n(kds):</pre><pre>Herr talman! Jag vill gärna ha sagt att jag i dag står\r\nlika starkt bakom det uttalande som citerades som\r\njag gjorde då. Jag vill också till protokollet få med\r\natt det såvitt jag förstår finns en utomordenlig\r\ndialog mellan mapucheindianerna och regimen. De\r\nuppgifter som jag har är att det är en\r\növerväldigande majoritet av mapucheindianernas\r\norganisationer som stöder regeringens politik.\r\nDärför tycker jag att det finns anledning att också\r\nunderstryka det positiva i detta och inte helt och\r\nhållet koncentrera sig på de avarter, bekymmer och\r\nelände som fortfarande hänger kvar.</pre><pre>Anf. 255  EVA ZETTERBERG (v):</pre><pre>Herr talman! Vad gäller mapucheindianerna tycker\r\njag inte att statsrådet skall måla upp en\r\nmotsättning. Vad alla mapucheindianer strävar\r\nefter är att få tillbaka rätten till sin jord. Det är ett\r\nkrav som vi i Vänsterpartiet i vårt eget land och i en\r\nrad andra länder världen över stöder för\r\nurbefolkningen.</pre><pre>Den organisation som vi diskuterar, Consejo de la\r\nTierra, strävar just efter rätten till jord, därför att\r\ndet är den som möjliggör att de kan leva och\r\nförsörja sig i sitt eget land. Jag menar att vi också\r\nmåste stå bakom kravet på den rätten och att vi\r\nskall hjälpa dem att få tillbaka sin jord, så att de kan\r\nfungera i sitt eget samhälle. Därför upprepar jag\r\nmin förhoppning att statsrådet tar med sig dessa\r\nfrågor. Även vänner emellan bör man kunna ta upp\r\nproblem och peka på de brister som vi anser finns i\r\nden politiska demokratin och tala om hur man skall\r\nsträva efter en demokrati.</pre><pre>Anf. 256  Statsrådet ALF SVENSSON\r\n(kds):</pre><pre>Herr talman! Jag håller till fullo med om detta.\r\nÄven om man är vänner skall man våga tala om den\r\nhär typen av frågor, och det vågar vi.</pre><pre>Jag nämnde tidigare för Eva Zetterberg att jag vid\r\nmitt korta besök i Chile tog upp de här frågorna.</pre><pre>Jag vill också omtala att förslaget till indianlag, som\r\nvi nu hoppas skall nå ända fram till beslut också i\r\ndeputerarkammaren, har enligt de uppgifter vi har\r\nfått diskuterats vid mer än 2 000 öppna möten som\r\nhar hållits med urbefolkningsgrupper medan\r\nlagförslaget har utarbetats. Detta tycker jag ändå\r\ntyder på att inriktningen minst sagt är den rätta.</pre><pre>Överläggningen var härmed avslutad.</pre><pre>42 §  Svar på fråga 1992/93:673 om\r\nvattenprojekt i Zimbabwe</pre><pre>Anf. 257  Statsrådet ALF SVENSSON\r\n(kds):</pre><pre>Herr talman! Marianne Jönsson har frågat mig om\r\nregeringen avser att begära att en\r\nmiljökonsekvensbeskrivning avseende det s.k.\r\nMatabeleland Zambezi Water Projekt i Zimbabwe\r\ngenomförs innan, som Marianne Jönsson säger,\r\n''det svenska engagemanget i projektet blivit\r\ndefinitivt''.</pre><pre>Svaret på Marianne Jönssons fråga är enkelt. Det\r\nsvenska engagemanget i det berörda projektet har\r\nhittills avsett just finansiering av\r\nmiljökonsekvensbeskrivningar. SIDA har\r\nfinansierat fyra omfattande delstudier till en\r\nkostnad av närmare en miljon kronor för att skapa\r\nen tydlig bild av miljökonsekvenserna av en\r\npermanent lösning på staden Bulawajos\r\nvattenförsörjning. Dessa studier är framtagna i\r\nsamverkan med den ledande zimbabwiska\r\nmiljöforskningsorganisationen ZERO och kommer\r\natt presenteras under de närmaste månaderna.</pre><pre>Biståndsorganet BITS arbetar för närvarande med\r\nframtagandet av en uppdragsbeskrivning för en\r\nförutsättningslös förstudie, som skall svara på\r\nfrågan vilken av ett mindre antal tänkbara lösningar\r\npå Bulawayos vattenförsörjning som är den mest\r\nfördelaktiga ur ett helhetsperspektiv. I det\r\nsammanhanget är miljökonsekvensanalyser\r\nsjälvfallet en ytterst viktig aspekt att väga in.</pre><pre>Den svenska biståndspolitiken lägger största vikt\r\nvid miljöaspekterna i alla sammanhang, inte minst\r\ni ett så pass omfattande arbete som det i frågan\r\nomtalade projektet i Zimbabwe.</pre><pre>Anf. 258  MARIANNE JÖNSSON (c):</pre><pre>Herr talman! Jag tackar statsrådet för svaret på min\r\nfråga. Jag är nöjd med svaret. Det är positivt att det\r\nsvenska engagemanget just har avsett finansiering\r\nav miljökonsekvensbeskrivningar, vilket statsrådet\r\nhär har redogjort för.</pre><pre>Frågan om vattenförsörjning är en fråga av största\r\nbetydelse för mänskligheten. För många u-länder\r\när vattenfrågan en fråga om överlevnad.</pre><pre>SAREC:s styrelse, som jag tillhör, har i ett program\r\nför uppföljning av UNCSTED beslutat att just\r\nforskning om vatten skall ha högsta prioritet. SIDA\r\nhar ju engagerat sig mycket i olika vattenprojekt. I\r\nSIDA:s utmärkta broschyr ''Sveriges starka SIDA'',\r\nsom jag har tagit del av och läst med behållning,\r\nbetonas just hur viktig omsorgen om miljön är och\r\nsträvan att nå kvinnor och barn. Det hörde vi nyss\r\nnär statsrådet i frågedebatten med Margareta\r\nViklund redogjorde för ett speciellt projekt i\r\nIndien. Just omsorgen om miljön och strävan att nå\r\nkvinnor och barn skall finnas med i alla program\r\nsom man arbetar med i sitt vattenbistånd.</pre><pre>I broschyren kunde jag också läsa att tekniskt\r\navancerade projekt inte alltid är bra projekt och att\r\navancerad teknik snarare kan vara till skada än till\r\nnytta. Det var just det som gjorde att jag ställde min\r\nfråga till ministern. Detta projekt, Matabeleland\r\nZambezi Water Projekt, är ett stort och tekniskt\r\navancerat projekt. Det kommer att gynna industri\r\noch stadsbefolkning. SIDA har tidigare varit\r\nengagerat i stora vattenprojekt. Jag kan såsom ett\r\nexempel nämna det stora vattendammprojektet i\r\nIndien. Erfarenheterna därifrån har lärt oss att det\r\när så viktigt att konsekvenserna för miljön utreds\r\ninnan projektet drivs vidare. Därför är min fråga till\r\nministern: Är SIDA:s engagemang härmed\r\navslutat?</pre><pre>Anf. 259  Statsrådet ALF SVENSSON\r\n(kds):</pre><pre>Herr talman! Det vill jag inte påstå. Det finns ett\r\nfortsatt svenskt intresse för detta projekt. Men hur\r\ndet kommer att lösas tekniskt är fortfarande en\r\nöppen fråga. Ett svenskt intresse finns både från\r\nSIDA och från näringslivet.</pre><pre>Det är bra att Marianne Jönsson har ställt denna\r\nfråga. Det är också roligt att höra att Marianne\r\nJönsson är nöjd med svaret. Så är inte fallet alla\r\ngånger i kammaren. Denna fråga har såvitt jag\r\nförstår varit på tapeten under många år och\r\ndiskuterats länge. Bulawajo, som är en miljonstad,\r\nlider väldigt svårt av att inte ha dricksvatten. Det är\r\nett utomordentligt stort problem. Det är precis som\r\nMarianne Jönsson säger: Vad gör man när man inte\r\nhar dricksvatten?</pre><pre>Nu har man satt i gång med\r\nmiljökonsekvensanalyserna. Man har dessutom\r\nhört med grannländerna både uppströms och\r\nnedströms Zambezifloden. Ingen har något att\r\ninvända. Likväl tar man det lugnt för att hitta den\r\nbästa tekniska lösningen. Det tycker jag är mycket\r\npositivt. Ingrepp blir det givetvis, även om det\r\nenbart handlar om dricksvatten och inte några\r\nandra vattenströmmar.</pre><pre>Anf. 260  MARIANNE JÖNSSON (c):</pre><pre>Herr talman! Jag har följt detta projekt och funnit\r\ndet mycket intressant. Samtidigt har jag jämfört\r\nmed diskussionerna i Rio. Där sade man att sådana\r\nhär projekt är svåra att förena med den hållbara\r\nutveckling som man anser vara en förutsättning för\r\nde afrikanska folkens överlevnad. Här kommer\r\nindustrin och stadsbefolkningen att gynnas. Även\r\nom stadsbefolkningen behöver vatten, stämmer det\r\ninte riktigt med de mål som vi har för vårt bistånd,\r\nnämligen att man skall tänka på den fattiga\r\nlandsbygdsbefolkningen och, som det står i SIDA:s\r\nbroschyr, kvinnor och barn. Det skall vara en\r\nsträvan med samtidig omtanke om miljön. Jag\r\ntycker att detta projekt är i stil med de tankegångar\r\nsom framfördes i Rio och som sedan har blivit\r\ndokumenterade i UNCSTED. Jag kommer att följa\r\ndetta projekt med intresse för att se vad det blir av\r\ndet.</pre><pre>Överläggningen var härmed avslutad.</pre><pre>43 §  Svar på fråga 1992/93:603 om\r\nkompetensutveckling av kvinnor i statlig tjänst</pre><pre>Anf. 261  Finansminister ANNE WIBBLE\r\n(fp):</pre><pre>Herr talman! Inga-Britt Johansson har frågat\r\njämställdhetsminister Westerberg om vilka\r\nåtgärder han är beredd att vidta för att kvinnorna\r\ninte skall drabbas onödigt hårt vid\r\nstrukturförändringar inom statlig verksamhet.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Inga-Britt Johansson påstår att kvinnorna är de\r\nstora förlorarna när staten lägger ned verksamheter\r\noch att detta framgår av tillgänglig forskning. Inga-\r\nBritt Johansson anser att regeringen bör informera\r\nsig om dessa förhållanden och se till att\r\nutredningarna som föregår strukturbesluten också\r\nskall ha till uppgift att granska förändringar av\r\nkompetensprofiler så att utvecklingsinsatser från\r\njämställdhetssynpunkt kan komma i gång i ett tidigt\r\nskede.</pre><pre>Jag tycker liksom Inga-Britt Johansson att frågan\r\nom kompetensutveckling av kvinnor i statlig tjänst\r\när viktig och att det är särskilt angeläget att bevaka\r\ndenna fråga i samband med omstrukturering av\r\nstatlig verksamhet.</pre><pre>Men jag är inte så säker på att Inga-Britt Johansson\r\nhar rätt när hon säger att kvinnorna är de stora\r\nförlorarna vid strukturrationaliseringar inom\r\nstaten. Jag undrar vilken forskning hon stöder sig\r\npå. Enligt vad jag har fått reda på från\r\nTrygghetsstiftelsen och från forskare som har\r\nstuderat vad som har hänt vid nedläggningen av\r\nSkolöverstyrelsen kan man inte finna att kvinnorna\r\när de stora förlorarna. Däremot har det visat sig att\r\nåldern har haft betydelse när det gäller möjligheten\r\natt få nytt arbete. Äldre personer, såväl kvinnor\r\nsom män, har haft betydligt svårare att få en ny\r\nanställning efter en uppsägning.</pre><pre>Inga-Britt Johansson menar att kvinnorna drabbas\r\nhårt framför allt genom att de traditionella\r\nsekreteraruppgifterna försvinner. Det är riktigt att\r\nassistentfunktionen vid statliga myndigheter har\r\nförändrats mycket på senare år. Men den\r\nutvecklingen beror på andra faktorer och har inget\r\ndirekt samband med nedläggningar av statlig\r\nverksamhet. Jag vet att många myndigheter\r\nbedriver utvecklingsarbete för att bättre ta till vara\r\nkompetens hos assistentpersonalen, vare sig de\r\nråkar vara kvinnor eller män. Statens\r\nförnyelsefonder har både givit stöd till enskilda\r\nmyndigheter som bedrivit sådant utvecklingsarbete\r\noch själva medverkat i stort upplagda projekt som\r\ninvolverat många myndigheter, t.ex.\r\nJämförprojektet och projektet Personalutveckling\r\nför kvinnlig kontorspersonal i statliga myndigheter\r\noch affärsdrivande verk (PUKKIS). Framför allt\r\ndet senare projektet har visat att man, om\r\nförändringsarbetet skall bli effektivt, måste inrikta\r\nsig på hela personalen och arbetsorganisationen\r\noch inte bara på assistenterna.</pre><pre>Parterna på den statliga sektorn har också avsatt ca\r\n100 miljoner kronor för att i ett partsgemensamt\r\nprojekt utveckla metoder och system för att\r\njämföra arbete av lika värde (s.k. ALVA-pengar).\r\nFlera av de delprojekt som har genomförts ute på\r\nmyndigheterna med hjälp av dessa pengar har haft\r\njust kompetensutveckling av den kvinnliga\r\npersonalen som mål.</pre><pre>I detta sammanhang vill jag erinra om att det\r\nstatliga trygghetsavtalet hittills har givit bättre\r\nförutsättningar för såväl män som kvinnor att få\r\nnytt arbete än som gäller inom den övriga\r\narbetsmarknaden. Bl.a. är uppsägningstiden enligt\r\nLAS eller kollektivavtal fördubblad.\r\nTrygghetsstiftelsen, vars verksamhet baseras på\r\navtalet, arbetar med att ge stöd till statligt anställda\r\nsom blivit uppsagda eller riskerar att förlora\r\narbetet. Målet är att dessa personer så snart som\r\nmöjligt skall få nya arbeten. Det stöd som\r\nTrygghetsstiftelsen ger består ofta av\r\nkompetensutveckling av olika slag. Detta gäller\r\nnaturligtvis för både kvinnor och män.\r\nTrygghetsstiftelsen följer utvecklingen mycket noga\r\noch gör kontinuerligt bedömningar och prognoser\r\nav förändringar inom den statliga sektorn för att\r\nkunna möta behoven på ett så tidigt stadium som\r\nmöjligt.</pre><pre>Även Statens arbetsgivarverk bevakar kvinnornas\r\narbetssituation och medverkar i olika projekt för\r\natt öka jämställdheten och bl.a. stärka\r\nassistenternas möjligheter till\r\nkompetensutveckling.</pre><pre>Saneringen av den offentliga sektorns finanser är\r\nnödvändig. Den medför med nödvändighet\r\nstrukturrationaliseringar också inom den statliga\r\nsektorn. Det är oundvikligt att såväl kvinnor som\r\nmän påverkas i denna process. Just därför måste de\r\nstatliga arbetsgivarna göra allt vad de kan för att\r\nskapa förutsättningar för att de uppsagda skall\r\nkunna få ett annat arbete. Det är också angeläget\r\natt alla former av diskriminering av kvinnor jämfört\r\nmed män i detta sammanhang uppmärksammas och\r\nbekämpas.</pre><pre>Av vad jag nyss har sagt framgår att mycket redan\r\ngörs inom statsförvaltningen i den fråga som Inga-\r\nBritt Johansson aktualiserat. Det är viktigt att detta\r\narbete fortsätter och intensifieras. Jag anser att de\r\ninsatser Trygghetsstiftelsen, Statens\r\nförnyelsefonder och Statens arbetsgivarverk gör i\r\nanslutning till utredningar och beslut om\r\nstrukturförändringar ligger i linje med vad Inga-\r\nBritt Johansson efterfrågar. Jag kommer också\r\nfortsättningsvis att ha kontakt med dessa organ och\r\nnoga följa utvecklingen.</pre><pre>Anf. 262  INGA-BRITT JOHANSSON (s):</pre><pre>Herr talman! Jag ber att få tacka finansministern\r\nför svaret. Om det vore så väl att det är så bra som\r\nAnne Wibble säger hade jag inte behövt ställa den\r\nhär frågan.</pre><pre>Lågkonjunkturen har satt elefantspår i den\r\noffentliga sektorn. Många kvinnor med många\r\ntrogna tjänsteår bakom sig har plötsligt drabbats av\r\nnedskärningar och arbetslöshet. Litet tillspetsat\r\nkan man säga att kompetenskraven för de\r\nstatsanställda har förändrats över en natt.\r\nKonsekvenserna har blivit att specialistkompetens\r\ninte längre efterfrågas och att den nya kompetens\r\nsom efterfrågas i stället inte finns hos de anställda.</pre><pre>Anne Wibble frågar vilken forskning jag stöder mig\r\npå. Jag kan inte namnge några forskare. Jag har fått\r\nuppgifterna från Statstjänstemannaförbundet. Man\r\nsäger där att man slog larm redan under den förra\r\nregeringens tid om att just medelålders kvinnor på\r\nlägre tjänster drabbades hårt och att\r\nTrygghetsstiftelsen inte hade någon möjlighet att\r\nstödja dem i den utsträckning som skulle behövas.\r\nDet här har accentuerats ytterligare. När\r\nregeringens kompletteringsproposition skrevs var\r\n23 765 statligt anställda registrerade hos\r\nTrygghetsstiftelsen. Ytterligare 24 000 personer\r\nkommer att bli övertaliga under de närmaste åren.\r\nDet krävs jätteinsatser för att de svagaste\r\ngrupperna skall ha någon som helst möjlighet att\r\nklara sig i den här situationen. Just de medelålders\r\nkvinnorna som har jobbat på assistenttjänster eller\r\npå de mycket smala specialisttjänsterna som bara\r\nfinns inom den enskilda myndigheten, har mycket\r\nsvårt att klara sig i framtiden.</pre><pre>Jag skulle vilja fråga Anne Wibble vad hon tycker\r\natt staten som ägare skall kunna göra för att dessa\r\nkvinnor inte skall dömas till en livslång arbetslöshet\r\ntill följd av rationaliseringar?</pre><pre>Anf. 263  Finansminister ANNE WIBBLE\r\n(fp):</pre><pre>Herr talman! Det kan vara så att just av det skälet\r\natt Inga-Britt Johansson tog upp den här aspekten\r\npå ett tidigare stadium har man faktiskt ganska\r\nnoga undersökt hur det förhåller sig i sak. Man har\r\nkontrollerat vad som har hänt med kvinnor och\r\nmän i olika avseenden, t.ex. vid förändringen av\r\nSkolöverstyrelsen. Det resultat som jag har fått\r\nfram visar på att det inte i första hand är könet som\r\när avgörande utan att åldern är en viktig faktor för\r\nom man har lätt, svårt eller mycket svårt att få ett\r\nnytt arbete. Det tycker jag i och för sig är\r\nuppmuntrande. Det visar ändock att även om det\r\nfinns många problem kvar som det är angeläget att\r\nåtgärda ur jämställdhetssynpunkt, behöver det inte\r\nvara så illa ställt som man får intryck av när man\r\nläser Inga-Britt Johanssons fråga.</pre><pre>Jag tycker att det är oerhört angeläget att man\r\nförsöker motverka diskriminering i den mån det\r\nförekommer och att man försöker att utveckla\r\narbetsinnehållet i många tjänster såväl inom statlig\r\nsom inom annan verksamhet. Det är en mycket stor\r\nfördel. Den förändring av assistentjobbet som\r\nInga-Britt Johansson tar upp, tror jag faktiskt kan\r\nutnyttjas till någonting positivt både för kvinnor\r\noch män, även om det i första hand kommer att\r\nberöra kvinnor som av tradition har haft den typen\r\nav arbetsuppgifter. Detta är en mycket viktig effekt\r\nav många av de jämställdhets- och\r\nkompetensutvecklingsprojekt som pågår för\r\nnärvarande med statligt stöd och med hjälp av\r\ninsatser från partssammansatta organ. Som\r\nframgick av mitt ursprungliga svar är det min avsikt\r\natt se till att alla dessa typer av insatser fullföljs och\r\nintensifieras och att man mycket noga följer vad\r\nsom händer så att otrevligheter inte inträffar.</pre><pre>Anf. 264  INGA-BRITT JOHANSSON (s):</pre><pre>Herr talman! Jag är rädd för att man ute på de olika\r\nmyndigheterna inte är lika positiv till det här jobbet\r\nsom finansministern ger uttryck för. Jag talade med\r\nen chef för en myndighet för två veckor sedan.\r\nHan -- det var naturligtvis en manlig chef --\r\nbeklagade sig över att han med utgångspunkt ifrån\r\nvad vissa styrelseledamöter hade uttalat skulle vara\r\ntvungen att utbilda assistenter till handläggare.\r\nHan ansåg att det var väldigt många som inte\r\npassade för det. Dessutom var han tvungen att\r\nutbilda handläggare till kvalificerade handläggare,\r\noch det var också förknippat med mycket stora\r\nsvårigheter. I just dessa grupper som det var så\r\nstora svårigheter med, ingick gruppen medelålders\r\nkvinnor som har jobbat i stort sett hela sitt\r\nyrkesverksamma liv inom myndigheten. Jag är rädd\r\nför att man tar den enklaste vägen och gör sig av\r\nmed folk och i stället skaffar nya unga friska krafter\r\nnär utvecklingen vänder.</pre><pre>Anf. 265  Finansminister ANNE WIBBLE\r\n(fp):</pre><pre>Herr talman! Låt mig ändå upprepa att många av\r\nde projekt som pågår har visat att om man skall\r\nförändra arbetsinnehållet så att man får bra och\r\nintressanta jobb och jobb som både kvinnor och\r\nmän kan ha, måste man inrikta sig på hela\r\npersonalen och arbetsorganisationen. Man kan inte\r\nbara inrikta sig på en viss isolerad arbetsuppgift,\r\nsom i det här fallet utförs av assistenterna. Det är\r\nfaktiskt ganska viktigt att man försöker se hela\r\narbetsverksamheten på en arbetsplats i ett\r\nsammanhang och som ett arbetslag snarare än att\r\npeka ut vissa arbetsuppgifter.</pre><pre>Låt mig också peka på den mycket omfattande\r\ninsats för kompetensutveckling över ett brett fält\r\nsom regeringen nu senast har föreslagit i\r\nkompletteringspropositionen. Detta innebär en\r\nhjälp för både kvinnor och män att i samband med\r\nt.ex. omstruktureringar och rationaliseringar\r\nkunna få en utökad kompetens för att lättare kunna\r\nfå ett nytt arbetstillfälle.</pre><pre>Anf. 266  INGA-BRITT JOHANSSON (s):</pre><pre>Herr talman! I dagens läge har vi hög arbetslöshet.\r\nNär folk sägs upp från privata företag sparar\r\nföretaget pengar. Det kan man se direkt. När folk\r\nsägs upp från en statlig tjänst blir det bara fråga om\r\nen annan kassa. Pengar betalas ut via\r\narbetslöshetsersättningen i stället. Kunde det då\r\ninte vara idé att använda den enormt höga\r\narbetslösheten till att göra de extra insatserna på\r\nförnyelse- och kompetensutveckling, så att vi får\r\nden goda statliga verksamheten som varje modernt\r\nland behöver? Om samhällsapparaten urholkas så\r\natt den inte fungerar längre kommer det att drabba\r\noss på alla möjliga sätt. Kan det inte vara en idé att\r\nanvända sig av den här mycket speciella situationen\r\nför att göra en extra insats bland dem som har\r\nanställning?</pre><pre>Anf. 267  Finansminister ANNE WIBBLE\r\n(fp):</pre><pre>Herr talman! Jag tror att det vore mycket riskabelt\r\noch ganska oklokt att av hänsyn till det aktuella\r\narbetsmarknadsläget avstå från att fullfölja det\r\nförnyelsearbete som nu sker på väldigt många\r\narbetsplatser inom staten, i kommuner och\r\nlandsting samt i privata företag. Den\r\nförnyelseprocess som pågår är ett långsiktigt\r\narbete. Det är viktigt att man i stället gör många\r\noch omfattande insatser så att inte enskilda\r\nmänniskor i onödan drabbas av förändringarnas\r\neffekter.</pre><pre>Jag vill återigen påminna om att det i de förslag som\r\nnu är föremål för riksdagens behandling finns\r\nbetydande medel avsatta avsatta för just\r\nkompetensutveckling, utbildningsinsatser och\r\nfortbildningsinsatser utöver det som tidigare har\r\nanvisats. Därtill finns inom det statliga området,\r\nvilket jag nämnde i mitt inledande svar, ytterligare\r\ninsatser och regelsystem till hjälp för de anställda.</pre><pre>Det finns förvisso stora problem. Men det finns\r\nockså positiva inslag.</pre><pre>Anf. 268  INGA-BRITT JOHANSSON (s):</pre><pre>Herr talman! Min avsikt har inte för ett ögonblick\r\nvarit att man skall upphöra med\r\nstrukturförändringar och de nödvändiga\r\nrationaliseringar som behöver genomföras. Vad jag\r\nfrågade om var om man inte i denna\r\narbetslöshetssituation -- när man lyfter pengar från\r\nden ena portmonnän till den andra, men ändå är\r\ntvungen att betala ut dem -- kunde använda\r\npengarna på ett, enligt min mening, både för de\r\nenskilda människorna och för staten betydligt mer\r\neffektivt sätt.</pre><pre>Anf. 269  Finansminister ANNE WIBBLE\r\n(fp):</pre><pre>Herr talman! Jag vill för säkerhets skull ha sagt att\r\njag inte delar Inga-Britt Johanssons uppfattning att\r\nrationaliseringar inom staten i dagsläget enbart\r\nhandlar om att flytta pengar från en portmonnä till\r\nen annan. Jag ser dem som betydligt viktigare i en\r\nlångsiktig förnyelseprocess för att befrämja och öka\r\narbetstillfredsställelsen och arbetets innehåll vid de\r\narbetsplatser som kommer att finnas.</pre><pre>Överläggningen var härmed avslutad.</pre><pre>44 §  Svar på fråga 1992/93:655 om den framtida\r\nregionalpolitiken</pre><pre>Anf. 270  Finansminister ANNE WIBBLE\r\n(fp):</pre><pre>Herr talman! Tage Påhlsson har frågat mig om de\r\nåsikter som framförts i en debattartikel av\r\ndepartementsrådet vid finansdepartementet\r\nGunnar Wetterberg är förenliga med regeringens\r\noch min syn på regionalpolitiken.</pre><pre>Debattartikeln, som var publicerad på Dagens\r\nNyheters debattsida den 28 april, har väckt viss\r\nuppmärksamhet och satt igång en livlig debatt om\r\nsvensk regionalpolitik. Innan jag går in på Tage\r\nPåhlssons fråga vill jag därför passa på att rätta till\r\nett missförstånd angående själva artikeln. Den\r\nrubrik som Dagens Nyheters debattredaktör satte\r\npå artikeln, ''Slopa Norrlandsstödet!'', hade ingen\r\ntäckning i artikeln, vilket dess författare fick\r\nklargöra i replik på DN-debatt den 29 april. Tage\r\nPåhlssons påstående att skribenten föreslagit att\r\ndetta stöd skall slopas är alltså felaktigt.</pre><pre>Tage Påhlsson antyder att denna artikel är en\r\nbeställning från mig eller från något annat håll. Så\r\när inte fallet. Sakkunniga och experter i\r\nfinansdepartementet skriver regelbundet artiklar i\r\ndagspress, vetenskapliga tidskrifter och\r\ndebattböcker i eget namn. Självfallet står det dem\r\nfritt att uttrycka sina åsikter och att bidra med sin\r\nkunskap och expertis i samhällsdebatten. Inte\r\nsällan ombeds de att delta i paneldebatter eller att\r\ntala över skilda ämnen i publika sammanhang. Jag\r\nanser att detta berikar det offentliga samtalet. I det\r\naktuella fallet är det en tjänsteman som publicerat\r\nen rad debattskrifter och artiklar under årens lopp.\r\nJag håller inte med om alla åsikter han för fram,\r\nmen jag försvarar hans rätt att göra det.</pre><pre>Det bör inte vara något problem för någon\r\nintresserad läsare eller lyssnare att hålla isär vad\r\nsom är regeringens politik och vad som är\r\ndebattinlägg. Regeringens politik presenteras i\r\nregeringsförklaringen och i propositioner till\r\nriksdagen.</pre><pre>Så till frågan om själva regionalpolitiken.\r\nSjälvfallet står jag bakom den regionalpolitik som\r\nregeringen presenterat, bl.a. i\r\nregeringsförklaringarna 1991 och 1992 samt i prop.\r\n1992/93:100, bil. 11.</pre><pre>En aspekt av regionalpolitiken som jag anser\r\nkräver ytterligare belysning är det europeiska\r\nperspektivet. I det avseendet hoppas jag att vi kan\r\nföra en saklig debatt om regionalpolitikens\r\nutformning i ett internationellt perspektiv.</pre><pre>Anf. 271  TAGE PÅHLSSON (c):</pre><pre>Herr talman! Det är trevligt att få träffa\r\nfinansministern så här första gången. Jag ber att få\r\ntacka för det uttömmande svaret. Det var mycket\r\nbra i sig, men det innehåller ett litet men väsentligt\r\nfel.</pre><pre>Min fråga gällde om dessa åsikter var förenliga med\r\nregeringens eller finansministerns syn på den\r\nframtida regionalpolitiska inriktningen, alltså inte\r\ndagens regionalpolitik. Det är det som är det\r\nväsentliga.</pre><pre>Jag ifrågasätter inte tjänstemännens rättighet att\r\nefter eget skön skriva debattartiklar och annat.\r\nMen det är inte fråga om vilken tjänsteman som\r\nhelst. Gunnar Wetterberg har en hög ställning på\r\ndepartementet. Man kan ifrågasätta om detta är\r\nresonemang som förs inom Finansdepartementet.</pre><pre>Anledningen till att jag ställde frågan var att denna\r\nartikel verkligen har varit en debattartikel i ordets\r\nrätta bemärkelse. Man kan säga att den har ställt\r\nhela Sverige på huvudet. Jag har ett speciellt\r\nintresse för regionalpolitiken, inte minst därför att\r\njag kommer från ett område som är beroende av\r\nordentliga regler av detta slag.</pre><pre>Jag vill fråga finansministern om den sista delen av\r\nsvaret. Det ger mig litet funderingar.\r\nFinansministern säger att hon anser att en aspekt av\r\nregionalpolitiken som kräver ytterligare belysning\r\när det europeiska perspektivet, och hon hoppas att\r\nvi kan föra en saklig debatt, osv. Är vi då tillbaka i\r\ndet som Gunnar Wetterberg skriver i sin artikel om\r\nlägesnackdelarna och vad det innebär för den\r\nframtida regionalpolitiken?</pre><pre>Anf. 272  Finansminister ANNE WIBBLE\r\n(fp):</pre><pre>Herr talman! Det är mycket bra att Tage Påhlsson\r\nnu erkänner att det gjordes en felaktig beskrivning\r\nav artikelns innehåll. Det är bra att få detta på\r\npränt. Jag tror att debatten tjänar på att man håller\r\nsig till det som står i texterna och argumenterar på\r\nett sakligt sätt när man deltar i debatten.</pre><pre>På den sista av Tage Påhlssons frågor vill jag svara\r\natt jag tycker att det är alldeles självklart att vi\r\nmåste diskutera regionalpolitik i ett internationellt\r\nperspektiv, eftersom det är en mycket viktig fråga i\r\nvåra EG-förhandlingar. Det är en av de frågor där\r\nSverige har mycket bestämda och precisa krav och\r\nönskemål i EG-förhandlingarna.</pre><pre>Regionalpolitiken behöver utvecklas framöver så\r\natt vi kan tillgodose våra önskemål om att ha en bra\r\nekonomisk utveckling i alla delar av landet. Man\r\ndiskuterar inom EG mycket om regioners\r\nutveckling. Det är enligt min mening alldeles\r\nsjälvklart att vi måste se även den svenska\r\nregionalpolitiken och den svenska utvecklingen i\r\ndet perspektiv som blir naturligt när vi\r\nförhoppningsvis blir medlemmar i den europeiska\r\ngemenskapen.</pre><pre>Jag hoppas verkligen att Tage Påhlsson och många\r\nandra vill delta i en konstruktiv och saklig debatt\r\nom regionalpolitikens utformning i ett\r\ninternationellt perspektiv. Annars tror jag att vi\r\nskulle tappa mycket av det vi kan uppnå i fråga om\r\nutveckling i hela Sverige.</pre><pre>Anf. 273  TAGE PÅHLSSON (c):</pre><pre>Herr talman! Som svar på kritiken mot att jag inte\r\nvar saklig i min fråga vill jag påpeka att jag skrev\r\nfrågan den 29 april, dvs. dagen efter det att den\r\nartikel var införd som hade rubriken ''Slopa\r\nNorrlandsstödet!''. Det var en slående rubrik. Jag\r\nhade vid detta tillfälle inte läst den dementi som\r\ntydligen var införd samma dag. Sedan har frågan\r\nfått ligga till sig några veckor. Det kan på sitt sätt ha\r\nvarit bra.</pre><pre>Gunnar Wetterberg skriver dock i sin artikel att\r\nåtminstone en del av morgondagens regionalpolitik\r\nmåste ha helt andra mål och kanske också andra\r\nmottagare. Han har sedan gått ut med en ny artikel\r\ni DN-debatt, jag tror att det var i går, där han\r\nverkligen gör avbön från sina tidigare åsikter, och\r\ndet ordentligt.</pre><pre>Men han har egentligen inte gjort någon ordentlig\r\navbön när det gäller detta att han vill fördela de\r\nregionalpolitiska medlen på andra mottagare än i\r\ndag. Det är därför jag vill fråga finansministern om\r\ndet finns idéer om att kanske fördela de\r\nregionalpolitiska medlen på annat sätt.</pre><pre>Anf. 274  Finansminister ANNE WIBBLE\r\n(fp):</pre><pre>Herr talman! Jag tycker att det är ganska viktigt att\r\nman, innan man gör något så allvarligt som att ställa\r\nen fråga i riksdagen, läser artikeln och inte bara\r\nrubriken. Jag utgår ifrån att Tage Påhlsson, precis\r\nsom vilken annan läsare som helst, i sådana fall\r\nskulle ha funnit att rubriken var helt missvisande.\r\nDet framgick ju också i tidningen dagen därpå.</pre><pre>Om Tage Påhlsson är intresserad av att föra en\r\ndiskussion i sakfrågan, om regionalpolitikens\r\nframtida inriktning, är det kanske naturligare att\r\nföra den med det statsråd ansvarar för detta\r\nsakområde. Ur Finansdepartementets perspektiv\r\ntycker jag att det är angeläget att vi för en sådan\r\nekonomisk politik, inkl. regionalpolitik, att vi kan\r\nfå en bra ekonomisk utveckling i hela landet. Vi har\r\nju tyvärr inte ett alltför stort överflöd av positiv\r\ntillväxt för närvarande. Det är mycket angeläget att\r\ndiskussionen om hur vi skall utveckla näringsliv och\r\narbetstillfällen i Sverige förs i det som är\r\nverkligheten, nämligen ett internationellt\r\nperspektiv.</pre><pre>Anf. 275  TAGE PÅHLSSON (c):</pre><pre>Herr talman! Jag har faktiskt läst artikeln, och jag\r\när inte den enda som har tolkat artikeln så att\r\nrubriken inte är så missvisande. Även\r\nrubriksättaren har tydligen gjort det, och det är inte\r\nvem som helst. Kvar står det faktum att Wetterberg\r\nskriver att dagens regionalpolitik måste ses över\r\noch att framtidens regionalpolitik måste ha andra\r\nmål.</pre><pre>Jag är orolig för att man har olika uppfattning inom\r\nolika departement i regeringen om den framtida\r\nregionalpolitiken. Det är en självklarhet att\r\nfinansministerns ställer upp på dagens\r\nregionalpolitiska mål. Det är ingenting att resonera\r\nom. Frågan är vad man anser om framtiden. Det är\r\ndärför jag ställer den här frågan. Jag är fortfarande\r\nlitet fundersam över om det här internationella\r\nperspektivet skall innebära att vi skall ta mer\r\nhänsyn till avståndsproblematiken så till vida att de\r\ndelar av Sverige som inte ligger nära kontinenten\r\noch nära EG kan bli missgynnade.</pre><pre>Anf. 276  Finansminister ANNE WIBBLE\r\n(fp):</pre><pre>Herr talman! Jag kan försäkra Tage Påhlsson om att\r\ndet kommer att finnas rikliga tillfällen att debattera\r\nden framtida inriktningen av regionalpolitiken i\r\nriksdagen, precis som sig bör, när regeringen har\r\nlagt fram förslag på detta område eller när frågan\r\naktualiseras på något annat sätt. Men det finns ju\r\nen viss arbetsfördelning i regeringen. Om man vill\r\nveta något om den framtida inriktningen av\r\nregionalpolitiken är det naturligt att frågan ställs till\r\nden minister som har detta som sitt ansvarsområde.</pre><pre>Mitt ansvarsområde handlar om ekonomisk politik\r\ni hela landet. Jag är alltså mycket angelägen om att\r\nföra en sådan ekonomisk politik, med hänsyn till de\r\ninternationella förutsättningar och villkor som finns\r\ni dag och i morgon, att vi kan få en positiv\r\nutveckling i hela landet. Kort sagt att vi kan få flera\r\njobb i Sverige.</pre><pre>Anf. 277  TAGE PÅHLSSON (c):</pre><pre>Herr talman! Jag är klart medveten om vad den\r\nregionalpolitiskt ansvarige ministern anser. Det är\r\ndärför jag ställer frågan till finansministern. Även\r\nom det är fritt fram för tjänstemän att framträda på\r\nolika sätt tycker jag att detta var så pass allvarligt\r\natt det skulle vara konstigt om inte Wetterbergs\r\nhögsta chef, dvs. finansministern, skulle veta något\r\nom det.</pre><pre>Däremot har jag inte trott att det var en beställning\r\nfrån finansministern. Det är en missuppfattning. I\r\nmin fråga säger jag så här: Är det ett mått på\r\ndepartementets och departementschefens åsikter\r\neller är det möjligen en beställning från annat håll?</pre><pre>Jag är inte ensam om att spekulera över om det kan\r\nvara en annan typ av beställning. Vi vet alla att\r\nGunnar Wetterberg är en debattglad man. Detta\r\nkan vara ett bra sätt för andra intressen att använda\r\nhonom som murbräcka i ett sådant resonemang.\r\nJag utgår då från att finansministern ställer upp på\r\nden nuvarande regionalpolitiken och inte har några\r\nplaner på en ändring i framtiden.</pre><pre>Anf. 278  Finansminister ANNE WIBBLE\r\n(fp):</pre><pre>Herr talman! Låt mig försäkra att varken jag eller\r\nnågra andra ministrar på andra departement\r\nanvänder våra tjänstemän som någon sorts\r\nmurbräcka för att föra fram åsikter som vi själva\r\ninte vill stå för, som Tage Påhlsson tydligen\r\ninsinuerar.</pre><pre>Det är oerhört centralt att tjänstemän, även om de\r\nråkar ha ganska höga tjänster, får delta och faktiskt\r\nuppmuntras att delta i den offentliga debatten.\r\nDärmed har vi ett klimat som befrämjar öppenhet\r\noch sakligt utbyte av åsikter. Jag blir ganska\r\nupprörd när jag hör hur Tage Påhlsson insinuerar\r\natt tjänstemän skulle användas eller låta sig\r\nanvändas på det viset. Så sker icke i regeringen.</pre><pre>Anf. 279  ANDRE VICE TALMANNEN:</pre><pre>Jag medger ytterligare ett inlägg från vardera sidan.</pre><pre>Anf. 280  TAGE PÅHLSSON (c):</pre><pre>Herr talman! Jag vill bara klarlägga att jag inte har\r\ntalat om någon murbräcka från statsrådshåll. Jag\r\nmenade att detta skulle komma från ett helt annat\r\nhåll, utanför regeringen. Jag är inte ensam om att\r\nha de funderingarna. Det är detta jag menar i min\r\nskrivelse.</pre><pre>Jag förutsätter att finansministern skulle ha gått ut\r\npå eget bevåg om det hade varit aktuellt. Det har\r\njag inte ifrågasatt. Jag vill klarlägga att det inte är\r\nnågra sådana insinuationer från min sida. Nu vet\r\njag att det inte är så, utan att detta är Wetterbergs\r\negna åsikter.</pre><pre>Överläggningen var härmed avslutad.</pre><pre>45 §  Svar på fråga 1992/93:667 om\r\nkapitaltillförseln till u-länderna</pre><pre>Anf. 281  Finansminister ANNE WIBBLE\r\n(fp):</pre><pre>Herr talman! Johan Lönnroth har frågat mig vilka\r\nåtgärder regeringen förespråkar för att öka\r\nkapitaltillförseln till u-länderna.</pre><pre>Frågeställaren hänvisar till ett nyligen avhållet\r\nmöte med utvecklingskommittén i Washington, där\r\nfrågan om privata kapitalflöden till u-länderna\r\nbehandlades. Kommittén är ett för Världsbanken\r\noch Internationella valutafonden gemensamt\r\npolicyrådgivande organ. Kommittén består av 24\r\nministrar. Danmark företrädde Norden och\r\nBaltikum vid mötet.</pre><pre>Jag är enig med Johan Lönnroth om att det\r\nföreligger stora behov av resursöverföringar till u-\r\nländer liksom till f.d. planekonomier. Vad som\r\nskett under de senaste åren är att de privata flödena\r\ntill u-länderna har ökat dramatiskt, medan det\r\nofficiella biståndet har stagnerat. Totalt uppgick de\r\nsamlade resursflödena -- offentliga och privata -- till\r\n128 miljarder amerikanska dollar 1992. Det privata\r\nkapitalet svarade för drygt hälften av dessa flöden\r\ntill u-länderna. För fem år sedan utgjorde de\r\nprivata flödena omkring 40 % av totala\r\nresursflöden på 76 miljarder dollar.</pre><pre>Vad som främst kännetecknar de privata flödena i\r\ndag är att utländska direktinvesteringar och\r\nportföljinvesteringar har ökat markant, medan den\r\ntidigare dominerande bankutlåningen har minskat\r\ndrastiskt. Utländska direktinvesteringar är i dag\r\nden största enskilda formen av kapitaltillförsel till\r\nu-länder, även större än det samlade gåvobiståndet.\r\nDe utländska direktinvesteringarna i u-länderna\r\nökade från 11 miljarder dollar 1983 till 38 miljarder\r\ndollar 1992. U-ländernas relativa andel av de\r\nglobala direktinvesteringarna är i dag på samma\r\nnivå som den var för 20 år sedan, dvs. 22--23 %.\r\nDet blir därmed direkt missvisande att påstå, som\r\nJohan Lönnroth gör, att den internationella\r\nfinansmarknaden inte fungerar så att kapital förs\r\növer till u-länderna som grupp. Frågeställningen är\r\ni stället hur den krets av u-länder som kan attrahera\r\nolika typer av flöden, och som är betydligt större än\r\nJohan Lönnroth antyder, skall kunna vidgas\r\nytterligare.</pre><pre>Mina synpunkter på dessa frågor överensstämmer\r\nmed dem som framfördes i det nordiskt-baltiska\r\ntalet vid Washingtonmötet. Den viktigaste\r\nförutsättningen är att u-länderna för en trovärdig\r\nekonomisk politik och genomför ekonomiska\r\nreformer. Därom är jag helt enig med\r\nfrågeställaren. För klarhets skull bör man skilja på\r\nolika ländergrupper vad gäller förutsättningarna att\r\nerhålla privat kapital. Länder som redan har\r\ntillgång till de internationella kapitalmarknaderna\r\nmåste fortsätta att driva en sund ekonomisk politik\r\nför att upprätthålla denna tillgång. De länder som\r\nnärmar sig marknadstillträde behöver komplettera\r\nde ekonomiska reformerna med långtgående\r\ninstitutionella reformer som syftar till att minska\r\nosäkerheten för utländska investerare. Utveckling\r\nav den privata sektorn och mänskligt kapital samt\r\ninstitutionell kapacitetsuppbyggnad är dessutom av\r\nspeciell betydelse. Även de länder som ej tills\r\nvidare kan väntas få nämnvärd tillgång till\r\nkapitalmarknaderna, dvs. de fattigaste länderna,\r\nbör föra en likartad politik för att ha möjlighet att\r\npå längre sikt attrahera privat kapital. För dessa\r\nländer kommer biståndet alltjämt att vara den\r\nviktigaste externa finansieringsformen.</pre><pre>Även om inhemska åtgärder i de enskilda u-\r\nländerna har störst betydelse för kapitalflödena,\r\nspelar givetvis också i-ländernas politik en stor roll.\r\nVi i i-länderna kan bidra genom att skapa en\r\nfördelaktig global ekonomisk miljö. En särskilt\r\nviktig åtgärd är att öppna våra marknader för u-\r\nländernas export, så att deras tillväxtmöjligheter\r\nkan tas till vara. En snabb avslutning av den\r\npågående Uruguayrundan är därför angelägen.\r\nDessutom bör eventuella hinder för privata\r\nkapitaltransfereringar till u-länderna ses över.</pre><pre>Slutligen framförde Norden vid mötet att\r\nVärldsbanken och andra internationella finansiella\r\ninstitutioner har en viktig roll att spela med\r\nrådgivning och finansiering som stöd till u-\r\nländernas egna ansträngningar. Jag menar att dessa\r\ninstitutioner har varit pådrivande och fullgjort en\r\nviktig katalytisk funktion, dvs. deras egen\r\nverksamhet har medverkat till att u-länderna fått\r\nandra former av kapitaltillförsel eller skuldlättnad.</pre><pre>Anf. 282  JOHAN LÖNNROTH (v):</pre><pre>Herr talman! Jag får tacka finansministern så\r\nmycket för svaret.</pre><pre>Jag tycker att det är litet orättvist av\r\nfinansministern att säga att min fråga är\r\nmissvisande, eftersom jag påstår att den\r\ninternationella finansmarknaden inte fungerar. De\r\nsiffror som finansministern nämner, dvs. flödena av\r\nkapital till u-länderna, är bruttosiffror.</pre><pre>Vi kan konstatera att en dramatisk förändring har\r\nägt rum under de senast 20 åren. Under åren 1972--\r\n1982 lånade de rika länderna netto ut 21 miljarder\r\ntill u-länderna. Under åren 1983--1990 gick\r\ndäremot 21 miljarder åt andra hållet, åt fel håll. Det\r\nberor på att mot dessa positiva bruttoflöden till u-\r\nländerna svarade ännu större belopp i\r\nkapitalskuldtjänst på de stora skulder som u-\r\nländerna tog -- till mycket höga räntor dessutom.</pre><pre>Därför hävdar jag nog att mitt påstående om att\r\nden här marknaden inte fungerar är korrekt. Det är\r\nalltså fråga om en dramatisk försämring av\r\nnettoströmmarna av kapital till u-länderna.</pre><pre>Det är i och för sig riktigt att det under de senaste\r\ntvå åren, 1991 och 1992, har skett något av en\r\nåterhämtning när det gäller de privata\r\ndirektinvesteringarna, men fortfarande är det en\r\nalldeles för liten andel som går till u-länderna,\r\nspeciellt med tanke på de stora skulder som u-\r\nländerna har att betala, med ett negativt netto som\r\nföljd.</pre><pre>Anf. 283  Finansminister ANNE WIBBLE\r\n(fp):</pre><pre>Herr talman! Jag kan helt hålla med Johan\r\nLönnroth om att vi i de rika länderna verkligen inte\r\nhar något skäl att slå oss för bröstet och säga\r\n''Hurra, vad vi är bra!'', utan det finns betydande\r\nbehov av ytterligare hjälp och kapitaltillförsel till\r\nutveckling i både de fattigare länderna och i de\r\nländer som har kommit i gång något så när med sin\r\nutveckling.</pre><pre>Från de nordiska ländernas sida och alldeles i\r\nsynnerhet från svensk sida brukar vi alltid -- och vi\r\ngjorde så även den här gången i Washington --\r\nförsöka trycka på för att få även andra länder att\r\ndelta i skuldlättnadsåtgärder av olika slag. Jag tror\r\natt detta har mycket stor betydelse för\r\nmöjligheterna att få strömmarna att bli litet mer av\r\nnettoströmmar i rätt riktning.</pre><pre>Angeläget framöver är att man faktiskt inser att den\r\ngrupp länder som har blivit mottagare av privat\r\nkapital är växande. Det är positivt, och det är\r\nangeläget att vi i de rikare länderna försöker hjälpa\r\ntill, så att den gruppen fortsätter att växa och så att\r\ndessa länder kan komma i gång mer och mer på\r\negen hand. Det är i det sammanhanget också\r\nangeläget att man koncentrar biståndsinsatser till\r\nde fattigare länderna.</pre><pre>Temat för en diskussion i samma krets av\r\norganisationer i september kommer också att vara\r\nhur man skall kunna öka kapitaltillförseln samt de\r\nallra fattigaste ländernas behov av finansiell hjälp.\r\nDetta kommer alltså att vara temat för\r\nUtvecklingskommitténs möte i september.</pre><pre>Anf. 284  JOHAN LÖNNROTH (v):</pre><pre>Herr talman! Låt mig ta upp ett par exempel på de\r\nallra fattigaste länderna. Så sent som alldeles i\r\nslutet av april lyckades USA stoppa ett lån från\r\nValutafonden till Vietnam, trots att man i Vietnam\r\npå senare tid verkligen har försökt att anstränga sig\r\nför att genomföra ekonomiska reformer och införa\r\nmer av marknadsekonomi.</pre><pre>Om vi ser på exemplet Afrika kan vi konstatera att\r\ndet är en dramatisk försämring som har ägt rum.\r\nAfrika emottar nu privata direktinvesteringar som\r\ntotalt sett är mindre än vad enbart Portugal får.\r\nDetta är också delvis en effekt av att EG:s inre\r\nmarknad suger till sig direktinvesteringarna, på\r\nbl.a. Afrikas bekostnad.</pre><pre>Jag såg exempelvis häromdagen en uppgift på att\r\ngenomsnittstullen för kakaobönor ligger på 2,6 %.\r\nTullen för choklad är däremot 12 %. Det här gör att\r\nförädlingsindustrierna och chokladproduktionen\r\nförläggs i de rika länderna, t.ex. i EG. Detta måste\r\nvändas.</pre><pre>Vad gör regeringen för att ändra på just dessa\r\nkonkreta förhållanden?</pre><pre>Anf. 285  Finansminister ANNE WIBBLE\r\n(fp):</pre><pre>Herr talman! Tiden medger inte att man gör någon\r\nlängre utläggning av de principer som rör den här\r\nfrågan och som jag är rätt säker på att Johan\r\nLönnroth väl känner till, eftersom han har\r\ndiskuterat frågan många gånger tidigare. Låt mig\r\nändå ta upp några aspekter.</pre><pre>När det gäller kakaobönor och tullen på\r\nkakaobönor resp. färdig choklad finns det en\r\nutomordentligt lämpad åtgärd, som faktiskt har\r\nmycket stor betydelse och för vilken den svenska\r\nregeringen trycker på i alla tänkbara sammanhang,\r\nnämligen att få större genomslag i alla av världens\r\norganisationer och överenskommelser av betydelse\r\nför frihandeln. Detta tar vi upp ständigt. Jag vågar\r\nnästan lova att t.ex. frågan om Uruguayrundans\r\navslutande i positiv mening kommer upp på svenskt\r\ninitiativ vid varje internationellt möte.</pre><pre>Om detta löser precis det problem vi nu diskuterar\r\nvill jag låta vara osagt, men det vore väldigt\r\nglädjande om vi var överens om själva tanken, att\r\ndet är mycket angeläget att ha så få\r\nhandelsrestriktioner som möjligt, för att därmed\r\nockså främja utvecklingen i både afrikanska länder\r\noch andra länder.</pre><pre>Anf. 286  JOHAN LÖNNROTH (v):</pre><pre>Herr talman! Problemet är att det här också\r\nsammanhänger nära med EG-frågan. Det är ju\r\nvälkänt att EG har en mer utvecklad protektionism\r\ngentemot just de fattigaste länderna än vad Sverige\r\nhar. Det som nu håller på att hända är att man drar\r\nner på biståndet; det har riksdagen så sent som i\r\ndecember beslutat att vi skall göra. Utvecklingen\r\nframöver ser inte särskilt mycket ljusare ut.\r\nSamtidigt satsas oerhört mycket på att vi skall\r\nintegreras med EG:s inre marknad och att\r\ninvesteringarna därmed skall flöda dit och att vi\r\nskall få investeringar från EG. Detta sker delvis på\r\nde fattigaste ländernas bekostnad, och det är det\r\nsom måste vändas. Det handlar inte bara om\r\nGATT-förhandlingarna. Det handlar också om\r\nhela frågan om EG-anpassningen.</pre><pre>Hur ser finansministern på det faktum att vi,\r\nsamtidigt som det svenska biståndet minskar, skall\r\nöka nettoflödet av kapital till EG-länderna?</pre><pre>Anf. 287  Finansminister ANNE WIBBLE\r\n(fp):</pre><pre>Herr talman! Johan Lönnroth och jag har litet olika\r\nåsikter om betydelsen av medlemskap i EG. Jag\r\ntycker egentligen att det är konstigt att man inte\r\njust från Johan Lönnroths utgångspunkt inser vilka\r\nmöjligheter vi framöver som medlemmar inom EG\r\nfår att verka i riktning mot en öppnare\r\nhandelspolitik från hela Gemenskapens sida. Detta\r\nvore en mycket stor framgång och av enormt stor\r\nbetydelse för både u-länder och tidigare\r\nkommunistländer. Därigenom skulle de inte bara få\r\ntillgång till svenska marknader, vilket vi kan fatta\r\nbeslut om redan nu, utan vi skulle på så sätt också\r\nkunna verka för att hela den europeiska\r\nkontinenten får en öppnare handelspolitisk\r\ninriktning.</pre><pre>Jag kan försäkra att detta ligger i inriktningen av\r\nden politik som Sverige vill driva fram och driva på\r\nnär vi väl blir medlemmar i EG. Men för att kunna\r\nuppnå detta måste vi först bli medlemmar, och om\r\ndet har vi litet olika syn.</pre><pre>Anf. 288  JOHAN LÖNNROTH (v):</pre><pre>Herr talman! Om skillnaden i fråga om synsätt är\r\nliten eller stor återstår att se. Trenden i dag i ett\r\nstagnerande EG är i alla fall att utvecklingen går\r\nmot en ökad slutenhet.</pre><pre>Hur blir det t.ex. med multifiberavtalet? Vi i\r\nSverige har ju beslutat att avveckla det, men i EG\r\nhar man det kvar. Det är oerhört väsentligt för u-\r\nländerna och för deras möjligheter att knyta till sig\r\nkapital för vidareutveckling och förädling av\r\ntekoindustrin. Det gäller t.ex. länder som Indien\r\noch Kina.</pre><pre>När det gäller regeringens agerande i de här\r\ninternationella sammanhangen förutsätter jag att\r\nregeringen mera aktivt kritiserar också de rika\r\nländernas protektionism. Jag tycker att väldigt litet\r\noffentlig kritik av framför allt EG:s mycket starka\r\nprotektionism har kommit till uttryck. På senare år\r\nhar sådana tendenser kunnat noteras också vad\r\ngäller USA. Regeringen där har t.ex. stoppat lån\r\ntill Vietnam, som jag redan har nämnt.</pre><pre>Anf. 289  Finansminister ANNE WIBBLE\r\n(fp):</pre><pre>Herr talman! Jag kan försäkra Johan Lönnroth om\r\natt mycket betydande kritiska åsikter förs fram i\r\nfråga om protektionism, vare sig denna\r\nförekommer inom EG eller den förekommer på\r\nandra håll. Så sent som vid lunchen i dag hade jag\r\nanledning att så att säga förespråka frihandel och\r\natt tala om de nackdelar som uppkommer om man\r\ninte stävjar de tendenser till protektionism som,\r\ntyvärr, existerar litet varstans när den ekonomiska\r\nutvecklingen inte är den allra bästa.</pre><pre>Så några ord i frågan om multifiberavtalet liksom\r\nför övrigt om de frihandelsavtal som Sverige har\r\nslutit med de baltiska länderna. Johan Lönnroth är\r\nsäkert väl medveten om att dessa frågor är mycket\r\nväsentliga i våra EG-förhandlingar. Den svenska\r\npositionen har vid flera tillfällen deklarerats här i\r\nriksdagen. När frågan om frihandeln är avgjord får\r\nvi hoppas att den avslutats till fördel inte bara för\r\nSverige utan också, och framför allt, för de länder\r\nsom i dag har behov av öppna marknader.</pre><pre>Överläggningen var härmed avslutad.</pre><pre>46 §  Svar på fråga 1992/93:670 om verkschefers\r\nstyrelseposter i privata företag</pre><pre>Anf. 290  Finansminister ANNE WIBBLE\r\n(fp):</pre><pre>Herr talman! Kenneth Attefors har frågat mig vad\r\njag avser vidta för åtgärder för att hindra att statliga\r\nchefer innehar styrelseposter i privata företag.\r\nFrågan har ställts med anledning av att\r\ngeneraldirektören vid Vägverket Per Anders\r\nÖrtendahl har styrelseuppdrag i bl.a Stora inköp\r\noch transport AB.</pre><pre>Myndighetschefer har en ställning i samhället som\r\nförutsätter stor integritet och ett brett förtroende\r\nfrån medborgarna. Detta bör beaktas när man\r\nbedömer lämpligheten av att en myndighetschef\r\nhar bisysslor eller uppdrag. Samtidigt är det\r\nväsentligt att det kommer till stånd ett ökat\r\nerfarenhetsutbyte mellan den statliga\r\nmyndighetssfären och näringslivet. Ett sätt att\r\nåstadkomma detta kan vara styrelserepresentation\r\ni bolagsstyrelser resp. myndighetsstyrelser.</pre><pre>På den statliga sidan måste då hänsyn tas till\r\nlagregleringen om att en arbetstagare inte får ha\r\nuppdrag som kan rubba förtroendet till hans eller\r\nhennes opartiskhet i tjänsteutövningen eller skada\r\nmyndighetens anseende.</pre><pre>I samband med utnämning av nya verkschefer sker\r\nen prövning i detta aveende bl.a. genom att\r\nkandidaterna uppmanas uppge eventuella uppdrag.\r\nJag utgår samtidigt från att nya uppdrag anmäls till\r\nresp. departementsledning och att samråd sker\r\nunder hand.</pre><pre>Vid formell prövning av bisyssla i form av uppdrag\r\nhar det skett att regeringen avstyrkt begäran från\r\nverkschef. Vad gäller Örtendahls styrelseuppdrag i\r\nStora inköp och transport AB har inte någon\r\nformell prövning skett av regeringen.</pre><pre>Anf. 291  KENNETH ATTEFORS (nyd):</pre><pre>Herr talman! Tack så hemskt mycket för svaret.\r\nDet var faktiskt ett väldigt vänligt svar. Jag trodde\r\nnämligen att ministern skulle lämna ett litet\r\naggressivare svar på en sådan här fråga. Det som\r\nframgår här är ganska klarläggande.</pre><pre>Jag ställde min fråga med anledning av ett visst TV-\r\nreportage. Genom riksdagens utredningstjänst har\r\njag fått ett utdrag ur en utredning beträffande\r\ngeneraldirektörers styrelseuppdrag.</pre><pre>Per Anders Örtendahl t.ex. sitter med i Wallenstam\r\nAB, Brio AB och Stora inköp och transport AB.\r\nNär det gäller Wallenstam AB och Brio AB tycker\r\njag faktiskt att det är väldigt bra att\r\ngeneraldirektören är ute i näringslivet och ser hur\r\ndet arbetas där. Orsaken till att jag reagerat är just\r\ndetta med Stora inköp och transport AB, som ju är\r\nett av de stora pappersföretagen och som har behov\r\nav bra transporter.</pre><pre>Om generaldirektören behöver ett\r\nerfarenhetsutbyte -- det står i svaret att ett sådant\r\nbehövs, och det instämmer jag i -- vore det kanske\r\nlämpligare att ta in någon från Stora, Munksjö eller\r\nSCA i Vägverkets styrelse. Då skulle man slippa\r\nkopplingen i fråga.</pre><pre>Sedan vill jag, fru minister, säga att jag till hundra\r\nprocent litar på Per Anders Örtendahl. Innan jag\r\nlämnade in min fråga ringde jag nämligen upp\r\nhonom, så jag vet att det inte finns några problem\r\npå det hållet.</pre><pre>Egentligen har jag inget att tillägga. Svaret är bra.\r\nDet står faktiskt i det att det finns en medvetenhet\r\nhär. Jag ville alltså bara påpeka att det kanske är\r\nlitet olämpligt att en generaldirektör har ett\r\nstyrelseuppdrag i företag som är gynnade av just\r\nden generaldirektörens verk.</pre><pre>Anf. 292  Finansminister ANNE WIBBLE\r\n(fp):</pre><pre>Herr talman! Jag kan alltså fatta mig mycket kort.\r\nDet är utmärkt att vi kan avföra det individuella\r\närendet. I stället kan vi diskutera principerna.</pre><pre>Jag tror att det är viktigt med öppenhet här.\r\nDärmed kan Kenneth Attefors och andra se vilka\r\npersoner som har uppdrag i olika styrelser. Det är\r\nmycket angeläget att vi i Sverige slår vakt om detta,\r\noch detta i sig skapar en viss garanti för att man inte\r\nså att säga sitter på fel stolar samtidigt.</pre><pre>Men det är också, naturligtvis med hänsyn tagen till\r\nde regler som måste finnas för höga tjänstemän,\r\nangeläget att statliga chefer har erfarenhet och\r\nmöjlighet att inhämta kunskaper om hur privat\r\nnäringsliv fungerar. Jag tror att ett sådant\r\nerfarenhetsutbyte är mycket centralt.</pre><pre>Anf. 293  KENNETH ATTEFORS (nyd):</pre><pre>Herr talman! Jag har, som sagt, inget att tillägga,\r\nför jag är nöjd med svaret. Jag har ju\r\nuppmärksammat bara just det här nämnda fallet.</pre><pre>Jag instämmer i vad som sägs i den senae delen i\r\nsvaret om att ett ökat erfarenhetsutbyte mellan den\r\nstatliga myndighetssfären och näringslivet är\r\nväldigt viktigt.</pre><pre>Tack ännu en gång för svaret!</pre><pre>Överläggningen var härmed avslutad.</pre><pre>47 §  Svar på frågorna 1992/93:665 och 681 om\r\ntidpunkten för en sjöfartspolitisk proposition</pre><pre>Anf. 294  Kommunikationsminister MATS\r\nODELL (kds):</pre><pre>Herr talman! Lars Svensk har frågat mig när\r\nregeringen kommer med ett förslag om en\r\nlångsiktig sjöfartspolitik. Kenneth Attefors har\r\nfrågat mig om jag ämnar lägga fram ett förslag om\r\nen långsiktig sjöfartspolitik före riksdagens\r\nsommaruppehåll. Jag besvarar frågorna i ett\r\nsammanhang.</pre><pre>Riksdagen beslutade i december i fjol att, i enlighet\r\nmed regeringens proposition om vissa\r\nsjöfartspolitiska åtgärder, för innevarande\r\nbudgetår införa ett särskilt statsbidrag för svenska\r\nhandelsfartyg som huvudsakligen går i fjärrfart.\r\nBidraget beräknades till ca 450 miljoner kronor.</pre><pre>I propositionen fäste regeringen stor vikt vid den\r\növerenskommelse om rationaliseringar och andra\r\nåtgärder som sjöarbetsmarknadens parter hade\r\nträffat. Förslag till en mer permanent insats från\r\nstatens sida fick bli beroende av om\r\nsjöarbetsmarknadens parter kan redovisa\r\nrationaliseringar och kostnadssänkningar i enlighet\r\nmed överenskommelsen.</pre><pre>I propositionen aviserades en utvärdering av\r\nparternas åtgärder före halvårsskiftet 1993. En\r\nförutsättning för denna utvärdering är givetvis att\r\nparterna kan ge regeringen ett tillfredsställande\r\nunderlag att utvärdera.</pre><pre>Sjöfolksförbundet har till departementet redovisat\r\navtal mellan förbundet och ett flertal rederier som\r\nvisar på väsentliga kostnadsreduceringar. Sveriges\r\nredareförening har vidare i en skrivelse till\r\nregeringen redovisat förslag till\r\nkostnadsreducerande åtgärder som man nu\r\nförhandlar med de sjöfackliga organisationerna\r\nom. Förhandlingar sker på både central och lokal\r\nnivå. Något slutligt resultat har inte kunnat\r\nredovisas än. Redareföreningens bedömning är\r\ndock att parterna har nått långt på vägen mot det\r\nuppsatta sparmålet.</pre><pre>Överenskommelsen mellan sjöarbetsmarknadens\r\nparter om att sänka kostnaderna undertecknades\r\nav fyra organisationer. Det återstår med andra ord\r\nnågon form av redovisning från de båda\r\nbefälsförbunden. Dessa två organisationers\r\nmedlemmar svarar för en betydande andel av\r\nkostnaderna för de ombordanställda. Därför är det\r\nsjälvfallet väsentligt att få en redovisning om vilka\r\nåtgärder dessa parter har vidtagit eller är beredda\r\natt vidta för att stärka svensk sjöfarts\r\nkonkurrenskraft.</pre><pre>Viktiga delar saknas med andra ord fortfarande i\r\ndet underlag som vi behöver för att kunna få en\r\nhelhetsbild av vad parterna åstadkommit inom\r\nramen för den redovisade överenskommelsen.\r\nParterna har därmed själva en avgörande roll för\r\nregeringens ställningstagande i frågan om en\r\nlångsiktig sjöfartspolitik. Detta bestämmer\r\ntidsplanen för regeringens behandling av frågan.\r\nMin förhoppning är att vi skall få möjlighet till en\r\nsamlad bedömning av samtliga parters insatser\r\ninom kort.</pre><pre>Anf. 295  LARS SVENSK (kds)</pre><pre>Herr talman! Jag tackar kommunikationsministern\r\nför svaret. Det är många som undrar över detta.</pre><pre>I en intervju med Erik Nordström säger han när det\r\ngäller rationaliseringsarbetet att arbetet bedrivs\r\naktivt och konstruktivt i samverkan mellan\r\nSjöfolksförbundet och de olika rederiföretagen och\r\nRedareföreningen.</pre><pre>I Göteborgsposten kan man läsa att mer än 60 % av\r\nde 200 aktuella fartygen i Sverige nu har genomfört\r\nkraftiga rationaliseringar.</pre><pre>Det har också skickats ett brev från\r\nRedareföreningen till departementet där det sägs:\r\n''-- -- -- att de centrala och lokala ansträngningar\r\nsom redovisats ovan sammantagna lett så långt att\r\nregeringen bör anse att förutsättningar därmed\r\nskapats ''för en utvecklad svensk sjöfart' -- -- --.''\r\nLängre fram i brevet står det: ''När det gäller\r\nförhandlingar på lokal nivå kan föreningen\r\nkonstatera att Sjöfolksförbundet visat stor\r\nsamarbetsvilja, särskilt i att nå fram till\r\nbemanningsreduktioner, medan\r\nbefälsorganisationerna hittills haft en mera negativ\r\ninställning till sådana åtgärder.''</pre><pre>Om man kopplar detta till ministerns svar och tittar\r\npå s. 84 i propositionen, där det sägs att en\r\nutvärdering av resultatet kommer att ske före\r\nhalvårsskiftet 1993, tolkar jag denna utvärdering\r\nsom att det inte blir något eftersom det inte finns\r\nnågon form av redovisning från de två\r\nbefälsförbunden. Stämmer det?</pre><pre>Anf. 296  KENNETH ATTEFORS (nyd):</pre><pre>Herr talman! Lars Svensk har sagt det mesta i detta\r\nsammanhang. Men i slutet av ministerns svar står\r\ndet: ''Min förhoppning är att vi skall få möjlighet till\r\nen samlad bedömning av samtliga parters insatser\r\ninom kort.'' Jag förmodar att det fattas en rad där\r\noch att meningen skulle avslutas med: och då skall\r\nvi lägga fram ett nytt långsiktigt sjöfartsprogram.</pre><pre>Min fråga till ministern är: Vad är inom kort?</pre><pre>När det gäller sjöfartspolitiken, måste jag få säga\r\natt jag tycker att ministern gjorde ett stort misstag i\r\nbörjan av denna sjöfartspolitiska hanteringen.\r\nMinistern gick ut och sade att detta skulle ske i\r\nsamförstånd osv. och att alla parter skulle vara\r\ninblandade. 14 dagar senare kom ministern med en\r\ndepartementspromemoria med en blåkopia av\r\nredarnas förslag.</pre><pre>Jag är själv skeppsredare och sjökapten och har\r\ndärför all förståelse för att det var en bra\r\npromemoria. Men det innebar faktiskt att man\r\ndirekt sparkade undan benen på Sjöfolksförbundet\r\natt över huvud taget komma till diskussionsbordet\r\noch lägga fram en blåkopia på redarnas förslag.</pre><pre>Jag läste i maskinbefälens tidning häromdagen att\r\nTom Heyman hade varit i Kalmar tillsammans med\r\nen del andra. Det stod i texten att den här frågan\r\nvar politiskt dödförklarad.</pre><pre>Jag har alltså två frågor. Den ena gäller om det\r\nfattas en rad i slutet av svaret efter orden inom kort.\r\nDen andra är: Är det internationella registret\r\ndödförklarat, eller skulle vi kunna införa ett sådant\r\nregister som jag föreslog med 30 % svensk\r\nbemanning?</pre><pre>Anf. 297  Kommunikationsminister MATS\r\nODELL (kds):</pre><pre>Herr talman! Lars Svensk frågade om denna\r\nutvärdering redan är avslutad. Han ansåg att den i\r\nså fall skulle leda till att det inte blir något fortsatt\r\nstöd. Svaret på denna fråga är nej. Utvärderingen\r\när alltså ännu inte gjord. Vi säger i propositionen\r\natt målsättningen är att utvärderingen skall ske före\r\nhalvårsskiftet. Det viktiga är naturligtvis att vi då\r\nhar fått in ett underlag som gör det möjligt att\r\nutvärdera huruvida de sammanlagda\r\nkostnadssänkningarna uppgår till det som vi kom\r\növerens om tidigare.</pre><pre>Jag har goda förhoppningar om att det skall kunna\r\nske. I den överenskommelse som undertecknades\r\nav fyra parter sade befälsorganisationerna\r\nnämligen att de var beredda att diskutera\r\nexempelvis borttagande av vissa arbetstidsregler\r\noch vissa ersättningar. Vidare sades att man skulle\r\nse över bemanningsreglerna och även överväga\r\nbemanningsreducering och utveckla och\r\nrationalisera arbetsuppgifter i\r\nombordorganisationen. Även detta hade ett syfte,\r\nnämligen att sänka bemanningskostnaderna och\r\nförbättra konkurrenskraften för fartyg under\r\nsvensk flagg.</pre><pre>Vi har sagt att vi skall ge parterna tid för att kunna\r\ngenomföra dessa åtgärder. Men tiden är nu\r\ndefinitivt inne för en utvärdering. Vi väntar som\r\nsagt från regeringens sida nu framför allt på\r\nbefälsorganisationernas bidrag i denna del.</pre><pre>Kenneth Attefors tyckte att jag hade agerat\r\ninkonsekvent genom att först tala om samförstånd\r\noch sedan lägga fram en departementspromemoria.\r\nKenneth Attefors vet lika väl som jag att\r\ndepartementspromemorian var just en\r\ndepartementspromemoria som gick ut på remiss.\r\nDen redovisade vad departementets tjänstemän\r\nansåg var nödvändigt för att åstadkomma en\r\nsjöfartspolitik utan statliga bidrag. Den politiken är\r\ninte aktuell, utan vi har lagt fram ett förslag. Nu\r\nväntar vi på ett bidrag även från\r\nbefälsorganisationerna för att kunna utvärdera det\r\noch gå vidare med sjöfartspolitiken mera\r\nlångsiktigt.</pre><pre>Anf. 298  LARS SVENSK (kds):</pre><pre>Herr talman! En förlängd tanke i detta\r\nsammanhang blir då hur det blir med utformningen\r\nav det framtida sjöfartsstödet. Jag förmodar att det\r\nblir någon form av förlängningar och att regeringen\r\nämnar återkomma i frågan.</pre><pre>Hur blir det då med framförhållningen? Blir den\r\nbättre än vad som skedde i slutet av förra året? Då\r\nfattade riksdagen beslut mycket sent, och det blev\r\nmycket knappt om tid. Det blev därför problem\r\nmed utbetalningarna av det retroaktiva stödet.\r\nFinns det en annan framförhållning i denna fråga?</pre><pre>Anf. 299  KENNETH ATTEFORS (nyd):</pre><pre>Herr talman! Det var ett tråkigt svar att detta\r\ninternationella register är dött. Jag var nämligen på\r\nNärsjöfartsforum i Göteborg för bara någon vecka\r\nsedan. Där säger näringen fortfarande att det\r\nabsolut bästa skulle vara om vi kunde få ett\r\ninternationellt register precis som Danmark,\r\nFinland, Norge och alla andra länder har.</pre><pre>I Danmark har DIS ökat antalet anställda ombord\r\npå danska fartyg med 4 600. Det förslag till\r\nsjöfartspolitiskt program som ministern\r\nförmodligen kommer att lägga fram innebär att\r\npersonalen kommer att minska, att människor\r\nkommer att bli arbetslösa. Med ett internationellt\r\nregister à la Danmark skulle vi öka antalet\r\narbetstillfällen.</pre><pre>Anf. 300  Kommunikationsminister MATS\r\nODELL (kds):</pre><pre>Herr talman! Lars Svensk frågade hur det blir med\r\nframförhållningen. Ju fortare regeringen får\r\nmöjlighet att göra sin utvärdering, desto större blir\r\nmöjligheterna också för regeringen att presentera\r\nett förslag till riksdagen före sommaruppehållet.\r\nDet brådskar alltså för parterna att komma in med\r\nunderlag för utvärderingen.</pre><pre>När det gäller Kenneth Attefors fråga om ett\r\neventuellt internationellt register, hade vi, herr\r\ntalman, en mycket ingående beredning för ungefär\r\nett år sedan i denna fråga. Det fanns då som bekant\r\nett utkast till en lagrådsremiss som skulle ge\r\nmöjligheter till att anställa arbetskraft på s.k.\r\nlokala avtal. Regeringen gick inte fram med ett\r\nsådant förslag.</pre><pre>De förutsättningar som gäller för regeringens\r\növerväganden är de som jag har angett i\r\npropositionen. I dessa förutsättningar ingår, som\r\njag tidigare framhöll, också parternas\r\növerenskommelse.</pre><pre>Jag vill också framhålla att en långsiktig\r\nsjöfartspolitik också kräver breda parlamentariska\r\nlösningar.</pre><pre>Anf. 301  KENNETH ATTEFORS (nyd):</pre><pre>Herr talman! Jag har faktiskt mycket stor respekt\r\nför kommunikationsministern. Jag tycker att han\r\ngör ett mycket bra arbete. Men tyvärr kan jag inte\r\nge denna eloge när det gäller just sjöfartspolitiken.\r\nNu sitter jag faktiskt med ganska mycket\r\ninformation från många korridorer på olika ställen\r\ninom regeringen också. Jag vet därför att denna\r\nfråga tyvärr inte handlades på det sätt som en så\r\nviktig näring skulle ha blivit handlagd.</pre><pre>Men nu är det som det är, och jag hoppas att\r\nministern kan samla det som parterna kommer med\r\noch att vi verkligen får en långsiktig sjöfartspolitik.\r\nJag hoppas också att inte alltför många blir\r\navskedade. Den 26 i denna månad kommer\r\nnämligen en del som är med i Sjöfolksförbundet\r\nupp, och de är förbaskade även på\r\nSjöfolksförbundet. Den långsiktiga\r\nsjöfartspolitiken har därför verkligen fått en ny\r\nvinkling. Jag upphör inte att förvånas när det gäller\r\ndetta.</pre><pre>Anf. 302  Kommunikationsminister MATS\r\nODELL (kds):</pre><pre>Herr talman! Låt mig bara avslutningsvis erinra om\r\nde parlamentariska spelregler som gäller om man\r\nskall åstadkomma långsiktiga parlamentariska\r\nlösningar. Jag vet inte hur Kenneth Attefors ser på\r\nde här sakerna, men jag tror att det inom varje\r\nnäringsgren i det svenska näringslivet finns ett\r\nmycket stort intresse av att titta på den politik som\r\nläggs fram av en regering. Har den chans att\r\növerleva ett antal mandatperioder framöver?</pre><pre>Det är därför jag är så angelägen om, herr talman,\r\natt se till att den sjöfartspolitik som skall gälla i\r\nSverige på lång sikt också skall ha en chans att\r\növerleva under ett stort antal mandatperioder\r\nframöver.</pre><pre>Anf. 303  KENNETH ATTEFORS (nyd):</pre><pre>Herr talman! Man får inte prata i jagform, men\r\ntydligen har jag större självförtroende än\r\nministern. Jag trodde nämligen att vi skulle vara\r\nlångsiktiga. Jag förutsätter att vi kan kravla oss kvar\r\nvid makten ett antal år och föra den sjöfartspolitik\r\nsom vi vill göra. Jag planerar inte att vi skall förlora\r\nmakten efter bara tre år. Min långsiktighet är att\r\nden borgerliga regeringen skall sitta kvar så länge\r\nsom möjligt, eftersom jag sympatiserar en aning\r\nmed den. Visserligen finns det många goda krafter\r\ninom socialdemokratin, men i det här fallet trodde\r\njag faktiskt att vi skulle ha långsiktighet på den\r\nborgerliga sidan.</pre><pre>Anf. 304  Kommunikationsminister MATS\r\nODELL (kds):</pre><pre>Herr talman! Jag inregistrerar naturligtvis med\r\ntacksamhet de trohetsförklaringar som Ny\r\ndemokrati nu gör till regeringen och hoppas att\r\ndetta också kommer att materialisera sig i de\r\nomröstningar som vi går till mötes i kammaren.</pre><pre>Överläggningen var härmed avslutad.</pre><pre>48 §  Svar på fråga 1992/93:666 om\r\ntrafiksäkerhetsnivån på importerade bilar</pre><pre>Anf. 305  Kommunikationsminister MATS\r\nODELL (kds):</pre><pre>Herr talman! Sten-Ove Sundström har frågat mig\r\nom jag är villig att vidta snabba åtgärder för att de\r\nimporterade bilarna skall hålla en lika hög\r\ntrafiksäkerhetsstandard som de bilar som säljs i\r\nUSA.</pre><pre>De säkerhetsbestämmelser som Sten-Ove\r\nSundström syftar på är bestämmelser som omfattas\r\nav EG:s regelverk och som ingår i EES-avtalet. I\r\nden svenska regleringen återfinns dessa\r\nbestämmelser bland Vägverkets föreskrifter. Med\r\nhänsyn till EES-avtalet, som riksdagen ställt sig\r\nbakom, är det inte möjligt för mig att föreslå några\r\nåtgärder som syftar till att ensidiga svenska\r\nåtgärder vidtas för att ändra kraven på importerade\r\nbilar. Sverige har emellertid traditionellt ofta varit\r\nett föregångsland i Europa då det gäller att införa\r\nsäkerhetskrav på bilar. Jag kommer därför att inom\r\nramen för det europeiska samarbetet verka för att\r\nde bilar som säljs i Sverige kommer att uppfylla alla\r\nnödvändiga säkerhetskrav.</pre><pre>Anf. 306  STEN-OVE SUNDSTRÖM (s):</pre><pre>Herr talman! Jag tackar statsrådet för svaret på\r\nfrågan. Bakgrunden är i korthet att man genom de\r\ntester som det australiensiska vägverket har gjort\r\ntillsammans med USA:s trafiksäkerhetsverk har\r\nkunnat konstatera att det finns avsevärda skillnader\r\nmellan bilar som är importerade till USA och till\r\nAustralien. Eftersom vi i Sverige ställer ungefär\r\nsamma säkerhetskrav som man har i Australien på\r\nden här importen är det mycket angeläget att\r\nnotera att den här skillnaden faktiskt kan ha en\r\navgörande betydelse vid en krock mellan bilar.</pre><pre>Det har visat sig att framför allt japanska märken\r\nsom Mazda 626, Toyota Cameron och flera andra\r\nhar en avsevärt klenare och sämre konstruktion i\r\nmånga avseenden i de typer som importeras till\r\nSverige. Det är allvarligt, inte minst därför att vi\r\nställer så höga krav på våra egna tillverkare när det\r\ngäller säkerhetsutrustning. Det är infästning i\r\nrattstänger, det är säkerhetsbälten och enklare\r\nstolar.</pre><pre>Jag har förståelse för att man inte kan bryta något\r\nEES-avtal. Men om man skall verka för sådana här\r\nsaker, vilken tidsaspekt skall man då se fram emot?\r\nÄr det inte så, Mats Odell, att de svenska\r\nbilkonsumenterna har rätt att få reda på om man\r\nköper en bil som tillhör B-laget på\r\ntrafiksäkerhetsområdet eller om det är en bil som\r\nverkligen klarar de hårda krav som amerikanarna\r\nställer upp? Detta är viktiga ingredienser i det\r\nframtida trafiksäkerhetsarbetet. Det är väsentligt\r\natt vi klarar ut detta och sätter press på tillverkarna.</pre><pre>Anf. 307  Kommunikationsminister MATS\r\nODELL (kds):</pre><pre>Herr talman! Det är precis som Sten-Ove\r\nSundström säger svårt för oss att införa särskilda\r\nkrav utan att detta uppfattas som tekniska\r\nhandelshinder. Sverige befinner sig också som land\r\ni den situationen att vi är oerhört beroende av\r\nbilexport. Därför vore en anklagelse om\r\nhandelshinder väldigt olycklig för oss. Det tror jag\r\natt Sten-Ove Sundström och jag är helt överens om.</pre><pre>Jag har, liksom Sten-Ove Sundström, mycket\r\nnoggrant följt den här debatten. Jag blev skrämd\r\nnär jag tog del av de rapporter som framför allt\r\nprofessor Claes Tingvall, trafikforskare, har\r\npresenterat i de här sammanhangen.</pre><pre>Det Claes Tingvall anser vore önskvärt är\r\ndetsamma som Sten-Ove Sundström själv säger är\r\nviktigt att få veta, nämligen om en bil tillhör A-\r\neller B-laget, att den klarar de normer som bl.a. är\r\nuppställda i USA.</pre><pre>Claes Tingvall föreslår att man skall införa en\r\nsäkerhetsdeklaration på alla nya bilar. Det finns\r\nredan i dag ett stort antal säkerhetsdetaljer som har\r\ntillkommit genom att konsumenterna har tryckt på\r\noerhört kraftfullt. Vi kan nämna luftkuddar,\r\nlåsningsfria bromsar, höga bromsljus. Detta finns i\r\ndag på allt fler bilar utan att det är obligatoriska\r\nutrustningsdetaljer. En annan sådan här\r\nsäkerhetsdetalj är ju vinterdäck, som inte är\r\nlagstadgade. Ändå har nästan alla bilar vinterdäck\r\ni mellersta och norra Sverige.</pre><pre>Jag tycker att det är viktigt att den här debatten\r\nkommer i gång. Den gör konsumenterna\r\nuppmärksamma. Den gör det möjligt att driva på i\r\nolika internationella organ. Det är inom EG och\r\näven inom FN:s europeiska organ, ECE, som den\r\nhär typen av arbete måste bedrivas.</pre><pre>Anf. 308  STEN-OVE SUNDSTRÖM (s):</pre><pre>Herr talman! Jag instämmer med\r\nkommunikationsministern i att det är viktigt att\r\ndebatten hålls i gång på det här området, inte minst\r\nmot bakgrund av att just importörer och\r\nföreträdare för Mazda, Honda, Toyota, Subaru,\r\nm.fl., framför allt japanska bilmärken, i en DN-\r\nintervju har medgett att det föreligger skillnader.</pre><pre>Framför allt är det viktigt att vi hjälps åt politiskt\r\natt pressa fram den här\r\ntrafiksäkerhetsdeklarationen på bilar, eftersom det\r\nuppenbarligen är nödvändigt att göra på det sättet\r\ngentemot bilfabrikanterna. Det är markanta\r\nskillnader i trafiksäkerhetskraven, och det är\r\nviktigt att man får en norm till stånd. Vi bör ser till\r\natt också få igenom de bästa kraven på de märken\r\nsom har cirkulerat i pressen, framför allt de\r\njapanska märkena. Konsumenterna skall, när de\r\nköper en japansk bil av de här kända märkena,\r\nockså kunna räkna med att få A-kvaliteten och inte\r\nB-kvaliteten, avsedd för en annan marknad som\r\ninte vi är vana vid.</pre><pre>Anf. 309  Kommunikationsminister MATS\r\nODELL (kds):</pre><pre>Herr talman! Jag noterar när det gäller\r\nsäkerhetsdeklarationer att professor Claes Tingvall\r\nhävdar att han inte vill ha en lagstiftning. Han\r\nsäger: Vi tror att man kan nå resultat på frivillig\r\nväg. Kravet från bilköparna är så stort på att få\r\nkorrekt information att om några tillverkare börjar,\r\ntvingas de andra att följa efter.</pre><pre>Herr talman! Min avsikt är att ta upp den här frågan\r\nmed konsumentministern, Inger Davidson, för att\r\ndiskutera vad som kan göras på konsumentsidan.\r\nSamtidigt skall vi driva på politiskt i alla de\r\nrelevanta europeiska organen.</pre><pre>Anf. 310  STEN-OVE SUNDSTRÖM (s):</pre><pre>Herr talman! Jag håller med\r\nkommunikationsministern. Jag tror inte att det är\r\nmöjligt att åstadkomma en effektiv lagstiftning på\r\ndet här området. Påtryckningar får ske på andra\r\nsätt.</pre><pre>Jag ser med tillfredsställelse på statsrådets löften att\r\nta kontakt med konsumentministern. Jag tror också\r\natt det vore angeläget att på något sätt hålla\r\nkontakten med importörerna på det här området.</pre><pre>Det här är en viktig fråga, som vi bör följa upp i\r\nframtiden. Låt oss vara överens om att ett första\r\nsteg är att få till stånd konsumentupplysningar för\r\ndem som skall köpa de här bilarna i framtiden. Det\r\ntror jag är angeläget.</pre><pre>Överläggningen var härmed avslutad.</pre><pre>49 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU34</pre><pre>Finansutskottets betänkande 1992/93:FiU24</pre><pre>Utrikesutskottets betänkanden 1992/93:UU13,\r\nUU19, UU26, UU27 och UU32</pre><pre>Trafikutskottets betänkande 1992/93:TU36</pre><pre>Jordbruksutskottets betänkande 1992/93:JoU14</pre><pre>Arbetsmarknadsutskottets betänkande\r\n1992/93:AU16</pre><pre>50 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:229 Ändring i lagen (1971:176) om vissa\r\ninternationella sanktioner, m.m.</pre><pre>Motionerna</pre><pre>med anledning av prop. 1992/93:245 Lagreglering\r\nav det statliga stödet till banker och andra\r\nkreditinstitut, m.m.</pre><pre>1992/93:N62 av Göran Magnusson (s)</pre><pre>1992/93:N63 av Ian Wachtmeister och Bengt\r\nDalström (nyd)</pre><pre>51 § Anmälan om frågor</pre><pre>Anmäldes att följande frågor framställts</pre><pre>den 18 maj</pre><pre>1992/93:716 av Maud Björnemalm (s) till\r\nkulturministern om verkställigheten av\r\navvisningsbeslut:</pre><pre>För att kunna förkorta handläggningstiderna och\r\nför att minska förläggningskostnaderna har\r\nInvandrarverket och Utlänningsnämnden fått extra\r\nresurser.</pre><pre>Nu har emellertid en ny ''flaskhals'' uppstått.\r\nPolisen har inte tillräckliga resurser för att i snabb\r\ntakt kunna verkställa avvisningsbesluten. Det är\r\ninte heller de arbetsuppgifter som polisen\r\nprioriterar.</pre><pre>Det finns för närvarande ca 7 000 personer på\r\nflyktingförläggningarna som väntar på polisens\r\nverkställighet. Att så många vistas på förläggningar\r\ni väntan på avvisning medför kraftigt ökade\r\nförläggningskostnader.</pre><pre>Är kulturminister Birgit Friggebo beredd att\r\nmedverka till att polisen får de resurser som behövs\r\nför att snabbt verkställa beslutade avvisningar?</pre><pre>1992/93:717 av Lennart Daléus (c) till statsrådet\r\nReidunn Laurén om ersättningsbeloppet i\r\natomansvarighetslagen:</pre><pre>Den 4 december 1991 beslöt riksdagen i enlighet\r\nmed lagutskottets betänkande angående\r\natomansvarighetsfrågor (1991/92:LU12). I\r\nbetänkandet betonade utskottet ''att det är\r\nangeläget att regeringen tar initiativ till ändring av\r\natomansvarighetslagen i förevarande hänseende så\r\nsnart som det föreligger ett tillfredställande\r\nbeslutsunderlag''. Det som avsågs var en höjning av\r\nersättningsbeloppet vid en olycka. Utskottet\r\nunderströk också ''vikten av att regeringen noga\r\nföljer utvecklingen på området och efter hand som\r\nförhållandena medger ett ökat skadeståndsansvar\r\nför anläggningsinnehavaren återkommer med\r\nförslag i frågan''. Utskottet uttalade vidare att det\r\nkunde ''finnas anledning för regeringen att ta upp\r\növerläggningar med kärnkraftsindustrin i syfte att\r\nframtida kapacitetsökningar på\r\nförsäkringsmarknaden främst skall ställas till\r\nförfogande för höjningar av ansvarsförsäkringarna\r\noch därmed också möjliggöra en höjning av det\r\nbelopp med vilket anläggningsinnehavaren\r\nansvarar''. Utskottet framhöll också det angelägna\r\ni att regeringen i dessa frågor verkar på det\r\ninternationella planet.</pre><pre>Vilka åtgärder avser regeringen att vidta med\r\nanledning av resultaten av de överläggningar,\r\ninternationella initiativ etc. som lagutskottet\r\nefterfrågade i sitt betänkande?</pre><pre>1992/93:718 av Lennart Daléus (c) till\r\nfinansministern om miljöfrågorna och den\r\neuropeiska banken för återuppbyggnad och\r\nutveckling:</pre><pre>Den svenska finansministern har blivit ordförande\r\ni EBRD, den europeiska banken för\r\nåteruppbyggnad och utveckling.</pre><pre>Miljöfrågorna måste spela en central roll i bankens\r\nverksamhet. Stöd bör ej ges till projekt som kan\r\ninnebära ökad negativ miljöpåverkan. Villkoren\r\nför miljöprojekten bör göras så förmånliga som\r\nmöjligt för de länder vars ekonomiska system är\r\nunder uppbyggnad. Det är vidare angeläget för\r\nSverige att Östersjön är ett centralt område i\r\nbankens arbete.</pre><pre>Hur avser regeringen att bedriva arbetet inom\r\nEBRD för att få ökad miljöprofil på bankernas\r\narbete?</pre><pre>52 §  Kammaren åtskildes kl. 21.59.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. ajourneringen kl. 17.05,</pre><pre>av tredje vice talmannen därefter t.o.m. 38 § anf.\r\n232 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}