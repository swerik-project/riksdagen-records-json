{"dokumentstatus":{"dokument":{"hangar_id":"2438982","dok_id":"GE0996","rm":"1990/91","beteckning":"96","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"96","slutnummer":"0","datum":"1991-04-17 00:00:00","systemdatum":"2010-02-17 00:00:00","publicerad":"1991-04-17 00:00:00","titel":"Riksdagens snabbprotokoll 1990/91:96 Onsdagen den 17 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{FD6413C4-D928-4F63-A66B-55B8C540FA57}","dokument_url_text":"http://data.riksdagen.se/dokument/GE0996/text","dokument_url_html":"http://data.riksdagen.se/dokument/GE0996","dokumentstatus_url_xml":"http://data.riksdagen.se/dokumentstatus/GE0996","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:96</div>\r\n<div class=\"sidhuvud_datum\">Onsdagen den 17 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 11 april.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1990/91:173 till skatteutskottet</pre><pre>Motionerna</pre><pre>1990/91:U14--U17 till utrikesutskottet</pre><pre>1990/91:K46--K59 till konstitutionsutskottet</pre><pre>1990/91:So59--So62 till socialutskottet</pre><pre>1990/91:N96 till näringsutskottet</pre><pre>1990/91:So65--So70 till socialutskottet</pre><pre>1990/91:N97--N99 till näringsutskottet</pre><pre>1990/91:Bo55--Bo59 till bostadsutskottet</pre><pre>1990/91:N100--N105 till näringsutskottet</pre><pre>1990/91:So63--So64 till socialutskottet</pre><pre>1990/91:Jo142--Jo152 till jordbruksutskottet</pre><pre>1990/91:Sk58--Sk63 till skatteutskottet</pre><pre>1990/91:Fö21 till försvarsutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Socialutskottets betänkande 1990/91:SoU12</pre><pre>4 § Särskilt kommunalt bostadstillägg till\r\nfolkpension</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU19 Särskilt kommunalt bostadstillägg\r\ntill folkpension (prop. 1990/91:119).</pre><pre>Anf. 1 GULLAN LINDBLAD (m):</pre><pre>Herr talman! Så står riksdagen åter inför en\r\n''brandkårsutryckning'' till följd av en felaktig\r\npolitik, som nu drabbar våra svagaste i samhället,\r\npensionärerna, de äldre.</pre><pre>Det som vi moderater länge varnade för, nämligen\r\natt låginkomstpensionärerna skulle få stå med\r\nmössan i hand vid socialbyråerna som en följd av\r\nskatteomläggningens finansiering, blev tyvärr\r\nverklighet.</pre><pre>Vi uppmärksammade detta under flera debatter i\r\nanledning av den planerade skatteomläggningen,\r\noch vår partiledare sade, bl.a. under den\r\nallmänpolitiska debatten i vintras, att pensionärer\r\nskall kunna leva på sin pension, likaväl som vi\r\nandra skall kunna leva på vår lön. Han var väl\r\nmedveten om situationen för hundratusentals\r\npensionärer, som drabbats av kraftiga\r\nkostnadsökningar men inte fått några\r\nskattelättnader. Till yttermera visso har\r\nbasbeloppet manipulerats så att en ensamstående\r\npensionär förlorar ca 140--150 kr. i månaden på\r\ndetta.</pre><pre>Jag har sällan fått så många personliga kontakter i\r\nett ärende som i detta. Förtvivlade pensionärer har\r\nringt och berättat att de har fått hyrorna höjda med\r\n400--500 kr. per månad, att matkostnaderna stigit\r\nkraftigt liksom resekostnaderna på grund av ny och\r\nökad moms utan att de har fått någon skattelättnad.</pre><pre>I utskottet har vi uppvaktats såväl av\r\nPensionärernas riksorganisation som av Sveriges\r\npensionärsförening, som båda har framhållit att det\r\när skatteomläggningen som till övervägande del har\r\norsakat problemen. I utskottsbetänkandet\r\nredovisas att 13,9 % av en hyreshöjning om 24 %\r\nhärrör sig från skatteomläggningen.</pre><pre>Vi moderater krävde redan under allmänna\r\nmotionstiden ett skyndsamt förslag för att lösa\r\npensionärernas problem, såväl kortsiktigt som mer\r\nlångsiktigt.</pre><pre>Det var förvånande när regeringsledamöter i det\r\nlängsta hävdade att alla pensionärer skulle få en\r\nrealt höjd standard som en följd av skattereformen.\r\nInte mindre förvånande var det att de försökte\r\nbortförklara verkligheten, eller som\r\nsocialministern i ett TV-program sade att hon inte\r\nalls hade räknat med att skatteomläggningen kunde\r\nfå så negativa effekter. Det är precis samma\r\nlomhördhet och dåliga inlevelseförmåga inför\r\nvanliga människors villkor från\r\nsocialdemokraternas sida som biträdande\r\nsocialministern manifesterade när han för inte så\r\nlänge sedan deklarerade att man hade bortsett från\r\nhur stor ensamheten kunde bli hos de riktigt gamla\r\noch att det behövdes vårdformer mellan det egna\r\nhemmet och långvården.</pre><pre>Tänk om ni socialdemokrater hade lyssnat till oss i\r\ntid!</pre><pre>När pensionärernas protester fortsatte att vara\r\nhögljudda lovade statsministern till sist att det\r\nskulle läggas fram ett förslag som skulle förbättra\r\nderas ekonomiska situation.</pre><pre>Efter mycket lång väntan lades ett förslag fram,\r\nsom i omarbetad form diskuteras här i dag, vilket\r\njag betonar.</pre><pre>Förslaget gick ut på att de pensionärer som hamnat\r\nunder socialbidragsnormerna i resp. kommun\r\nskulle få ett extra kommunalt bostadstillägg under\r\n1991 som skulle betalas retroaktivt fr.o.m. den 1\r\njanuari 1991. Staten skulle stå för kostnaden fram\r\nt.o.m. den 30 april, medan utbetalningen under\r\nresten av året skulle bekostas enligt de vanliga\r\nreglerna för bostadstillägg till pensionärer, dvs. att\r\nstaten skulle stå för 25 % av kostnaderna.</pre><pre>Vi moderater kunde gå med på förslaget som en\r\nförsta nödfallsåtgärd, ett provisorium och ingenting\r\nannat. Vi påtalade dock att förslaget hade en\r\nallvarlig begränsning, det gällde endast de 50 000--\r\n60 000 pensionärer som hamnade under\r\nsocialbidragsnormen, vilken dessutom varierar\r\nstarkt från kommun till kommun. Övriga flera\r\nhundra tusen pensionärer skulle bara få nöja sig\r\nmed att konstatera löftesbrottet.</pre><pre>I vår motion i anledning av propositionen\r\nframförde vi med kraft att kostnaderna för det\r\nsärskilda bostadstillägget skulle åvila staten och\r\ninte kommunerna, som regeringen föreslog.</pre><pre>Vi ansåg vidare att utredningen om det framtida\r\nKBT borde vara parlamentarisk och inte en\r\nenmansutredning. Vi anförde dessutom att\r\nregeringen skyndsamt måste utreda det moderata\r\nförslaget i pensionsberedningen om en successiv\r\nuppräkning av folkpension och pensionstillskott\r\noch motsvarande höjning av ''golvet'' inom ATP.\r\nDenna sistnämnda fråga behandlas i det\r\nbetänkande som diskuteras senare i dag.</pre><pre>Herr talman! Utskottet har nu i enighet ändrat\r\npropositionens förslag på en del punkter. Det gäller\r\nbostadskostnaderna, som skall bedömas skäliga\r\nenligt socialstyrelsens norm för bostadskostnader\r\nvid beräkning av underhållsbidrag.\r\nSocialbidragsnormen skall bedömas lägst enligt\r\nsocialstyrelsens normer dess allmänna råd. Särskilt\r\nbostadstillägg t.o.m. april månad skall tillämpas\r\nenligt de normer som gällde t.o.m. den 1 februari\r\n1991, men därefter skall ändringar av normerna\r\nefter den 1 februari beaktas. Uskottet beräknar nu\r\natt ytterligare 5 000--6 000 pensionärer kan få en\r\nnågot förhöjd levnadsstandard genom detta.</pre><pre>Vi moderater har tillsammans med folkpartiet\r\nliberalerna, centern och miljöpartiet reserverat oss\r\nmot att kommunerna skall ha kostnadsansvaret.\r\nKommunerna har ingen skuld i\r\nskatteomläggningens effekter, och de har framför\r\nallt, vilket vi har tagit fasta på i reservationen.\r\nredan antagit sina budgetar. I finansplanen står det\r\nfaktiskt att staten inte skall ålägga kommunerna\r\nextra utgifter, bl.a. med hänsyn till skattestoppet,\r\noch detta är ett löftesbrott!</pre><pre>Som en följd av vårt ställningstagande har vi i\r\nreservation 5 anslagit 15 milj.kr. utöver regeringens\r\nförslag.</pre><pre>Vi har tillsammans med folkpartiet liberalerna\r\nockså reserverat oss till förmån för att särskilt KBT\r\nockså skall kunna utgå till pensionärer som hamnat\r\nutanför socialbidragsnormen men som i dag inte är\r\nberättigade till KBT.</pre><pre>I reservation 6 har vi tillsammans med miljöpartiet\r\nframhållit behovet av kostnads- och\r\nkonsekvensanalyser, inte minst för kommunernas\r\ndel.</pre><pre>Herr talman! Jag skall med hänsyn till kammarens\r\ntid be att få yrka bifall endast till reservation 3.</pre><pre>Anf. 2 BARBRO SANDBERG (fp):</pre><pre>Herr talman! I det här betänkandet behandlas som\r\nGullan Lindblad sade det särskilda kommunala\r\nbostadstillägget till pensionärer.</pre><pre>Den ekonomiska politiken har en avgörande\r\nbetydelse för alla människors välfärd. För att\r\nlångsiktigt trygga de värden ett gott samhälle\r\nbygger på måste först kampen mot inflationen\r\nvinnas. Inflation leder till urholkad\r\nkonkurrenskraft och en snabbt stigande\r\narbetslöshet. Den orsakar också en godtycklig och\r\norättvis omfördelning av ekonomiska tillgångar i\r\nsamhället, ofta till nackdel för de äldre. Den leder\r\nvidare till höga räntor, som nu bidragit till de\r\nhyreshöjningar som skapar ekonomiska problem\r\nför vissa pensionärsgrupper.</pre><pre>För att trygga pensionerna för framtiden måste vi\r\nockså ha ekonomisk tillväxt. Det nuvarande\r\npensionssystemet förutsätter en genomsnittlig\r\ntillväxt på 2 % per år.</pre><pre>Skattereformen är en investering i en bättre\r\nekonomisk utveckling och som sådan oerhört viktig\r\nför dagens och framtidens pensionärer. Den ökade\r\ntillväxten skall förutom att långsiktigt trygga\r\npensionerna också garantera resurser till bl.a.\r\nsjukvård.</pre><pre>Jag vill understryka att dagens proposition inte har\r\nnågot samband med skattereformen.\r\nHyreshöjningarna fr.o.m. februari 1991 ligger på ca\r\n24 %. Ca 13 % är en följd av skattereformen. De\r\npensionärer som avses bli kompenserade med\r\ndagens proposition, alltså de som endast har\r\nfolkpension och pensionstillskott eller mycket låg\r\nATP, fick ingen skattesänkning, därför att de inte\r\nbetalar någon skatt. De kompenserades i stället\r\ngenom höjt pensionstillskott och höjt tak för det\r\nkommunala bostadstillägget (KBT). Jag vill för\r\nGullan Lindblad på nytt betona att det inte är\r\nskattereformen utan regeringens allmänna\r\nekonomiska politik som har orsakat\r\nkostnadsökningarna. Hyreshöjningar som inte har\r\nsamband med skattereformen kommer ju också att\r\npåverka basbeloppet nästa år.</pre><pre>I början av detta år stod det klart att\r\nhyresökningarna skulle bli stora och att ett antal\r\nkommuner samtidigt inte höjde taket för KBT.\r\nNågot sådant underlag fanns inte att tillgå tidigare\r\nunder 1990, bl.a. eftersom kommunernas beslut\r\nbeträffande KBT fattades på senhösten.</pre><pre>Folkpartiet liberalerna anser att det är självklart att\r\npensionärer med låg pension och hög hyra måste få\r\nkompensation för de fördyringar som har inträffat.\r\nDetta påpekade vi för regeringen i ett tidigt skede\r\noch anser att dagens proposition är en följd av\r\ndenna kontakt.</pre><pre>Vi har vid flera tillfällen föreslagit att reglerna för\r\nKBT skall vara lika i alla kommuner. Detta har\r\nmajoriteten motsatt sig. Konsekvensen av detta ser\r\nvi nu. Vore reglerna för KBT enhetliga, skulle det\r\nvara mycket lättare att hjälpa de pensionärer som\r\nhar hamnat i en svår ekonomisk situation. Den\r\ngenomförda höjningen av KBT och\r\npensionstillskottet vid årsskiftet har förbättrat\r\npensionärernas ekonomiska villkor. Men dessa\r\nförändringar kan begränsas av de kommunala\r\nbesluten. Vi ser utskottets förändring av\r\npropositionen som ett steg i rätt riktning mot\r\nenhetliga regler.</pre><pre>I propositionen föreslås att staten och kommunerna\r\nskall dela på kostnaden för det särskilda\r\nkommunala bostadstillägget. Staten skulle ta hela\r\nkostnaden för de första fyra månaderna och\r\ndärefter som vanligt 25 %. Utskottsmajoriteten har\r\ngjort en mindre förändring så till vida att staten ger\r\n40 % i stället 25 % i bidrag från maj månad.</pre><pre>Vi motsätter oss regeringens förslag att\r\nkommunerna skall betala en del av räkningen för\r\ndet särskilda kommunala bostadstillägget.</pre><pre>Visst finns det vissa skäl som kan anföras för en\r\nsådan lösning. Men från kommunalt håll har starka\r\ninvändningar riktats mot regeringens förslag i\r\ndenna del. Man har pekat på att det har framlagts\r\nefter det att kommunala budgetar gjorts upp och att\r\ndet därför försvårar kommunernas ekonomiska\r\nplanering i en redan trängd situation.</pre><pre>Vi har för vår del tagit intryck av den\r\nargumentation som företrädare för\r\nkommunsektorn har framfört. Landets\r\nkommunpolitiker brottas med svåra problem och\r\nmöter viktiga utmaningar, inte minst i vad gäller\r\nden förnyelse av den offentliga sektorn som är en\r\nav 90-talets politiska huvuduppgifter.</pre><pre>I detta läge är det av central betydelse att staten\r\nundviker att agera på ett sätt som bland\r\nkommunpolitiker skapar en känsla av att staten\r\nlägger på kommunerna ekonomiska bördor utan\r\nförvarning och utan att ge kommunerna\r\nmöjligheter att anpassa sin verksamhet till nya\r\nvillkor.</pre><pre>Mot denna bakgrund föreslår vi att staten tar hela\r\nkostnaden för denna tillfälliga åtgärd. Detta säger\r\nvi i reservation 3 tillsammans med moderaterna,\r\ncentern och miljöpartiet. Jag vill här yrka bifall till\r\nden reservationen.</pre><pre>Herr talman! Jag vill till slut återigen framhålla\r\nfördelen med att KBT utgår efter enhetliga regler i\r\nhela landet. Folkpartiet liberalerna har även i\r\ndenna motion föreslagit en utredning, som bör ges\r\ndirektiv att skyndsamt utarbeta förslag för att de\r\nnya reglerna skall kunna träda i kraft den 1 januari\r\n1992.</pre><pre>Folkpartiet liberalerna står givetvis bakom alla\r\nreservationer som har undertecknats av de liberala\r\nutskottsledamöterna, men jag yrkar som sagt bifall\r\nbara till reservation 3.</pre><pre>Anf. 3 GULLAN LINDBLAD (m) replik:</pre><pre>Herr talman! Jag skall inte träta med Barbro\r\nSandberg. Det viktiga är ju att vi i en brydsam\r\nsituation hjälper pensionärerna. Jag vill dock erinra\r\nom vad Barbro Sandberg själv sade, nämligen att ca\r\n14 % av 24 % är en direkt följd av\r\nskatteomläggningen. Såväl SPF som PRO\r\nbetonade ju vid utskottsbesöket att det hela\r\nberodde på skatteomläggningen.</pre><pre>Skattereformen innebar ju inte någon sänkning av\r\nskattetrycket för de enskilda människorna.\r\nDäremot måste vi betala höjd och ny moms, och\r\ndet drabbar pensionärerna lika mycket som oss\r\nandra. Skattetrycket har också fört med sig att\r\ninflationen har ökat. Vi har fått en ökning av\r\nfastighetsskatterna, osv. Allt detta har gjort att\r\npensionärernas situation har blivit ohållbar, dvs.\r\nsåväl på grund av skatteomläggningen som på\r\ngrund av det alltför hårda skattetrycket i landet.</pre><pre>När det gäller pensionärer med låg ATP har det\r\ndess värre visat sig att somliga t.o.m. har vidkänts\r\nen viss sänkning av sina pensioner. Tyvärr har allt\r\ndetta gjort att alla pensionärer har fått det sämre.\r\nKanske har de som har höga pensioner klarat sig\r\nnågorlunda bra, men låginkomstpensionärerna i\r\ngemen har fått det sämre.</pre><pre>Anf. 4 BARBRO SANDBERG (fp) replik:</pre><pre>Herr talman! Varken Gullan Lindblad eller jag är\r\nekonomisk expert och därför tycker jag inte att vi\r\nskall diskutera ekonomiska frågor. Jag vill ändå\r\nbemöta Gullan Lindblad. Hon sade att alla\r\npensionärer har fått det sämre. Detta tycker jag är\r\nen alltför grov överdrift.</pre><pre>Jag vill också tala om för Gullan Lindblad att\r\nbasbeloppet, pensionstillskottet och taket för KBT\r\nhöjdes just därför att de svagaste pensionärerna\r\ninte fick någon skattesänkning. Att påstå att de\r\n13 % inte är kompenserade med hänsyn till\r\nhyreshöjningar är alltså felaktigt.</pre><pre>Anf. 5 GULLAN LINDBLAD (m) replik:</pre><pre>Herr talman! Jag håller med om att det här faktiskt\r\ninte är en skattedebatt, men eftersom jag blev\r\napostroferad måste jag få försvara mig.\r\nBasbeloppet har ju manipulerats, varför\r\npensionärerna har fått det sämre också av den\r\nanledningen. Sedan talade jag faktiskt inte om alla\r\npensionärer. Jag sade att de som har relativt höga\r\nATP-pensioner säkert har fått en viss förbättring,\r\nmedan låginkomstpensionärerna i genomsnitt har\r\nfått det sämre.</pre><pre>Anf. 6 BARBRO SANDBERG (fp) replik:</pre><pre>Herr talman! Jag skall kanske råda Gullan\r\nLindblad att läsa underlaget för den s.k.\r\nmanipuleringen med basbeloppet. Höjer man\r\nbasbeloppet rakt över gynnar det ju många andra\r\ngrupper som får kompensation genom\r\nskattesänkningar. Vi har alltså gjort de andra\r\njusteringarna just med tanke på de pensionärer som\r\nmissgynnas av att basbeloppet inte höjs fullt ut. De\r\nhar fått pensionstillskottet i stället.</pre><pre>Anf. 7 KARIN ISRAELSSON (c):</pre><pre>Herr talman! Det är många som spår att\r\nregeringens svek mot låginkomsttagare och de\r\nsämst ställda pensionärerna kommer att leda till\r\ndenna regerings fall. Inte minst dagens debatt\r\nkommer att grundligt bevisa vad som har varit\r\nregeringens avsikter, som inte innefattat något stöd\r\ntill de sämst ställda förrän oppositionen blivit så\r\nstark bland allmänheten att regeringen tvingats till\r\nreträtt.</pre><pre>Min första fråga till Doris Håvik blir därför om\r\nregeringen varit omedveten om den situation som\r\nskulle uppstå när skatteomläggningen\r\ngenomfördes. Om så inte har varit fallet, hur kunde\r\nregeringen låta bli att tidigare korrigera\r\nskatteomläggningens effekter? Hoppades man på\r\natt protesterna skulle tystna och försämringarna\r\naccepteras?</pre><pre>Det var först i januari när hyran skulle betalas som\r\nregeringen gav en offentlig reaktion på de\r\nförsämringar som inträffat. Statsministern gick ut\r\noch lovade mycket mångtydigt att ett extra\r\nkommunalt bostadstillägg skulle korrigera\r\norättvisorna.</pre><pre>Redan i fjol gav socialdemokraterna i en rapport en\r\nredovisning av vilka effekter skatteomläggningen\r\nskulle ge för de pensionärer som hade låg pension\r\noch hög hyra. Man lade till en brasklapp att det i\r\nvissa fall kunde bli minuseffekter om\r\nhyreshöjningarna blev högre än de som beräknats.\r\nSanningen att säga räknade man i exemplet med en\r\nrelativt låg hyra, och redan då visades svagheterna\r\ni skattesystemet beträffande just denna grupp\r\npensionärer. Detta hade man tydligen glömt när\r\npensionärerna fick sina hyresavier och\r\nhyreshöjningen och de övriga kostnadsökningarna\r\nslog igenom.</pre><pre>Man kan dock inte påstå att regeringen inte kände\r\ntill de väntade försämringarna. Förutom rapporten\r\nförekom en ström av brev och uppvaktningar från\r\npensionärsförbunden. I riksdagen hade vi från\r\ncenterpartiet motioner, där det varnades för de\r\neffekter som vi nu har sett. Mot denna bakgrund\r\nvore det intressant att få ett besked från\r\nregeringspartiets representant i debatten. Varför\r\ngjorde regeringen inte något åt detta redan i\r\njanuari? Var avsikten att först göra det ekonomiskt\r\nbesvärligt för pensionärerna för att sedan kunna\r\nrycka ut och vara räddare i nöden? Det är ju valår.</pre><pre>Socialministern fick det hett om öronen i mitten av\r\njanuari då alla brev kom. Det var främst\r\nensamstående kvinnor med låg eller ingen ATP\r\nsom beskrev den ekonomiskt svåra situation som de\r\nhamnat i. Det var arga och upprivna pensionärer\r\nsom med besvikelse uttryckte sin oro.</pre><pre>Med 3 000 kr. i handen när hyran var betald skulle\r\nde klara kostnadsökningarna beträffande vård, mat\r\noch annan service. Det gick bara inte ihop för dem.\r\nSå pass förstod nog också regeringen. En pensionär\r\nsade så här: ''Det är bittert att behöva leva på\r\nsocialhjälp på ålderns dag. Jag har varit en aktiv\r\nsocialdemokrat som har varit med och jämnat\r\nvägen för det välfärdssamhälle som byggts upp.''</pre><pre>De sämst ställda, de som redan tidigare levt nära\r\nexistensminimum, hade fått det sämre och detta i\r\nett land med en regering som har haft som måtto en\r\nvälfärdspolitik med en fördelningspolitisk profil. I\r\nvarje fall har man påstått sig stå för detta. Praktiken\r\nvisar att så inte har varit fallet.</pre><pre>Visserligen gav folkpartiet liberalerna och\r\nregeringen genom höjda pensionstillskott viss\r\nkompensation för skatteomläggningens effekter.\r\nSamtidigt undantogs från basbeloppet hela\r\nkostnadsökningen, vilket innebär att\r\npensionsförmånerna vid en hög inflation kommer\r\natt urholkas ännu mera.</pre><pre>När nu regeringen hade fått klart för sig vad som\r\nvar på gång, med hela skaror av uppretade\r\npensionärer, lovades kompensation i form av\r\nsärskilt bostadstillägg till de sämst ställda. I första\r\nsvepet angavs ett stort antal pensionärer som skulle\r\nfå del av detta. Nu vet vi att antalet inte blev så\r\nstort.</pre><pre>Skattereformens fördelar ansågs vara att\r\nrundgången i systemet skulle upphöra. Klara enkla\r\nregler skulle ge ett mycket lågt behov av\r\nkompensation. Men de första effekterna av\r\nskatteomläggningen har just varit ett starkt ökat\r\nbehov av kompensation, ökad byråkrati.</pre><pre>I ett interpellationssvar som jag fick i denna\r\nkammare den 14 februari förklarade statsrådet\r\nIngela Thalén att nu skulle förslaget strax vara\r\nfärdigt. Pensionärerna skulle andas ut. Gruppen\r\nsom det rörde sig om uppgavs bestå av ca 30 000\r\nhushåll. Vem som skulle betala notan fick jag inget\r\nbesked om.</pre><pre>Så småningom kom propositionen. Då fick vi också\r\nbesked om vem som skulle betala notan. Hälften\r\nskulle staten ta hand om, resterande summa skulle\r\nkommunerna få stå för. Visst kan man undra över\r\ndenna logik. Kommunerna hade redan då lagt fast\r\nsin budget och skatteuttaget var beslutat.\r\nEkonomin är i de flesta kommuner mycket\r\nansträngd. Centerpartiet slog fast att staten måste\r\nta sitt ansvar för denna kostnad. Regeringen har\r\nredan nu vältrat över så många andra kostnader på\r\nkommunerna att det saknas utrymme för flera.</pre><pre>När motionstiden gått ut kunde vi konstatera att det\r\nfanns majoritet för att kommunerna skulle stå\r\nskadeslösa. Vänsterpartiet yrkade även detta i sin\r\nmotion. Så hände någonting på vägen. Regeringens\r\nförslag ingick i en förhandling med vänsterpartiet,\r\nsom friskt bjöd in till den. Ut kom ett förslag med\r\nen bättre profil när det gällde fördelningen och\r\nnågot mindre byråkratiskt. Men fortfarande skulle\r\nkommunerna stå för en del av kostnaderna.\r\nVänsterpartiet rättade plötsligt in sig i ledet bakom\r\nsocialdemokraterna. Var det den interna kritiken\r\nsom blev för stark för vänsterpartiet? Det gällde att\r\ni slutet av mandatperioden stödja det parti man\r\nstött som regeringsparti, annars kanske det skulle\r\nse för galet ut.</pre><pre>Vi från centerpartiet gav i vår motion uttryck för\r\nden orättvisa som drabbat pensionärerna. Ett stort\r\nantal pensionärer lever under mycket små\r\nekonomiska omständigheter. De mest utsatta\r\ngrupperna är pensionärer med låg eller ingen ATP,\r\nde allra äldsta, och därmed mest vårdkrävande,\r\nsamt de ensamstående, vilka till övervägande del är\r\näldre kvinnor. 400 000 pensionärer saknar helt\r\nATP-poäng. Många av dessa är kvinnor, som ägnat\r\nen stor del av sina liv åt att vårda barn eller andra\r\nnärstående. Genom ATP-systemets starka\r\nkoppling till heltidsförvärvsarbete har kvinnorna en\r\nsvag ställning inom pensionssystemet. Väldigt\r\nmånga kvinnor och män har lägre ATP än 4 poäng.\r\nDet finns runt 800 000 sådana personer. 644 000\r\npensionärer, förtidspensionärer inräknade, uppbär\r\npensionstillskott.</pre><pre>Det är dessa grupper pensionärer som förlorar mest\r\npå den av socialdemokraterna och folkpartiet\r\nliberalerna genomförda skatteomläggningen.\r\nHöjda boende- och matkostnader samt höjda\r\navgifter och taxor på exempelvis läkarbesök och\r\nfärdtjänst är en effekt av skatteomläggningen. Det\r\när de äldre och ofta sjuka som främst drabbas av\r\nden orättfärdiga ekonomiska politiken. Det är de\r\nsom får betala en stor del av skatteomläggningen\r\ngenom dyrare levnadsomkostnader, utan att få del\r\nav någon skattesänkning. Det som har skett är en\r\növervältring av kostnader från hög- till\r\nlåginkomsttagare och från bättre ställda\r\npensionärer till de som redan lever på marginalen.\r\nKlyftorna i samhället fortsätter att öka.</pre><pre>Betydligt fler än de som får del av det särskilda\r\nbostadstillägget är i behov av en ekonomisk\r\nförbättring. Vi i centerpartiet föreslår därför att\r\npensionstillskottet fram till årsskiftet skall höjas\r\nmed 3 %. Det ger tillsammans med bostadstillägget\r\nen bättre fördelning.</pre><pre>Vårt huvudförslag om en grundpension innebär en\r\nhelt annan syn på pensionärernas ekonomiska\r\nsituation. Grundpensionen har bakat in\r\nfolkpensionen, pensionstillskottet, kommunala\r\nbostadstillägget och den lägsta ATPn. I dagens\r\npenningvärde skulle den uppgå till ca 100 000 kr.\r\nNaturligtvis måste även en sådan förstärkning av\r\ngrundpensionen finansieras. Inte minst våra\r\nmotståndare när det gäller detta förslag påpekar\r\ndetta med tydlig misstro.</pre><pre>Centerpartiet har länge krävt förändringar i\r\nsocialförsäkringssystemet som innebär betydligt\r\nstörre besparingar än vad grundpensionen kostar.\r\nVi har visat på vilka kostnadsökningar som\r\narbetsskadeförsäkringen har inneburit. Med en\r\nbättre förd socialförsäkringspolitik finns det\r\nutrymme för en reform som grundpensionen.</pre><pre>Centerpartiet vill alltså på sikt förändra nuvarande\r\nkrångliga och byråkratiska pensionssystem för att\r\nge utrymme åt ett rättvist och lättöverskådligt\r\ngrundpensionssystem.</pre><pre>Vi har också i våra skatteförslag visat på bättre\r\nvägar att finansiera skatteomläggningen. Genom\r\natt behålla nuvarande momssatser finns det\r\nutrymme för att sänka momsen på livsmedlen.\r\nHade detta varit genomfört skulle också behovet av\r\nkompensation till barnfamiljer och pensionärer inte\r\nha behövt tillgripas. Nu börjar också\r\nregeringspartiet inse det förnuftiga med ett sådant\r\nförslag. Av den anledningen antar jag att Doris\r\nHåvik kommer att ligga lågt i dag med kritiken mot\r\nett sådant förslag. Det gäller matmomssänkning\r\noch en annan fördelning av boendekostnaderna.</pre><pre>Detta visar bara på att centerpartiet är ute på rätt\r\nväg när vi vill förändra pensionärernas förmåner.\r\nGenom en grundtrygghet i pensionssystemet\r\nskapas förutsättningar för andra alternativ, där man\r\ngenom enskilda försäkringar kan bygga på, för\r\nökad trygghet. ATP-systemet blev inte vad som\r\nutlovades, och nu håller regeringen på att lappa och\r\nlaga. Det har aldrig varit ett bra sätt att skapa\r\nstabila system. Därför borde regeringen ta vårt råd\r\npå allvar. Förbered för sänkt matmoms och inrikta\r\narbetet på en grundpension!</pre><pre>Jag vill med detta, herr talman, yrka bifall till\r\nreservationerna nr 1 och 3. Vid bifall till reservation\r\nnr 3 yrkar jag också bifall till reservationerna nr 4\r\noch 5.</pre><pre>Anf. 8 RAGNHILD POHANKA (mp):</pre><pre>Herr talman! Skattereformens förlorare är\r\nlåginkomsttagare. Det betyder att flertalet är\r\nkvinnor, eftersom de flesta låginkomsttagare är\r\nkvinnor. Skattereformens förlorare är också de som\r\nfår låga pensioner. De senare, som saknar ATP, får\r\ninte några minskade skatter över huvud taget.</pre><pre>För låginkomsttagarna äts de få hundralappar som\r\nde får i handen sabbat upp av ökade hyror, ökade\r\navgifter inom sjukvården, moms på\r\nkollektivtrafiken,m.m. Pensionärerna får ökade\r\nkostnader för eventuell färdtjänst, kollektivtrafik,\r\nfotvård, sjukvård, eventuell hemtjänst -- och\r\nhyrorna förstås.</pre><pre>Den kompensation som höjt pensionstillskott och\r\nhöjd övre gräns för bostadstillägg skulle innebära\r\nhar inte varit till fyllest. Ökningen av hyrorna har\r\növerstigit det förväntade och den genomsnittliga\r\nhöjningen på 24 % beräknas till ca hälften vara\r\nbetingad av skattereformen. En stor grupp av de\r\nsämst ställda pensionärerna har hamnat under\r\nsocialbidragsnormen, efter betald hyra.</pre><pre>1990 betalade alla kommuner mer än minimum av\r\nsocialbidragsnormen. Därefter har flertalet\r\nkommuner höjt sina normer ytterligare. 31\r\nkommuner har oförändrad norm och 23 kommuner\r\nhar sänkt beloppet. Det är mycket allvarligt, för det\r\nkan komma ytterligare sådana sänkningar i och\r\nmed att kommunerna får ansvar för det särskilda\r\nbostadstillägget.</pre><pre>Meningen från början var att det särskilda\r\nkommunala bostadstillägget skulle fylla ut vissa\r\nskillnader upp till kommunernas bidragsnorm. I det\r\nhär betänkandet föreslås dock en förbättring, som\r\ninnebär att man går efter socialstyrelsens norm,\r\nsom är 3 114 kr. per månad för ensamstående och\r\n5 160 kr. per månad för par.</pre><pre>Situationen är ändå underlig, som de uppvaktande\r\npensionärsorganisationerna sade, eftersom\r\nsocialbidraget är något man i allmänhet får\r\ntillfälligt, för att så småningom komma ut i\r\nsamhället igen och klara en arbetssituation, i vissa\r\nfall bli tilldelad förtidspension eller något annat.\r\nMen för pensionärerna finns det ingen förändring i\r\nsikte. Om man enbart har bidrag enligt\r\nsocialbidragsnormen går det nog bra att leva på de\r\npengarna ett tag. Men när man skall skaffa sig nya\r\nsaker -- kanske åtgärda något med tänderna, byta\r\nglasögon eller köpa litet kläder -- blir det ytterst\r\nsvårt att klara sig enbart på de pengar som\r\nsocialbidragsnormen ger, även det belopp som\r\nsocialstyrelsen rekommenderar.</pre><pre>Jag yrkar bifall till reservation 3, mom. 4, och\r\nreservation 6 samt står naturligtvis bakom\r\nföljdreservationerna.</pre><pre>Miljöpartiet de gröna anser att staten skall bära\r\nhela ansvaret för särskilt KBT då behovet av\r\ntillägget är en följd av den statliga skattereformen.\r\nDet är oerhört viktigt att man inte lastar på\r\nkommunerna ytterligare utgifter, vilket har skett\r\ngång på gång under de senaste åren. Nu har vi\r\ndessutom ett skattestopp. Varifrån skall man ta\r\npengarna? Jag tycker att det är viktigt att se efter\r\nvilka som skall stå för sådana här\r\n''rättvisereformer'', dvs. nödvändig komplettering.</pre><pre>Vi anser att behovet är stort att inför nästa år göra\r\nnågonting åt den här situationen. Det vi nu\r\nbehandlar är en proposition som endast gäller 1991.\r\nVi förutsätter att det kommer en proposition under\r\nhösten så att man i god tid hinner behandla den\r\ninför nästa budgetår.</pre><pre>Eftersom 400 000 pensionärer saknar ATP, borde,\r\nenligt min beräkning, en långt större del av dem\r\nbehöva det särskilda bostadstillägget. Alla dessa\r\nmänniskor har svårt att klara sig. Det finns\r\nnaturligtvis en del som har mycket låg hyra, men\r\njag tror inte att det är så många som förutsägs i\r\npropositionen.</pre><pre>Jag vill även yrka bifall till reservationen om\r\nkostnads- och konsekvensanalyser. Det är viktigt\r\natt se hur det går, att följa upp det som vi beslutar\r\nom i dag och se om det var tillräckligt, om beslutet\r\nföll ut rätt, om det var rätt grupper som fick\r\nbostadstillägg eller om det fattades grupper som\r\nockså skulle ha haft. En sådan konsekvensanalys\r\nborde utföras i det här fallet och även i andra fall\r\nnär via beslutar om saker där vi inte har riktig\r\nframförhållning eller inte kan se hur det slår.</pre><pre></pre><pre>Anf. 9 DORIS HÅVIK (s):</pre><pre>Herr talman! Mycken kritik har framförts från\r\ndenna talarstol. Det har talats om manipulerat\r\nbasbelopp. Det har sagts att socialdemokraterna\r\nhar glömt pensionärerna. Vidare har det talats om\r\nen felaktig ekonomisk politik, som har lett till att\r\npensionärerna har hamnat i den situation som de nu\r\nbefinner sig i. Det har också talats om\r\nräntehöjningar och om hög inflation.</pre><pre>Jag vill då framhålla att samtliga partier har varit\r\ninbjudna att medverka till en ekonomisk politik.\r\nAlla kunde alltså vara med i arbetet med att\r\nåstadkomma en bättre situation här i landet såväl\r\nnär det har gällt räntehöjningar som när det har\r\ngällt att åstadkomma en dämpning i fråga om den\r\növerhettade ekonomin. Jag beklagar att partierna\r\ninte har känt sig föranlåtna att ta det ekonomiska\r\nansvaret. Det är helt klart att det för en regering i\r\nminoritetsställning -- vi har ju icke kunnat få\r\nigenom ett enda förslag utan att något annat parti\r\nhar stött oss -- varit omöjligt att få i genom de\r\nförslag som har legat på riksdagens bord.</pre><pre>I den nu aktuella frågan skulle jag vilja påminna om\r\natt detta med att manipulera basbelopp och att\r\nändra på normerna för det kommunala\r\nbostadstillägget är någonting som verkligen\r\npraktiserades under den borgerliga regeringstiden.\r\nNi ville ju räkna bort vissa kostnadsökningar -- och\r\ndå inte tillfälligt utan permanent -- som hade\r\ninneburit en verklig urholkning av ATP. Och detta\r\när ni fullt medvetna om.</pre><pre>Så något om pensionärsorganisationernas\r\nuppvaktning, som ju skedde internt i utskottet.\r\nEgentligen brukar vi inte föra sådant vidare. Men\r\nni har frångått den goda seden. Därför kan jag\r\nockså gå in något på något av det som sades vid det\r\naktuella tillfället. Man pekade på tidigare\r\nmanipulering av basbeloppet. Ni var väl medvetna\r\nom att det var ett led i urholkningen av ATP, en\r\npensionsreform som ni aldrig har accepterat. Det\r\nvar bara strax efter genomförandet av denna\r\nreform som man gick upp här i talarstolen och ville\r\nta åt sig äran -- jag tror att det gällde samtliga\r\npartier -- för att ha medverkat till och ibland även\r\nför att t.o.m. ha kommit på ATP-systemet. Men nu\r\när det andra tongångar som gäller. I och med\r\npensionsberedningens framlagda betänkande har\r\nATP kommit för att stanna. Det är en bra reform,\r\noch det är en viktig reform. Här är det fråga om den\r\npolitiska viljan. Men det har här i talarstolen klart\r\ndeklarerats att denna politiska vilja inte finns hos\r\nde borgerliga partierna. Bäva månde pensionärer\r\nmed ATP efter ett sådant uttalande!</pre><pre>Jag vill säga att Karin Israelssons svartmålning av\r\nSverige och av pensionärernas situation verkligen\r\när att skjuta över målet. Därigenom känner\r\npensionärerna inte igen sig.</pre><pre>Vidare delar jag Barbro Sandbergs uppfattning om\r\natt cirka 13 % av hyreshöjningarna är en följd av\r\nskattereformen. Det är oerhört viktigt att följa upp\r\nvad som har hänt på hyresmarknaden utöver detta.\r\nAlla kostnader som föranleder hyreshöjningarna\r\nhar ju inte kommit på en gång. Därför är det viktigt\r\natt studera vad som har hänt på den fronten.</pre><pre>Jag skulle vilja erinra om att bostadstillägget är\r\nmindre. Det är också någonting som ni var överens\r\nom. Under den borgerliga regeringstiden ville ni ju\r\nta bort de 80 kronorna i botten, och sedan skulle\r\n80 % betalas ut upp till ett visst tak. Men det är ett\r\nsätt att försämra situationen för pensionärerna. Vi\r\nhar inte haft ekonomiska möjligheter att\r\nåstadkomma en ändring här. Men även om vi hade\r\nförsökt göra det, hade det säkerligen blivit kolossalt\r\nstora skillnader mellan olika kommuner.\r\nKommunerna har ju möjligheter att själva besluta\r\nom det kommunala bostadstillägget.</pre><pre>Ragnhild Pohanka räknade upp kommuner som\r\nt.o.m. har sänkt det kommunala bostadstillägget,\r\nväl medvetna om att situationen redan då var svår\r\nför pensionärerna i kommunen.</pre><pre>Det talas om att budgetarna redan var klara. Detta\r\nskulle ha kommit i en situation, där man inte hade\r\nmedel för att ändra det kommunala\r\nbostadstillägget. Men budgetarna var väl klara\r\nockså för de kommuner som minskade det\r\nkommunala bostadstillägget. Där ansåg man väl att\r\npengarna behövdes för andra ändamål, alltså inte\r\nför pensionärerna.</pre><pre>Jag återkommer till detta med manipuleringen av\r\nbasbeloppet. Det handlar om 2,93 %. Dessa 2,93 %\r\ninnebär kostnader för att betala skattereformen.\r\nDe kostnaderna kan man inte få ersättning för två\r\ngånger -- först har man kostnader och sedan skall\r\nman få ytterligare pension.</pre><pre>Det intressanta är att titta på vad som skulle ha hänt\r\nom man hade höjt med 2,93 % rakt över. Det skulle\r\ndå ha varit fråga om en kostnad i storleksordning 4\r\nmiljarder kronor. Därutöver skulle de pensionärer\r\nsom vi i dag talar om ha fått en s.k. höjning med\r\n112:50 i månaden. Pensionärer med den högsta\r\npoängen har däremot redan fått en skattesänkning.\r\nDet handlar om drygt 11 000 kr. om året.\r\nÄndringarna av basbeloppet skulle innebära att\r\npensionen höjdes med ytterligare med 4 000 kr. om\r\nåret.</pre><pre>Jag har en bestämd känsla av att ni i den situationen\r\nskulle ha ansett att pensionärerna hade fått\r\nkompensation -- basbeloppet var ju beräknat fullt\r\nut. Ja, det hade alltså inneburit en höjning med\r\n112:50 i månaden för de pensionärer som vi i dag\r\ntalar om.</pre><pre>Jag tror emellertid att det är nödvändigt att ha de\r\nrätta proportionerna i detta avseende. Förslaget\r\nhar ju gjorts om i utskottet. Men jag vill inte påstå\r\natt några tankegångar i den här vägen kunde\r\nskönjas från moderaterna, folkpartiet, centern eller\r\nmiljöpartiet. De aktuella idéerna har i stället\r\ndiskuterats fram utifrån ett socialdemokratiskt\r\nförslag. Vänsterparitet tyckte att det kunde vara\r\nvärt att titta på förslaget. Så skedde också, och man\r\nkom fram till att förslaget innebar en avsevärd\r\nförbättring.</pre><pre>En stor skattereform, dvs. en stor omläggning av\r\nskatterna, kan naturligtvis inte få exakt det utslag\r\nbeträffande de enskilda individerna som man har\r\ntänkt sig. Vi talar i dag om att det är ungefär\r\n550 000 pensionärer som uppbär kommunalt\r\nbostadstillägg. Det kan då vara fråga om större eller\r\nmindre belopp. Vidare är det ungefär 2 miljoner\r\nmänniskor i vårt land som uppbär någon form av\r\npension. Vi har kommit fram till att det är ungefär\r\n30 000 hushåll -- det kan röra sig om 60 000\r\npersoner -- som har hamnat i en besvärlig situation\r\ntill följd av skattereformen. Som Barbro Sandberg\r\nsade är det här inte fråga om några skatter.\r\nGrundpensionen, pensionstillskottet och det\r\nkommunala bostadstillägget är ju icke beskattade.\r\nVi konstaterade i det sammanhanget att vi måste\r\ngöra någonting för dessa pensionärer. Sedan skall vi\r\nse över detta med det kommunala bostadstillägget.\r\nDet är viktigt att ha kvar detta. Det har\r\npensionsberedningen klart uttalat, i strid med vad\r\ncentern anser bör gälla.</pre><pre>En utredning skall också se över dessa saker. Vi\r\nhoppas verkligen att kommunerna på det området\r\när samarbetsvilliga. Vidare hoppas vi att\r\nkommunerna är beredda att följa de normer som\r\nman kommer fram till. Hittills har det kanske varit\r\nlitet si och så med den saken på vissa håll. På den\r\npunkten tror jag inte att det finns några delade\r\nmeningar.</pre><pre>När det sedan gäller hur detta skall betalas vill jag\r\nerinra om statsbidraget på 25 % för att täcka\r\nkostnaderna. Kommunerna står för resterande\r\n75 %. Det finns motioner, där motionärerna säger\r\natt de tycker att kommunerna skall hållas helt\r\nskadeslösa. Men då vill jag än en gång hänvisa till\r\npensionärsorganisationernas uppvaktning.\r\nUtskottets förre vice ordförande Nils Carlshamre\r\nföreträdde en av pensionärsorganisationerna, och\r\nhan var upprörd över att kommunerna skulle hållas\r\nskadeslösa. Han sade: Det tjänar ju bara de\r\nkommuner på som har haft låga kommunala\r\nbostadstillägg eller de kommuner som t.o.m. har\r\nsänkt beloppen.</pre><pre>Vi har konstruerat om detta så, att staten täcker\r\nkostnaderna för den första tredjedelen av året.\r\nKommunerna får statsbidrag i storleksordningen\r\n40:60. För kommunerna blir det genom vårt förslag\r\nbättre rent kostnadsmässigt jämfört med det\r\ntidigare systemet.</pre><pre>Vi är naturligtvis klara över att detta måste följas\r\nmycket noga. När det gäller kvinnornas besvärliga\r\nsituation vill jag framhålla att Sverige, Danmark,\r\nNorge och Finland faktiskt är de enda länder som\r\nhar pensionssystem som det är värt att tala om --\r\npensionen är här icke knuten till arbete. Kvinnorna\r\ni de andra länderna, där man inte arbetar i samma\r\nutsträckning som vi gör i Sverige, har sin pension\r\nhelt knuten till sin man. Vi skall slå vakt om den\r\npension som vi har, men det är inte\r\npensionstillskottet som skall höjas. Det skulle\r\nfaktiskt innebära att vi inkränkte på de poäng som\r\nman redan tjänat in enligt ATP-systemet, utan det\r\när andra höjningar som skall ske på det här\r\nområdet.</pre><pre>Jag är väldigt angelägen om att få se vad\r\npensionsberedningens betänkande får för\r\nremissvar i detta sammanhang. Remissvaren skall\r\nkomma in under höstens lopp.</pre><pre>Det pensionssystem som Karin Israelsson i varje\r\nsammanhang tar upp är avvisat av\r\npensionsberedningen. Man är alldeles ensam på\r\nden fronten. Det intessanta är att Karin Israelsson\r\ninte nämnde att det jag talade om förut icke är\r\nbeskattat. Men det Karin Israelsson föreslår\r\ninnebär att de som i dag icke får kommunalt\r\nbostadstillägg därför att de kanske inte har någon\r\nhyreskostnad, att de har sådana\r\nboendeförhållanden att de inte har några kostnader\r\nkring boendet, grupper som står centern mycket\r\nnära, skulle få en väsentligt höjd pension, medan\r\nde som bor i storstadsområden och har hög hyra\r\nskulle definitivt inte få det bra ekonomiskt enligt\r\ndet systemet. Det räknade pensionsberedningen\r\nmycket noga på. Men i det här sammanhanget, herr\r\ntalman, är det inte nytt pensionssystem som vi\r\ndiskuterar. De frågorna får man ta upp under en\r\nsenare punkt på dagordningen, då vi behandlar\r\npensionerna. Jag skall inte i detalj gå in på det nu.\r\nVi kommer att betala ut det kommunala\r\nbostadstillägget i maj. Det var bråttom att behandla\r\närendet. Med herr talmannens benägna bistånd\r\nkommer vi att få votera snabbt nu när vi klarat av\r\ndetta ärende, -- så att riksförsäkringsverket så fort\r\nsom möjligt skall ta sig an och se till att detta skall\r\nkomma pensionärerna till del. De pensionärer som\r\nfår det sämre kanske ändå inte blir så många.\r\nKommunerna och försäkringskassorna har nu\r\nbörjat titta på hur den ekonomiska situationen ser\r\nut för pensionärerna. Utfallet blir tydligen inte\r\nsådant som vi först hade befarat, men vi har\r\nreserverat pengar så att det skall räcka, och kanske\r\nräcka till över vad kostnaderna kommer att bli. Vi\r\nville stå beredda och ville se till att någonting sker\r\noch sker snabbt. Och jag menar att det kommer att\r\nske snabbt. Ett förslag måste genomarbetas och\r\ndiskuteras med riksförsäkringsverket så att det\r\nverkligen kan genomföras på ett riktigt sätt. Då\r\nskall man inte rusa ut med ett icke igenomtänkt\r\nförslag. Förslaget låg nu på bordet, och vi har\r\növerarbetat det i utskottet. Jag vill påstå att det här\r\nkommer att bli bra.</pre><pre>Sedan har jag inte på något sätt haft sådan\r\nbrevskörd som det här har talats om. Det förvånar\r\nmig, eftersom jag i så många år har diskuterat\r\npensionsfrågor i denna talarstol och ofta är ute på\r\npensionärsmöten. I måndags kl. 10.00 var jag ute\r\noch mötte 350 pensionärer. Vi satte oss ner och\r\ndiskuterade den ekonomiska situationen.\r\nPensionärerna hade på min önskan tagit med sig\r\nuppgifter på hur mycket hyran hade höjts,\r\npensionsavin från december och januari. Vi hade\r\nen utomordentlig bra diskussion. Det var\r\npensionärer i storstadsområden där hyrorna ligger\r\nhögt. Vi räknade på hur många det kan bli som\r\nmåste få höjt bostadstillägg. Försäkringskassan är\r\ninte så säker på att det blir så stort antal som man\r\nförst trodde. Det skall man hälsa med\r\ntillfredsställse, men vi vill se till att de som har\r\nhamnat i en besvärlig situation nu skall få sin\r\nsituation förbättrad.</pre><pre>Anf. 10 KARIN ISRAELSSON (c) replik:</pre><pre>Herr talman! Doris Håvik inledde sitt anförande\r\nmed att säga att den, som hon tyckte, felaktiga\r\nekonomiska politik som bedrivs i dag och som har\r\nfått de effekter som den har fått har vi från\r\noppositionen varit delaktiga i. Jag vill påminna om\r\natt vi har lagt fram motionsförslag om att man\r\nmåste driva en bättre ekonomisk politik än den\r\nregeringen står för. Sedan har regeringen anammat\r\nfolkpartiet liberalernas förslag till\r\nskatteomläggning. Jag tycker att Doris Håviks\r\nanförande också andades tanken att man får skylla\r\npå folkpartiet liberalerna när det gick så här snett.\r\nMen det är faktiskt regeringen som har\r\nhuvudansvaret och få ta konsekvenserna av vad\r\nsom händer när man genomför en\r\nskatteomläggning utan hänsyn till de sämst ställda\r\ngrupperna.</pre><pre>ATP-systemet finns sannerligen och skall stanna,\r\nsäger Doris Håvik. För närvarande finns förslag om\r\natt förstärka ATP-systemet, eftersom det inte håller\r\nför de påfrestningar som dagens situation\r\nförorsakar för ett stort antal ATP-pensionärer. Man\r\nkräver att löntagarfonderna skall in som ett led i\r\nATP-förstärkningen. Vi vänder oss helt emot att så\r\nskall ske. Jag tycker att man bör söka andra vägar\r\nnär man diskuterar ATP-systemet. Det har allt mer\r\nfått karaktären av ett grundpensionssystem.</pre><pre>Pensionärerna känner inte igen sig i min\r\nbeskrivning, säger Doris Håvik. Jag har med mig en\r\nstor mängd tidningsurklipp från hela landet, där\r\npensionärerna beskriver sin situation. Jag har\r\nåtergett vad man har sagt i dessa tidningsartiklar,\r\noch jag antar att det man har sagt är sant. De brev\r\nsom har kommit oss till handa i oppositionen\r\nkanske också kan tolkas som så att pensionärerna\r\nhyser större förtroende för oppositionen än för\r\nregeringens företrädare. De flesta brev kanske går\r\ndirekt till regeringskansliet och inte till Doris\r\nHåvik.</pre><pre>Doris Håvik håller fast vid att skattereformen är\r\norsaken till försämringarna, medan Barbro\r\nSandberg förnekar allt samband. Det vore\r\nintressant att höra var man egentligen står i denna\r\nkoallition. Vi från oppositionens sida ser ett klart\r\nsamband mellan skatteomläggningen och de\r\nproblem som vi diskuterar i dag, inte minst behovet\r\nav det särskilda stöd som måste till för att\r\nkompensera skatteomläggningens effekter.</pre><pre>När det gäller kommunernas kostnader påstår\r\nDoris Håvik att många kommuner har försämrat\r\nKBT. I betänkandet finns faktiskt en redovisning\r\növer hur situationen är. I de kommuner som har\r\nsänkt KBT är det i ytterst få fall som det inneburit\r\nen försämrad situation för pensionärerna. Läs\r\nbetänkandet!</pre><pre>Anf. 11 GULLAN LINDBLAD (m) replik:</pre><pre>Herr talman! Jag förstår att det är svårt för en\r\nföreträdare för det parti som alltid har sagt sig vara\r\ngaranten för att de små människorna i vårt land\r\nskall ha det tryggt och bra att tvingas försvara en\r\npolitik som faktiskt gör att de äldsta i det här\r\nlandet, de som gjort det här landet till vad det är i\r\ndag och alltid har varit vana att slita och släpa och\r\nsom vi egentligen står i tacksamhetsskuld till, skall\r\nbehöva stå med tiggarskålar i dag. Utskottets\r\nordförande talar inte så mycket om vad hon vill --\r\ndet vet vi inte särskilt mycket om fortfarande --\r\ndäremot om vad som hände under den borgerliga\r\nregeringstiden 1976--1982. Men nu har faktiskt\r\nsocialdemokraterna haft makten sedan 1982.\r\nSkulden för den ekonomiska politikens effekter\r\noch den kris som vi alla upplever i dag, och som det\r\nskrivits om i propositioner från regeringskansliet,\r\nbär det socialdemokratiska partiet, den\r\nsocialdemokratiska regeringen. Att vi inte har\r\nkunnat komma med fullödiga förslag på alla\r\nområden är kanske inte så egendomligt, eftersom\r\ndet ändå inte är vi som har den s.k. makten.</pre><pre>Doris Håvik vill också skylla på oss för att vi inte\r\nrättat till det hela. Vi var inbjudna till\r\növerläggningar, säger hon. Ja, men det gällde en\r\nmomshöjning som ytterligare skulle ha drivit upp\r\nkostnaderna genom en inflationshöjning, som hade\r\ngjort det ännu svårare för pensionärerna. Det\r\ngällde ett stoppaket som helt och hållet skulle ha\r\nsatt den förhandlingsordning för arbetsmarknadens\r\nparter som vi alltid har ställt upp för ur spel. Alla\r\nvet att det hela då hade gått så långt att klockan var\r\nfem över tolv när förslaget framställdes.</pre><pre>Doris Håvik påstår att vi inte har kommit med\r\nnågra nya konstruktiva idéer. Vi insåg, Doris Håvik,\r\natt det här var en kortsiktig nödlösning under detta\r\når. Därför ställer vi våra krav i samband med det\r\nförslag som skall komma. Nu har vi alla enhälligt\r\nställt oss bakom det förslag som ligger, så det är inte\r\nså mycket att diskutera om, tycker jag. Sedan vill\r\njag säga att det inte handlar om 50 000--60 000\r\npensionärer, utan det handlar om flera hundra\r\ntusen. Det framgår av våra motioner, och det\r\nframgår framför allt av olika tidningsartiklar och\r\ndet som pensionärerna framförde till oss i utskottet.\r\nDessa människor har fått det sämre.</pre><pre>Jag skulle vilja fråga: Vad har Doris Håvik, som har\r\nerfarenhet på det här området, för tips att komma\r\nmed i dag? Vad skall vi göra för att verkligen göra\r\ndet bättre för låginkomstpensionärerna?</pre><pre>Anf. 12 BARBRO SANDBERG (fp) replik:</pre><pre>Herr talman! Doris Håvik sade i sitt anförande att\r\nde övriga partierna hade varit inbjudna att delta i\r\nutformningen av den ekonomiska politiken men att\r\nvi inte hade varit villiga. Jag vill påstå att folkpartiet\r\nliberalerna i allra högsta grad har tagit sitt ansvar.\r\nVi står bakom skattereformen. Vi har också varit\r\nberedda att ta ansvar i en rad andra frågor. Men\r\ntyvärr är det ju så att socialdemokraterna springer\r\nifrån överenskommelserna när det passar dem. Det\r\nhar vi sett senast här i dag.</pre><pre>Jag vill också påstå att den proposition som vi\r\nbehandlar i dag i allra högsta grad är en följd av att\r\nBengt Westerberg tog kontakt med Ingvar Carlsson\r\nnär det stod klart att vissa pensionärer skulle hamna\r\ni ekonomiska svårigheter på grund av oskäliga\r\nhyreshöjningar. Det är alltså fel att påstå att\r\nfolkpartiet liberalerna inte velat vara med om att\r\nutforma den ekonomiska politiken. Men det är ju\r\ntyvärr så att vi inte har någon majoritet i\r\nkammaren. Vi lägger fram våra förslag, och\r\nmajoriteten röstar ner dem.</pre><pre>Karin Israelsson säger att jag försvarar\r\nskattereformen, och Doris Håvik skyller på\r\nfolkpartiet för att det har gått snett. Jag vill påstå att\r\nde allra flesta människor faktiskt har fått det bättre\r\nefter skattereformen. Vi har också varit överens\r\nmed socialdemokraterna om att om det kommer\r\nfram sådant som inte är så bra skall man rätta till\r\ndet. Det pågår överläggningar om detta. Även om\r\nDoris Håvik inte vill stå för den tolkningen av\r\növerenskommelsen vill jag säga att vi i alla fall står\r\nfast vid den.</pre><pre>Anf. 13 RAGNHILD POHANKA (mp)\r\nreplik:</pre><pre>Herr talman! Doris Håvik sade att jag talade om\r\nde olika höjningarna av bostadstilläggen. Det\r\ngällde socialbidragsnormerna. Jag står naturligtvis\r\nockså fast vid att KBT är olika i olika kommuner.\r\nMen då gäller inte just de siffror jag nämnde.</pre><pre>Sedan undrar jag om Siwert Öholms program\r\nmöjligen betydde mer för detta än det faktum att\r\nBengt Westerberg kontaktade Ingvar Carlsson. Vi\r\nhar ju en statsmakt i massmedia också.</pre><pre>Till Doris Håvik skulle jag vilja säga att hur man än\r\ngör när det gäller ett sådant här snabbt paket\r\nkommer det att uppstå underligheter och blir inte\r\nhelt rättvist. Jag är medveten om att en följd av att\r\nvi vill att staten skall stå för hela kostnaden blir att\r\nde kommuner som har skött sig kommer att få\r\nmindre hjälp; de som har gett höga KBT och har\r\nhöga socialbidragsnormer. Men trots det tycker jag\r\natt det borde vara staten som står för kostnaderna,\r\neftersom detta är föranlett av skattereformen.</pre><pre>Det vore dock ännu värre om det blir så att\r\nkommunerna går i däck och sänker sina normer\r\nytterligare. Det betyder att också andra än\r\npensionärerna får det svårare att få ekonomin att gå\r\nihop; andra socialbidragstagare som inte får det de\r\nbehöver för att klara sitt uppehälle.</pre><pre>Det blir inte riktigt bra hur man än gör, eftersom\r\ndetta skett snabbt. Vi skall göra det bästa av\r\nsituationen; det tror jag att alla partier vill. Vi har\r\nlitet olika syn på vad som skulle vara det bästa i det\r\nhär fallet och vem som skall stå för fiolerna. Det är\r\ndär åsikterna skiljer sig. I övrigt har vi tillstyrkt\r\npropositionen. Vi vill självklart att man skall rätta\r\ntill de här bristfälligheterna.</pre><pre>Anf. 14 DORIS HÅVIK (s) replik:</pre><pre>Herr talman! Jag vill inledningsvis i denna replik\r\nsäga att vi tillsammans med folkpartiet har\r\ngenomfört ett bra skattesystem i vårt land. Men\r\nalldeles uppenbart kan det i enskilda fall uppstå\r\nfelaktigheter, som Barbro Sandberg pekade på, och\r\nsom vi gemensamt skall rätta till. Det vill jag slå\r\nfast. Men skattesystemet är bra.\r\nÖverenskommelsen innebär också att vi för att\r\nkunna finansiera reformer osv. har kunnat få in\r\ndrygt 30 miljarder från kapitalet. Man talar sällan\r\nom att också det fanns med i överenskommelsen.\r\nBarbro Sandberg och jag är helt överens om att om\r\nvi hittar fall där systemet slagit fel skall vi rätta till\r\ndessa. Det skulle, som jag sade, vara alldeles\r\norimligt att kräva ett system som inte hade några\r\nsom helst skönhetsfläckar. Det tror jag inte att\r\nnågon skulle klara.</pre><pre>Karin Israelsson har talat om att ATP-systemet inte\r\nskulle hålla, eftersom det är beroende av tillväxten.\r\nDet är alldeles riktigt att tillväxten i ett land tryggar\r\npensionerna för framtiden. Men om vi skulle få en\r\nlång period med låg tillväxt finns det inget\r\npensionssystem som fungerar, vare sig pensionerna\r\när tecknade i Folksam, Trygg-Hansa, Wasa eller\r\nnågot annat försäkringsbolag, eftersom man även i\r\nde bolagen är beroende av tillväxt.</pre><pre>Jag trodde inte att jag skulle behöva ta upp frågan\r\nom placeringen av pengarna. Man tycker att det är\r\nalldeles självklart att de pengar man själv betalar in\r\npå en privat pensionsförsäkring skall kunna\r\nplaceras i aktier och fastigheter. Det finns normer\r\nför hur försäkringsbolagen får placera sina medel.\r\nMan tycker då att det är bra och riktigt. Men om vi\r\nvill göra exakt samma sak när det gäller de pengar\r\nsom betalas in i ATP-systemet, och diskuterar att\r\nplacera pengarna så som försäkringsbolagen gör, är\r\ndet alldeles tokigt. Jag kan inte förstå logiken i det\r\nresonemanget. Det handlar inte om vare sig större\r\neller mindre rättigheter än vad de andra bolagen\r\nhar.</pre><pre>Jag vill påpeka att när utbetalningen nu sker till\r\npensionärerna kommer vi inte att slå oss till ro med\r\ndetta. Vi kommer att följa upp frågan, och vi\r\nkommer att ha en utredning som skall arbeta snabbt\r\noch titta på de kommunala bostadstilläggen för\r\nframtiden. Jag hoppas verkligen att kommunerna\r\nställer upp på detta.</pre><pre>Anf. 15 GULLAN LINDBLAD (m) replik:</pre><pre>Herr talman! Det här tenderar i alla fall att bli en\r\nskattedebatt. Det kanske inte är så konstigt med\r\ntanke på att pensionärernas bekymmer -- det\r\nhävdar flera av oss -- till stor del beror på den\r\nskatteomläggning som har genomförts.</pre><pre>Menar Doris Håvik verkligen att vi har ett bra\r\nskattesystem? Vi har världens högsta skattetryck.\r\nDet är bara att fråga människor vad de tycker om\r\nett skattesystem som gör att de får allt mindre kvar\r\ni sin portmonnä, om de är låginkomsttagare. Det är\r\nju låginkomstpensionärerna vi diskuterar i dag.</pre><pre>Jag kan visst se att skatteomläggningen har positiva\r\nsidor i det att vi har minskat marginalskatterna.\r\nMen för de människor som vi i dag diskuterar --\r\nlåginkomstpensionärerna -- har ju\r\nskatteomläggningen varit rent negativ. Det beror\r\npå att man inte har gått ett steg längre och sänkt\r\nskattetrycket. Det räcker inte att bara omfördela.\r\nPå det här sättet får man betala mer i moms för\r\nallting. Det är inte minst det som gör att\r\npensionärernas situation är så bekymmersam som\r\nden är i dag.</pre><pre>Doris Håvik kom också in på frågan om ATP-\r\nsystemet. Det har kommit för att stanna, säger\r\nDoris Håvik. Det är väl ingen av oss som är beredd\r\natt riva upp det system vi har. Men vi måste ju ändå\r\nse på framtiden. Det handlar om -- där håller jag\r\nhelt med Karin Israelsson -- att vi har ett vacklande\r\nATP-system. Vi måste vidta åtgärder för framtiden.\r\nDen frågan skall diskuteras senare i dag. Men att\r\nsätta in fondpengarna hjälper ju inte upp våra\r\npensioner, Doris Håvik; det borde vara elementärt\r\nför socialförsäkringsutskottets ordförande. Vi har\r\nju ett fördelningssystem som betalar ut pensionerna\r\nav årets avgifter och skatter. Det är ju det som är\r\nbekymret. På sikt måste vi gå över till ett\r\npremiereservsystem. Jag tror att vi alla måste vara\r\nmed och diskutera hur vi skall klara detta. Den\r\nekonomiska tillväxten är i dag inte bara för låg utan\r\nden ligger på minus. Det är det som har gjort att\r\nhela systemet vacklar.</pre><pre>Nu säger ju Doris Håvik i slutet av sitt anförande\r\natt hon hoppas att det snart nog kommer ett förslag\r\nsom innebär att låginkomstpensionärernas\r\nsituation förbättras. Jag skulle vilja höra litet om\r\nvad socialförsäkringsutskottets ordförande tycker\r\natt vi kan göra för att snabbt förbättra deras\r\nsituation. Det gäller inte bara KBT. Jag tycker att\r\nvi också måste se till att grundpensionärernas\r\nsituation förbättras successivt, eftersom deras\r\nekonomi i dag är alldeles för bräcklig.</pre><pre>Till sist vill jag fråga: Anser Doris Håvik att det är\r\nförsvarbart att mitt under en budgetperiod belasta\r\nkommunerna med ökade utgifter?</pre><pre>Anf. 16 RAGNHILD POHANKA (mp)\r\nreplik:</pre><pre>Herr talman! 30 miljarder från kapitalet -- ja tack,\r\ndet är bra och det behövdes. Men en stor del av\r\nskattereformen får alltså låginkomsttagarna betala.</pre><pre>Barbro Sandberg sade visst att ''de allra flesta''\r\nvinner på den här skattereformen. Att åtminstone\r\nmånga vinner på den har vi aldrig förnekat i\r\nmiljöpartiet. Det är bara det att det är fel personer\r\nsom tjänar på den, de som redan har det bra -- t.ex.\r\nvi, som på grund av skattereformen får ett\r\nnettotillskott till våra inkomster. Det är betänkligt.\r\n''Lågpensionärerna'' får ingenting, och de som har\r\nlåga inkomster får några hundralappar, som snabbt\r\näts upp av ökade kostnader. De får det alltså sämre\r\nefter den här skattereformen än tidigare. Men de är\r\ninte tillräckligt många för att de skall kunna välta\r\nmajoriteten. Det är viktigt att, som man har gjort i\r\nSverige, ta hänsyn till dessa svaga grupper från\r\nderas sida som eventuellt har en högre procentuell\r\nmajoritet.</pre><pre>När det gäller moderaternas förslag till ytterligare\r\nsänkning av skatterna tror vi i miljöpartiet att det\r\när helt orealistiskt om vi skall kunna behålla våra\r\ntrygghetssystem. Det ligger alltså inte heller\r\nnärmare våra tankar.</pre><pre>Att det blev en skattedebatt är helt naturligt, även\r\nom den är kort och även om vi inte sitter i\r\nskatteutskottet. Det handlar ju om skatten i dag, i\r\nalla händelser i det här första betänkandet.</pre><pre>Anf. 17 KARIN ISRAELSSON (c) replik:</pre><pre>Herr talman! Doris Håvik förde en diskussion om\r\nkommunernas kostnader och vad kommunerna\r\nskall stå för när det gäller det tillfälliga kommunala\r\nbostadstillägget. Men sedan hälsar hon med\r\ntillfredsställelse den överenskommelse man har\r\nmed vänsterpartiet och som innebär att man\r\navhänder kommunerna en del av den kostnad som\r\nregeringen i första hand lade på kommunerna. Jag\r\ntror att Doris Håvik i hjärtat i alla fall tycker att\r\nman på ett oskäligt sätt övervältrar kostnader på\r\nkommunerna. Det finns alltså skäl för den kritik\r\nsom vi från oppositionens sida framför när det\r\ngäller att kommunerna skall stå för den här\r\nkostnaden.</pre><pre>Doris Håvik slåss också för ATP-systemet, och det\r\nkan jag väl förstå. Men det behövs tillväxt för att\r\ndet skall hålla. När det gäller placeringen av AP-\r\nfonderna och löntagarfonderna är det ett\r\nsocialiseringsförslag av en enorm storleksordning,\r\nsom vi absolut inte kan acceptera. Det måste finnas\r\nandra vägar att se till att man också får stabilitet.\r\nOch det bästa sättet är ju att man får en god\r\nekonomisk tillväxt. Då har man också den rätta\r\ntillväxten i dessa fonder.</pre><pre>Det påstås att de flesta människor har fått det\r\nbättre genom skatteomläggningen. Nu är det inte\r\narbetsmarknadspolitik som vi skall diskutera. Men\r\ni dag läste jag i tidningen att 6 000\r\nrestauranganställda har fått sluta sina arbeten på\r\ngrund av denna fantastiska skatteomläggning -- så\r\nvissa effekter har den fått även på andra grupper.</pre><pre>Centerpartiets förslag till grundpension skulle\r\nfaktiskt vara lösningen på många av de problem\r\nsom vi radar upp här i dag. Det är enkelt att\r\nadministrera, det är lättöverskådligt och lättfattligt.\r\nDet ger också en betydligt större rättvisa än vad\r\nnuvarande lappsystem ger, där pensioner skall\r\nkompletteras med olika former av särskilda tillägg\r\ni all oändlighet. Man kan ju fråga sig vad nästa\r\nreform kommer att betyda i särskilda\r\nkompensationer. Är det på det viset vi skall skapa\r\nstabilitet, så finns det inget förtroende kvar längre\r\nför det här systemet. Det har spelat ut sin roll. Nu\r\nmåste någonting nytt prövas, och därvidlag ligger\r\ncenterpartiets förslag om en förstärkt grundpension\r\nmycket väl i tiden. Det finns också hos andra\r\npartier -- även bland socialdemokrater i\r\nregeringskansliet -- de som anser att detta är ett bra\r\nsätt att gå till väga. Det skulle lösa många av\r\nproblemen, det skulle ge rättvisa, och det är enkelt\r\noch lättöverskådligt. Pröva det!</pre><pre></pre><pre>Anf. 18 DORIS HÅVIK (s) replik:</pre><pre>Herr talman! Gullan Lindblad pekar på att vi har\r\nett så oerhört högt skattetryck och att det måste\r\nsänkas för att vi skall komma till rätta med\r\nproblemen. Men vad vi diskuterar i dag är ju\r\nfaktiskt de pensionärer som inte betalar någon skatt\r\nalls på grundpension, pensionstillskott och\r\nkommunala bostadstillägg. Om skattetrycket\r\nsänktes för Gullan Lindblad, mig och andra i\r\nsamhället, skulle det ju inte hjälpa de pensionärer\r\nsom i dag inte betalar någon skatt. Det skulle inte\r\npåverka dem ett dugg.</pre><pre>När det gäller Karin Israelssons ytterligare\r\nbeskrivning av centerns förslag till pension, vill jag\r\nframhålla att de som kan mest om pensioner ändå\r\när pensionärsorganisationerna, vilkas medlemmar\r\när pensionärer. De säger: Vi vill ha kvar det\r\nkommunala bostadstillägget. Tar man bort det, så\r\ninnebär detta att vi som bor i tätorter och städer\r\nkommer att drabbas av hyror för vilka vi inte får\r\nteckning. Tittar man på beloppet, som vi gjorde\r\nmycket noga i pensionsberedningen, så ser man\r\nklart att detta inte hjälper de pensionärerna. Som\r\njag sade i mitt huvudinlägg var det vissa, som i dag\r\nicke har kommunalt bostadstillägg, som skulle få en\r\nhögre pension. Det är många som bor på lantbruk\r\noch gårdar, och de skulle få ersättning för en hyra\r\nsom de inte har -- det är ju därför som de inte har\r\nkommunalt bostadstillägg i dag.</pre><pre>Innan Margó Ingvardsson kommer upp i\r\ntalarstolen vill jag gärna säga att vi har gjort detta\r\nsom ett provisorium, och att vi är överens om att\r\ndet är ett sådant. Vi är överens om att det skall utgå\r\nsnabbt till pensionärerna -- och det kommer det att\r\ngöra i och med majpermissionen.</pre><pre>Vi är också överens om att en utredning skall se\r\növer de kommunala bostadstilläggen. Jag hoppas\r\natt vi snabbt skall komma fram till ett förslag som\r\nhåller, och jag tror att samtliga här delar min\r\nuppfattning att man också måste få samverkan och\r\nberedvillighet från kommunernas sida på detta\r\nområde.</pre><pre>Talmannen anmälde att Gullan Lindblad och Karin\r\nIsraelsson anhållit att till protokollet få antecknat\r\natt de inte ägde rätt till ytterligare repliker.</pre><pre>Anf. 19 MARGÓ INGVARDSSON (v):</pre><pre>Herr talman! Vänsterpartiet hade redan under den\r\nallmänna motionstiden yrkat på en höjning av\r\nKBV. Vi yrkade också att 1 miljard kronor skulle\r\navsättas för åtgärder riktade till de sämst ställda\r\npensionärerna. Orsaken var ju att vi redan då\r\nkunde se att skatteuppgörelsen skulle innebära att\r\nvi skulle få ett ökat antal socialbidragstagare bland\r\npensionärerna. Vi upprepade dessa krav i en\r\nmotion med anledning av den nu aktuella\r\npropositionen om extra stöd till pensionärerna. I\r\nden motionen hade vi också kravet att staten skulle\r\nbetala hela kostnaden för det extra stödet.</pre><pre>I uppgörelsen med socialdemokraterna i utskottet\r\nbackade jag från kravet att staten skulle stå för hela\r\nkostnaden mot att pensionärerna fick ytterligare 30\r\nmilj. kr. i förhållande till regeringens förslag på 300\r\nmilj.kr. Socialdemokraterna i utskottet tyckte\r\nprecis som jag att det var genant att fastslå\r\nkommunens socialbidragsnorm som skälig\r\nlevnadsnivå för pensionärerna. Jag hade givetvis\r\nönskat att vi kunnat ge var och en det belopp som\r\nhyran höjts med. Men det var inte möjligt, och vi\r\nenades då om den norm som konsumentverket\r\nanvänder för att beräkna skälig levnadsnivå.</pre><pre>Jag vet mycket väl att om man ser på utfallet av\r\nuppgörelsen i förhållande till mitt partis krav,\r\nframstår utdelningen kanske som mager. Men det\r\när alltid ett litet partis dilemma. Skall man nöja sig\r\nmed att ställa de rätta kraven, sedan konstatera att\r\nman inte nådde ända fram och då avsäga sig\r\nansvaret och låta andra ta ansvar för dåliga förslag?</pre><pre>Eller skall man föra fram de egna maximala kraven\r\noch försöka åstadkomma ett så hyggligt förslag som\r\nmöjligt för de direkt berörda? I det här avseendet\r\nvar valet självklart, åtminstone för mig. Pengarna\r\ntill pensionärerna var det viktigaste.</pre><pre>Herr talman! Jag kan inte låta bli att kommentera\r\nKarin Israelssons spekulationer om hur den här\r\nuppgörelsen gick till och vad som skulle vara\r\nanledningen till att mitt parti gick med på den. Jag\r\nkan tyvärr inte instämma i Karin Israelssons\r\nförmodan att det i mitt parti skulle finnas en helt\r\növerskuggande vilja att till varje pris stödja\r\nregeringen. Som bekant är detta en av våra\r\ndiskussionsfrågor, om jag så får uttrycka mig, i\r\npartiet just nu. Men jag har aldrig stuckit under stol\r\nmed att jag föredrar att ägna mig åt resultatpolitik,\r\noch då får man ibland kompromissa.</pre><pre>Eftersom nu flera utskottsledamöter redan har\r\nbörjat tala om vad som försiggår i utskottet, känner\r\njag mig fri att fortsätta. Som alla kommer ihåg, gav\r\njag en helt öppen invit i utskottet. Jag konstaterade\r\natt jag tillsammans med de borgerliga partiernas\r\nföreträdare hade majoritet för en helt statlig\r\nfinansiering. Min invit väckte också, som ni\r\nkommer ihåg, en viss munterhet i utskottet.</pre><pre>Jag frågade om de borgerliga partierna ville\r\nanvända den majoriteten tillsammans med mig för\r\natt höja normen för pensionäerna. Det fanns inget\r\nintresse. Jag vände mig också till\r\nsocialdemokraterna och frågade om det fanns ett\r\nintresse hos dem för att öka på regeringens förslag.\r\nGivetvis var jag då villig att som motprestation\r\nbacka på mitt förslag om finansieringen.\r\nSocialdemokraterna var, som jag sagt tidigare,\r\nintresserade av den uppgörelsen.</pre><pre>Jag tycker faktiskt att det finns skäl att låta\r\nkommunerna vara med och betala. En helt statlig\r\nfinansiering hade inneburit att kommuner som varit\r\nsnåla mot sina pensionärer genom att betala låga\r\nKBT -- en del har t.o.m. sänkt dem -- skulle få hela\r\nkostnaden betald. Däremot skulle de kommuner\r\nsom haft en generös attityd till sina pensionärer få\r\nkonstatera att det hade varit en dålig politik som de\r\nfört, för de fick ju inte några statliga pengar.</pre><pre>Jag har tittat på vilka kommuner -- en del av dem i\r\nalla fall -- som det gäller. Jag tar det från botten.\r\nDe absolut sämsta kommunerna när det gäller att\r\nbetala KBT till pensionärerna är Kinda (borgerligt\r\nstyrd), Grästorp (borgerlig), Dorotea\r\n(socialdemokratisk), Gullspång\r\n(socialdemokratisk), Söderköping (borgerlig),\r\nArjeplog (socialdemokratisk), Vara (borgerlig),\r\nMariestad (borgerlig), Ljusnarsberg\r\n(socialdemokratisk), Hylte (borgerlig) och\r\nRobertsfors (borgerlig).</pre><pre>Jag skall inte trötta er med att räkna upp hela långa\r\nraden, men av den här uppräkningen kan man i alla\r\nfall se att i botten, de absolut sämsta, finns sju\r\nborgerligt styrda kommuner och fyra\r\nsocialdemokratiska. Jag skall inte påstå att de\r\nborgerliga generellt är sämre, för det vet jag inte.\r\nDet hade jag inte möjlighet att ta reda på. Jag säger\r\nbara att jag har studerat de allra sämsta\r\nkommunerna och konstaterar att bland dem är det\r\nborgerlig majoritet.</pre><pre>Herr talman! Jag yrkar därmed bifall till utskottets\r\nhemställan.</pre><pre>Anf. 20 GULLAN LINDBLAD (m):</pre><pre>Herr talman! Jag unnar Margó Ingvardsson den\r\nhär framgången, med tanke på hennes bekymmer i\r\növrigt. Hon behöver säkert den lilla fjädern i\r\nhatten, och nu tycks den ha vuxit till en stor plym.</pre><pre>Vi har allihop, kan man säga, varit ute och\r\nvänsterprasslat litet grand, eftersom vi har gått med\r\npå de höjda nivåerna, dvs. vi följer socialstyrelsens\r\nbidragsnorm och även normerna när det gäller\r\nbostadskostnaderna.</pre><pre>Att Margó Ingvardsson inte har det minsta\r\nbekymmer om de ekonomiska realiteterna, vet vi\r\nförut. Hon andades inte den minsta oro för\r\nekonomi, skattetryck och andra saker. Jag vill då\r\nsäga till dem som har uttryckt vissa farhågor för att\r\ndet moderata förslaget inte skulle vara bra för\r\nlåginkomstpensionärerna att det är det höga\r\nskattetrycket i vårt land som är roten till det onda\r\növer huvud taget när det gäller den ekonomiska\r\npolitiken. Det är skattetrycket som driver upp\r\nkostnaderna.</pre><pre>Med moderaternas skattepolitik skulle alla vinna,\r\ndärför att därmed garanteras den ekonomiska\r\ntillväxt som också Karin Israelsson talade om\r\ntidigare. Det är grunden för social trygghet och för\r\nvåra socialförsäkringssystem. Det är viktigt att\r\nkunna de ekonomiska realiteterna också.</pre><pre>Anf. 21 KARIN ISRAELSSON (c):</pre><pre>Herr talman! Vi som har haft nöjet att samarbeta\r\nmed Margó Ingvardsson i utskottet känner väl till\r\nhennes sociala patos. Jag litar helt på det hon säger,\r\natt det var omtanken om pensionärerna som\r\nföranledde henne att göra inviten som gavs öppet i\r\nutskottet till socialdemokraterna. Även om det\r\nmotivet var starkt dominerande, tror jag nog att det\r\nockså fanns skäl att visa att vänsterpartiet ville vara\r\nmed i leken igen och profilera sig som beskyddare\r\nav de svaga.</pre><pre>Det är väldigt intressant att lyssna till det enorma\r\nkravet på rättvisa som plötsligt finns hos\r\nvänsterpartiet och som även framskymtat från\r\nsocialdemokraternas sida. När skatteomläggningen\r\ngjordes, var inte rättvisekravet precis detsamma,\r\nutan då var det ju höginkomsttagarna som fick det\r\nmycket bättre.</pre><pre>När Margó Ingvardsson talar om kommunerna\r\nsom ger lägst KBT, vill jag säga att det inte är hela\r\nsanningen om låginkomstpensionärernas villkor i\r\nsådana kommuner. Det finns också andra delar i\r\nvälfärden som kan vara ekonomiskt påfrestande\r\noch som kanske är betydligt bättre ordnade i dessa\r\nkommuner. Det är taxor och avgifter, hemservice,\r\nfärdtjänst osv. som kanske inte är så\r\nkostnadskrävande. I ett avseende är de här\r\nkommunerna säkert mycket lika varandra, och det\r\när att de har mycket mycket högt skattetryck, som\r\ngör det nödvändigt att prioritera.</pre><pre>Utskottet skriver också när det gäller de kommuner\r\nsom har sänkt beloppen: ''I de fall kommunen sänkt\r\nbeloppen har det endast i några få kommuner\r\ninneburit en faktiskt försämring.'' Det står\r\nvänsterpartiet också bakom. Det rör sig alltså om\r\nendast ett fåtal fall, och jag tycker inte att ni skall\r\ndra så stora växlar på den delen som ni har gjort\r\nfrån vänsterpartiets sida.</pre><pre>Anf. 22 MARGÓ INGVARDSSON (v):</pre><pre>Herr talman! Huruvida den här uppgörelsen skulle\r\nvara en framgång för mig personligen eller inte,\r\ntycker jag är fullkomligt ointressant. Det\r\nintressanta är att uppgörelsen gav pensionärerna 30\r\nmilj.kr. mera i förhållande till regeringens förslag.</pre><pre>Politik är alltid att välja. Det går inte alltid att få\r\nallt. Men jag måste erkänna att jag gjorde faktiskt\r\nett litet försök. Jag ville gärna ha mera pengar åt\r\nkommunerna, och jag ville ha mera pengar åt\r\npensionärerna. Men jag kunde inte få de borgerliga\r\npartierna med mig på det förslaget. Om\r\nmoderaterna och centern hade varit förespråkare\r\nför en högre norm kunde ni ju tagit ett samtal med\r\nfolkpartisterna. De vill ju inte ens erkänna att\r\nskatteuppgörelserna har försatt pensionärerna i\r\nden här svåra situationen.</pre><pre>Jag stod alltså i en valsituation: Pengar till\r\nkommunerna eller pengar till pensionärerna.\r\nEftersom pensionärerna var mest illa ute i den\r\nsituationen var valet lätt. Socialdemokraterna var\r\nav samma åsikt, att det var viktigt att vi såg till att\r\npensionärerna fick en skälig levnadsnivå. Det var\r\nanledningen till uppgörelsen i utskottet.</pre><pre>Anf. 23 GULLAN LINDBLAD (m):</pre><pre>Herr talman! Det bästa med den här slutdebatten\r\när att Margó Ingvardsson helt slutgiltigt har slagit\r\nfast att det är skatteuppgörelsen som är orsak till\r\npensionärernas bekymmer. Sedan kan vi diskutera\r\nförhandlingsgångar hit och dit.</pre><pre>Låt oss vara överens om att det var bra att vi\r\nlyckades få en något bättre situation för de kanske\r\n65 000 pensionärer som det handlar om i dag.\r\nDärom är vi helt eniga, Margó Ingvardsson. Det\r\nhandlar om ju bara om ett provisorium och inget\r\nannat. Det viktiga är vad som kommer fram när vi\r\nfår resultatet av den utredning som regeringen\r\ntillsatt. Det tror jag att vi kan vara överens om.</pre><pre>Anf. 24 KARIN ISRAELSSON (c):</pre><pre>Herr talman! Centerpartiet hade en egen motion\r\nmed ett betydligt mer långtgående förslag än det\r\nförslag som i dag går igenom. Vi hade även med ett\r\nförslag om en förstärkning av pensiontillskotten\r\nfram till årsskiftet. Vi såg behovet av ett ökat stöd\r\nbetydligt tidigare än vad de andra partierna gjorde.\r\nDärför var vi kanske inte så intresserade av den här\r\ninviten från Margó Ingvardsson.</pre><pre>Anf. 25 MARGÓ INGVARDSSON (v):</pre><pre>Herr talman! Ja, det stämmer att centern hade ett\r\nförslag om att öka på pensionstillskottetn. Jag var\r\nfaktiskt litet intresserad av det till en början, men\r\njag släppte de tankarna när de bägge stora\r\npensionsorganisationerna förkastade det förslagen.\r\nDe menade att förslaget inte skulle ge de pengar\r\nsom pensionärerna behövde.</pre><pre>När det sedan gäller vad som orsakat den här\r\nsituationen har vänsterpartiet alltid hävdat att den\r\nfrämsta orsaken är skatteuppgörelsen. Den slog\r\nhårt mot lågavlönade i allmänhet och mot\r\npensionärerna i synnerhet. Det är något övermaga\r\natt höra moderaterna stå och gnälla att\r\nskatteuppgörelsen försatte pensionärerna i en svår\r\nsituation. Tar man del av moderaternas\r\nskatteförslag kan man se att om deras förslag skulle\r\nfå majoritet i den här kammaren, skulle det\r\ninnebära rena rama slakten på pensionärerna och\r\nderas inkomster. Det är sanningen, eftersom\r\nmoderaterna förespråkar så mycket stör\r\nmarginalskattesänkningar än vad den\r\nskatteuppgörelse som blev resultatet av den\r\nfolkpartistiska och socialdemokratiska uppgörelsen\r\ninnehåller.</pre><pre>Anf. 26 BARBRO SANDBERG (fp):</pre><pre>Herr talman! Jag vill kommentera Margó\r\nIngvardssons kritisk mot att vi säger att\r\nskattereformen inte är orsak till pensionärernas\r\nsituation. Jag vidhåller det. Det är inte\r\nskattereformens fel att pensionärerna har fått\r\nhöjda hyror. Skattereformen är en investering för\r\natt vi skall få en bättre ekonomisk utveckling i\r\nSverige. Det gagnar i allra högsta grad\r\nlåginkomsttagare och lågpensionärer. Skall vi\r\nkunna öka tillväxten och få pengar till att garantera\r\nbåde pensioner, sjukvård och allt annat som\r\npensionärer behöver måste vi få en\r\nskatteomläggning. Den här skattereformen är alltså\r\nbörjan på den skatteomläggningen.\r\nFörhoppningsvis kommer det en ny regering till\r\nhösten, som kanske kan fullfölja den.</pre><pre></pre><pre>Anf. 27 GULLAN LINDBLAD (m):</pre><pre>Herr talman! Jag nöjer mig med att konstatera att\r\nMargó Ingvardsson inte har hört vad jag har sagt\r\ni den tidigare debatten om skatternas inverkan på\r\nsamhällsekonomin. Hon har inte heller förstått\r\nnågonting, jag höll på att säga som vanligt. Låt mig\r\nrepetera: Lägre skattetryck gynnar alla, även\r\nlåginkomsttagare. Den skatteomläggning som vi nu\r\nhar betalas av andra skatter, högre moms och ny\r\nmoms. Det drabbar naturligtvis mest dem som har\r\nminst pengar i portmonnän. Grunden för\r\nekonomisk trygghet och välfärd i framtiden är\r\nekonomisk tillväxt. För detta, Margó Ingvardsson,\r\nbehöver vi lägre skatter.</pre><pre>Anf. 28 MARGÓ INGVARDSSON (v):</pre><pre>Herr talman! Jag konstaterar att folkpartiet är det\r\nenda parti i den här kammaren som vidhåller att det\r\ninte är skattereformens fel att pensionärerna har\r\nråkat illa ut. Men er förhandlingspartner i\r\nskatteuppgörelsen, socialdemokraterna, inser att\r\nskatteuppgörelsen faktiskt har de här negativa\r\neffekterna. De visar nu också en vilja att vara med\r\noch rätta till en del av de värsta bristerna när det\r\ngäller pensionärerna.</pre><pre>Sedan påstår Gullan Lindblad att jag inte har\r\nförstått någonting av de moderata skatteförslagen.\r\nJa, om det ändå vore så väl, Gullan Lindblad. Jag\r\nhar läst dem, och jag har förstått dem mycket bra.\r\nJag kan se att moderaterna förespråkar ett helt\r\nannat samhällssystem, där var och en skall betala\r\nför sig själv och sina egna behov. Ett sådant system\r\ngynnar människor med goda inkomster. Människor\r\nsom har det sämre ställt är gynnade av ett starkt\r\nsamhälle där vi gemensamt finansierar våra behov\r\ngenom skatter. Det har jag förstått mycket väl.</pre><pre>Anf. 29 BARBRO SANDBERG (fp):</pre><pre>Herr talman! De pensionärer som vi talar om i dag\r\när de pensionärer som tidigare inte har betalat\r\nnågon skatt. De kunde självfallet inte få någon\r\nskattesänkning. De har kompenserats genom att\r\nman har höjt taket för KBT, man har höjt\r\npensionstillskottet och basbeloppet.</pre><pre>Jag har tidigare här i kammaren sagt att vi var\r\növerens med socialdemokraterna om att om det\r\nskulle visa sig att några skulle få försämringar på\r\ngrund av skattereformen skulle vi rätta till det. Det\r\nhåller vi på att diskutera, och propositionen i dag är\r\nen följd av de överläggningarna. Som jag sade\r\ntidigare tog Bengt Westerberg kontakt med Ingvar\r\nCarlsson när han såg att hyreshöjningarna blev\r\nstörre än vad man hade räknat med när man höjde\r\npensionstillskottet och KBT som kompensation.\r\nJag vill fortfarande påstå att pensionärerna är\r\nkompenserade för de skattehöjningar som\r\nskattereformen påverkar, men icke för de oskäliga\r\nhöjningar som är orsakade av andra saker.</pre><pre>Överläggningen var härmed avslutad.</pre><pre>Beslut</pre><pre>Mom. 1 (höjt pensionstillskott)</pre><pre>Utskottets hemställan bifölls med 267 röster mot\r\n36 för reservation 1 av Karin Israelsson och\r\nMarianne Jönsson.</pre><pre>Mom. 4 (kostnadsansvaret för särskilt KBT)</pre><pre>Utskottets hemställan bifölls med 159 röster mot\r\n147 för reservation 3 av Gullan Lindblad m.fl.</pre><pre>Mom. 7 (kostnads- och konsekvensanalyser)</pre><pre>Utskottets hemställan -- som ställdes mot\r\nreservation 6 av Gullan Lindblad m.fl. -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>5 § Beslut rörande utskottsbetänkanden som\r\nslutdebatteras den 11 april</pre><pre>Företogs till avgörande lagutskottets betänkande\r\n1990/91:LU24, näringsutskottets betänkanden\r\n1990/91:NU28, NU29 och NU30, bostadsutskottets\r\nbetänkande 1990/91:BoU12 samt\r\nförsvarsutskottets betänkande 1990/91:FöU7\r\n(beträffande debatten i dessa ärenden, se prot. 91).</pre><pre>Lagutskottets betänkande LU24</pre><pre>Mom. 1 (atomansvarighetslagen)</pre><pre>Först biträddes reservation 1 av Elisabeth Persson\r\nmed 20 röster mot 19 för reservation 2 av Kaj\r\nNilsson. 268 ledamöter avstod från att rösta.</pre><pre>Härefter bifölls utskottets hemställan med 274\r\nröster mot 34 för reservation 1 av Elisabeth\r\nPersson.</pre><pre>Mom. 2</pre><pre>Utskottets hemställan bifölls.</pre><pre>Näringsutskottets betänkande NU28</pre><pre>Mom. 4 (utredning om kärnteknisk verksamhet)</pre><pre>Utskottets hemställan bifölls med 245 röster mot 25\r\nför reservation 2 av Lars Norberg. 31 ledamöter\r\navstod från att rösta.</pre><pre>Mom. 9 (export av använt kärnbränsle från\r\nStudsvik AB)</pre><pre>Utskottets hemställan -- som ställdes mot\r\nreservation 8 av Lars Norberg -- bifölls med\r\nacklamation.</pre><pre>Mom. 11 (informationen från Svensk\r\nKärnbränslehantering AB)</pre><pre>Utskottets hemställan bifölls med 288 röster mot 19\r\nför reservation 9 av Lars Norberg.</pre><pre>Mom. 13 (finansieringen av framtida utgifter för\r\nanvänt kärnbränsle m.m.)</pre><pre>Utskottets hemställan bifölls med 272 röster mot 34\r\nför reservation 11 av Rolf L Nilson och Lars\r\nNorberg. 2 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU29</pre><pre>Mom. 1 (minskad etableringskontroll)</pre><pre>Utskottets hemställan bifölls med 175 röster mot\r\n133 för reservation 1 av Hadar Cars m.fl.</pre><pre>Övriga moment</pre><pre>Utskottes hemställan bifölls.</pre><pre>Näringsutskottets betänkande NU30</pre><pre>Mom. 5 (överlåtelse av statens aktier i OK\r\nPetroleum AB till Förvaltningsaktiebolaget Fortia)</pre><pre>Först biträddes reservation 1 av Hadar Cars m.fl.\r\nmed 128 röster mot 20 för reservation 2 av Lars\r\nNorberg. 156 ledamöter avstod från att rösta.</pre><pre>Härefter bifölls utskottets hemställan med 157\r\nröster mot 134 för reservation 1 av Hadar Cars m.fl.\r\n16 ledamöter avstod från att rösta.</pre><pre>Mom. 6 (användningen av frigjorda medel)</pre><pre>Utskottets hemställan -- som ställdes mot\r\nreservation 3 av Lars Norberg -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU12</pre><pre>Mom. 1 (utformningen av bostadspolitiken)</pre><pre>Först biträddes reservation 3 av Agne Hansson\r\noch Birger Andersson med 36 röster mot 16 för\r\nreservation 4 av Jan Strömdahl. 255 ledamöter\r\navstod från att rösta.</pre><pre>Härefter biträddes reservation 2 av Erling Bager\r\noch Ingrid Hasselström Nyvall med 37 röster mot\r\n35 för reservation 3 av Agne Hansson och Birger\r\nAndersson. 233 ledamöter avstod från att rösta.</pre><pre>Därpå biträddes reservation 1 av Knut Billing m.fl.\r\nmed 61 röster mot 36 för reservation 2 av Erling\r\nBager och Ingrid Hasselström Nyvall. 210\r\nledamöter avstod från att rösta.</pre><pre>Slutligen bifölls utskottets hemställan med 157\r\nröster mot 61 för reservation 1 av Knut Billing m.fl.\r\n89 ledamöter avstod från att rösta.</pre><pre>Mom. 3 (ekologiskt byggande m.m.)</pre><pre>Först biträddes reservation 6 av Jan Strömdahl\r\nmed 20 röster mot 19 för reservation 7 av Kjell\r\nDahlström. 270 ledamöter avstod från att rösta.</pre><pre>Härefter biträddes reservation 5 av Agne Hansson\r\noch Birger Andersson med 37 röster mot 34 för\r\nreservation 6 av Jan Strömdahl. 236 ledamöter\r\navstod från att rösta.</pre><pre>Slutligen bifölls utskottets hemställan med 235\r\nröster mot 72 för reservation 5 av Agne Hansson\r\noch Birger Andersson.</pre><pre>Mom. 4 (information m.m. om långivningen till ny-\r\noch ombyggnad av ålderdomshem)</pre><pre>Utskottets hemställan bifölls med 177 röster mot\r\n129 för reservation 8 av Agne Hansson m.fl.</pre><pre>Mom. 16 (förbud mot omvandling av hyresrätter till\r\nbostadsrätter)</pre><pre>Utskottets hemställan -- som ställdes mot\r\nreservation 26 av Jan Strömdahl -- bifölls med\r\nacklamation.</pre><pre>Mom. 20 (en rimlig bostadskostnad)</pre><pre>Utskottets hemställan bifölls med 286 röster mot\r\n17 för reservation 30 av Jan Strömdahl. 3 ledamöter\r\navstod från att rösta.</pre><pre>Mom. 39 (upphävande av beslutet om ett nytt\r\nbostadsfinansieringssystem)</pre><pre>Utskottets hemställan bifölls med 176 röster\r\nröster mot 132 för reservation 50 av Agne Hansson\r\nm.fl.</pre><pre>Mom. 54 (beslutsramen för bostadshus yngre än 30\r\når)</pre><pre>Utskottets hemställan -- som ställdes mot\r\nreservation 65 av Jan Strömdahl -- bifölls med\r\nacklamation.</pre><pre>Mom. 55 (förvärvsstödet till flerbarnsfamiljer)</pre><pre>Först biträddes reservation 66 av Knut Billing\r\nm.fl. med 100 röster mot 37 för reservation 67 av\r\nJan Strömdahl och Kjell Dahlström. 170 ledamöter\r\navstod från att rösta.</pre><pre>Härefter bifölls utskottets hemställan med 171\r\nröster mot 97 för reservation 66 av Knut Billing\r\nm.fl. 36 ledamöter avstod från att rösta.</pre><pre>Mom. 59 (den övre gränsen för radonbidrag)</pre><pre>Utskottets hemställan bifölls med 220 röster mot\r\n89 för reservation 70 av Agne Hansson m.fl.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU7</pre><pre>Mom. 2 (lokaliseringen av FMVs fartygsavdelning)</pre><pre>Utskottets hemställan -- som ställdes mot\r\nreservation 1 av Paul Ciszuk -- bifölls med\r\nacklamation.</pre><pre>Mom. 3 (användning av försvarsanläggningar som\r\nflyktingförläggningar)</pre><pre>Utskottets hemställan -- som ställdes mot\r\nreservation 2 av Paul Ciszuk -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>6 § Socialpolitik -- försäkring vid sjukdom,\r\nföräldraskap, handikapp och ålderdom</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU11 Socialpolitik -- försäkring vid\r\nsjukdom, föräldraskap, handikapp och ålderdom\r\n(prop. 1990/91:100 delvis).</pre><pre>Förste vice talmannen meddelade att debatten i\r\ndetta ärende skulle delas upp i tre avdelningar.\r\nVarje avdelning skulle betraktas som ett särskilt\r\närende med en egen talarlista. Till varje talarlista\r\nkunde nya talare anmäla sig till dess överläggningen\r\nförklarats avslutad för den aktuella avdelningen.</pre><pre>Avd. 1 Sjukförsäkring m.m.</pre><pre>(Avsnitten I, II och V i utskottets hemställan)</pre><pre>Anf. 30 GULLAN LINDBLAD (m):</pre><pre>Fru talman! Socialförsäkringssystemen, som vi\r\nkommer att debattera de närmaste timmarna, utgör\r\nbasen i vårt s.k. välfärdssystem. Det är naturligtvis\r\nviktigt att dessa system har en fast och solid\r\nuppbyggnad och att vi rättar munnen efter\r\nmatsäcken när det gäller utbetalningar från\r\nförsäkringarna, så att systemen klarar sina utgifter.\r\nSå är det inte i dag. Vare sig sjuk- och\r\narbetsskadeförsäkringen eller pensionssystemet\r\nbär i dag sina egna kostnader, utan alltmer måste\r\nfinansieras av våra skattemedel.</pre><pre>En ökande andel av de offentliga utgifterna har\r\ntagits i anspråk av de offentliga systemen. Den\r\nsnabba utgiftsökningen inom\r\nsocialförsäkringssektorn har i hög grad bidragit till\r\natt den ekonomiska tillväxten är negativ i vårt land,\r\nden tillväxt som är nödvändig för att klara\r\nsocialförsäkringssystemen! Tala om en ond cirkel!\r\nVårt kostnadsläge är alltför högt i förhållande till\r\nvår nära omvärld, och vi kan inte sälja våra varor.\r\nFöretagen flyttar som bekant utomlands. Vi har\r\nunnat oss en alltför hög grad av olika\r\nvälfärdsanordningar, t.o.m. system som gjort det\r\nmer lönande att vara sjukskriven än att gå i arbete.\r\nJag tänker t.ex. på det s.k.\r\ntimsjukpenningsystemet. Vi moderater har länge\r\nvarnat för att detta naturligtvis inte skulle gå i\r\nlängden. Krisen är nu ett faktum.</pre><pre>Sjukförsäkringens kostnader ökade kraftigt under\r\nsenare delen av 80-talet bl.a. beroende på att det\r\ns.k. sjuktalet ökade från ca 18 dagar 1982 till ca 26\r\ndagar 1989.</pre><pre>Vi moderater har, som jag sade, i åratal varnat för\r\nutvecklingen och föreslagit besparingar inom t.ex.\r\nsjuk- och arbetsskadeförsäkringen. Vi stod länge\r\nensamma, men till sist insåg även den\r\nsocialdemokratiska regeringen att det var\r\nnödvändigt att minska utgifterna. Riksdagen\r\nbeslutade därför nyligen om minskade\r\nkompensationsgrader vid kortvarig sjukskrivning\r\nfr.o.m. den 1 mars detta år. Vi har också kunnat\r\nnotera att svenska folket drabbats av en osedvanligt\r\nstor friskhet, som det stod i Expressen den 22 mars.\r\nVi väntar nu otåligt på att regeringen skall lägga sin\r\nproposition om en s.k. sjuklöneperiod fr.o.m. den\r\n1 januari 1992. Det finns en stor majoritet i\r\nriksdagen för en sådan reform. Vi beklagar\r\nsamtidigt regeringens oförmåga att reformera\r\narbetsskadeförsäkringen. Det hade varit ytterst\r\nnödvändigt som ett led i dessa besparingar.</pre><pre>Allt fler har insett att det finns alla skäl att bromsa\r\nden snabba utgiftsökningen inom\r\nsocialförsäkringsområdet, bl.a. genom besparingar\r\ninom sjuk- och arbetsskadeförsäkringen. Ett mål\r\nför kommande reformer måste också vara ett\r\nklarare och tydligare samband mellan avgifter och\r\nförmåner.</pre><pre>I reservation 1 framhåller vi moderater att\r\nsambandet mellan förmåner och avgifter har\r\nluckrats upp successivt och att avgifterna för\r\nsjukförsäkring och ATP alltmer har förvandlats till\r\nskatter. Om den ekonomiska tillväxten är dålig blir\r\ndet svårt, ja nära nog omöjligt, att med ett s.k.\r\nfördelningssystem fördela inkomster över\r\nlivscykeln och samtidigt fördela inkomster mellan\r\nolika inkomstgrupper. Socialförsäkringssystemet\r\nmåste enligt vår uppfattning vara stabilt, och vi\r\nanser att det bör byggas upp efter\r\nförsäkringsmässiga principer. Ett närmande till EG\r\ntorde också kräva detta. Vi anser att regeringen bör\r\ntillsätta en offentlig utredning som skall lägga fram\r\nförslag om hur socialförsäkringssystemets\r\nuppbyggnad kan göras mer konsekvent i\r\nförhållande till sitt syfte samtidigt som människors\r\nintjänaderättigheter ges ett stabilt och fast skydd.\r\nSocialförsäkringssystemets inverkan på\r\nkapitalmarknaden, den offentliga sektorns tillväxt,\r\nskattetryck osv. bör också beaktas i detta\r\nsammanhang. Jag yrkar, fru talman, bifall till\r\nreservation 1.</pre><pre>Sjukpenning kan utgå även under utbildning som\r\nen rehabiliteringsåtgärd. 1983 skedde en\r\npraxisändring på detta område genom en dom i\r\nförsäkringsöverdomstolen, och sjukpenning har\r\nsedan dess kunnat utgå ända tills en direkt\r\nyrkeksplacering varit möjlig, ibland till\r\nhögskoleutbildning i fyra års tid. Systemet har blivit\r\nmycket dyrbart och är dessutom orättvist gentemot\r\nandra studerandegrupper, som får leva på knappa\r\nstudiestöd eller utbildningsbidrag. RRV har\r\nuppmärksammat detta, kritiserat systemet och\r\nförordat en förändring.</pre><pre>Tillsammans med folkpartiet liberalerna och\r\ncentern har vi reserverat oss i denna fråga till\r\nförmån för en striktare tillämpning, och jag ber att\r\nfå yrka bifall till reservation 4.</pre><pre>I reservation 6 anser vi liksom folkpartiet\r\nliberalerna att man borde kunna pröva det system\r\nsom fungerar väl i Norge, nämligen att man inte\r\nfastställer någon SGI förrän en sjukskrivning blir\r\naktuell. Detta skulle innebära en väsentlig\r\nadministrativ förenkling och även besparing. Vi\r\nanser att regeringen snarast bör lägga fram förslag\r\nom en sådan reform.</pre><pre>De borgerliga partierna framför i reservation 7 sin\r\nuppfattning att en studerande skall kunna ha s.k.\r\nvilande sjukpenning under studier oavsett om\r\nvederbörande uppbär studiestöd eller ej.</pre><pre>I reservation 8 framför vi moderater tillsammans\r\nmed folkpartiet liberalerna att det skall vara möjligt\r\näven för den som har fyllt 55 år att teckna en frivillig\r\nförsäkring. En sådan försäkring kan vara den enda\r\nsociala tryggheten vid sjukdom t.ex. för en\r\njordbrukare som i dagens tider av omställning inom\r\njordbruket måste lägga ned sin jordbruksdrift eller\r\nför en tidigare hemarbetande maka som kanske har\r\nskött sin make under många år och då uppburit en\r\nviss anhöriglön för detta, men som vid hans\r\nfrånfälle står utan vare sig inkomst eller\r\nsjukförsäkring. Det finns i vårt välfärdssystem\r\npersoner som helt och hållet står utan trygghet. Det\r\när värt att beakta.</pre><pre>När det gäller tandvårdsförsäkringen har även\r\ndessa utgifter ökat. Regeringen föreslår väsentliga\r\nförsämringar av högkostnadsskyddet. Det finns\r\nflera orsaker till utgiftsökningarna, bl.a. en ökad\r\nvuxenandel inom folktandvården, ett ökat antal\r\näldre och invandrare med stora tandvårdsbehov, en\r\nökad ambitionsnivå och en ökad användning av\r\nandra tandlagningsmaterial än amalgam. Vi\r\nmoderater anser att förändringarna beror på\r\nstrukturförändringar.</pre><pre>Regeringen har nu föreslagit att försöksverksamhet\r\nmed s.k. bastandvård skall införas. Vi moderater\r\nanser att underlaget för detta förslag är bristfälligt,\r\noch vi anser dessutom att ett införande av\r\nbastandvård skulle föra med sig en orimlig\r\nadministration, som inte står i proportion till\r\neffekten i form av bättre tandhälsa. Däremot är\r\nförslaget enligt vår uppfattning ett sätt att\r\nunderminera privattandläkarvården och ge\r\npatienterna med de största tandvårdsbehoven --\r\nframför allt våra äldre -- väsentligt högre kostnader\r\noch sämre service. Vi har därför yrkat avslag på\r\nförslaget, vilket framgår av reservation 11.</pre><pre>I reservation 13 anser vi liksom regeringen att en\r\nbesparing behövs inom tandvårdsförsäkringen,\r\nmen vi vill inte att den skall gå ut över dem som har\r\nde största behoven av tandvård, framför allt de\r\näldre. Vi anser att försäkringen i första hand skall\r\nge stöd vid höga kostnader, medan vi andra kan stå\r\nför något större egenandel av kostnaderna när vi\r\nbesöker tandläkaren. Vi anser därför att en ökad\r\nsjälvrisk på 600 kr. bör införas inom varje\r\nbehandlingsperiod. Det skulle för den enskilde inte\r\ninnebära mer än en ökad kostnad på 240 kr. om\r\nbehandlingskostnaden uppgår till 3 000 kr.\r\nDäremot skulle vi kunna ge bättre\r\nförsäkringsförmån till de äldre och till dem som har\r\nstora tandvårdsbehov.</pre><pre>I detta betänkande behandlas även\r\nsocialförsäkringens administration. Vi delar\r\nregeringens uppfattning om nödvändigheten av att\r\nnedbringa kostnaderna och stödjer det\r\nförändringsarbete som pågår och som föreslås. Jag\r\nskulle i detta sammanhang gärna vilja ge en eloge\r\ntill försäkringskassorna för att de klarar av allt\r\narbete, alla förändringar och alla de uppgifter som\r\nvi lägger på dem. Jag tänker inte minst på de\r\n''snabba ryck'' som ofta blir följden av besluten i\r\nden här kammaren.</pre><pre>En fråga som har debatterats mycket på senare tid\r\när det s.k. FAS 90-systemet, dvs.\r\nförsäkringskassornas ADB-system. Vi är från\r\nutskottets sida införstådda med att kassorna\r\nbehöver ett rationellt registersystem, men hyser\r\nstor tveksamhet till stora system som ger tillfälle till\r\nsamkörningar. Det är viktigt att ändamålet med det\r\nplanerade registret noga övervägs. I en reservation\r\nhar utskottets borgerliga ledamöter tillsammans\r\nmed miljöpartiet framför allt betonat\r\nintegritetsfrågorna. Vi anser också att införandet\r\nav en sjuklöneperiod avsevärt kommer att reducera\r\nantalet ärenden som behöver administreras av\r\nkassorna. Vi anser att det behövs en ordentlig\r\nkravanalys av försäkringskassornas behov av\r\ndatorstöd innan ett beslut fattas om FAS 90, och vi\r\nredovisar detta i reservation 84.</pre><pre>I reservation 85 har vi moderater reserverat oss för\r\nen minskning av försäkringskassornas anslag med\r\n100 milj.kr. med hänvisning till den\r\narbetsgivarperiod som skall införas och som\r\navsevärt kommer att minska belastningen hos\r\nkassorna.</pre><pre>Fru talman! Det finns åtskilliga reservationer, men\r\njag nöjer mig med att yrka bifall till reservationerna\r\n1 och 4. I övrigt framgår vår inställning till de olika\r\nförslagen av utskottsbetänkandet. Jag ber också att\r\nfå yrka bifall till de delar av utskottets hemställan\r\ndär det inte råder några delade meningar.</pre><pre></pre><pre>Anf. 31 SIGGE GODIN (fp):</pre><pre>Fru talman! Genom socialförsäkringssystemen\r\nskall alla garanteras trygghet vid sjukdom,\r\nrehabilitering, handikapp eller ålderdom. Vi ser\r\nmed oro på den negativa utvecklingen i\r\nsocialförsäkringssystemen.</pre><pre>År efter år har vi här i Sveriges riksdag diskuterat\r\nsocialförsäkringssystemens problem och brister.\r\nFrån folkpartiet liberalernas sida har vi med\r\nenvishet pekat på de orimliga förhållanden som\r\nråder. Dessa brister är den socialdemokratiska\r\nregering väl medveten om. Trots detta har den inte\r\nlyckats lyfta blicken och med kraft ta tag i\r\nförändringsarbetet.</pre><pre>I årets upplaga av STU-betänkandet går\r\nsocialdemokraterna som katten kring het gröt. De\r\nerkänner bristerna med systemet men vill inte\r\nåtgärda dem. De hänvisar även i år till att\r\nförändringar måste ske, men inte nu utan senare\r\nnär regeringen kommer med förslag.</pre><pre>Jag frågar mig om det aldrig har slagit den\r\nsocialdemokratiska majoriteten i utskottet att\r\nutflödet från socialförsäkringssystemen innebär att\r\nandra angelägna insatser på det sociala området får\r\nstå tillbaka. Detta drabbar grupper i det ''glömda\r\nSverige'' -- grupper som inte har några starka\r\norganisationer som sina företrädare. Låt mig ta ett\r\nexempel. Enbart arbetsskadefonden riskerar att få\r\nett underskott på 75 miljarder redan 1995. Var och\r\nen förstår att detta inte kan få fortsätta.</pre><pre>Fru talman! Folkpartiet liberalerna har varit\r\növerens med regeringen om att sjuklön skall införas\r\nsenast den 30 juni 1991 och att\r\narbetsskadeförsäkringen snarast måste reformeras.\r\nDen överenskommelsen svek socialdemokraterna.\r\nDet var inte första gången och sannolikt inte heller\r\nden sista. Men vad värre är, är att vi i dag inte vet\r\nom det kommer några förslag till sjuklön eller om\r\narbetsskadeförsäkringen skall reformeras.\r\nSjuklöneförslaget var aviserat till den 15 april och\r\nhar ännu inte synts till.</pre><pre>Om det kommer något förslag om reformerad\r\narbetsskadeförsäkring är ännu mer höljt i dunkel.\r\nDen frågan skall utredas. Riksdagens revisorer\r\npåpekade i fjol att arbetsskadeförsäkringens\r\nutformning är ett hinder för en aktiv rehabilitering.\r\nTrots detta avstår regeringen även i år från att vidta\r\nnågra åtgärder.</pre><pre>Jag skulle vilja fråga Börje Nilsson vad som skall\r\nske med arbetsskadeförsäkringen. När kommer det\r\nnågot förslag? Skall den få rulla vidare med dessa\r\nenorma underskott?</pre><pre>Genomförandet av sjuklön och reformeringen av\r\narbetsskadeförsäkringen är avgörande för om vi i\r\nframtiden skall klara av att finansiera en fullgod\r\nsjukförsäkring.</pre><pre>Fru talman! I hopp om att det så småningom skall\r\nkomma förslag till en reformering av\r\nsjukförsäkringen skall jag nu bara kommentera\r\nnågra av folkpartiets mindre förslag på\r\nsjukförsäkringsområdet.</pre><pre>Ohälsotalen hos kvinnor är oroväckande höga och\r\nmåste tas på mycket stort allvar. Det är en\r\nvarningssignal som tyder på brister i arbetslivet. I\r\nflera år har vi pekat på detta och krävt djupgående\r\nanalyser av problemet. Majoriteten tar inte så\r\nallvarligt på frågan utan hänvisar som vanligt till\r\nkommande undersökningar.</pre><pre>Frågan om hur många år sjukpenning skall kunna\r\nutgå vid utbildning har tagits upp vid ett flertal\r\ntillfällen. Den nuvarande ordningen skapar\r\norättvisor mellan dem som studerar och är\r\nsjukskrivna och dem som själva får finansiera sin\r\nutbildning. Ordningen snedvrider också de s.k.\r\nohälsotalen samtidigt som kostnaderna är onödigt\r\nhöga. Socialdemokraterna avstyrker åter vårt\r\nförslag. Jag kan med tillfredsställelse notera att\r\nregeringen i den frågan nu äntligen kommer med\r\nett förslag, som vi senare skall behandla.</pre><pre>I regeringens förslag till rehabiliteringslag, som\r\nskall behandlas senare i vår, påpekas arbetsgivarnas\r\nansvar för sina anställdas rehabilitering. I\r\nreservation 5 påpekar folkpartiet att den stela\r\nlåsningen i sjukpenningnivåerna är olycklig ur\r\nrehabiliteringssynpunkt. Det är väsentligt att den\r\nsjukskrivne kan återgå till sin arbetsplats så snart\r\nsom möjligt. Det bör vara läkaren,\r\nförsäkringskassan och arbetsgivaren som i samråd\r\nmed den anställde bör avgöra när och i vilken\r\nomfattning den sjukskrivne kan återgå i arbete.</pre><pre>Fru talman! Det är mycket betydelsefullt att den\r\nadministrativa delen av socialförsäkringssystemen\r\nbegränsas till vad som absolut är nödvändigt. En\r\ntredjedel av de ändringar om ändrad inkomst som\r\ngörs av försäkringskassan kommer inte till\r\nanvändning. Folkpartiet liberalerna anser att de\r\nräcker att uppge sin aktuella inkomst i samband\r\nmed krav på ersättning.</pre><pre>I reservation 7 tar vi åter upp frågan om rätten till\r\nSGI vid studier. Vi anser det vara orimligt att man\r\nskall vara tvingad att ta ut studiemedel enbart för\r\natt få behålla sin sjukpenninggrundande inkomst.\r\nDet rätta bör vara att det är studierna i sig som\r\navgör om SGI får behållas, inte ett eventuellt\r\nstatligt stöd.</pre><pre>Fru talman! I årets budgetproposition föreslår\r\nregeringen en försöksverksamhet inom\r\ntandvården. Beskrivningen av försöken är\r\nknapphändig och ställer ett antal frågor om rättsliga\r\noch ekonomiska konsekvenser för\r\nprivattandläkarna: dels hur försökslandstingen\r\nskall kunna förena sina dubbla roller, dels\r\npatienternas rätt till ett fritt tandläkarval.\r\nRiktlinjerna måste kompletteras. Bl.a. bör vikten\r\nav en, förutom kostnadsanalysen, opartisk\r\nutvärdering som belyser tandhälsoeffekter och\r\npatientreaktioner, poängteras. Det är önskvärt att\r\näven storstadsområden ingår i\r\nförsöksverksamheten. Försöksverksamheten får\r\ninte heller leda till reformstopp under\r\nförsöksperioden.</pre><pre>Folkpartiet liberalerna anser att fem\r\nförsöksmodeller bör prövas, var för sig eller i\r\nkombination. En modell avser övrföring av\r\ntandvårdsförsäkringen till försäkringskassan, så att\r\nkassan inom ramen för en klumpsumma i samråd\r\nmed vårdgivarna kan besluta om taxesystem och\r\nersättningsregler. En annan modell gäller försök\r\nmed ersättningssystem för enskilda\r\nprivattandläkare med ett flerårigt vårdåtagande\r\nmed ersättning beräknad med viss del per patient\r\noch viss del per prestation. En modell innebär\r\nförsök med privatisering av folktandvårdskliniker.\r\nEn fjärde modell gäller upphandling för att få till\r\nstånd en s.k. hustandläkarmodell. Ett femte försök\r\nbör göras med ett avreglerat taxesystem.</pre><pre>Det är väsentligt att samtliga försök kan göras i\r\nsamförstånd mellan vårdgivare, försäkringskassa\r\noch staten.</pre><pre>Det är också av vikt att pröva en tandvårdstaxa som\r\nstimulerar andra personalkategoriers utveckling.\r\nInte minst för tandsköterskorna vore detta en\r\nutveckling i arbetet och en besparing i statskassan.</pre><pre>Fru talman! Jag har tidigare påpekat att alla vägar\r\nmåste prövas för att spara i administrationen. Vi\r\nföreslår att det utreds om försäkringskassorna i\r\nMalmö och Malmöhus län kan slås samman. Detta\r\nskulle ge två effekter -- dels lägre administrativa\r\nkostnader, dels frigörande av personal som kan\r\nflyttas över till arbete med rehabilitering. På sikt\r\nbör även en sammanläggning med kassan i\r\nKristianstads län prövas.</pre><pre>Fru talman! Det sedan flera år planerade ADB-\r\narbetet med ett sjukförsäkringsregister kräver\r\nnoggranna överväganden innan beslut fattas.\r\nÄndamålet måste noga studeras, och känsliga\r\nintegritetsintressen måste värnas. Inte minst när en\r\neventuell sjuklöneperiod införs och en stor del av\r\nrehabiliteringsarbetet läggs på företagen måste\r\nbehovet av ett sjukförsäkringsregister prövas på\r\nnytt.</pre><pre>Sjuklöneperioden innebär mycket färre ärenden,\r\noch kassornas behov av ett heltäckande\r\ndiagnosmaterial kommer att minska betydligt. Vi\r\nanser att en ny kravanalys krävs innan beslut om\r\nFAS 90 fattas.</pre><pre>Fru talman! Jag avslutar med att yrka bifall till\r\nreservationerna 12 och 84, men självfallet står\r\nfolkpartiet liberalerna bakom alla de reservationer\r\nsom vi fogat till betänkandet.</pre><pre>Anf. 32 KARIN ISRAELSSON (c):</pre><pre>Fru talman! ''Socialpolitiken syftar till att ge\r\nmänniskor trygghet.'' Så inleds det betänkande som\r\nvi i dag skall debattera. En fråga man då måste\r\nställa sig är om trygghet verkligen har blivit\r\nresultatet av våra socialförsäkringar. Får vi ut\r\npositiva och optimala effekter av de stora\r\nsatsningar som sker via socialförsäkringssystemet\r\neller kan flera få möjlighet att ta del av förmånerna\r\nom förändringar sker?</pre><pre>250 miljarder kostar socialförsäkringarna, bortsett\r\nfrån arbetsskadeförsäkringen m.m. är vad vi får för\r\ndessa pengar. Sjukförsäkringen,\r\nföräldraförsäkringen. Målet för\r\nsocialförsäkringarna har varit att ge skydd när\r\nhälsan sviktar eller när man med ålderns rätt\r\nlämnar yrkes- och arbetslivet. Trygghetssystemet\r\ninnebär också ett skydd för den som inte funnits\r\nmed i arbetslivet. Folkpensionen och\r\npensionstillskottet erhåller även den som varit\r\nhemarbetande.</pre><pre>Genomgående i de olika ersättningssystemen\r\npremieras s.k. lönearbete framför det arbete som\r\nbedrivs i hemmet främst av kvinnor med vård och\r\nomsorg. Nuvarande regering har inte funnit detta\r\narbete så värdefullt, att man velat premiera det med\r\nen skälig ersättning. Jag återkommer i en senare\r\ndebatt till övriga förhållanden för våra pensionärer.</pre><pre>Nuvarande socialförsäkringssystem visar allt mer\r\npå stora svagheter. Stora summor pengar rinner\r\nigenom systemen då efterlevnad och regler medgett\r\ndetta. Först nu börjar regeringen valhänt försöka\r\nbemästra situationen. Tyvärr saknas det då\r\ntillräcklig förmåga till samordning av åtgärder och\r\ntill tillräckligt radikala åtgärder för att förändra\r\nnuvarande förhållanden. Ett sådant exempel utgör\r\narbetsskadeförsäkringen, som nu helt har spelat ut\r\nsin roll. Vi har i en motion med anledning av\r\nrehabiliteringsförslaget återigen utvecklat centerns\r\nsyn på denna försäkring.</pre><pre>I årets budgetförslag presenterade regeringen\r\nåtgärder som förra året var helt otänkbara. Friåret\r\ni sjukvården ansågs då vara så värdefullt att behålla\r\nför förtidspensionerade att det fick fortsätta att\r\ngälla när friåret för pensionärer togs bort. Det vore\r\nintressat att få regeringens företrädare i utskottet\r\natt förklara vad som inträffat och gjort det möjligt\r\natt plötsligt ändra på detta beslut. Det kan inte vara\r\nskatteomläggningen -- den har tvärtom visat\r\nsynnerligen negativa effekter för en del\r\nförtidspensionerade.</pre><pre>Nu blir dock resultatet att även de\r\nförtidspensionerade skall betala sjukhusavgift från\r\nförsta vårddagen. De erfarenheter som kan dras av\r\nföregående beslut som drabbade pensionärerna\r\nborde ha presenterats först. Faktum är att många\r\näldre med behov av sjukhusvård drabbas av\r\növerraskningar när räkningar för vården kommer\r\ndem till handa någon månad efter sjukhusvistelsen.\r\nMöjligheten att få avgiften nedsatt är nästan\r\nobefintlig kan man se av de ansökningar som\r\ninkommit. Möjligtvis saknas också information till\r\npatienterna rörande denna möjlighet.\r\nCenterpartiet vänder sig emot att friåret i\r\nsjukvården för förtidspensionerade skall tas bort.</pre><pre>Information rörande de förmåner som finns i\r\nsocialförsäkringssystemet är bristfällig. Det\r\nupplever vi ofta vi som arbetar med försäkringarna.\r\nEtt sådant exempel är den ersättning för\r\nnärståendevård som genomförts. Av de anslag som\r\ngjorts har bara en del använts för sitt ändamål.\r\nMånga har också uppfattat ersättningen som en\r\nersättning som kan nyttjas för enklare vårdinsatser.\r\nTvärtom handlar det i de flesta fall om vård i livets\r\nslutskede, som då berättigar till 30 dagars\r\nersättning för den enskilde vårdtagarens\r\nnärstående. Inte minst sjukvårdspersonalen måste\r\nfå en bättre information om dessa förhållanden.\r\nJust nu pågår en uppföljning av vad denna\r\nersättning inneburit. När den presenterats kan\r\nslutsatser dras om vilka åtgärder som behöver\r\nvidtas för att förbättra utnyttjandet av denna\r\nförmån.</pre><pre>I betänkandet beskrivs det förändringsarbete som\r\npågår inom socialförsäkringssystemet. Kampen\r\nmot ohälsan skall drivas för att sänka ohälsotalet.\r\nDet är de oroande kostnadsökningarna som\r\nbidragit till detta mål. I det arbetet ingår införande\r\nav en arbetsgivarperiod/sjuklön. Vi som satt med i\r\nden snabbutredning som blev resultatet av\r\nuppgörelsen rörande sänkta kompensationsgraden\r\ni sjukersättningen väntar med spänning på\r\nförslaget.</pre><pre>En proposition är aviserad. I tidningarna\r\nspekuleras över om den kommer eller ej. LO och\r\nTCO är mycket negativa till ett sådant förslag.\r\nRiksdagen har dock beställt förslaget. Naturligtvis\r\nmåste regeringen lägga fram det förslag som är\r\nbeställt.</pre><pre>Vi behöver ett sådant beslut för att effektivt kunna\r\nbedriva rehabiliteringsarbete. Minskad\r\nadministration och betydligt större anledning för\r\narbetsgivaren att visa intresse för arbetsmiljö och\r\nde anställdas situation är centerpartiets drivkraft\r\nför att införa sjuklönen. Det finns alltså många skäl\r\ntill att den utlovade propositionen verkligen\r\nkommer riksdagen till handa så att beslut kan fattas\r\nunder våren. Får vi en sjuklön från den första\r\njanuari 1992 kommer många fördelar att vinnas,\r\nfrämst möjligheten till förbättrad rehabilitering.\r\nStora samhällsekonomiska vinster blir också\r\nföljden -- pengar som kan användas till andra\r\ninsatser.</pre><pre>Den rehabiliteringsproposition som just nu har\r\nlämnats och för vilka motionstiden gick ut i går\r\ninnebär också en ändrad inriktning av inte minst\r\nförsäkringskassans arbete.</pre><pre>I det betänkande som nu behandlas tas även den\r\nadministrativa verksamheten inom\r\nsocialförsäkringen upp. Det handlar om\r\nriksförsäkringsverkets och försäkringskassornas\r\nverksamhet. Även dessa har ett besparingskrav på\r\n10 % på tre år. Detta skall genomföras med hjälp av\r\nen annan organisationsstruktur och\r\nregelförenklingar som påtagligt skall reducera\r\nomständliga och komplicerade\r\närendehandläggningar.</pre><pre>I skenet av den målsättningen undrar man med fog\r\nom alla verkligen arbetar med det målet för\r\nögonen. Det särskilda kommunala bostadstillägget\r\nförenklar inte administrationen, tvärtom. De\r\nständiga bytena av socialförsäkringens inriktning\r\nsom regeringen presenterar förenklar inte arbetet.\r\nIbland skall sjuklönen införas, ibland skall den inte\r\ninföras. Ibland skall sjukförsäkringen och\r\narbetsskadeförsäkringen samordnas, plötsligt blir\r\ndet inte längre aktuellt inom den närmaste tiden.</pre><pre>Nog har försäkringskassan och\r\nriksförsäkringsverkets personal varit hårt prövade\r\nde senaste åren med alla dessa förslag i olika\r\nriktningar. Samtidigt har föräldraförsäkringen\r\nvuxit ut med nya komplicerade ersättningsregler.\r\nBeräkningarna när det gäller föräldraförsäkringen\r\nbelastar försäkringskassans personal med åtskilliga\r\nårsarbeten. Nu finns det ett förslag om förenklingar\r\nsom förhoppningsvis kan komma till utförande\r\nsnarast.</pre><pre>För att klara en bättre hantering av de\r\narbetsuppgifter som föreläggs försäkringskassorna\r\nbehövs ett datasystem som underlättar denna\r\nhantering. Under de senaste åren har försök och\r\nplanering skett för det s.k. FAS-90-projektet.</pre><pre>Centerpartiet anser det naturligtvis viktigt med ett\r\ngott tekniskt stöd i försäkringskassornas\r\nverksamhet. Det finns dock en rad frågor som\r\nmåste lösas innan man bestämmer sig för ett sådant\r\nsystem. Inte minst måste det klarläggas vilken\r\nuppgift försäkringskassan skall ha i\r\nrehabiliteringsarbetet. Vilka organ som skall ha\r\nhuvudansvaret i denna verksamhet måste också\r\nbeslutas. När besluten om vilka mål som finns, då\r\nförst kan man besluta om vilka tekniska hjälpmedel\r\nman behöver för detta.</pre><pre>Det är där de stora bristerna har funnits. De\r\nplanerande inom riksförsäkringsverket har funnit\r\nstora möjligheter till ett utbyggt ADB-system för\r\natt lagra många uppgifter och data. Detta har också\r\nlett till att datainspektionen i sin framställning om\r\nen registerlag framför följande: ''Informationen om\r\nvarje försäkrad skall vara mycket omfattande och\r\ndjupgående. Som exempel kan nämnas att avsikten\r\när att registrera uppgifter om diagnoser,\r\nrehabiliteringsåtgärder och intagning i anstalter och\r\ninstitutioner av olika slag, dvs. uppgifter som i\r\ndatalagen har bedömts som mycket\r\nintegritetskänsliga.''</pre><pre>En utredning har nu kommit med ett förslag till\r\nregisterlag. I det förslaget skärs\r\nuppgiftsinlämnandet ned och utnyttjandet av\r\nsamkörning med andra register begränsas.</pre><pre>Den enskildes möjligheter att få information om\r\nvilka som får del av dessa uppgifter måste stärkas.\r\nFör att en rehabilitering skall vara effektiv krävs\r\nomfattande utlämning av känsliga uppgifter. Den\r\nenskildes rätt till integritet och respekt för\r\nprivatlivet måste här vara avgörande för en\r\neventuell fortsatt utbyggnad av systemet.</pre><pre>Jag vill fråga utskottsmajoritetens företrädare om\r\nni inte känner någon som helst tveksamhet till att\r\netablera ett så stort datasystem med de möjligheter\r\nsom finns i FAS90. Fortfarande saknas det beslut\r\nom vilken myndighet som skall ha huvudansvaret\r\nför den framtida rehabiliteringen.</pre><pre>Centerpartiet anser det inte självklart att\r\nförsäkringskassan skall spela den rollen. Det finns\r\nredan aktörer som är kunniga på\r\nrehabiliteringsområdet. Jag tänker då på\r\nföretagshälsovården och primärvården. I första\r\nhand borde man utnyttja dessa i stället för att bygga\r\nut försäkringskassans administration.</pre><pre>Med en utbyggnad av FAS90 finns en stor risk att\r\nuppgifter skall hamna i orätta händer. Möjligheten\r\ntill samkörning med andra register kommer också\r\natt innebära en möjlighet till kartläggning av en\r\nenskild individs hela liv. Detta får bara inte hända.</pre><pre>Det är därför som vi från centerpartiet i olika organ\r\nhar eftersträvat en debatt om FAS90. Den debatten\r\nhar delvis kunnat genomföras, och min\r\nförhoppning är att det framtida datasystemet inom\r\nförsäkringskassan skall bli av lokal karaktär och ett\r\narbetsredskap för lokalkontorets personal. Nu\r\nåterstår att se det förslag till registerlag som bör bli\r\nföljden av den nyligen avslutade utredningen.</pre><pre>Centerpartiet har i motioner fört fram vissa\r\ngrundläggande krav på registrering av offentliga\r\noch enskilda handlingar. Vi kräver en restriktiv\r\npraxis för tillstånd till stora register. Vi kräver att\r\nuppgifter som insamlats för ett ändamål inte skall få\r\nanvändas för andra ändamål. Vi kräver att\r\nsamkörning i princip inte tillåts. Vi kräver att den\r\nenskilde får större möjligheter att påverka\r\nuppgifterna i ett datasystem, och vi kräver bl.a.\r\nockså att regler om sekretess och rättelse och\r\ngallringsinstruktioner ses över och utformas som\r\nstöd för den enskilde. Detta är bakgrunden till vår\r\ninställning när det gäller FAS90.</pre><pre>Det finns ett antal reservationer i betänkandet som\r\njag vill beröra något närmare. Riksrevisionsverket\r\nhar i en rapport kartlagt i vilken utsträckning\r\nsjukpenning används inom utbildningen. Genom\r\nden praxisförändring som skedde 1983 när det\r\ngäller sjukpenning under utbildning har allt fler\r\nunder ibland lång tid uppburit sjukpenning under\r\nutbildningstiden. Detta har skapat orättvisor\r\nmellan dem som studerar med studiestöd och dem\r\nsom erhåller sjukpenning. Det kan inte heller vara\r\nmeningen att sjukpenningen skall användas på\r\ndetta sätt.</pre><pre>Nu har regeringen aviserat en förändring i den\r\nproposition som föreslår rehabiliteringsersättning.\r\nDär begränsas rehabiliteringsersättning till studier\r\nunder 40 studieveckor, vilket kan vara ett gott\r\nriktmärke när det gäller studier med\r\nsjukpenningersättning. Förhoppningsvis skall den\r\npågående utredningen komma med förslag som\r\nsedan snabbt kan leda till beslut. Centerpartiet\r\nanser att det snarast bör tillrättaläggas. Det skulle\r\nspara åtskilligt med pengar. Riksrevisionsverket\r\nberäknar denna summa till upp emot 2 miljarder\r\nkronor, pengar som kan nyttjas för andra ändamål.\r\nJag yrkar bifall till reservation nr 4 om sjukpenning\r\nunder utbildning.</pre><pre>Jag vill också anmäla att vi i centerpartiet stöder\r\nreservation nr 8, som rör den frivilliga\r\nsjukpenningförsäkringen. Det är ett förbiseende\r\nsom gjort att vi inte finns med bland reservanterna\r\npå den punkten.</pre><pre>Jag vill, fru talman, till sist yrka bifall till\r\nreservation nr 4 om sjukpenning under utbildning\r\noch till reservation nr 84 om ADB-systemet.</pre><pre>Anf. 33 MARGÓ INGVARDSSON (v):</pre><pre>Fru talman! Det här är den sista gången som jag\r\nfår vara med och diskutera sjukförsäkringen här i\r\nkammaren. Jag vill därför använda en del av tiden\r\ntill att anföra en del övergripande synpunkter på\r\nvårt trygghetssystem. Jag tillskriver inte mig själv\r\nen sådan betydelse att jag tror att jag nu skall avge\r\nnågot slags testamente -- det är av helt andra och\r\nrent egoistiska skäl som jag vill ta upp en\r\növergripande diskussion: Jag tycker att den delen\r\nav debatten är ganska rolig. Jag tycker också att det\r\när viktigt att vi diskuterar de ideologiska\r\nskillnaderna i synsätten när det gäller vårt\r\nsocialförsäkringssystem. Det är faktiskt ideologiska\r\nskillnader i synsättet som ibland från kammarens\r\ntalarstol kläds -- stundom t.o.m. förkläds -- i ord,\r\nt.ex. om en bättre effektivitet och en minskad\r\nbyråkrati.</pre><pre>Det är helt klart att den viktigaste delen av\r\nsocialpolitiken är socialförsäkringssystemet. Det är\r\nden grund som hela socialpolitiken i övrigt vilar på.\r\nArbetarrörelsens målsättning med ett väl utbyggt\r\nsocialförsäkringssystem är att i möjligaste mån\r\nundvika att människor utsätts för förnedring -- den\r\nförnedring som det innebär att bli särskilt utpekad\r\nsom någon som behöver hjälp. Därför är vårt\r\nsocialförsäkringssystem i huvudsak generellt. Det\r\ninnebär att alla människor i vissa situationer,\r\noberoende av ekonomi och annat, har rätt till\r\nersättning från försäkringarna.</pre><pre>Det generella systemet är det bästa stödet till de\r\nsämst ställda. Det skyddar vår integritet eftersom vi\r\ndå slipper individuella behovs- och\r\ninkomstprövningar. Och det fördelar om\r\ninkomsterna från dem som har goda inkomster till\r\ndem som har sämre inkomster.</pre><pre>En annan modell är det s.k. selektiva systemet. Det\r\när den modell som förespråkas av de borgerliga\r\npartierna. I det systemet har man ett särskilt, riktat\r\nstöd till de svagaste grupperna. De bättre ställda får\r\nklara sig själva och betala för sina egna behov. Ju\r\nmer selektiva, riktade insatser det finns i ett system,\r\ndesto mer byråkrati och kontroll krävs det för att se\r\ntill att det är rätt människor som får stödet. En\r\nannan effekt av ett selektivt system är att stora\r\ngrupper som står utanför systemet inte längre\r\nkänner solidaritet med systemet, och viljan att vara\r\nmed och betala minskar då påtagligt. Det finns\r\ntydliga exempel på hur det fungerar från de länder\r\ndär man har genomfört sådana system.</pre><pre>Samhället förändras, och självfallet måste ibland\r\nvårt socialförsäkringssystem ändras i förhållande\r\ntill de nya krav som ställs. Jag menar att det går att\r\ngöra med bibehållande av de grundläggande\r\nvärderingarna. Ändrar man inte systemet ibland\r\nblir det ohanterligt, och då är det mycket lättare för\r\ndem som av ideologiska skäl vill bryta sönder hela\r\nsystemet att få gehör för sina krav. Vänsterpartiet\r\nmedverkar gärna till förändringar som gör systemet\r\neffektivare, mer anpassat till dagens verklighet. Jag\r\nmenar att om riksdagens principbeslut från 1983,\r\nom att förändra systemet mot en allmän\r\nsocialförsäkring i enlighet med de förslag som lades\r\nfram av den socialpolitiska\r\nsamordningsutredningen, hade följts upp hade vi\r\nkanske kunnat undvika den förödande debatten om\r\nsjukförsäkringen, som resulterade i de stora\r\nnedskärningarna i mars i år.</pre><pre>Beslutet att sänka kompensationsnivåerna var\r\nolyckligt, och jag skall inte här upprepa den kritik\r\nsom jag då framförde mot regeringsförslaget. Men\r\näven om jag är kritisk mot regeringen för\r\nnedskärningarna i sjukförsäkringen vet jag att en\r\nborgerlig regering skulle medföra en ren slakt på\r\ndet mesta av vårt socialförsäkringssystem. I den\r\nmoderata reservationen under mom. 1 i\r\nbetänkandet anger man den planerade\r\ninriktningen. Alla inkomstutjämnande inslag i\r\nsocialförsäkringssystemet skall bort och ersättas\r\nmed rent försäkringsmässiga principer. I klartext\r\ninnebär det att var och en får ut i förhållande till\r\nvad han eller hon själv har betalat. För dem som har\r\ngoda inkomster är detta ett alldeles utmärkt\r\nsystem. Det är lönande och bra. Man betalar bara\r\nför sig själv och kanske för sin familj. Men för alla\r\nsom har små inkomster innebär ett\r\nförsäkringsmässigt system oftast ingen försäkring\r\nalls, eftersom den egna inkomsten kanske inte\r\nräcker ens till att betala de egna premierna.</pre><pre>Det var efter de borgerligas påtryckningar som\r\nregeringen gav efter och lovade att återkomma med\r\nett förslag om en arbetsgivarperiod i\r\nsjukförsäkringen. Och det är om möjligt ett ännu\r\nsämre förslag än nedskärningarna i\r\nsjukförsäkringen. Jag hoppas innerligt att det finns\r\ngrund för ryktena att det inte skall läggas fram\r\nnågot sådant förslag. Jag menar att det faktiskt\r\nfinns skäl för den socialdemokratiska regeringen att\r\navstå från att lägga fram detta förslag.\r\nFörutsättningarna visar sig nämligen i dag vara helt\r\nannorlunda än när man senast lade fram detta\r\nförslag. Det visar sig nu att det s.k. ohälsotalet har\r\nstått stilla sedan 1989. När förslaget om en\r\narbetsgivarperiod var uppe grundade man det\r\nmycket på den ständiga ökningen av ohälsotalet.\r\nMen den ökningen finns inte längre. Det visar att\r\ndet s.k. sjuktalet, som inte är precis detsamma som\r\nohälsotalet, faktiskt går nedåt.</pre><pre>Vi skall snart behandla en proposition om förslag\r\nom en aktiv rehabilitering. Med vissa smärre\r\nförändringar som jag skall ta upp i ett annat\r\nsammanhang tror jag att det kan bli ett bra förslag\r\nsom ytterligare kommer att minska ohälsotalet.\r\nDet finns också skäl att pröva\r\narbetsmiljökommissionens förslag om\r\ndifferentierade arbetsgivaravgifter. Det finns alltså\r\nen rad skäl till att det inte längre är nödvändigt att\r\nlägga fram förslag om en arbetsgivarperiod. Jag\r\ntror att väljarna har fullkomlig förståelse för att\r\npolitiker ibland drar tillbaka förslag, om\r\npolitikerna öppet och ärligt och talar om att de i dag\r\nhar helt andra fakta på bordet än den gången som\r\nförslaget lades fram. Det förstår väljarna. Och om\r\nman skulle behöva mer personal på\r\nförsäkringskassorna, om man inte inför\r\narbetsgivarperioden, för att kunna genomföra den\r\naktiva rehabiliteringen, då önskar jag faktiskt att\r\nregeringspartiet med mitt parti diskuterar en\r\nsmärre förändring, vilket jag har föreslagit tidigare,\r\nt.ex. ett arbetsgivarinträde, vilket inte alls får lika\r\nsvåra och omfattande konsekvenser som\r\narbetsgivarperioden.</pre><pre>Det var inte bara inom sjukförsäkringen som man\r\nskar ned pengar i år. Förtidspensionärerna blir\r\nfr.o.m. den 1 juli av med rätten till ett fritt år på\r\nsjukhus. Motivet för att de inte längre skall ha rätt\r\ntill denna förmån är att det är bara en mindre del av\r\nde yngre pensionärerna som drabbas. Man säger att\r\nmerparten av förtidspensionärerna har lika god råd\r\nsom ålderspensionärerna att betala när de är på\r\nsjukhus. Huruvida ålderspensionärerna har god råd\r\ntill det kan ju också diskuteras. Men på detta sätt\r\nskall man i alla fall spara 120 milj.kr. om året. Men\r\nför att denna försämring inte skall drabba de yngre\r\nförtidspensionärerna så hårt har den sittande\r\nmerkostnadsutredningen fått tilläggsdirektiv att\r\nutarbeta lämpliga åtgärder för just denna grupp.\r\nJag sitter själv med i denna merkostnadsutredning,\r\noch jag har ju möjlighet att där väcka mina förslag.\r\nMen utan att föregripa merkostnadsutredningens\r\nbehandling av det här ärendet måste jag säga att jag\r\ntycker att det här är ett sådant typiskt ärende där\r\nförslagställarna har bitit sig själva i svansen. Det\r\nbästa sättet att kompensera förtidspensionärer som\r\nhar stora utgifter för sjukhusvård är, såvitt jag\r\nförstår, att låta dem ha kvar sitt friår. Det är ju en\r\nförmån som är generell, den är inte behovsprövad.\r\nMen det är ju så fiffigt att det är bara de som ligger\r\nmycket på sjukhus som får ut någonting av denna\r\nförmån. Hur det skall gå till att konstruera ett annat\r\nskyddsnät som riktar sig precis till denna grupp och\r\nändå slippa en förnedrande behovsprövning,\r\nförstår inte jag. Men förhoppningsvis finns det\r\nandra i denna utredning som kan klara av det. Våra\r\nsynpunkter på det hela finns i reservation 9, vilken\r\när gemensam för vänstern, centern och\r\nmiljöpartiet.</pre><pre>Jag vill också ta upp de ständigt ökande\r\nvårdkostnaderna. De har ökat mycket mer än allt\r\nannat i samhället. Och den nu föreslagna höjningen\r\nfrån 75 kr. till 90 kr. vid inköp av förskrivna\r\nläkemedel blir ytterligare en påfrestning, särskilt\r\nför pensionärerna.</pre><pre>Antalet läkarbesök och medicinintag ökar som\r\nbekant med stigande ålder. Det är alltså inga\r\nutgifter som drabbar oss alla lika. Visst finns det\r\nskäl att spara på läkemedelskostnaderna. Men att\r\nbegränsa genom höjda patientavgifter är fel väg.\r\nDet finns andra sätt att minska kostnaderna. Man\r\nkan t.ex., som andra har föreslagit, slopa\r\nfantasinamnen och sälja produkterna efter\r\ninnehållet. Då skulle det bli naturligt att välja den\r\nbilligaste produkten. Ett annat sätt är att läkarna\r\naldrig skulle få skriva ut stora förpackningar när en\r\npatient skall ha en medicin för första gången. Det\r\nborde alltid finnas små provförpackningar som\r\nanvänds innan man vet om just den medicinen är\r\nden rätta. Då skulle man spara en hel del pengar.\r\nMen båda dessa åtgärder som jag har tagit upp\r\ninnebär givetvis ingrepp i de stora\r\nläkemedelsföretagens intressen. Och det verkar\r\nalltid vara lättare att klämma åt konsumenterna än\r\natt klämma åt läkemedelsföretagen. I reservation\r\n11 tar vi upp de ökade läkemedelskostnaderna.</pre><pre>Jag måste också något kommentera FAS 90. Detta\r\ntas upp i en av de sista reservationerna, reservation\r\n84, i detta betänkande. Jag hade därför tänkt ta upp\r\ndetta vid debatten om den sista avdelningen i detta\r\nbetänkande. Men eftersom flera talare redan har\r\nnämnt FAS 90 vill jag passa på att ta upp detta nu\r\nnär det är aktuellt.</pre><pre>Jag vill först säga att vi i dag inte skall fatta beslut\r\nom FAS 90. Men jag tycker ändå att det är märkligt\r\natt de borgerliga partierna inte försitter en enda\r\ntillfälle att påpeka hur ineffektiv den offentliga\r\nsektorn är och hur ineffektivt den sköts. Nu läggs\r\nett förslag fram som i första hand syftar till att\r\nförbättra effektiviteten hos försäkringskassorna,\r\nnämligen att förse dem med ett modernt och\r\ntidsenligt datasystem. Försäkringskassorna har\r\nnämligen ett uråldrigt system. Människor inom det\r\nprivata näringslivet skulle skratta ihjäl sig om de\r\nskulle tvingas arbeta på sådana premisser. Det skall\r\nemellertid inte införas en mängd nya uppgifter i\r\ndetta centrala register som försäkringskassorna i\r\ndag inte har tillgång till. Försäkringskassornas\r\nuppgifter skall bara sammanställas i register. Alla\r\nkänsliga uppgifter om oss -- mindre trevliga\r\nsjukdomar, psykiska besvär, om vi har varit föremål\r\nför kriminalvårdens åtgärder, m.m. -- finns i dag på\r\nförsäkringskassorna. Skillnaden är bara att de finns\r\ni kortsystem som står i askar och som vem som helst\r\nkan gå in och slå i och titta på. Dessa uppgifter är\r\nmycket mer oskyddade än om man har dem i ett väl\r\nskyddat dataregister, som det krävs både kunskap\r\noch tillgång till en kod för att kunna komma åt.\r\nMen självfallet skall detta register skötas på allra\r\nbästa sätt. Det är vi säkerligen fullkomligt överens\r\nom från alla partier. Men hur det skall gå till skall\r\nvi återkomma till när vi faktiskt skall fatta beslut i\r\närendet. Och jag tycker inte att vi skall föregripa\r\nremissbehandlingen utan vänta tills den är klar\r\ninnan vi bestämmer oss för hur vi skall göra.</pre><pre>Fru talman! I den här delen av betänkandet yrkar\r\njag bifall till reservation 2 om återställande av\r\nkompensationsnivån inom\r\nsjukpenningsförsäkringen och till reservation 16\r\nom medelsanvisningen till vårt förslag om\r\nsjukförsäkringen.</pre><pre>Anf. 34 SIGGE GODIN (fp) replik:</pre><pre>Fru talman! Jag måste ställa en fråga till Margó\r\nIngvardsson som gäller hennes syn på\r\nsocialförsäkringssystemet. Det går väldigt lätt att\r\nsom Margó Ingvardsson tala om hur de borgerliga\r\npartierna skall slakta systemen. Det handlar inte\r\nalls om att slakta systemen, men det vore intressant\r\nom Margó Ingvardsson någon enda gång kunde\r\nfundera över de saker som i varje fall jag försöker\r\nsäga. Vi har inte oändligt med pengar i det här\r\nsamhället. Och om vi inte sköter dessa system på\r\nbästa sätt, vilka är det då som råkar mest illa ut? Jo,\r\ndet är de människor som jag talade om i min\r\ninledning, de svagaste i samhället, de som inte har\r\nde starka organisationerna bakom sig, de fackliga\r\norganisationerna, som Margó Ingvardsson var\r\ninne på. Till de andra grupper som också måste få\r\ndel av den sociala omsorgen i vårt samhälle måste\r\ndet också utgå några små slantar. Därför måste\r\nsystemen vårdas och skötas mycket noga.</pre><pre>Inom t.ex. arbetsskadeförsäkringen finns det i dag\r\nen brist på 14 miljarder kronor. Det är en\r\nhäpnadsväckande summa. Och åtminstone vi i\r\nsocialförsäkringsutskottet är livrädda för hur vi\r\nskall klara av detta. Det talas om att bristen om\r\nnågot år är 75 miljarder kronor. Tror Margó\r\nIngvardsson inte att det påverkar våra möjligheter\r\natt göra insatser för dem som har det allra sämst i\r\nvårt samhälle? Självklart påverkar det när det inte\r\nfinns tillgång till pengar, när pengarna bara rinner\r\nut vid sidan. Jag har dessutom erfarenhet av\r\nrehabilitering av människor. Kommer man inte\r\nmed i en rehabilitering inom någon månad blir man\r\npassiverad och kommer inte tillbaka till arbetslivet.\r\nVi kan i vårt samhälle inte ha system som gör att\r\nmänniskor slås ut. Därför hävdar folkpartiet att\r\nman måste vårda systemen. Det är inte för att\r\nslakta ut dem och för att sätta människor i kläm\r\nutan för att fördela våra medel rättvist, så att\r\nframför allt de svaga i samhället får något av de\r\npengar som vi kan skaffa fram.</pre><pre>När det gäller FAS 90 vill jag säga att vi säkert har\r\nolika uppfattningar om vad som skall samlas in.\r\nStrax kommer det upp till behandling ett förslag om\r\nrehabilitering. Där ser man att även\r\nyrkesinspektionen skall delta i insamlandet. Det\r\nfinns alltså mängder med verksamheter i vårt\r\nsamhälle som går ut på att man skall samla in\r\nuppgifter för FAS 90. Jag vill inte vara med om den\r\nhanteringen.</pre><pre>Anf. 35 KARIN ISRAELSSON (c) replik:</pre><pre>Fru talman! Margó Ingvardsson var ganska\r\nkategorisk när hon beskrev ett s.k. borgerligt\r\nalternativ i ett socialförsäkringssystem. Hon\r\nnämnde dock inte med ett ord det parti som hon har\r\nsamarbetat med, socialdemokraterna, som ju också\r\nhar börjat inse att det finns skäl att se över det\r\ntrygghetssystem som vi har i vårt land. Det måste\r\nvara rimliga kostnader och en rimlig fördelning av\r\nde resurser som skall ligga till grund för\r\nutformningen av ett system. När det nu visat sig att\r\ndet läcker oerhörda summor pengar till dem som\r\nkanske inte bäst behöver de ekonomiska\r\ninsatserna, tycker jag att vi har skäl att se över\r\nsystemen, om de skall kunna hålla för framtiden. I\r\ncenterpartiet har vi insett att det är nödvändigt med\r\nen översyn och en förändring, men\r\ngrundtryggheten för den enskilda individen måste\r\nfinnas kvar. Alternativet är ju att hela systemet\r\nramlar sönder och ingen får någon glädje av det.\r\nDetta kan väl inte vara någonting som Margó\r\nIngvardsson ställer upp på.</pre><pre>Det finns mycket att vinna på att ändra på\r\narbetsskadeförsäkringen. Min förhoppning är\r\nockså att det inom rimlig tid skall läggas fram ett\r\nförslag. En bättre rehabilitering kan innebära stora\r\nvinster, inte minst för den enskilda människan som\r\nsnabbare skulle kunna komma tillbaka till arbetet.\r\nDet måste vara viktigare att satsa på\r\nrehabiliterande åtgärder än att satsa på att köa i\r\nförsäkringsdomstolarna för att få en arbetsskada\r\nerkänd. Detta tar mycket lång tid och är till stort\r\nförfång för den som har drabbats.</pre><pre>Det finns som jag sade i mitt anförande många skäl\r\natt införa en arbetsgivarperiod. På sikt innebär det\r\nen bättre trygghet för den som behöver\r\nsjukersättning. Han får sin lön under de första 14\r\ndagarna. Det fungerar väl i våra grannländer, och\r\njag kan inte se något som talar emot att det inte\r\nskulle fungera lika bra i Sverige.</pre><pre>När det gäller FAS 90-systemet tror jag att Margó\r\nIngvardsson skulle må väl av att läsa vad som finns\r\natt läsa på det här området, om vilka motiv som har\r\nfunnits i viss försöksverksamhet när det gäller att\r\nutnyttja ett heltäckande datasystem. Det är en sak\r\natt samla uppgifter om en individ i ett dataregister\r\noch en annan sak att använda sig av kortlådor på\r\nett kontor. Vi är inte emot ett bra datastöd, men vi\r\nmotsätter oss att ett datastöd skall kunna samköras\r\noch utnyttjas på det sätt som har planerats.</pre><pre>Anf. 36 GULLAN LINDBLAD (m) replik:</pre><pre>Fru talman! Det är synd att inte Margó\r\nIngvardsson och vi får debattera socialförsäkring\r\nflera gånger. Jag vill gärna säga att diskussionerna\r\nhar varit mycket stimulerande.</pre><pre>Jag skall bemöta Margó Ingvardsson på ett par\r\npunkter. Margó Ingvardsson får väl i första hand\r\nvända sig till regeringspartiets företrädare som för\r\nnärvarande plockar till sig det ena förkättrade\r\nborgerliga förslaget efter det andra, därför att\r\nverkligheten har nått även socialistiska partier. Vi\r\nhar helt enkelt tillåtit oss att ha system som alltså\r\ninte kan bära sig själva och som har urholkat\r\nsamhällsekonomin. Fortsätter vi med den\r\nsocialistiska politik som Margó Ingvardsson står\r\nför slaktar vi verkligen system. Då blir vi alla lika\r\nfattiga, då har vi inte några socialförsäkringar som\r\nverklig trygghet. Alla åtgärderna är naturligtvis\r\nnödvändiga.</pre><pre>Margó Ingvardsson sjunger det generella stödets\r\nlov och vänder sig mot det selektiva stödet. Nu skall\r\nvi vara på det klara med att vårt sociala\r\nvälfärdssystem bygger på både generella och\r\nselektiva system. Margó Ingvardsson säger att det\r\ngenerella stödet är bäst för de sämst ställda, men\r\ndet kan nog diskuteras. Ett generellt system strör ju\r\nfavörer litet grand åt oss alla, medan ett selektivt\r\nsystem verkligen kan ge en rejäl hjälp där hjälpen\r\nbäst behövs. Här ser jag att det finns stora brister i\r\ndag. Jag tror att Karin Israelsson var inne på detta\r\natt små grupper, t.ex. handikappade och andra som\r\ninte har någon som för talan för sig, under senare\r\når har fått mycket litet av den s.k. generella\r\nvälfärden. De hade nog varit mycket tacksamma\r\nför en högre grad av selektering. När vi ser på\r\nkommunernas socialtjänst och\r\nsocialbidragsystemen, finner vi ju att det helt och\r\nhållet rör sig om selektiva system, och det är till\r\ndem som våra pensionärer i dag tvingas vända sig.</pre><pre>Jag tror att det är mycket värdefullt att vi för den\r\nhär debatten framöver, men jag vill också säga, att\r\näven om vi anser att vi vill föra in mer\r\nförsäkringsmässiga grunder i t.ex. ATP-systemet,\r\ntror jag att Margó Ingvardsson vet att det även i\r\ns.k. försäkringssystem, premiereservsystem och\r\nliknande, finns mycket av generositet och\r\nsolidaritet. Det är stora populationer som bygger\r\nupp system, och då kan man mycket väl ha med\r\ngrupper som är mycket svagare. Skillnaden är väl\r\natt man där är mycket bättre på att hantera\r\npengarna än inom den statliga byråkratin.</pre><pre>Anf. 37 MARGÓ INGVARDSSON (v)\r\nreplik:</pre><pre>Fru talman! Jag vet inte hur många gånger den här\r\nkammaren har framfört kritik mot den\r\nsocialdemokratiska regeringen för de\r\nnedskärningar som den gjorde i\r\nsocialförsäkringarna, närmast beträffande\r\nsjukförsäkringen och föräldraförsäkringen och\r\nförslaget om införande av arbetsgivarperiod. Men\r\nmitt i min ilska gentemot socialdemokratin måste\r\njag ändå konstatera, att om de borgerliga partierna\r\nhade haft majoritet och lagt fram förslag, hade\r\nnedskärningarna varit ännu större, för det finns ju\r\nen majoritet bland de borgerliga partierna för att\r\nsänka den nu fastställda 90-procentiga\r\nkompensationsnivån i sjukförsäkringen och\r\nföräldraförsäkringen till 80 %. Det finns också,\r\nsåvitt jag förstår, en majoritet för att avskaffa\r\narbetsskadeförsäkringen. Vill man avskaffa en\r\nförsäkring helt och hållet har man enligt min\r\nmening slaktat den. För detta finns det en majoritet\r\nom de borgerliga vinner valet i höst.</pre><pre>Jag är också medveten om att centerpartiet i viss\r\nmån har en annan syn på socialförsäkringssystemet\r\noch fördelningspolitiken än folkpartiet och\r\nmoderaterna. Men det olyckliga är ju just nu att det\r\nser ut som om centerpartiet inte skulle få något\r\ninflytande över en eventuell borgerlig regering i\r\nhöst. Carl Bildt och Bengt Westerberg har ju\r\nförklarat att de inte vill ha med Olof Johansson. Så\r\ndet hjälper ju inte stort att centerpartiet har en\r\nbättre fördelningspolitisk profil på sina förslag.\r\nAnnars skulle jag gärna ställa mitt hopp till Karin\r\nIsraelsson och till centerpartiet om att de värsta\r\nborgerliga förslagen inte gick igenom.</pre><pre>Tillbaka till den generella och den selektiva\r\nsocialförsäkringen. Visst, vi har en del selektiva\r\ninslag, men jag menar att vårt mål måste vara att\r\nkomma ifrån de selektiva inslagen och få en mer\r\ngenerell socialförsäkring. Därför hänvisade jag\r\nockså till den socialpolitiska utredningens förslag\r\nsom just pekade på vägar enligt vilka man skulle få\r\nen mera enhetlig och helt och hållet generell\r\nsocialförsäkring. det är ju faktiskt så, att det\r\nselektiva stödet, dvs. Inriktningen på de sämst\r\nställda grupperna, bygger på de gamla tankarna om\r\nvälgörenhet, att de rika i sin stora nåd avstår en del\r\ntill de fattiga. Det vill jag inte vara med om.</pre><pre>Anf. 38 GULLAN LINDBLAD (m) replik:</pre><pre>Fru talman! Den skräckbild som Margó\r\nIngvardsson målade upp om välgörenhet skulle\r\näven jag kunna tala mycket om. En viss välgörenhet\r\nmitt upp i alltihop kallar jag medmänsklighet och\r\nomtanke. Vi skulle kanske ha större möjlighet att\r\nhjälpa till individuellt, om vi t.ex. hade ett annat\r\nskattesystem. Jag tror att människor i detta land\r\nskulle må mycket bra av att fler av oss kunde ge av\r\nvår egen generositet, vilket är nästan omöjligt att\r\ngöra i dag.</pre><pre>Nu har faktiskt inte någon stått upp och föreslagit\r\neller i sina reservationer lagt fram förslag om att vi\r\nskall riva upp de generella välfärdssystemen. Men\r\nvi måste se på den kommande utbyggnaden av vissa\r\ntrygghetssystem. Jag begär inte att Margó\r\nIngvardsson skall förstå de ekonomiska\r\ntänkesätten. Men de nedskärningar som har gjorts\r\npå senare år har varit alldeles nödvändiga för att\r\nsamhällsekonomin i stort inte skall behöva uppleva\r\nkris på kris, vilket är fallet för närvarande. Roten\r\ntill det onda är att vi har unnat oss\r\nförsäkringssystem som har gett oss som är relativt\r\nfriska förhållandevis för mycket ersättning. Vore\r\ndet inte verkligt solidariskt, Margó Ingvardsson,\r\natt vi som är relativt friska får litet lägre\r\nsjukersättning de första dagarna, för att de som är\r\nverkligt långvarit sjuka skall få det bättre? Det\r\ntycker jag är solidaritet.</pre><pre>Apropå FAS 90 är vi alla överens om att vi vill ha\r\nrationella system, även inom\r\nsocialförsäkringssektorn. Det som är viktigt är att\r\ndet här rör sekretessbelagda handlingar, som man\r\nfår vara mycket varlig med. Det tror jag att vi\r\nallihop är överens om. Det är de stora generella\r\nsystemen, där man kan göra samkörningar, som vi\r\nvänder oss emot och som vi vill ha ytterligare\r\nutredning av.</pre><pre>Jag vill sluta den här lilla debatten med att säga att\r\nfinge Margó Ingvardsson som hon ville skulle vi\r\nbehöva gå till soppköken allihop. Då blev det en\r\nenda stor statlig byråkrati. Jag är glad över att\r\nsocialdemokratin i alla fall till sist har insett att man\r\nmåste göra någonting åt de här systemen, vars alla\r\nutvikningar vi de facto inte har råd med.</pre><pre></pre><pre>Anf. 39 SIGGE GODIN (fp) replik:</pre><pre>Fru talman! Låt mig säga till Margó Ingvardsson\r\natt folkpartiet var det parti som införde\r\nfolkpensionen i vårt land. Vi har alltså en social\r\nhistoria som är mycket hedervärd och som vi tänker\r\nfullfölja. Men vi vill också se till att det finns en\r\ntllväxt i vårt samhälle, så att vi har råd med de\r\nsociala systemen. Det är mycket viktigt.\r\nVänsterpartiet talar alltid om de generella\r\nsystemen, men ni talar aldrig om på vilket sätt ni vill\r\nfinansiera saker och ting.</pre><pre>Jag har haft anledning att resa i öststaterna för bara\r\nnågra månader sedan. Det var faktiskt\r\nbeklämmande. Är det detta socialistiska system\r\nsom vi skall ha i vårt land och som Margó\r\nIngvardsson förfäktar, vill jag verkligen inte vara\r\nmed.</pre><pre>Låt mig också poängtera, som Gullan Lindblad\r\ngjorde, att det inte handlar om att avskaffa system,\r\nutan det handlar om att se till att de fungerar bra.\r\nMargó Ingvardsson använder en argumentation\r\nsom gör att man tror att man är mitt i valrörelsen.\r\nVi kommer dit så småningom. Men låt oss nu hålla\r\noss till det som det egentligen handlar om.</pre><pre>Jag skulle avslutningsvis vilja säga att Margó\r\nIngvardsson verkligen biter sig i svansen om hon\r\ntror att medlen är oändliga, att utgifterna kan få\r\nrusa iväg precis hur långt som helst, utan att man\r\nbehöver se till att det finns en rimlig finansiering.\r\nÄr det den modellen vi skall jobba efter, drabbas\r\nde svaga i vårt samhälle. Det ställer inte folkpartiet\r\nupp på.</pre><pre>Anf. 40 KARIN ISRAELSSON (c) replik:</pre><pre>Fru talman! Margó Ingvardsson påstår att vi skall\r\nslakta arbetsskadeförsäkringen. Det som är på\r\ngång är att vi drar slutsatser de erfarenheter som vi\r\nhar fått av den försäkring som har varit gällande.\r\nVi vill utveckla den, effektivisera den, förändra och\r\nförbättra den. Grundorsaken är att vi vill behålla\r\nett stöd för den som verkligen får en arbetsskada,\r\nså att han eller hon får det stöd som är berättigat.\r\nMen den som är berättigad till ersättning från annat\r\nhåll skall få den från annnat håll. Det är fel att\r\nutnyttja arbetsskadeförsäkringen på det sätt som\r\nhar gjorts. Vi har inte råd att fortsätta på det viset.</pre><pre>Jag tror inte att Margó Ingvardsson kan vända sig\r\nemot att man går igenom de system som har varit\r\ngällande och försöker hitta vägar att förbilliga och\r\nförenkla dem för att på sikt kunna behålla\r\nsystemen.</pre><pre>Anf. 41 MARGÓ INGVARDSSON (v)\r\nreplik:</pre><pre>Fru talman! Gullan Lindblad hoppas fortfarande\r\natt jag inte förstår någonting av den moderata\r\npolitiken. Jag kan förstå hennes förhoppning, för\r\ndet skulle underlätta för Gullan Lindblad i\r\ndebatten. Men som jag sade redan i mitt förra\r\nanförande: Tyvärr, tyvärr, jag förstår precis vad den\r\nmoderata politiken handlar om. Jag kan garantera\r\natt jag noga läser alla era förslag och reservationer.\r\nDet hela blir tydligare ju längre och ju mera Gullan\r\nLindblad pratar i den här kammaren.</pre><pre>Hon säger nu att hon inte vill avskaffa de generella\r\nsocialförsäkringarna. Hon vill bara införa mer\r\nförsäkringsmässiga principer. Vad är då detta? Jo, i\r\nklartext innebär det att man, för att få ett system\r\nefter försäkringsmässiga principer, måste avskaffa\r\nde generella principerna. Det är hela vitsen med\r\nförsäkringsmässigheten.</pre><pre>Om man sedan kopplar ihop de borgerliga\r\nförslagen om nedskärningar i\r\nsocialförsäkringssystemet med deras\r\nskatteförslag -- enligt vilka man vill minska statens\r\ninkomster med miljardbelopp -- kan vem som helst\r\nräkna ut att det inte finns pengar till det sociala\r\ntrygghetssystem som vi har i dag. Närmast i tur, har\r\nvi fått höra i dag, ligger arbetsskadeförsäkringen.\r\nDet är den man skall ta bort om man får en chans.</pre><pre>Till Sigge Godin vill jag bara säga att jag inte tycker\r\natt vi här i kammaren i dag behöver ha en tävlan om\r\nvem som är mest förfärad över det system som har\r\nkollapsat i öststaterna. Det är möjligt att jag kanske\r\nrent av skulle vinna den tävlingen om vi lät den löpa\r\nfullt ut. Jag är tillräckligt nöjd med att diskutera de\r\nförhållanden som vi har i Sverige i dag. Det är där\r\nsom både Sigge Godin och jag i första hand kan\r\nvara med och påverka.</pre><pre>Förste vice talmannen anmälde att Gullan\r\nLindblad, Sigge Godin och Karin Israelsson\r\nanhållit att till protokollet få antecknat att de inte\r\nägde rätt till ytterligare repliker.</pre><pre>Anf. 42 RAGNHILD POHANKA (mp):</pre><pre>Fru talman! Här har vi en mindre tegelsten att\r\nbehandla. För mig har det under de här tre åren\r\nhänt något ganska utslagsgivande. Under den\r\nförsta hösten i utskottet, 1988, slukade jag allt som\r\nfanns av texter och program. Trots det förstod jag\r\ninte allt. Men nu är varje betänkande eller\r\nproposition på socialförsäkringsutskottets område\r\nen spännande läsning, även om förslagen inte alltid\r\ngår i den riktning som miljöpartiet vill driva\r\npolitiken.</pre><pre>Det här är ett oerhört spännande system, därför att\r\ndet rör varenda människa. Det sträcker sig ifrån\r\nhavandeskapspenning fram till\r\nbegravningsförsäkring. Det spänner alltså över hela\r\nlivet. I dag behandlar vi inte riktigt allt detta, men\r\nganska många saker.</pre><pre>Det handlar dessutom om så oerhört mycket\r\npengar, 250 miljarder om året minst. Det är\r\noerhörda summor och det är stora delar av de\r\nsociala avgifterna på lönerna. Det är också stora\r\ndelar av våra skatter. Om man sedan lägger till det\r\nsom kommunalskatterna går till i kommunerna blir\r\nomfattningen ännu större. Det är alltså en\r\nfördelningsprincip -- om man tittar på hela\r\nsystemet -- från dem som har mer till dem som har\r\nmindre. Det kan man lugnt säga. Att allt sedan inte\r\nalltid har varit tillfyllest visade det betänkande vi\r\nbehandlade på morgonen också. Men det finns\r\nändå i botten en sådan här tanke, som är oerhört\r\nfin.</pre><pre>Men allt handlar inte om pengar, inte ens i\r\nsocialförsäkringsutskottet. Friskvård i ett företag\r\nsänkte antalet sjukskrivningar med hälften. Det\r\nhade inte med den nya sänkta sjukförsäkringen att\r\ngöra. Det betyder att om man satsar på friskvård,\r\npå förebyggande vård och bryr sig om den sociala\r\noch fysiska miljön i företaget, minskar\r\nsjukskrivningarna verkligen märkbart. Så mycket\r\nsom hälften låter för mig ganska otroligt. Även om\r\ndetta är en överdrift kan man göra verkligt reella\r\nvinster. Den vinsten skulle öka på lång sikt, för då\r\nbehöver man inte ha så många vikarier,\r\nvikariepooler eller stående maskiner och man\r\nbehöver inte skjuta upp olika saker som skall göras.</pre><pre>Det har i dag talats mycket om att gå från\r\nbehovsprövade till generella och inkomstrelaterade\r\nförsäkringar. Vi har alltihop i Sverige. Att man\r\nskall släppa in medmänskligheten är inget skäl till\r\natt göra ett selektivt system. Staten skall inte ta\r\nhand om alltihop. Vi skall ge ramar som ger\r\nmöjligheter för människorna att klara sig. Innanför\r\nde ramarna finns ett stort utrymme för\r\nmedmänsklighet, för hjälp mellan generationer och\r\nmellan grannar. Jag skulle vilja säga att det är en\r\nnödvändighet för att det här systemet skall fungera.\r\nHär finns ingen motsättning, som jag ser det.</pre><pre>Det finns väldigt många avgifter när det gäller de\r\nsociala försäkringsförmånerna. Det är viktigt att vi\r\nverkligen tar vara på pengarna i det\r\nsammanhanget. Vi måste se till att pengarna\r\nanvänds rationellt, dvs. att de utnyttjas på rätt sätt.\r\nDet råder inget tvivel om att det här är viktigt. Det\r\nkan hända att det är på detta område som vi har\r\nstora vinster att hämta. Dessutom gäller det att\r\nt.ex. utöka rehabiliteringen och att få ned\r\nsjuktalen.</pre><pre>Vi i miljöpartiet anser att arbetsgivarinträdet är\r\nnågonting som kan utökas till att gälla fler\r\nområden. Det finns ju redan på många\r\narbetsplatser. Men det kunde gälla fler. Det handlar\r\nalltså om en förenkling av administrationen. Men\r\ndet innebär ändå att huvudansvaret inte behöver\r\nligga på arbetsgivarna. Jag tycker att man skall ta\r\nitu med de arbetsgivare som inte sköter miljön.\r\nOckså på detta område finns det alltså saker att\r\nuträtta. Där bör försäkringskassorna,\r\narbetsförmedlingarna, regeringen, landstingen och\r\nkommunerna undersöka vad som kan göras.</pre><pre>Men en arbetsgivarperiod skulle ge utrymme för\r\nmöjligheten att enbart välja människor som har\r\nlåga sjuktal. Det är ju lätt att ta reda på hur det\r\nförhåller sig i det avseendet när en person skall\r\nanställas. Sådant här framgår ju vid diskussioner\r\nsom förs. Man kan även få referenser från\r\nföregående arbetsgivare. Nyligen var ett sådant fall\r\naktuellt i Trollhättan. Vid Saabs fabrik där har man\r\nnämligen tagit reda på vilka sjuktal som aktuella\r\npersoner hade på sin föregående arbetsplats. Det\r\nhär är inte bra.</pre><pre>Sedan tror jag att man mer undrar om det finns\r\nsmåbarn när det gäller kvinnor. Men det händer ju\r\natt den frågan aktualiseras även när det gäller män.\r\nMan kan t.ex. fråga sig: Skall vi anställa arbetskraft\r\nsom har småbarn? Skall vi välja arbetskraft i dessa\r\ntider med tanke på den arbetslöshet som redan\r\nfinns? Man väljer människor som inte förväntas bli\r\nsjuka. Detta med arbetsgivarperioder innebär att\r\nman tar mycket stora risker.</pre><pre>Att kvinnor uppvisar en högre sjukfrånvaro kan\r\nbero på många saker. En översyn av dessa problem\r\nbör verkligen prioriteras. Låginkomsttagare har ca\r\n33 sjukdagar om året, medan höginkomsttagare har\r\nelva. Här kommer kvinnornas sjukfrånvaro in i\r\nbilden. Kvinnorna är ju den största gruppen\r\nlåginkomsttagare. Det är således mycket viktigt att\r\ndessa förhållanden ses över. Det är andra siffror\r\nsom nämns i det aktuella betänkandet. De siffror\r\nsom jag här har redogjort för har jag fått från annat\r\nhåll. Det står att läsa att kvinnor 1979 hade samma\r\nsjuktal som män och att kvinnor 1987 hade 26\r\nsjukdagar och män 20,6. Det gäller\r\nlåginkomsttagare. I fråga om höginkomsttagare är\r\nskillnaden ännu större.</pre><pre>Sedan vill jag säga något om de olika\r\nreservationerna. Först och främst yrkar jag bifall\r\ntill reservationerna 9 och 84.</pre><pre>Först gäller det kvinnors sjukfrånvaro. Vi i\r\nmiljöpartiet stöder i detta sammanhang en\r\nfolkpartimotion, där det framhålls att det är\r\nnödvändigt att se över denna fråga för att se vad\r\nskillnaderna beror på. Vad jag har sagt är inte\r\nvetenskapligt belagt. Dessa saker behöver således\r\nverkligen undersökas. Vi stödjer alltså den i detta\r\nsammanhang aktuella motionen.</pre><pre>När det gäller förtidspensionärernas avgifter för\r\nsjukhusvård stödjer vi den reservation som finns\r\nhär. Förra året hade vi själva en reservation i detta\r\nsammanhang. De människor som är mest sjuka är\r\nju ändå förtidspensionärerna, förutom\r\nålderspensionärerna. Varför blir man\r\nförtidspensionerad? Jo, det blir man när man har\r\nproblem med hälsan. Det vore en stor lindring för\r\nden här gruppen att få utnyttja sjukvården under\r\nett år sammanlagt. Troligtvis blir det längre än så i\r\nmånga fall. Men vi nöjer oss med ett år i den delen.\r\nJag yrkar bifall till motionen i detta sammanhang.</pre><pre>Vidare är det viktigt att se till att FAS 90 inte blir ett\r\nsystem som kan skada integriteten. Det har ju talats\r\nom öppna boxar, där det finns uppgifter om\r\nenskilda människor. Ja, visst kan det ibland vara\r\nganska enkelt att komma åt sådana här uppgifter.\r\nMen om man öppnar porten till ett datasystem med\r\nsamkörning och med uppgifter från olika håll, går\r\ndet att få ut långt flera uppgifter på mycket kort tid\r\noch om oerhört många människor jämfört med vad\r\nman kan få reda på med hjälp av ett kort som\r\ninnehåller uppgifter om en person. Jag\r\nunderstryker mycket starkt vikten av den\r\nreservation som vi har gemensamt med\r\nmoderaterna, folkpartiet och centern. Det är\r\nmycket viktigt att se till att sådana här system inte\r\n''släpps lösa''. Vi har i dagens samhälle mycket bra\r\nsystem, och vi kan säkert genom olika hinder\r\nskydda dessa. Men vi vet ju inte vad som kan hända\r\ni framtiden. Det handlar då inte om att vi här i\r\nkammaren skulle komma att förorda ett annat\r\nsystem, utan det handlar om att vi måste gardera\r\noss. Sådana här uppgifter får ju inte komma i orätta\r\nhänder. Det är viktigt att det finns många spärrar i\r\ndet här sammanhanget. Vi vill således ha en\r\nuppföljning här inför införandet av FAS 90. Något\r\nbeslut skall ju inte fattas i dag. Men allt pekar mot\r\nett sådant beslut. Jag kan inte se att det skulle\r\nförhålla sig på något annat sätt.</pre><pre>Anf. 43 BÖRJE NILSSON (s):</pre><pre>Fru talman! Den allmänna försäkring som vi främst\r\ndiskuterar i dag utgör grundstenen i fråga om den\r\nsociala tryggheten. Jag vågar påstå att det inte\r\nnågon annanstans finns en så väl utbyggd och\r\nomfattande välfärd som vi vårt land.</pre><pre>De samlade sociala utgifterna kan utgöra en mätare\r\ni detta sammanhang. De här utgifterna, inkl.\r\nlandstingens och kommunernas åtaganden, uppgår\r\ntill 415 miljarder. Det motsvarar 29 % av\r\nbruttonationalprodukten.</pre><pre>Enbart när det gäller socialförsäkringsområdet\r\nuppgår de statliga utgifterna, som Ragnhild\r\nPohanka nämnde, till drygt 250 miljarder. För nästa\r\nbudgetår blir det en ökning med 14 miljarder. Det\r\nhandlar alltså om mycket stora belopp som årligen\r\nsatsas här. Detta skall ses som ett uttryck för vår\r\npolitiska vilja och våra ambitioner att skapa ett bra\r\nsamhälle som erbjuder människor trygghet i livets\r\nolika skeden och som kan garantera god vård och\r\nservice.</pre><pre>En princip som vi anser vara viktig är den att\r\nvälfärden och tryggheten skall omfatta alla, inte\r\nbara några. Det är en fråga om rättvisa och\r\njämlikhet. Vi menar att enskilda människors\r\nekonomi inte får vara avgörande när det gäller\r\ntillgången till vård och omsorg. Det är en oerhört\r\nviktig princip.</pre><pre>Vidare tror jag att trygghetssystemet totalt sett\r\nfungerar tämligen väl. Jag kan också ge en honnör\r\ntill försäkringskassorna, som har att administrera\r\nhela detta stora system. Jag tycker att\r\nförsäkringskassorna skickligt sköter detta. Jag vill\r\ngärna slå fast det med tanke på att en del svartmålar\r\ntrygghetssystemet i syfte, såvitt jag förstår, att\r\nkomma åt den offentliga sektorn och\r\nsocialförsäkringarna.</pre><pre>Det är helt klart att det finns kantigheter i ett\r\nsystem som är så omfattande som detta är. Men å\r\nandra sidan är väldigt många människor\r\nengagerade i arbetet med att avhjälpa de brister\r\nsom finns -- ett arbete som pågår hela tiden hos\r\nriksförsäkringsverket, i politiken och hos\r\nförsäkringskassorna.</pre><pre>Förväntningarna beträffande allt det som den\r\noffentliga sektorn står för i form av vård och\r\ntrygghet är stora. Därför måste tillgängliga resurser\r\nanvändas på bästa möjliga sätt. Det är också\r\nangeläget att vi har kontroll över kostnaderna.\r\nVälfärden, tryggheten och ekonomin hänger intimt\r\nsamman. Det finns alltså ett samband här, något\r\nsom alltid måste beaktas.</pre><pre>Vi anser det vara mycket angeläget att stödja\r\narbetet med förnyelsen inom den gemensamma\r\nsektorn och med att höja kvaliteten beträffande\r\nvälfärden. Större effektivitet måste uppnås på olika\r\nområden. Dessutom måste medborgarna få bättre\r\nservice och större valfrihet.</pre><pre>Vi kan också konstatera, som framgår av\r\nbetänkandet, att det pågår ett omfattande\r\nförändringsarbete över hela fältet -- detta för att\r\nuppsatta mål skall kunna uppnås.</pre><pre>När det gäller socialförsäkringarna prioriteras just\r\nnu aktiva åtgärder. Detta är oerhört viktigt. Genom\r\nsatsningar på rehabilitering blir behovet av\r\nersättningar mindre. Genom att fler kan återgå till\r\naktivt arbete stärks basen för välfärden. Men\r\nframför allt kan den som är sjuk eller skadad\r\nfortare bli frisk, och det är naturligtvis det\r\nviktigaste målet i detta förändringsarbete.</pre><pre>Sammanfattningsvis är det en mycket stor uppgift\r\nför försäkringskassorna att få ned ohälsotalen.\r\nNaturligtvis handlar det därmed också om att\r\nbegränsa kostnaderna i det här sammanhanget.</pre><pre>Jag beklagar att Margó Ingvardsson, som hon själv\r\nsagt, i fortsättningen inte kommer att delta i\r\ndebatten. Jag tycker att vi haft många intressanta\r\ndiskussioner, Margó Ingvardsson, både i utskottet\r\noch här i kammaren. Margó Ingvardsson har\r\nmedverkat i en mycket viktig process. Det handlar\r\nalltså om en utveckling som är mycket viktig. Jag\r\ntycker att Margó Ingvardsson skall få höra detta\r\nnu med tanke på att hon alltså inte kommer att\r\nmedverka här i fortsättningen.</pre><pre>Herr talman! Betänkandet är oerhört omfattande.\r\nDärför har jag tvingats koncentrera mig på vissa\r\nfrågor av principiell natur. Det finns hela 85\r\nreservationer fogade till betänkandet. Just nu\r\ndiskuterar vi avsnitten I, II och V.</pre><pre>Jag vill något beröra det som moderaterna tar upp\r\ni reservation 1 och som Gullan Lindblad berörde i\r\nsitt inlägg, nämligen socialförsäkringens\r\nuppbyggnad. Man vill öka det försäkringsmässiga\r\ninslaget. Det är riktigt som sägs att utgifterna för\r\nförsäkringen under senare år har varit större än\r\ninkomsterna. Därför har man uppgett ett negativt\r\nbelopp på inkomstsidan. Nu har såväl\r\nbudgetutredningen som finansutskottet delvis varit\r\ninne på frågan och fört en diskussion om själva\r\nredovisningsprincipen. Vi menar att\r\nsocialförsäkringen, med undantag av ATP, bör\r\nbruttoredovisas över budgeten. Det skulle innebära\r\natt både utgifter och inkomster blir tydligen synliga.\r\nFrågan är föremål för sedvanlig prövning i\r\nregeringen.</pre><pre>Frågan är alltså redan utredd, varför vi avfärdar\r\nmotionen och reservationen. Låt mig ändå säga\r\natt -- det lär väl framgå av debatten -- det finns ett\r\nfördelningspolitiskt inslag i försäkringen som är\r\noerhört viktigt och som Margó Ingvardsson var\r\ninne på. Det gäller framför allt folkpensionen. Från\r\nvår sida har vi ingen avsikt att frångå nuvarande\r\nprincip -- om det nu var detta moderaterna menade.\r\nVi vill slå vakt om den fördelningspolitiska\r\ngrundprincipen i hela systemet. Den är oerhört\r\nviktig, och den vill vi ha kvar.</pre><pre>Jag vill vidare beröra reservation 9, som handlar om\r\ndet avgiftsfria året. Där menar vi att den\r\nekonomiska situationen för hela\r\npensionärskollektivet, förtidspensionärerna och\r\nålderspensionärerna, är likadan. Vi ser det ytterst\r\nsom en rättvisefråga att man har samma avgifter för\r\nsamma grupp. Det är därför som vi ställer upp på\r\nförslaget. Utskottsmajoriteten följer den\r\nbedömning som regeringen har gjort, att samma\r\nregler bör gälla för både ålderspensionärer och\r\nförtidspensionärer i fråga om avgifter för\r\nsjukhusvård.</pre><pre>I detta sammanhang vill jag hänvisa till en\r\nutredning om det samlade förmånssystemet för\r\nförsäkrade med stora kostnader vid sjukdom och\r\nhandikapp. Där skall kommittén framför allt beakta\r\nden ekonomiska situationen för yngre\r\nförtidspensionärer, som bedöms ha särskilda behov\r\nav ekonomiska medel för sin rehabilitering. I första\r\nhand skulle alltså handikappersättning alltså\r\nkomma in i bilden. Med den här kompletteringen\r\ntycker vi att en förändring är acceptabel.</pre><pre>Så litet grand om kompensationsnivån i\r\nsjukförsäkringen. Jag tycker inte, Margó\r\nIngvardsson, att det vore meningsfullt att på nytt ta\r\nupp en debatt om det. Vi hade en stor diskussion\r\nom detta i december och då fattades ett beslut. De\r\nnya nivåerna har nu börjat träda i kraft. Vi har\r\ningen anledning att ändra vårt ställningstagande i\r\nfrågan. Det är alldeles självklart att förändringarna\r\ni kompensationsnivån måste följas upp, vilket vi\r\nockså kräver i betänkandet. Det är framför allt en\r\nuppgift för riksförsäkringsverket. Regeringen har i\r\ndirektiven till riksförsäkringsverket påpekat att det\r\när oerhört angeläget att man följer upp den nya\r\nkompensationsgraden inom sjukförsäkringen.</pre><pre>I betänkandet behandlas också förslaget om en\r\nförsöksverksamhet inom tandvårdsförsäkringen.\r\nPå det här området är det naturligtvis viktigt att\r\nfölja upp kostnaderna och se till att tillgängliga\r\nresurser används på bästa sätt. Utskottet ställer sig\r\nalltså bakom den försöksverksamhet som\r\nregeringen vill dra i gång. Syftet är att få en jämnare\r\nfördelning av medlen inom riket men också en\r\nbättre hushållning med resurserna. Vi tycker att det\r\när angeläget att frågan belyses. Jag förstår inte hur\r\nnågon kan vara emot det.</pre><pre>Allra sist litet grand om socialförsäkringsregistret.\r\nRedan nu finns det till stöd för administrationen av\r\nsocialförsäkringen en central dataanläggning i\r\nSundsvall. I det centrala systemet finns\r\nrikstäckande register för sjukförsäkringen, för\r\npensions- och bidragsärenden. Det är naturligtvis\r\nmycket angeläget att försäkringskassorna ute i\r\nlandet får tillgång till ett betydligt bättre teknikstöd\r\nän för närvarande. Integritetsfrågorna är\r\nnaturligtvis också oerhört viktiga och måste följas\r\nupp, beaktas och belysas. Det har också skett i en\r\nutredning. Vi har fått en föredragning i utskottet i\r\närendet. Utredningen kom alltså fram till att det\r\nbör finnas ett lokalt register. Man har angett vissa\r\nförutsättningar. Vi ställer upp på att arbetet\r\ndärvidlag fortsätter, eftersom integritetsfrågorna\r\nnaturligtvis är oerhört viktiga och känsliga. Det är\r\nsjälvklart att man måste ta den oro som finns ute i\r\nlandet på största allvar. Kassorna skall naturligtvis\r\ninte ha fler uppgifter än vad som är nödvändigt för\r\nhanteringen, men socialförsäkringsregistret är ett\r\noerhört viktigt instrument för att kassorna skall\r\nkunna bedriva ett rationellt arbete, följa upp\r\nrehabiliteringen och arbetsskadorna. Kassorna\r\nbehöver ett bättre teknikstöd än för närvarande.</pre><pre>Det har också framgått att ADB-system är vidare\r\nsäkrare än det man har för närvarande. Jag tycker\r\natt allt talar för att man bör fortsätta denna\r\ndiskussion. Frågan prövas för tillfället av\r\nregeringen och kommer hit så småningom för\r\nslutligt avgörande. Men naturligtvis måste kassorna\r\narbeta på ett rationellt och riktigt sätt. Sedan måste\r\nman vara varsam med vilka uppgifter som tas in.</pre><pre>Med detta yrkar jag bifall till utskottets hemställan\r\navseende avsnitten I, II och V.</pre><pre>Anf. 44 GULLAN LINDBLAD (m):</pre><pre>Fru talman! Börje Nilsson började med att säga att\r\nvälfärden ingenstans är så väl utbyggd som i\r\nSverige. Det var väl ändå att ta till litet överord,\r\neller hur? Börje Nilsson går faktiskt emot sina egna\r\nstatsråd. I EG-debatten har ett flertal statsråd sagt\r\natt vi visserligen har många goda svenska krusbär,\r\nmen att det finns goda krusbär överallt. Utredning\r\npå utredning som gjorts visar att vi kanske är bra på\r\nvissa områden men att det finns andra\r\nsocialförsäkringssystem som vida överglänser vårt.\r\nJag hinner inte gå närmare in på detta, men så är\r\nförhållandet. Vi är ingalunda världsbäst. Däremot\r\nhär vi det dyraste systemet, ett system som har gjort\r\natt samhällsekonomin har urholkats, vilket inte är\r\nfallet i andra länder.</pre><pre>Jag vill fråga: Är det välfärd när pensionärerna,\r\nsom vi diskuterade tidigare här i dag, skall tvingas\r\ngå med tiggarskål, när människor skall behöva dö i\r\nvårdköer därför att vi har en offentlig sektor som\r\ninte klarar av att ta hand om dem som behöver vård\r\ni tid, när gamla människor skall behöva vara\r\nensamma 23 av dygnets 24 timmar? Det anser inte\r\nvi moderater. Därför vill vi faktiskt att vi skall se\r\növer de system som vi har och förbättra dem, rikta\r\nin hjälpen till den som verkligen behöver den.</pre><pre>Vi behöver inte svartmåla, Börje Nilsson, för\r\nverkligheten talar sitt tydliga språk. Men jag är\r\nnöjd med att Börje Nilsson inser att vi ändå\r\nbehöver omfattande förändringar. Han försvarar\r\nockså mycket riktigt de förändringar i\r\nkompensationsnivån som vi tillsammans har\r\nåstadkommit. Det var ett bra beslut.</pre><pre>Jag återgav tidigare vad som står i Expressen från\r\nden 22 mars. Där står att en epidemi av friskhet\r\ndrar över Sverige. Plötsligt har svenska folket blivit\r\n20 % friskare. En utbredd epidemi av hälsa och\r\narbetsvilja har drabbat landet. Men det här är ingen\r\növergående historia. Jag besökte i måndags\r\nförsäkringskassan i Falun där det generellt\r\nsjukskrivningsantalet har minskat med 26 %. Det\r\nfanns kassor där det ligger på 40 %, men\r\ngenomsnittet var 24 %. Alltså visar det att vi har\r\nhaft ett sjukt system när människor nu plötsligt blir\r\nfriskare. Vi tycker att vi har anledning att vara\r\nnöjda med beslutet, men vi måste gå vidare och\r\nåstadkomma en arbetsgivarperiod, som gör att det\r\nblir en effektivare hantering men framför allt att\r\narbetsgivarna får ett ökat incitament att förbättra\r\narbetsmiljön. Jag hoppas att vi kan vara överens på\r\nden punkten också.</pre><pre>Anf. 45 KARIN ISRAELSSON (c):</pre><pre>Fru talman! Börje Nilsson slår sig litet grand till ro\r\nmed att vi har ett så bra system, ingen kan slå oss\r\noch därför kan vi också slå oss till ro och tycka att\r\ndet mesta fungerar bra. Men det krävs vissa små\r\njusteringar i kanten där han erkänner att det trots\r\nallt finns bekymmer.</pre><pre>Centerpartiet har i ett antal motioner under de\r\nsenaste åren använt begreppet att det måste löna sig\r\natt arbeta. Vi står fast vid att det måste vara mer\r\nlönsamt att vara i arbete än att inte vara där,\r\nsamtidigt som man måste få ett skydd när man inte\r\nhar möjlighet på grund av sjukdom eller av andra\r\nskäl att befinna sig i arbete. Men det måste finnas\r\nen sporre i systemet som gör att man strävar efter\r\natt på grund av inkomst komma tillbaka till\r\narbetslivet. Jag vill påstå att man i det nuvarande\r\nsocialförsäkringssystemet inte har haft det mottot.\r\nDet har i många fall varit mer lönsamt för den\r\nenskilde att inte vara ute i arbetslivet. Det\r\nförhållandet är nu på väg att förändras. Jag tror att\r\ndet är ett mycket bra sätt att komma till rätta med\r\nen del av det överutnyttjande av\r\nsocialförsäkringssystemet som det har funnits\r\nmöjligheter till. Det har inte i första hand berott på\r\nden enskilde individen utan på de möjligheter som\r\nsystemet inbjudit till.</pre><pre>När det gäller frågan om det avgiftsfria året för\r\nförtidspensionärer förelåg en viss brist i logiken.\r\nFörst sade Börje Nilsson att den ekonomiska\r\nsituationen inom pensionärskollektivet är\r\njämförbar: att man befinner sig i samma situation\r\nbåde som pensionär och förtidspensionär och att\r\ndet den här gången handlar om rättviseregler, vilka\r\nmedför att förtidspensionärerna inte skall få sitt\r\nfriår i sjukvården längre. Sedan tillägger Börje\r\nNilsson att förtidspensionärerna skall få det bättre\r\nsedan, när man har bestämt sig i\r\nmerkostnadskommittén. Det finns alltså någonting i\r\ndetta som gör att även Börje Nilsson känner\r\ntveksamhet inför att man tar bort friåret i\r\nsjukvården för de här grupperna. Jag tror\r\nmöjligtvis att den tveksamheten fanns även i fjol\r\nnär man plockade bort friåret för pensionärerna.</pre><pre>Nu har man här i alla fall givit löften för framtiden.\r\nDet är socialdemokraternas sätt att driva politik:\r\nFörst gör man det rejält sämre, sedan går man ut\r\noch berättar att nu skall ni få det bättre. På det\r\nsättet vill man bevisa att socialdemokraterna är det\r\nparti som står som de goda givarnas företrädare.</pre><pre>Anf. 46 SIGGE GODIN (fp):</pre><pre>Herr talman! Vi har av flera talare fått veta att\r\nsystemen kostar 250 miljarder.</pre><pre>Jag kan nog instämma med Börje Nilsson i att vi har\r\nett bra välfärdssystem. Vi är ingalunda världsbäst,\r\nmen det är någorlunda bra. Det är den\r\nutgångspunkt som jag gärna vill ha. Vi skall vara\r\nrädda om systemen och se till att de fungerar, att vi\r\nhar pengar så att vi kan hålla dem i gång och att de\r\nskall vara rättvisa för alla människor.</pre><pre>Låt mig då ta upp den fråga som jag ställde till\r\nBörje Nilsson i mitt inledningsanförande: Hur blir\r\ndet med arbetsskadeförsäkringen? Vi har i dag en\r\nbrist på 14 miljarder. Tänkarna på det här området\r\ntalar om en brist på 75 miljarder 1995. Jag tycker\r\natt vi skall ställa de astronomiska summorna mot de\r\n250 miljarder som hela verksamheten kostar. Vi\r\nkan alltså inte fortsätta på det här sättet.</pre><pre>Dessutom undrar jag: Vad händer när\r\narbetsskadeförsäkringen är negativ för\r\nrehabiliteringen? Vi kommer säkert tillbaka till den\r\nfrågan i nästa debatt när vi skall diskutera\r\nrehabiliteringsfrågorna. Hur skall vi göra när det\r\ninte kommer någon reformering av\r\narbetsskadeförsäkringen? När får vi den, eller skall\r\nden över huvud taget inte genomföras? Jag tror att\r\ndet är de allra viktigaste frågorna i dagens debatt.</pre><pre>Jag kan med glädje notera att det är flera som har\r\nanammat folkpartiets uppfattning att det skall löna\r\nsig att arbeta. Jag kan väl bjuda på det\r\nsocialdemokratiska uttrycket att det är arbetslinjen\r\nsom skall gälla. Vi delar den uppfattningen. Men då\r\när det också viktigt att vi har ett\r\nsocialförsäkringssystem som stimulerar\r\narbetslinjen.</pre><pre>Jag vill också ta upp en annan fråga som är mycket\r\nväsentlig. Det gäller ohälsotalen, framför allt\r\nproblemen med kvinnornas höga ohälsotal. Vi vet\r\natt det finns speciella problem i arbetslivet för\r\nkvinnor. Det är miljöproblem, det är\r\narbetsorganisationen som inte fungerar, det är den\r\ntotala arbetstiden för kvinnor: förvärvsarbete plus\r\nhemarbete. Har ni socialdemokrater slagit er till ro\r\nmed att det är så här bekymmersamt? Tycker ni inte\r\natt det brådskar att ta itu med detta och verkligen\r\nundersöka vad man skall göra för att klara ut den\r\nhär allvarliga frågan?</pre><pre>Jag vill också kommentera en annan fråga som\r\nBörje Nilsson tog upp, nämligen\r\ntandvårdsförsäkringen. Visst måste väl försöken\r\ngälla lika för alla tandläkare, såväl dem i\r\nfolktandvården som de privata? Låt oss pröva ett\r\nantal modeller så att vi kommer fram till den allra\r\nbästa och kan utvärdera den sedan.</pre><pre>När det gäller FAS 90 och sjukförsäkringsregistret\r\nvill jag säga att vi självklart skall ha en rationell\r\nhantering, men inte ett stort övergripande system.</pre><pre></pre><pre>Anf. 47 MARGÓ INGVARDSSON (v):</pre><pre>Herr talman! Först vill jag tacka Börje Nilsson för\r\nde vänliga orden om mina insatser som\r\nriksdagsledamot. Men än är inte min tid riktigt ute,\r\nså det finns möjlighet för oss att diskutera vad vi\r\nskulle kunna göra i stället för att införa\r\narbetsgivarperioden. Jag tog upp frågan i min\r\ninledning för att höra om det finns något intresse\r\nför det hos socialdemokraterna och om man har\r\ndragit tillbaka förslaget om arbetsgivarperioden.\r\nJag fick inget svar på det. Jag menar att vi inte\r\nsaknar argument för att dra tillbaka förslaget om\r\narbetsgivarperiod. I värsta fall, Börje Nilsson, kan\r\nvi stödja oss på Expressen och på Gullan Lindblads\r\nargument här i kammaren i dag: det är en epidemi\r\nav utbredd hälsa som nu drar fram över landet, och\r\nsjukskrivningarna har minskat med 20 %. Det är\r\nfaktiskt tillräckliga argument för att visa att det inte\r\nbehövs någon arbetsgivarperiod i sjukförsäkringen.</pre><pre>Anf. 48 RAGNHILD POHANKA (mp):</pre><pre>Herr talman! Visst har vi i stort ett bra system. Vi\r\nhar ett system som försöker skipa rättvisa. Men att\r\ndet skulle bli bättre om man kom in i EG-\r\nförhållanden tror jag inte. Vi vet att det i\r\nVästtyskland bara är 62 % av befolkningen som har\r\npension. Vi har folkpensionen, som tillfaller alla.\r\nDet är väl där skillnaden ligger. Frågan kommer ju\r\nupp i nästa debatt, men den hör ändå hit.</pre><pre>Det är inte säkert att den utbredda hälsan är en\r\nepidemi som fortsätter. Epidemier brukar ju gå\r\növer.</pre><pre>Många går till arbetet därför att de inte tycker att\r\nde har råd med den sänkta sjukpenningen. Frågan\r\när om de tär på sitt hälsokapital. Frågan är om inte\r\nde som arbetar på barnstugor går dit trots att de\r\negentligen inte borde, och barnen smittas ned. De\r\nsom arbetar i livsmedelsbutiker går till sitt arbete\r\näven om de är sjuka. De tycker inte att de har råd\r\natt vara hemma. De kanske hankar sig fram trots\r\natt de borde gått till läkare och legat till sängs. Vi\r\nfår se om epidemin kommer att tunna ut eller om\r\narbetsskadorna ökar ytterligare; det kan också bli\r\nen följd av att människor arbetar när de inte är\r\nfriska. Epidemier skall man vara försiktig med;\r\nkanske vaccinera sig emot. Det kanske var en bra\r\nvaccinering att man hade full sjukpenning, eller i\r\nvarje fall 90 %, när man var sjuk.</pre><pre>Anf. 49 BÖRJE NILSSON (s):</pre><pre>Herr talman! Det är tydligen så att Gullan\r\nLindblad, Sigge Godin och Karin Israelsson\r\nreagerade surt på min beskrivning av\r\ntrygghetssystemet. Det var kanske för att den inte\r\nriktigt tjänar deras syften. Jag förstår att de är ute\r\nefter något helt annat.</pre><pre>Jag vågar påstå att vi i Sverige hävdar oss mycket\r\nväl och att vi har ett bra trygghetssystem, som är\r\nheltäckande i strängt taget alla situationer. Det\r\nbygger på rättvisa; där finns en solidarisk\r\nfinansiering. Jag tycker att vi hävdar oss mycket väl\r\ninternationellt sett. Om vi plockar ut enskilda delar\r\ni trygghetssystemet kan vi kanske finna något land\r\nsom ligger före i något avseende, men vi har ändå\r\nett heltäckande system.</pre><pre>Det finns, som jag sade tidigare, naturligtvis\r\nproblem -- kantigheter, köer -- inom vården och\r\ninom försäkringssystemet. Men vi skall också\r\nkomma ihåg att det är ett mycket stort\r\nförändringsarbete som sker. Många är engagerade\r\ni detta, och det är naturligtvis oerhört viktigt.</pre><pre>Sjukvården ingår inte precis i det här avsnittet men\r\ntangerar ju ändå den här frågan. Jag läste en\r\nintressant artikel i DN av P C Jersild, som har vissa\r\nkunskaper när det gäller sjukvård, internationellt\r\noch i Sverige. Jag citerar:</pre><pre>''Frågan är vidare om ett privat försäkringssystem\r\nsparar pengar. USA har ett sådant. Svensk\r\nsjukvård är dyr men tämligen rättvis -- USAs är\r\nsvindyr och orättvis.</pre><pre>En rimlig slutsats blir att man nog får försöka\r\nreformera sjukvården utan systemskifte.''</pre><pre>Arbetsskadorna har Gullan Lindblad och Sigge\r\nGodin berört i två inlägg. Gullan Lindblad talade\r\nom regeringens oförmåga att reformera\r\narbetsskadeförsäkringen. Frågan är vad som ligger\r\nbakom era angrepp. Vad är det som är fel i\r\narbetsskadeförsäkringen? Om man skall komma åt\r\nkostnaderna måste man angripa grundorsaken, och\r\ndet är arbetsmiljön ute i företagen. Jag tycker att\r\nni skall intressera er för det i första hand. Vi inom\r\nsocialdemokratin tycker att det är oerhört viktigt\r\natt det finns en arbetsskadeförsäkring som täcker\r\nskador och sjukdomar i arbetslivet -- och att den\r\nockså skall betalas av produktionen. Det är en\r\nviktig reform, och den slår vi naturligtvis vakt om.</pre><pre>Anf. 50 GULLAN LINDBLAD (m):</pre><pre>Herr talman! När det gäller de sociala\r\ntrygghetssystemen råder jag Börje Nilsson att\r\ndenna gång gå till LO-facket, vars pipa ni annars\r\nalltid dansar efter. Metall har ju gjort en utredning\r\nsom visar att det bara är på ett område som vi har\r\nsystemet litet längre utbyggt, och det är\r\nföräldraförsäkringen. För övrigt säger utredningen\r\natt man i övriga länder har utmärkta system.</pre><pre>Det är inte ett amerikanskt sjukvårdssystem vi vill\r\ninföra; det har jag aldrig pläderat för. Den debatten\r\nförs ju inte i vårt utskott. Vi vill ha en allmän\r\nobligatorisk sjukvårdsförsäkring där ersättningen\r\nföljer patienten. Det är ett helt egenhändigt\r\ntillverkat system, som skulle vara bra och ge\r\npatienten vård när han eller hon behöver det.</pre><pre>Det är klart att vi reagerade surt på beskrivningen\r\nav trygghetssystemen, för det som sades var inte\r\nsant. Vi vill visserligen ha en förändring av olika\r\nsystem, men till det bättre, som vi ser det. Vi har ju\r\nsamma mål, vi vill göra det bättre för människor.\r\nDet är bara det att vi använder andra vägar att nå\r\ndithän.</pre><pre>När det gäller arbetsskadeförsäkringen blir jag\r\nverkligen bekymrad. Socialministern har ändå gjort\r\nett förslag och varit beredd att lägga fram det. Men\r\nså är det tydligen hennes egen riksdagsgrupp som är\r\nbromsklossen. Det blir uppenbarligen en borgerlig\r\nregering i höst som får ta itu med detta. Både\r\nriksrevisionsverket, riksdagsrevisorerna och en\r\nmajoritet -- vill jag säga -- i denna riksdag anser att\r\nvi bör göra någonting åt försäkringen. Men då fick\r\nvi besked om detta -- det är Börje Nilsson som är\r\nbromsen.</pre><pre>Beträffande tandvårdsförsäkringen vill jag fråga\r\nBörje Nilsson: Är det inte bättre att styra\r\nresurserna dit där de bäst behövs och ge de\r\nmänniskor som har stora behov av reparationer,\r\nproteser och annat ett bättre stöd -- och att vi\r\nkanske får en litet ökad självrisk? Det tycker jag är\r\nen social politik.</pre><pre>Det är så klart som allra helst att bockfoten sticker\r\nfram i det här förslaget, för man vill nu öka\r\nfolktandvårdens möjligheter. Jag tror att det är\r\nviktigt, som Sigge Godin har anfört, att också\r\nprivattandläkarna här kommer med i bilden. Vi har\r\nsagt nej till hela förslaget, för vi tycker att det är\r\nalldeles för byråkratiskt och oformligt.</pre><pre>När det gäller FAS 90 har ingen motsatt sig att man\r\nhar ett rationellt förfarande på\r\nförsäkringskassorna. De behöver också\r\ndatasystem, men det är de stora lokala, samkörda\r\nregistren vi är emot. Vad vi har begärt, Börje\r\nNilsson, är en fortsatt diskussion i ärendet -- där vi\r\nfrån vårt håll trycker på integritetsaspekten.</pre><pre>Till sist: Det är viktigt att minska de negativa\r\neffekterna av arbetsmiljön, och inte minst därför\r\nbehövs en arbetsgivarperiod.</pre><pre>Anf. 51 KARIN ISRAELSSON (c):</pre><pre>Herr talman! Friåret i sjukvården är tydligen ett\r\nkänsligt kapitel för Börje Nilsson. Visserligen har\r\nhan inte så lång repliktid, men han har på intet vis\r\nkommenterat mina frågor på det området.</pre><pre>När det gäller arbetsskadeförsäkringen finns det\r\nsom sagt i en hel del propositioner beskrivet, från\r\nregeringens sida, att något skall hända. Man har\r\nbara tillfälligtvis dragit tillbaka förslaget, men vad\r\nBörje Nilsson säger här tyder ju på att det finns ett\r\nstarkt motstånd i den socialdemokratiska\r\nriksdagsgruppen.</pre><pre>Jag tror dock att om man skall få en\r\narbetsmiljöförbättring som skall vila på\r\narbetsskadeförsäkringens grund, så måste man\r\ngöra om arbetsskadeförsäkringen, för den ger\r\ningen återföring av de erfarenheter man har av\r\narbetsskadorna till förbättring av arbetsmiljön ute\r\npå verkstadsgolvet.</pre><pre>Det saknas därutöver också samband mellan\r\nförsäkring och arbetsmiljö. Det är detta samband\r\nsom vi kan få genom arbetsgivarperioden och\r\ngenom en förändrad inriktning av\r\narbetsskadeförsäkringen. Det måste vara detta som\r\när syftet. För att förbättra arbetsmiljön skall man\r\nockså förändra arbetsskadeförsäkringen. De\r\npengar som nu rinner genom det systemet kan\r\nanvändas på ett betydligt bättre sätt i\r\nrehabiliteringsarbetet.</pre><pre>Anf. 52 SIGGE GODIN (fp):</pre><pre>Herr talman! Börje Nilsson talar om att vi reagerar\r\nsurt när det gäller trygghetssystemen. Jag vill då\r\nsäga att Börje Nilsson måste skilja mellan de olika\r\npartierna och försöka se efter vad det handlar om,\r\ninte bunta ihop oss och tro att man därigenom löser\r\nproblemet. Vi från folkpartiet känner en oro för att\r\nsystemen håller på att förstöras på grund av att\r\nkostnaderna är så höga att vi inte har medel att\r\nklara de här systemen. Då måste man ju se över\r\ndem.</pre><pre>Regeringen kände samma oro och kom överens\r\nmed folkpartiet om både sjuklöneperiod och\r\nreformering av arbetsskadeförsäkringen. Men den\r\noron finns naturligtvis inte ett valår, utan den kan\r\nman känna litet senare -- eller mycket tidigare. Från\r\nfolkpartiets sida måste vi ändå säga oss: Vad händer\r\nom systemen inte fungerar, om det inte finns pengar\r\ntill den sociala tryggheten? Då är det de sämst\r\nställda människorna i vårt land som drabbas. Men\r\ndet är klart att de inte har några fackliga\r\norganisationer att gå till, som kan sköta\r\nförhandlingarna med regeringen. De är rätt\r\nensamma, utan stöd av någon. Det är de grupperna\r\nsom vi värnar om. De skall också ha samma\r\ntrygghet som alla vi andra.</pre><pre>Börje Nilsson undrar vad det är som ligger bakom\r\nnär det gäller arbetsskadorna. Det här utskottets\r\nledamöter måste väl, om några, känna till all den\r\nkritik som arbetsskadeförsäkringen har fått. Låt\r\nmig bara peka på riksdagsrevisorernas rapport. Att\r\nman inte ens kan rehabilitera människor är ju det\r\nverkligt stora problemet -- att så många slås ut från\r\nvårt samhälle, från arbetslivet. Om ni\r\nsocialdemokraterna menat något med arbetslinjen,\r\nså måste ni löpa linan ut och säga att detta också\r\ngäller människor som har någon form av\r\narbetsskada; de måste få chansen att komma\r\ntillbaka. Men det vill ni inte kännas vid, utan ni\r\nförsöker misstänkliggöra oss andra, som bara\r\nkonstaterar att experterna på det här området talar\r\nom att det inte kan fortsätta såsom det nu är.</pre><pre>Dessutom har vi dessa enorma kostnader. På vilket\r\nsätt tänker Börje Nilsson ta fram de 75 miljarder\r\nsom vi riskerar att få i underskott redan 1995? Det\r\nskulle vara bra att få svar på den frågan.</pre><pre>Anf. 53 RAGNHILD POHANKA (mp):</pre><pre>Herr talman! Mycket kort. Jag nämnde i mitt\r\nhuvudanförande att pengarna som finns i det här\r\nstora systemet säkert kan användas bättre och mera\r\neffektivt. Men så stora besparingar på\r\nadministrationssidan tror jag inte att man kan göra.\r\nFörsäkringskassorna har gått ut med att ''satsa\r\nmiljoner och spara miljarder'' genom att man\r\neffektiviserar på olika sätt.</pre><pre>Sedan är jag mycket tveksam till kostnaderna för\r\natt anlita sjukvården i dag. Nu har det gått så långt\r\natt människor säger att de inte har råd att gå till\r\ndoktorn. Helt klart är att människor redan nu\r\nkommer att säga: Jag har inte råd att gå till\r\ntandläkaren, i och med den försämring som nu sker.</pre><pre>Detta måste följas upp. Den förebyggande vården\r\noch den tidigt insatta vården åsidosätts. Man har\r\ninte råd att betala vad medicinen kostar.</pre><pre>När både barnen och föräldrarna i en familj\r\ndrabbas av en streptokockinfektion och måste ha\r\nmedicin, kan det på en månad gå åt många\r\nhundralappar. Det är inte säkert att en barnfamilj\r\nhar så mycket extra pengar till hands. Dessutom\r\nminskar ersättningen från sjukförsäkringen, när\r\nföräldrarna är hemma.</pre><pre>Vi måste se till de samlade problemen. Det skulle\r\nvara förödande för Sverige, om det blev sådana\r\nbiverkningar av den ''arbetsepidemi'' som har brutit\r\nut att många människor som behöver gå till doktorn\r\nlåter bli att göra det.</pre><pre>Anf. 54 MARGÓ INGVARDSSON (v):</pre><pre>Herr talman! Jag har full förståelse för att Börje\r\nNilsson som ensam företrädare för\r\nutskottsmajoriteten har litet svårt att få tiden att\r\nräcka till för att svara på angrepp från fem håll.\r\nDärför nöjde jag mig med att ställa en enda fråga,\r\nmen det hjälpte inte att jag var så sparsam. Jag fick\r\ninte något svar i alla fall. Men jag tycker att min\r\nfråga är så viktig att jag upprepar den.</pre><pre>Enligt tidigare besked skulle regeringen ha kommit\r\ni måndags med en proposition om införande av\r\narbetsgivarperiod. Det kom inte någon sådan\r\nproposition, och det går rykten om att det kanske\r\ninte kommer något förslag över huvud taget. Om\r\ndet är på det sättet, blir jag och många andra väldigt\r\nglada. Jag vill därför ha ett svar från Börje Nilsson,\r\nom möjligt: Har regeringen tänkt om? Finns det\r\nkanske utrymme att göra något annat, mindre\r\ndrastiskt, i stället för att införa en arbetsgivarperiod\r\ni sjukförsäkringen?</pre><pre>Anf. 55 BÖRJE NILSSON (s):</pre><pre>Herr talman! Jag skall passa på att svara Margó\r\nIngvardsson allra först. Frågan om\r\narbetsgivarperiod tas upp i betänkandet som vi nu\r\nbehandlar. Den finns också upptagen i\r\npropositionsförteckningen, så Margó Ingvardsson\r\nkan förvänta sig en proposition om detta ganska\r\nsnart.</pre><pre>Gullan Lindblad säger att vi dansar efter LO-\r\nfackets pipa. Låt mig bara säga att jag tror att LO,\r\nLOs medlemmar och alla som jobbar ute på\r\nföretagen har betytt oerhört mycket för den\r\nsocialpolitiska debatten och för utvecklingen av\r\nsocialförsäkringssystemet. Vi har ett konstruktivt\r\noch fint samarbete med LO, det kan jag förklara för\r\nGullan Lindblad.</pre><pre>Vad beträffar den bild av sjukförsäkringssystemet\r\nsom jag gav i inledningen tycker jag nog att Gullan\r\nLindblad och andra också skall studera litet mer\r\ningående hur det fungerar ute i Europa. Vi har ju\r\nfått en bok om detta. Det är naturligtvis oerhörda\r\nskillnader.</pre><pre>Ett land kan ligga före oss i ett avseende, men vi har\r\nett heltäckande system, som bygger på rättvisa och\r\nsom är solidariskt finansierat. Hur är det med\r\nfolkpensionen i Västtyskland, Gullan Lindblad?\r\nJag tycker att Gullan Lindblad skall studera den\r\nfrågan litet närmare.</pre><pre>Beträffande socialförsäkringsregister sägs det att\r\nvad man är rädd för är stora samkörda\r\nregistersystem. Men det handlar inte om detta.\r\nVarje lokalkontor skall ha sitt register. Det skall\r\ninte finnas någon samkörning, och utredningen har\r\nutarbetat mycket fasta regler för hur ett register\r\nskall se ut.</pre><pre>Sedan vill jag säga till Sigge Godin att frågan om\r\nkostnaderna i socialförsäkringen naturligtvis\r\nhänger samman med frågan om tillväxten. Som jag\r\nsade finns det ett samband mellan välfärd, trygghet\r\noch ekonomi. Det är klart att kostnaderna måste\r\nfinansieras, och det görs nu stora ansträngningar att\r\nförbättra ekonomin och förbättra tillväxten. Det är\r\nett arbete som många är sysselsatta med just nu.\r\nAtt vi skall kunna klara av socialförsäkringens\r\nfinansiering även i fortsättningen, är jag helt\r\növertygad om.</pre><pre>Anf. 56 GULLAN LINDBLAD (m):</pre><pre>Herr talman! Att socialdemokratin dansar efter\r\nLO-fackets pipa är jag inte ensam om att tycka. Det\r\nstår tydligen i Feldts bok också att han tycker att\r\nfacket bestämmer alldeles för mycket. Så jag är i\r\ngott sällskap.</pre><pre>Vem är det som konstruerar? Man säger till från\r\nNorra Bantorget hur det skall vara. Det behövs\r\nbara att Stig Malm piper till, så drar regeringen\r\ntillbaka propositioner. En majoritet i riksdagen kan\r\nha gjort beställningar, men det kommer inga\r\nförslag.</pre><pre>Jag läser väldigt mycket om Europa. Jag är mycket\r\npositiv till Europatanken, och det trodde jag att\r\nBörje Nilsson och hans parti också var, för det har\r\nni ju uttalat på sistone.</pre><pre>Vi är medvetna om, precis som Anita Gradin har\r\nsagt i olika sammanhang, att det finns skillnader\r\nmen att helheten ändå är det som gäller, och då\r\növerväger det positiva. Jag är övertygad om att där\r\nmänniskorna inte har heltäckande system har de i\r\nstället så mycket lägre skattetryck att de själva\r\ngenom egna försäkringar eller genom\r\narbetsmarknadsförsäkringar har kunnat\r\ntillförsäkra sig en trygghet som kanske är väl så bra\r\nsom den vi har i Sverige, med ett system som i dag\r\nhåller på att ramla sönder. Det är ju detta det\r\nhandlar om.</pre><pre>Anf. 57 SIGGE GODIN (fp):</pre><pre>Herr talman! Bara några ord om tillväxten. Vi\r\nbehöver tillväxt i vårt samhälle, Börje Nilsson. Det\r\när väldigt viktigt, men för den skull får inte\r\nkostnaderna skena i väg så katastrofalt som de gör\r\ni fråga om arbetsskadeförsäkringen. Den biten\r\nkommer vi inte att klara, utan vi måste lösa det\r\nproblemet på ett alldeles speciellt sätt.</pre><pre>Skall vi få någon tillväxt i vårt samhälle, måste vi se\r\ntill att kostnadsutvecklingen hålls i schack. Vi\r\nmåste se till att det lönar sig att arbeta. Vi måste se\r\ntill att ha tillgång på arbetskraft, att människor kan\r\nkomma tillbaka till arbetslivet.</pre><pre>Riksdagens revisorer, för att hänvisa till dem då,\r\nsäger ju att den nuvarande\r\narbetsskadeförsäkringen motverkar syftet att\r\nrehabilitera sig och komma tillbaka till arbetslivet.\r\nDet är en brist, när vi vill ha tillväxt i samhället, för\r\ndå behöver vi alla människor i arbete.</pre><pre>Anf. 58 BÖRJE NILSSON (s):</pre><pre>Herr talman! Jag kan väl kontra med, Gullan\r\nLindblad, att moderaterna dansar efter SAFs pipa.\r\nSåvitt jag förstår av era inlägg och motioner\r\nkommer mycket av era tankar från det hållet, och\r\ndet förskräcker mig. Det är mitt svar.</pre><pre>Anf. 59 GULLAN LINDBLAD (m):</pre><pre>Herr talman! På det vill jag bara kort svara: Nej,\r\nvi dansar inte efter SAFs pipa. Vi är mycket tuffare\r\nän SAF i många sammanhang. SAF sitter faktiskt\r\nockså ofta i LOs knä.</pre><pre>Överläggningen om avd. 1 var härmed avslutad.</pre><pre>Avd. 2 Föräldraförsäkring m.m.</pre><pre>(avsnitt III i utskottets hemställan)</pre><pre>Anf. 60 MARGIT GENNSER (m):</pre><pre>Herr talman! Debatten har pågått länge. Jag skall\r\nnu tala om föräldraförsäkringen och sedan om\r\npensionsfrågor.</pre><pre>När jag läste utskottets betänkande och såg hur\r\nman resonerade kring propositionen och hur man\r\navstyrkte motioner, blev jag väldigt besviken. Jag\r\nsaknade en diskussion om principer. I stort sett\r\navstyrkte man utan annan motivering än att det där\r\ntycker man inte om.</pre><pre>När jag förberedde mitt anförande, tyckte jag\r\ndärför att jag nog borde göra några reflextioner om\r\nde problem som är förknippade med\r\ntransfereringssystemen. Det har talats en del om\r\ndetta tidigare, och det tycker jag är positivt -- jag\r\ntror att jag inspirerade Margó Ingvardsson i går\r\nnär jag diskuterade den här frågan i tunnelbanan.</pre><pre>Jag kan genast ta upp en fråga om principer. Det\r\nhar bara angivits en enda princip: antingen\r\nbehovsprövat eller generellt. Men verkligheten och\r\nprinciperna innebär så mycket mer och är så mycket\r\nmer flexibla. Generella system kan utformas\r\ninkomstrelaterade eller på andra sätt. Det kommer\r\nigen när det gäller föräldraförsäkringen.</pre><pre>När vi diskuterar de här frågorna -- det må gälla\r\nföräldraförsäkringen, pensionerna eller\r\nsjukförsäkringen -- måste vi först utgå ifrån\r\nkostnaderna. Då menar jag inte räknat i kronor\r\nutan hur ett system åstadkommer kostnader. Detta\r\ngör det i princip på tre sätt. Det åstadkommer\r\nnaturligtvis kostnader för utgifterna förmåner, det\r\nåstadkommer kostnader för att man skall kunna\r\nhantera systemet och det åstadkommer kostnader\r\nsom uppkommer genom bidragsplanering -- eller\r\nlåt oss säga att det påverkar incitamentet till arbete.\r\nDärför tror jag att transferingssystem måste bygga\r\npå mycket hållbara principer.</pre><pre>När man avvisar förslagen i våra motioner i\r\nutskottet måste man faktiskt anknyta till principer.\r\nDet kan även gälla detaljförslag. Jag saknar den\r\nambitionen i majoritetsskrivningen i utskottets\r\nbetänkande. Det beklagar jag, eftersom jag tror att\r\ndet leder oss alla vill. Vi vänjer oss inte vid att\r\nanalysera system. Då kommer vi att fatta ännu\r\nsämre beslut än vad vi nu ofta gör. Här kan jag\r\nfaktiskt instämma med Feldt. Det politiska\r\nbeslutsfattandet är inte alltid det allra bästa. Om vi\r\ndäremot hade spetsat våra argument hade vi\r\nantagligen kommit fram till även en tredje, fjärde\r\noch femte ståndpunkt. Då hade vi fått mycket mer\r\nKonsensus i frågorna, och det tycker jag skulle vara\r\nbra.</pre><pre>Därför vill jag även ta upp några synpunkter på hur\r\nde här transfereringssystemen kom till. De kom\r\nfaktiskt till när Keynes och hans efterföljares\r\nekonomiska principer stod i högflor. Det var helt\r\nenkelt två saker som kom in där. Det ena var att\r\nman skulle styra ekonomin, och det andra var att\r\nman skulle styra människors planering av\r\nlivscykeln. Jag ser att Ingegerd Elm tycker att det är\r\nförskräckande att jag tar upp detta när vi diskuterar\r\nsocialförsäkringsutskottets betänkande. Men detta\r\när mycket viktigt, eftersom vi här kommer in på\r\nfrågan om vi politiker mycket detaljerat skall sätta\r\nalla spelregler eller om vi kan överlåta mer på de\r\nenskilda människorna och bara åstadkomma en\r\nmycket bra jordmån för ett gott transferingssystem.</pre><pre>Dessa idéer om mycket finmaskiga och mycket\r\nteknokratiska transferingssystem kommer från\r\nKeynes. Han erkände inför Hayek att detta\r\nbottnade i överklassideologi. Man visste bättre, och\r\nlärda ekonomer visste allra bäst. Det ligger en del\r\nvärderingar bakom detta. Det är därför jag kanske\r\ntror att man bör beakta detta. Det har lett till saker\r\nsom i dagens läge ger oss mycket höga kostnader.\r\nDet är administrativa kostnader, och dessa slåss\r\nAllan Larsson med i dag. Det är sådana kostnader\r\nsom han försöker komma till rätta med i sitt\r\nsparpaket på 2 miljarder. Där kommer\r\nföräldraförsäkringen in.</pre><pre>Vi har så många detaljregler i föräldraförsäkringen,\r\nmed tillfällig föräldraförsäkring, hel, halv och\r\nkvarts föräldraförsäkring som föräldrarna kan spela\r\nmed. Genom detta har vi fått\r\nmångmiljonkostnader för administration. Det hade\r\nkanske varit bra om vi hade tänkt igenom om vi\r\nhade en god design på föräldraförsäkringen. Vi\r\nkanske skulle ha en annan problemlösning. Det\r\nhade kanske varit bra om vi hade tagit hänsyn till\r\nhela komplexet av skatter, försörjningsbörda,\r\nsubventionerade barnkostnader, vårdnadsbidrag\r\noch föräldraförsäkring. Då hade vi kanske fått ut\r\nmer av pengarna. Utskottet har över huvud taget\r\ninte reflekterat över dessa frågor.</pre><pre>Jag kan ta upp en annan sak när det gäller\r\nföräldraförsäkringen där man inte heller har tänkt\r\nigenom hur man egentligen har byggt upp sitt\r\nsystem. Vi har fått en inkomstgaranterad\r\nföräldraförsäkring, men där finns ett skyddsnät i\r\nform av en garantinivå. Man låter garantinivån vara\r\ni stort sett oförändrad trots att penningvärdet faller\r\nmycket. Den har varit fast sedan 1987. När vi har\r\nkommit med förslag om att knyta detta till\r\nbasbeloppet, säger man att det har man inte råd\r\nmed av statsfinansiella skäl. Man borde ha angett\r\nhur stor del av alla kostnader för\r\nföräldraförsäkringen som garantibeloppet\r\nverkligen innebär. Det hade åtminstone gett en\r\nnyans till det här avslaget.</pre><pre>Sedan måste man också fråga om detta är ett vettigt\r\nsätt ur föräldraförsäkringssynpunkt. Vem är det\r\negentligen som får garantibeloppet? Det är oftast\r\nkvinnor som inte arbetar, som studerar och som\r\ndärför inte har någon inkomstrelaterad\r\nföräldrapenning. Det är alltså utsatta familjer, en\r\nminoritet. Då borde man fråga sig: Är det inte\r\nsocialt att ge dessa personer ett bättre\r\ngarantibelopp? Men det är kanske så att dessa\r\nföräldrar är ointressanta ur\r\nröstmaximeringssynpunkt. De är en minoritet.\r\nMen då tycker jag inte att vi har ett\r\nsocialförsäkringssystem värt namnet i det här\r\nhänseendet. Ett socialförsäkringssystem skall väl ge\r\nskydd åt de svagaste. Det är väl det mest väsentliga.\r\nJag vill påpeka att det en gång var Gustav Möllers\r\ntankar. Det var också en grundläggande och\r\nmycket hållbar konservativ tankegång. Det sades\r\ntidigare att det var folkpartiet som hade infört\r\nfolkpensionen i Sverige. Jag vill bara påpeka att\r\nfolkpensionen var en konservativ idé med Bismarck\r\noch Disraeli som upphovsmän. Det var faktiskt\r\nhögerpartiet som tog upp den på den politiska\r\nagendan i Sverige.</pre><pre>I reservation 24 tar vi upp frågan om\r\ngarantibeloppet. Jag tycker att man skall läsa och\r\nbegrunda den. Här visar man på ett systemfel inom\r\nvår föräldraförsäkring. Det är ett systemfel där vi\r\nskyddar dem som har det bäst och inte ordentligt\r\nskyddar de svagaste. Det måste betecknas som ett\r\nsystemfel inom socialförsäkringen. Beloppen är i\r\noch för sig triviala, men principerna bakom det här\r\nsättet att bygga upp systemet är mycket\r\nbetydelsefulla. De vore värda att diskuteras mer.</pre><pre>Socialförsäkringssystemen har en\r\nfördelningseffekt. De skall dels fördela över livet,\r\ndels fördela pengar från rika till fattiga. Som jag\r\nredan har påvisat är detta inte vad som sker, i alla\r\nfall inte föräldraförsäkringen. Vi vrångar faktiskt\r\ntill våra system med degressiva system, hit hör t.ex.\r\nATP-systemet. Det betyder faktiskt att vi t.o.m.\r\nfördelar från dem som har det sämst till dem som\r\nhar det något bättre. Den typen av frågor borde\r\nman också beröra.</pre><pre>I pensionsberedningen tog man upp de här\r\nfrågorna, och man sade att resultatet av\r\ninkomstfördelningarna var en materiell\r\nvälfärdsförlust för hela samhället, dvs. för oss alla.\r\nDet är en intressant kommentar av\r\npensionsberedningen. Man säger i klartext att vi får\r\ndet sämre genom, att det arbetas med så ambitiösa\r\ninkomstfördelningar. Det finns ledamöter i\r\nsocialförsäkringsutskottet som har suttit med i\r\npensionsberedningen. Där har man talat om\r\nbetydelsen av en inkomstfördelning inom\r\nsystemen. Pensionsberedningen säger att något\r\nsådant inte håller. Vilken åsikt är den rätta? Det går\r\nväl inte att ha båda åsikterna på en gång? Jag skulle\r\nfaktiskt vilja ha ett svar -- ett svar som också ger\r\nbesked om vilka principer som exempelvis borde\r\ntillämpas inom föräldraförsäkringen,\r\npensionssystemet osv.</pre><pre>Min tredje synpunkt är att den design som vi har\r\nfått på föräldraförsäkringen leder till en\r\nbidragsplanering av föräldraskapet. Man skjuter\r\nupp barnafödandet tills man har fått en ordentlig\r\nsjukpenninggrundande inkomst. Att så är fallet kan\r\nvi misstänka när vi ser den genomsnittligt ökade\r\nmedelåldern bland förstföderskorna. Om det är på\r\ngott eller ont vill jag inte ha någon åsikt om.\r\nSystemen är inte neutrala. Planeringsverksamheten\r\nblir än mer detaljerad bland föräldrarna. Jag förstår\r\ndem.</pre><pre>Görel Bohlin tog upp en intressant fråga i detta\r\nsammanhang. Hon konstaterar att föräldrarna kan\r\nvälja mellan hel, halv och kvarts föräldrapenning.\r\nDe väljer, planerar och saxar hela tiden till mycket\r\nhöga kostnader mellan olika förmånssystem. Så får\r\ninte ett system utformas. Då är det skadligt. Vi har\r\ningen reservation på den punkten. Det är för att\r\nfinansdepartementet har insett problemen, och det\r\nlär komma förslag om att rätta till dem.</pre><pre>Det finns ytterligare en princip som man också\r\nmåste hålla på. Den kan tyckas hård men är\r\nsäkerligen den förnuftigaste. Det måste löna sig att\r\narbeta. Det betyder att försäkringsersättningar för\r\narbetsinsatser som faller bort måste vara något\r\nmindre än ersättningen för själva arbetsinsatsen.\r\nDet är den här typen av principer som ligger bakom\r\nvårt krav på en sänkt kompensationsnivå inom\r\nföräldraförsäkringen. Vi kräver därför en 80-\r\nprocentig kompensationsnivå inom\r\nföräldraförsäkringen. Det är helt klart att det\r\nsamhällsekonomiska läget spelar in, men också\r\nvåra krav på ett sänkt skattetryck. Ett sänkt\r\nskattetryck är det bästa sättet att öka välfärden. Då\r\nsprider vi ut möjligheterna för alla de olika\r\nmänniskorna att själva härska över sina liv. De har\r\nofta bättre information om vad som är bäst för dem\r\noch vad som bäst tillfredsställer deras önskemål.\r\nDet kan inte politikerna veta.</pre><pre>Samtidigt kan vi koncentrera våra krafter på att\r\nbygga upp system som gör att man när man råkar ut\r\nfär stora olyckor, det kan vara att behöva en\r\nlösgom, ett stort olycksfall, att man får femlingar\r\nosv. att drabbas av verkligen får god kompensation.\r\nDet är så man måste tänka.</pre><pre>Låt oss säga att detta är ett privaträttsligt sätt att se\r\npå försäkringsväsendet. Men det är bra. Vi skall ta\r\nde bra dragen från de olika systemen. Det är bra att\r\nslippa ifrån behovsprövningen i ett\r\nförsäkringssystem genom att föra in vissa moment\r\nav offentligrättsliga socialförsäkringssystem.\r\nSchweitzarna har kommit långt i det hänseendet.\r\nMan skall aldrig avstå från att analysera medlen och\r\ndirekt utgå från att människor har felaktiga,\r\nomoraliska mål. Först skall man se på medlen och\r\ndärefter skapa paket som ger någorlunda bra\r\nlösningar.</pre><pre>Jag sade att vi vill minska kompensationsnivån, och\r\njag vill yrka bifall till reservation 17.</pre><pre>I reservation 28 och 29 behandlas kontaktdagar\r\nmed barnomsorg och skola. Det är små frågor. Men\r\näven där finns principer. Regeringen vill inte tillåta\r\nflexibilitet, dvs. man vill inte tillåta föräldrarna att\r\nsjälva avgöra hur uttaget av kontaktdagar skall ske.\r\nMan kanske inte tror att föräldrarna kan planera\r\nordentligt. Jag har aldrig varit för elittänkande\r\nsjälv. Därför har jag alltid förnekat Keynes och\r\nandra som har haft samma tankar. Jag tycker att det\r\nskall finnas en motivering. Det finns ingen\r\nmotivering i utskottsyrkandet. Jag håller på\r\nföräldrarna. Låt dem sköta detta själva. Jag yrkar\r\nbifall till reservation 28.</pre><pre>I reservation 29 påtalas att kontaktdagar inte utgår\r\nvid privat barnomsorg. Det finns bara ett ord att\r\nbeskriva det med: diskriminering. Diskriminering\r\nskall fördömas. Reservationen är principiellt viktig.\r\nMen för att minska antalet voteringar yrkar jag inte\r\nformellt bifall till den reservationen.</pre><pre>Reservation 31 avser tillfällig föräldrapenning för\r\nbarn och föräldrar som verkligen har det svårt. Att\r\nfå ett svårt sjukt eller handikappat barn är oerhört\r\ntungt. Här bör vi underlätta. Det finns ett förslag i\r\nreservationen. Jag förstår inte varför man inte antar\r\ndet.</pre><pre>Herr talman! Jag yrkar bifall till reservationerna 28\r\noch 17.</pre><pre></pre><pre>Anf. 61 BARBRO SANDBERG (fp):</pre><pre>Herr talman! Det här avsnittet skall behandla\r\nföräldraförsäkringen. Jag tänker hålla mig till den\r\neftersom socialutskottet i morgon kommer att\r\ndebattera barnomsorgen.</pre><pre>Föräldraförsäkringen omfattar föräldrapenning,\r\ntillfällig föräldrapenning och\r\nhavandeskapspenning. Föräldraförsäkringen är en\r\nviktig del av familjepolitiken och bör främja\r\nvalfrihet och jämställdhet mellan kvinnor och män.\r\nEftersom debatten kan bli lång, den har redan hållit\r\npå flera timmar, betänkandet innehåller flera\r\navsnitt, och det mesta s.k. gammal skåpmat, skall\r\njag fortsätta direkt med att kommentera en del av\r\nreservationerna.</pre><pre>I vissa fall kan det vara svårt för föräldrar att ta\r\nledigt när deras barn blir sjuka. Det kanske kan\r\nvara lättare för någon annan närstående att göra\r\ndet. Folkpartiet liberalerna anser att det skulle\r\ngagna barnfamiljernas valfrihet om också andra\r\nnärstående i förekommande fall kunde erhålla\r\ntillfällig föräldrapenning när de tar hand om\r\nbarnen.</pre><pre>Riksförsäkringsverket har gjort en utredning om\r\nensamstående och ensamboende föräldrars behov\r\nav att kunna överlåta rätten till tillfällig\r\nföräldrapenning till annan närstående. Man\r\nkonstaterar i den vissa svårigheter med att definiera\r\nbegreppen ''ensamstående, ensamboende och\r\nnärstående'' och kommer till slutsatsen att den enda\r\npraktiska lösningen vore att låta alla föräldrar få\r\nsådan rätt -- dvs. om man nu vill införa rätten att\r\nkunna överlåta tillfällig föräldrapenning. Det vill vi\r\nfolkpartister men inte socialdemokraterna.</pre><pre>Ett liknande problem uppkommer när daghem\r\nstängs eller dagbarnvårdarens eget barn blir sjukt.</pre><pre>Enligt gällande regler utgår inte tillfällig\r\nföräldrapenning i dessa situationer. Vi anser det\r\nsjälvklart att kommunerna har ansvar för att\r\nersättare finns tillgängliga när den kommunala\r\nbarnomsorgen stänger. Men när de inte tar sitt\r\nansvar, måste riksdagen, som högsta beslutande\r\ninstans, ta initiativ så att något händer. Folkpartiet,\r\ncentern och miljöpartiet föreslår i en gemensam\r\nreservation att en utredning tillsätts, som skall\r\nlämna förslag till hur föräldrar som inte kan\r\nförvärvsarbeta på grund av tillfälliga stängningar av\r\nbarnomsorgen skall kunna få ersättning för\r\nförlorad arbetsförtjänst.</pre><pre>Det här är ett gammalt krav, och jag kan inte förstå\r\natt majoriteten säger nej till en utredning. Det kan\r\nväl ändå inte vara till någon skada. För alla vet ju\r\natt det är ett problem.</pre><pre>Tillfällig föräldrapenning kan också utges för vård\r\nav barn som fyllt 12 men inte 16 år i de fall barnet\r\npå grund av sjukdom, psykisk utvecklingsstörning\r\neller annat handikapp är i behov av särskild tillsyn\r\neller vård. För denna grupp upphör inte\r\ntillsynsbehovet när barnet fyller 16 år. Folkpartiet\r\nliberalerna har under en följd av år krävt att\r\nföräldrar till dessa ungdomar borde ha rätt till\r\nersättning om de tillfälligt tvingas att avstå från\r\nförvärvsarbete.</pre><pre>Vi har i vår handikappmotion föreslagit att\r\nvårdbidrag skall kunna förlängas på liknande sätt\r\nsom barnbidrag om barnet fortfarande studerar på\r\nhögst gymnasienivå. I konsekvens med det bör\r\nalltså även tillfällig föräldrapenning kunna utgå för\r\nhandikappade barn så länge de studerar, dock högst\r\ngymnasienivå, om någon förälder behöver vara\r\nhemma vid tillfällig sjukdom. Jag noterar att det\r\näven finns en centermotion med liknande innehåll,\r\nmen tyvärr stöder inte centerpartisterna i utskottet\r\nden. Den hade varit ytterligare ett steg framåt för\r\nhandikappområdet om så hade varit fallet.</pre><pre>Enligt nuvarande regler för\r\nföräldrapenningförmåner har en förälder till barn\r\nsom fyllt 4 men inte 12 år rätt till tillfällig\r\nföräldrapenning för besök i barnets skola, förskola\r\neller fritidshemsverksamhet inom samhällets\r\nbarnomsorg, s.k. kontaktdagar. Reglerna\r\nföreskriver att rätten omfattar 2 dagar per år, dvs.\r\nsammanlagt 16 dagar.</pre><pre>Utskottsmajoriteten säger i år, precis som tidigare,\r\natt en jämn fördelning av dessa dagar ökar\r\nmöjligheterna för föräldrar, förskola och skola att\r\nupprätthålla en god kontakt under en viktig period\r\nav barnets uppväxttid.</pre><pre>Ja, vi tycker också att det är viktigt att man kan\r\nupprätthålla en god kontakt. Därför vidhåller vi vår\r\nuppfattning att uttaget bör ske när föräldrarna och\r\nskola, förskola, oavsett i vilken regi barnomsorgen\r\nbedrivs, alltså även de privata alternativen, anser\r\natt kontakt behövs. Det är kanske viktigare att\r\nkunna besöka skolan under en hel vecka ett år\r\nmedan något behov ej föreligger ett annat år. Det\r\när svårt att förstå socialdemokraternas motstånd i\r\nden här frågan. Det är ju inte från vår sida fråga om\r\natt utöka antalet dagar.</pre><pre>Att vårda ett handikappat barn hemma ställer stora\r\nkrav på familjen. Ofta måste någon av föräldrarna\r\navbryta sitt förvärvsarbete, vilket kan leda till en\r\nsvår ekonomisk situation. Vårdbidraget är en\r\nersättningsform inom folkpensionen som förälder\r\nhar rätt till för barn som är i behov av särskild tillsyn\r\neller vård under längre tid. Vårdbidraget är\r\nskattepliktigt och ATP-grundande.</pre><pre>Helt vårdbidrag uppgår för närvarande till två\r\nbasbelopp. Folkpartiet liberalerna har under en\r\nföljd av år ansett att denna ersättning är otillräcklig.\r\nVi vidhåller tidigare krav att ersättningen borde\r\nuppgå till 2,5 basbelopp, dvs. en förbättring med\r\ndrygt 1 300 kr. i månaden.</pre><pre>En del av vårdbidraget kan under vissa\r\nomständigheter utgå som merkostnadsersättning.\r\nDen ersättningen är skattefri och således ej heller\r\nATP-grundande. Den här konstruktionen medför\r\natt föräldrar som kanske vårdar de mest gravt\r\nhandikappade barnen också kommer att få en lägre\r\nATP. Vi har under en följd av år motionerat om att\r\nvårdbidraget i sin helhet borde vara ATP-\r\ngrundande. Vi anser att merkostnadsersättningen i\r\nprincip bör jämställas med handikappersättning\r\noch utgå utöver vårdbidraget.</pre><pre>Med detta, herr talman, vill jag yrka bifall till\r\nreservationerna 30, 35 och 37. Givetvis stöder vi\r\nockså övriga reservationer som bär vårt partinamn.</pre><pre>Anf. 62 MARIANNE JÖNSSON (c):</pre><pre>Herr talman! ''Vid alla åtgärder som rör barn skall\r\nbarnens bästa komma i främsta rummet.'' De orden\r\nkom framför mina ögon i går när jag fick se en bok\r\nav Rädda barnen. Det är artikel 3 i FNs konvention\r\nom barnets rättigheter.</pre><pre>Det är viktigt att hålla artikel 3 i åtanke när vi i dag\r\ndebatterar samhällets ekonomiska stöd i\r\nbetänkandet som rör föräldraförsäkring och\r\nvårdbidrag. Familjen har enligt centerpartiets\r\nuppfattning huvudansvaret för barnens uppväxt\r\noch uppfostran. Samhällets ansvar kommer in när\r\nfamiljen behöver hjälp och stöd ekonomiskt och på\r\nannat sätt för att klara denna uppgift.</pre><pre>Barnets bästa kan tillgodoses genom ökad valfrihet\r\noch rättvisa för familjerna när det gäller\r\nbarnomsorgsform. Familjerna skall, det är vår\r\nhuvudtes, själva kunna välja vilken omsorgsform\r\nsom bäst passar för deras barn.</pre><pre>Familjepolitiken måste utformas så att de offentliga\r\nresurserna för barnomsorgen fördelas rättvist\r\nmellan familjer och regioner. Så är inte fallet i dag.</pre><pre>På grund av föräldraförsäkringen fortsätter den\r\norättvisa fördelningen mellan barnfamiljerna. För\r\nden som studerar eller är hemarbetande är\r\nersättningen 60 kr. per dag. För andra som har höga\r\ninkomster kan ersättningen uppgå till 595 kr. per\r\ndag. Vi i centerpartiet tycker att\r\nföräldraförsäkringen för närvarande är tillräckligt\r\nutbyggd. Nu behövs andra insatser för att ge\r\nbarnfamiljerna en bättre situation.</pre><pre>I morgon kommer barnomsorgen att debatteras i\r\nkammaren. Jag vill ändå kort beröra det som vi\r\nanser vara ett viktigt inslag i familjepolitiken,\r\nnämligen frågan om beskattad vårdnadsersättning\r\ntill alla familjer med barn i åldrarna ett till sex år,\r\nalltså fram till skolstarten. Det är ett instrument\r\nsom ger föräldrarna bättre förutsättningar än i dag\r\natt välja den barnomsorg som passar just deras\r\nfamiljer. Det är en högt prioriterad fråga för\r\ncenterpartiet. Vi har tillsammans med moderaterna\r\noch folkpartiet i en trepartimotion utvecklat\r\nriktlinjerna för en familjepolitisk reform. En\r\nbeskattad vårdnadsersättning utgör\r\nhuvudingrediensen.</pre><pre>Detta ger mig anledning att ställa en fråga till\r\nsocialdemokraternas talesman. I förra valrörelsen\r\nvar socialdemokraternas motdrag till\r\ntrepartiuppgörelsen om en vårdnadsersättning en\r\nförlängd föräldraförsäkring. Nu har vi fått reda på\r\natt det inte fanns ekonomiska resurser för det\r\nförslaget. Eftersom vi nu står inför en ny valrörelse,\r\när jag nyfiken på om motdraget även denna\r\nvalrörelse kommer att bli förslag om en förlängd\r\nföräldraförsäkring?</pre><pre>Tillfällig föräldrapenning utgår när en förälder\r\nbehöver avstå från förvärvsarbete för att vårda\r\nsjukt barn eller vid sjukdom hos barnets ordinarie\r\nvårdare eller besök i samhällets förebyggande\r\nbarnhälsovård.</pre><pre>Centerpartiet motsatte sig riksdagens beslut i\r\ndecember 1990 att sänka ersättningsnivån för\r\ntillfällig föräldrapenning vid vård av sjukt barn.\r\nFr.o.m. den 1 mars i år sänks kompensationsnivån\r\ntill 80 % för de första 14 dagarna per barn och år.\r\nDetta kan medföra att föräldrar inte anser sig ha\r\nråd att vara hemma med barnen. Ensamstående\r\nkvinnor drabbas särskilt hårt av en sänkt\r\nkompensationsgrad. Vi anser att\r\nkompensationsnivån för den tillfälliga\r\nföräldrapenningen bör återställas till 90 %. Detta\r\nframför vi i reservation 18.</pre><pre>Vi tar också upp frågan om garantibelopp, som har\r\nnämnts tidigare i debatten. Mellan den tolfte och\r\nfemtonde månaden i föräldraförsäkringen utgår\r\nföräldrapenning i form av ett garantibelopp.\r\nGarantibeloppet utgår också till de föräldrar som\r\ninte hunnit skaffa sig inträde på arbetsmarknaden\r\neller få en inkomst som utgör grund för\r\nföräldrapenning. Beloppet är sedan den 1 januari\r\n1987 oförändrat, dvs. 60 kr. I budgetpropositionen\r\nföreslås inte ens en höjning motsvarande\r\ninflationen. De som har minst får alltså ännu\r\nmindre. Det är återigen socialdemokraternas\r\nuppochnedvända fördelningspolitik, som inte\r\nheller i det här fallet förnekar sig.</pre><pre>Centerpartiet anser att garantibeloppet snarast bör\r\nhöjas till 100 kr. Härigenom kommer föräldrastödet\r\natt också fördelas mer rättvist mellan olika grupper.\r\nEn höjning av garantibeloppet måste vara en mer\r\nangelägen reform än en förlängning av\r\nföräldraförsäkringen.</pre><pre>I betänkandet behandlas också andra förslag som\r\nrör barnfamiljernas situation. Föräldrapenningen\r\nkan i dag användas när familjedagmamman är sjuk\r\noch då barnen inte kan placeras hos henne. Men\r\nnär dagmammans barn är sjuka får man inte\r\nanvända föräldrapenningen. Som vi ser det i\r\ncentern finns det ingen logik i detta. Frågan har\r\nbehandlats vid tidigare riksmöten, och utskottets\r\nskrivningar har då varit desamma som i dagens\r\nbetänkande. Inte heller i de fall då daghemmen\r\nstängs på grund av personalbrist kan\r\nföräldrapenningen utnyttjas. Om inte\r\nkommunerna snabbt kan ställa upp på alternativ\r\nvård tvingas en förälder att stanna hemma utan rätt\r\ntill ersättning.</pre><pre>Det måste klargöras vem som har ansvaret för att\r\nersätta föräldrarna för förlorad arbetsförtjänst. Är\r\ndet kommunerna som helt skall ersätta\r\nföräldrarna? Blir de befriade från avgifter när detta\r\ninträffar? Vi anser att det behöver tillsättas en\r\nutredning som kan lämna förslag om hur föräldrar\r\nskall kunna få ersättning för förlorad\r\narbetsförtjänst när det uppstår tillfälliga störningar\r\ni barnomsorgen. Tyvärr har inte utskottet gått med\r\npå detta krav, varför vi i reservation 27 begär en\r\nsådan utredning.</pre><pre>Rätt till kontaktdagar föreligger när föräldern\r\navstår från förvärvsarbete i samband med\r\nföräldrautbildning, besök i barnets skola eller\r\nbesök i förskole- eller fritidshemsverksamhet inom\r\nsamhällets barnomsorg i vilken barnet deltar.\r\nFöräldrarna får ta ut två kontaktdagar per år.\r\nUnder år 1989 togs kontaktdagar ut för 234 700\r\nbarn. Andelen barn för vilka ersättning togs ut var\r\n27 %. Tendensen är att allt fler tar ut kontaktdagar,\r\nfrämst i samband med skolavslutningar.</pre><pre>Ända sedan systemet med kontaktdagar infördes\r\nhar centern krävt att dessa dagar skall kunna tas ut\r\nmer flexibelt efter de behov som den enskilda\r\nfamiljen har. Varje år har systemet försvarats av\r\nsocialdemokraterna, som alltid tror sig veta bäst\r\nvad barnfamiljerna behöver.</pre><pre>Kontaktdagar kan inte heller användas i de privata\r\ndaghemsalternativen, eftersom de inte räknas till\r\nsamhällets barnomsorg. Det innebär att de barn\r\nsom inte får plats där inte heller får möjlighet att\r\nutnyttja kontaktdagarna. ''Föräldrar utanför den\r\nkommunala barnomsorgen skall inte ha några\r\nförmåner'', så lyder parollen från\r\nsocialdemokraterna. De som har dragit en vinstlott\r\ni daghemslotteriet får alla förmåner. Vi tycker inte\r\natt det finns någon rättvisa i det. Detta\r\nmissförhållande måste rättas till.</pre><pre>Centern vill att det totala antalet kontaktdagar skall\r\nkunna tas ut när som helst under den tid som\r\nbarnets ålder berättigar till en sådan ersättning.\r\nKontaktdagarna skall också kunna utgå oavsett\r\nvilken barnomsorgsform som utnyttjas. Då\r\nbefrämjas valfrihet och rättvisa. Detta har vi\r\nutvecklat i reservationerna 28 och 29.</pre><pre>Att få ett handikappat barn medför stora\r\npåfrestningar för en familj. Det är därför oerhört\r\nangeläget att båda föräldrarna får möjlighet att ta\r\ndel i den habilitering, rehabilitering och utbildning\r\nsom anordnas med anledning av barnets handikapp\r\noch att de då också får ersättning från\r\nföräldraförsäkringen.</pre><pre>Möjligheterna för föräldrar till handikappde barn\r\natt få ersättning är i dag mycket begränsade. Enligt\r\ngällande bestämmelser kan ersättning betalas ut\r\nnär föräldrarna tillsammans med barnet besöker en\r\ninstitution, t.ex. en habiliteringsklinik eller en\r\nspecialskola. Besöken måste alltså ske i sällskap\r\nmed barnet. För övriga habiliterings- och\r\nutbildningsinsatser finns ingen motsvarande\r\nmöjlighet för båda föräldrarna att samtidigt delta\r\nmed ersättning från föräldraförsäkringen. Detta\r\nbetraktas mer som allmän föräldrautbildning, och\r\ndet ger inte rätt till ersättning. Kontaktdagarna kan\r\nvisserligen användas, men de är snabbt förbrukade.</pre><pre>Handikapporganisationerna känner behoven hos\r\nfamiljer med handikappade barn, och de anordnar\r\nen mängd kurser i form av veckoslutskurser,\r\nlägerskolor och andra utbildningsinsatser. Det är,\r\nsom jag tidigare har nämnt, mycket svårt för den\r\nhär gruppen av föräldrar att kunna delta och få\r\nekonomisk ersättning. Vi studerar frågan i\r\nhandikapputredningen, och vi hoppas att vi skall\r\nkunna finna en lösning på problemet. Det är\r\nsynnerligen angeläget, inte minst när det gäller\r\nbarn med handikapp som är mindre kända.\r\nFöräldrar till sådana barn har ett stort behov av att\r\nträffas, få stöd och utbyta erfarenheter.</pre><pre>Centern anser att reglerna för tillfällig\r\nföräldrapenning vid barns habilitering snarast\r\nmåste ändras, så att föräldrar till handikappade\r\nbarn kan delta i de olika verksamheter som\r\nanordnas med anledning av barnets handikapp. Vi\r\nbeklagar att utskottsmajoriteten inte har insett hur\r\nviktig denna fråga är. I reservation 31 utvecklar vi\r\ndetta närmare.</pre><pre>Barbro Sandberg tog upp en centermotion som\r\ngäller tillfällig föräldrapening som utgår från det att\r\nett barn fyller 16 år och fram till dess att\r\ngymnasietiden är över. Vi har också i\r\nhandikapputredningen tagit upp den frågan. 16-\r\nårsgränsen är ju en gräns som förekommer\r\nsynnerligen ofta i försäkringssammanhang. Den\r\nutgör den tidpunkt då vårdbidraget upphör och då\r\npensionen och handikappersättningen träder till.\r\nVi menar att man behöver se närmare på frågan i\r\ndess helhet. Med kännedom om detta menar jag att\r\ndet är bättre att avvakta och i stället arbeta i\r\nhandikapputredningen för att få ett genomslag för\r\nfrågan. Vi anser att tillfällig föräldrapenning bör\r\nutgå även för hemmaboende, vuxet handikappat\r\nbarn vid de tillfällen då föräldern på grund av\r\nbarnets sjukdom måste avstå från förvärvsarbete.\r\nMen jag anser alltså att man vid den närmare\r\nutformningen av detta måste se på frågan i dess\r\nhelhet tillsammans med andra förmåner.</pre><pre>Herr talman! Centern har i två motioner tagit upp\r\nfrågor som rör vårdbidraget. Vi framhåller där hur\r\nresurskrävande utredningar ofta är i\r\nvårdbidragsärenden, och vi har i dessa motioner\r\nkrävt en översyn av tillämpningsreglerna. Eftersom\r\nvi nu har fått kännedom om att\r\nriksförsäkringsverket skall göra en mer djupgående\r\nutvärdering av frågan och att det dessutom pågår\r\nutredningar som anknyter till frågan, har vi endast\r\nfogat ett särskilt yttrande till betänkandet.</pre><pre>Med det anförda ber jag att få yrka bifall till\r\nreservation 31, men vi står givetvis bakom alla de\r\nreservationer som centern har fogat till\r\nbetänkandet.</pre><pre>Anf. 63 MARGÓ INGVARDSSON (v):</pre><pre>Herr talman! Riksdagen fattade 1989 ett\r\nprincipbeslut om föräldraförsäkringens utbyggnad.\r\nEnligt de ursprungliga planerna skulle\r\nföräldraledigheten den 1 juli 1992 omfatta 18\r\nmånader med en ersättning på sjukpenningnivå.\r\nMen som alla minns drogs förslaget tillbaka för\r\nnästan exakt ett år sedan, den där olyckssaliga\r\naprildagen 1990. Plötsligt fanns det inte pengar till\r\nutbyggnaden. Men i efterhand har vi fått höra att\r\nförslaget redan från början var ofinansierat.</pre><pre>Att föräldraförsäkringen inte byggdes ut enligt de\r\nursprungliga planerna ställde till bekymmer för\r\nmånga föräldrar. Det gav också de borgerliga\r\npartierna en chans att damma av sitt gamla förslag\r\nom vårdnadsbidrag. Så länge alla trodde att en\r\nutbyggd föräldraförsäkring fanns inom räckhåll\r\nhade nämligen inte förslaget om\r\nvårdnadsersättning en chans i debatten. Det vet de\r\nborgerliga partierna mycket väl, och de kunde\r\nknappt heller dölja skadeglädjen när\r\nutbyggnadsplanerna för föräldraförsäkringen drogs\r\ntillbaka.</pre><pre>Vänsterpartiet har föreslagit att den andra etappen\r\nav utbyggnaden, dvs. ersättningen under 90 dagar\r\npå garantinivå, byts ut mot ersättning på\r\nsjukpenningnivå fr.o.m. januari 1992. Det kostar\r\npengar -- 97 miljoner extra på statsbudgeten -- men\r\nman kan inte bara se reformen som en ren utgift.\r\nDen betyder helt klart en minskad belastning på\r\nbarnomsorgen, och den betyder förmodligen\r\nminskade socialutgifter i kommunerna.</pre><pre>Den andra sidan av reformen -- som man inte så\r\nklart kan mäta i kronor och ören men som i alla fall\r\när minst lika viktig -- är att föräldrarna får bättre\r\nmöjlighet att umgås med sina barn och att\r\nkvinnorna kommer ännu en liten bit på vägen i\r\nkampen för att kunna förena yrkesarbete med\r\nföräldraskap.</pre><pre>Det finns alltså inte någon samlad ekonomisk\r\nbedömning av utgifter och inkomster för en\r\nutbyggd föräldraförsäkring, och då kan man enligt\r\nmin mening inte heller bara avfärda utbyggnaden\r\nmed att det inte finns pengar på det kontot.</pre><pre>En annan viktig reform med betydelse för\r\njämlikheten mellan könen är vårt förslag om en\r\nkvoterad föräldraledighet. Med det menar vi att en\r\nviss tid av föräldraförsäkringen skall reserveras för\r\npappan. Papporna har nu i 17 års tid haft möjlighet\r\natt stanna hemma med sina barn medan barnen är\r\nsmå, men fortfarande avstår tre av fyra pappor från\r\nden förmånen. Jag vet att det finns många skäl till\r\natt papporna avstår. Ett skäl är de villkor som råder\r\npå arbetsmarknaden. Ett annat skäl är att männen\r\när mycket väl medvetna om att vi kvinnor har en\r\nsämre ställning på arbetsmarknaden och att\r\narbetsgivarna tittar på oss med andra ögon på grund\r\nav att vi är opålitliga som arbetskraft. Vi stannar\r\nnämligen hemma litet då och då och föder barn, och\r\nvi stannar också hemma och tar hand om barnen.\r\nVi är alltså orationella, och man kan inte planera\r\nmed oss inom industrin på samma sätt som man kan\r\nplanera med männen. De män som i dag stannar\r\nhemma med föräldraförsäkringens hjälp blir också\r\nbedömda ungefär på samma sätt som kvinnor alltid\r\nhar blivit bedömda, dvs. som opålitliga och som\r\nnågra som arbetsgivaren kanske inte skall satsa på\r\nfullt ut.</pre><pre>Om vi får ett system där papporna i samma\r\nutsträckning som mammorna blir föräldrar och\r\nstannar hemma och tar hand om barnen kommer\r\ndet inte att drabba männen. Effekten blir i stället\r\natt arbetsgivaren tvingas betrakta män och kvinnor\r\npå samma sätt, dvs. inse att vi blir föräldrar och att\r\nvi någon gång i åldern mellan 20 och 35 stannar\r\nhemma för att ta hand om våra barn. När vi har\r\nkommit så långt gynnas jämlikheten mellan män\r\noch kvinnor.</pre><pre>Om vi skall komma dit, räcker det emellertid inte\r\nmed att bedriva attitydpåverkande arbete. Männen\r\nbehöver en ordentlig, kärvänlig knuff, och den\r\nknuffen heter kvotering.</pre><pre>När jag nu summerar mina år i riksdagen finner jag\r\natt jag år 1984 väckte riksdagens första motion om\r\nkvotering av föräldraledigheten. Då fick jag bråka\r\ninom det egna partiet för att få väcka den\r\nmotionen. Men nu, sju år senare, är det i alla fall\r\ntvå partier i riksdagen, dvs. miljöpartiet och\r\nvänsterpartiet, som kräver sådan kvotering. Jag är\r\ntill naturen optimist, varför jag tror att det här\r\nförslaget till sist vinner gehör. Jag är också\r\növertygad om att en kvoterad föräldraledighet är\r\nnågot av nyckeln till jämställdhet mellan män och\r\nkvinnor.</pre><pre>Ett annat förslag, som vänsterpartiet något\r\nsnabbare har vunnit ökat gehör för, är förslaget om\r\natt ändra föräldrabegreppet i vårdbidraget. Vi\r\nföreslår alltså att föräldrabegreppet skall omfatta\r\näven dem som bor ihop under äktenskapsliknande\r\nförhållanden, dvs. detsamma som i dag gäller inom\r\nden tillfälliga föräldrapenningen. Vad gäller\r\nvårdbidrag räknas i dag som föräldrar endast de\r\nsom är gifta med varandra eller har barn\r\ntillsammans.</pre><pre>Nu avvisar utskottsmajoriteten det här förslaget;\r\nman slår vakt om regelsystemet. I detta fall upphöjs\r\ndetta system till viktiga principer. Vi tycker det är\r\nmycket olyckligt när principer blir så mycket\r\nviktigare än de människor som drabbas av\r\nbyråkratiska regler. Vänsterpartiets förslag under\r\ndetta avsnitt finns i våra reservationer till\r\nbetänkandet.</pre><pre>Herr talman! Jag yrkar bifall till reservation 20 om\r\nen utbyggd föräldraförsäkring, till reservation 22\r\nom kvoterad föräldraledighet och till\r\nreservation 34 om medelsanvisning till\r\nföräldraförsäkringen.</pre><pre>Anf. 64 RAGNHILD POHANKA (mp):</pre><pre>Herr talman! Vi talar nu om föräldraförsäkringen.\r\nMiljöpartiet de gröna har satsat betydligt mer\r\npengar än regeringen på vård och omsorg om våra\r\nbarn. Vi har satsat på en utbyggd\r\nföräldraförsäkring, dock bara en månad under\r\ndetta år, men vi vill fortsätta med det under nästa\r\når. Miljöpartiet de gröna anser att barnen och\r\nföräldrarna skall ges möjlighet att tillbringa mer tid\r\ntillsammans. Föräldrarna måste få orka med att\r\nvara föräldrar. På det området föreslår vi ett helt\r\nbatteri av åtgärder. Trots att de berör andra utskotts\r\nämnesområden berör jag dem ändå.</pre><pre>Vi vill införa rätt till sex timmars arbetsdag med lön\r\nefter arbetstid, dvs. tre fjärdedels lön. Den som har\r\nsmå barn bör t.o.m. ha rätt till fyra timmars\r\narbetsdag. Förslagen betyder alltså 20 eller 30\r\ntimmars arbetsvecka. Målet är att full arbetstid\r\nskall vara 30 timmars arbetsvecka.</pre><pre>I arbetsmarknadsutskottet har vi motionerat om en\r\nnedskärning med en timme per vecka med\r\nbibehållen lön från år 1991. För nästa år vill vi ha\r\nytterligare en timmes nedskärning. Vi vill vidare\r\nutöka försöken med sex timmars arbetsdag med\r\nbibehållen lön inom vården. Nästa steg blir försök\r\nmed småbarnsföräldrar. Det är möjligt att på det\r\nviset genomföra tvåskift i samma arbetslokaler. Det\r\när t.ex. tänkbart att göra det på skolans område,\r\nnågot som vi har föreslagit i en motion som sorterar\r\nunder annat utskott. Samma sak kan göras på\r\nfritids- och daghem. Fritidshemmet kan alltså vara\r\ni samma lokaler som daghemmet. Tre eller fyra\r\ngrupper kan vara på daghemmet. I någon grupp\r\nkan finnas barn som är kortare tid på daghemmet,\r\noch i den lokalen kan man ha fritidshem på\r\neftermiddagen. Det är alltså möjligt att både spara\r\npengar och samtidigt se till att barnen har det bra.</pre><pre>Regeringsrätten har nu godkänt Uppsalamodellen\r\nför barndaghem. Det betyder att man kan få\r\ndagbarnvårdarlön för eget barn. Här har vi satsat\r\növer 2 miljarder. Enligt de senaste siffrorna är det\r\nnog en överkompensation, men det finns säkert\r\nutrymme för något annat för de pengar som blir\r\növer i vår budget.</pre><pre>Den här modellen strider inte längre mot den\r\nkommunala kompetensen, och det tycker vi är\r\nviktigt. Det är alltså inte fråga om några nålpengar,\r\nutan en anställning där man får lön för vård även\r\nav egna barn. Det medför också att man får samma\r\nsociala förmåner som de som vårdar andras barn\r\nfår.</pre><pre>Den här ordningen har vi haft med i vårt program i\r\ntio år. Det gläder oss när en fråga av detta slag blir\r\nföremål för prövning i regeringsrätten och\r\ngodkänns där. Systemet utökar valfriheten och ger\r\nmöjlighet att sprida pengarna även till andra\r\nfamiljer än dem som har sina barn i den hittills\r\nbedrivna kommunala barnomsorgen. Vården av\r\neget barn på dagtid skall naturligtvis integreras i\r\ndenna kommunala barnomsorg. I kombination\r\nmed öppen förskola är det ett bärkraftigt\r\nkomplement till barndaghem och dagbarnvårdare i\r\ntraditionell bemärkelse. Det blir också en relativt\r\nbillig barnomsorg per barn även för kommunerna\r\nnär systemet är inarbetat och statsbidrag utgår som\r\ntill den kommunala barnomsorgen i övrigt.</pre><pre>I denna maratondebatt ämnar jag nu övergå till att\r\nkommentera några motioner. Miljöpartiet står\r\nbakom de motioner där mitt namn finns med bland\r\nreservanterna. Jag yrkar bifall till\r\nreservationerna 21 och 23. Vid voteringen kommer\r\nvi också att stödja reservationerna 30 och 31.</pre><pre>Frågan om utbyggnaden av föräldraförsäkringen\r\nhar jag redan nämnt, och jag skall nu komma in på\r\nfrågan om kvoterad föräldraledighet. Vi föreslår\r\nkvotering också på ett annat område, nämligen när\r\ndet gäller kvinnor på valbara platser på listor till\r\nkommunalval, landstingsval och riksdagsval.\r\nEgentligen är jag motståndare till kvotering, men\r\ntrots det har jag röstat för sådan. Man säger så här:\r\nSkall vi inte välja de duktigaste personerna?\r\nJovisst, men det finns tillräckligt med duktiga\r\nkvinnor, och därför kan man mycket väl ha lika\r\nmånga kvinnor som män på vallistorna.</pre><pre>I frågan om kvoterad föräldraledighet tror jag inte\r\nvi når någon framgång med vår önskan om att\r\npapporna skall stanna hemma hos barnen förrän vi\r\nfår denna kvotering. En förutsättning för att hela\r\nföräldraförsäkringen skall betalas ut bör alltså vara\r\natt också papporna skall stanna hemma hos barnen.\r\nOm det gäller ensamstående föräldrar faller\r\nnaturligtvis denna kvotering. Reglerna skall gälla\r\nnär barnen så att säga har två synliga föräldrar. Vi\r\ntycker att en sådan ordning är oerhört viktig.</pre><pre>Margó Ingvardsson nämnde att de pappor som\r\nstannar hemma hos barnen blir mindre väl\r\nbehandlade på arbetsplatserna. De män som väljer\r\natt stanna hemma utsätts för ett oerhört stort tryck.\r\nDet enda tillfälle när det accepteras att de är\r\nhemma är vid tillfällig vård av sjukt barn. Det\r\nförekommer ganska ofta. Men här gäller det alltså\r\nsjälva föräldraledigheten inom ramen för\r\nföräldraförsäkringen.</pre><pre>Vi anser också att man skall införa en tillfällig\r\nföräldrapenning i samband med stängning av\r\ndaghem. Det är ett stort problem för många\r\nföräldrar när daghem stängs och de inte får\r\nersättning när de måste vara hemma hos barnen.</pre><pre>Jag har också väckt en motion om\r\nförsäkringsförmåner i samband med utlandsarbete.\r\nHär kommer i mycket hög grad\r\nföräldraförsäkringen men också sjukförsäkringen\r\nin i bilden. De svenska företagen brukar ofta ordna\r\nbarnpassningen för sina anställda i u-landstjänst.\r\nMen de som arbetar som volontärer i u-landstjänst\r\nmed ganska låga löner saknar dessutom ett\r\nförsäkringsskydd, och det är mycket betänkligt. De\r\nkan nämligen komma hem med tropiska\r\nsjukdomar, vilket kan medföra stora problem. De\r\nkan naturligtvis också få barn men uppbär ingen\r\nföräldraförsäkring. Vi tycker det är viktigt att den\r\nsaken ses över.</pre><pre>Man resonerar emot att vi vill utvidga\r\nföräldrabegreppet för vårdbidrag för svårt\r\nhandikappade barn. Man säger att bidraget ändå\r\ngår till familjen. Det kan t.ex. vara fråga om ett\r\nsamboförhållande där kvinnan inte är biologisk\r\nmamma till barnet men hon stannar hemma och\r\nvårdar barnet. Då säger man att det ändå går till\r\nfamiljen, mannen, som är den biologiske föräldern,\r\nfår det. Det är dock kvinnan som sköter arbetet. Vi\r\nanser att det är den som utför det huvudsakliga\r\narbetet som skall ha bidraget. Sedan gäller det\r\nsociala förmåner -- sjukförsäkring, pension och\r\nframför allt ATP-grundande inkomster.</pre><pre>Med dessa ord yrkar jag i övrigt bifall till denna del\r\nav betänkandet.</pre><pre></pre><pre>Anf. 65 ULLA JOHANSSON (s):</pre><pre>Herr talman! Den här debatten om\r\nföräldraförsäkringen har tenderat att bli en debatt\r\nom hela familjepolitiken, men jag skall avstå ifrån\r\natt gå in i den. När föräldraförsäkringen infördes\r\n1974 -- samma år som jag kom in i riksdagen -- var\r\navsikten att stödja föräldrar och barn så att\r\nföräldrarna skulle kunna få ekonomisk möjlighet\r\natt vara hemma hos barnen. Alla de motioner i\r\ndetta ärende som sedan 1974 har lagts fram i den\r\nhär riksdagen visar att det var en mycket viktig\r\nreform och att alla mer eller mindre har velat bygga\r\nut den och göra den ännu bättre. Jag, som flera\r\nandra, hade hoppats att man skulle kunnat besluta\r\nförra året så att föräldraförsäkringen skulle ha blivit\r\nytterligare utbyggd i år.</pre><pre>Vi har som princip, Margit Gennser, att inte besluta\r\nom flera utgifter än vi kan garantera inkomster för.\r\nDet är kanske en av de viktigaste principerna när vi\r\nfattar våra beslut. Vi kanske också har en\r\nprincipmotivering när vi gör avslag. Man beslutade\r\nom två kontaktdagar per år för att göra det möjligt\r\nför föräldrar, som fortfarande visade viss tröghet,\r\natt ta del av förskolans och skolans arbete. Det är\r\ntyvärr fortfarande lättare för vissa grupper att ta\r\nden här kontakten än det är för vissa lägre\r\nutbildade föräldrar eller föräldrar som på annat sätt\r\när mindre intresserade av barnen under deras\r\nuppväxt. Vi har vidhållit dessa två dagar per år. Vi\r\ntycker att föräldrarna skall kunna deltaga.</pre><pre>Om vi skulle få råd någon gång -- det har vi\r\ndiskuterat i samband med andra motioner under\r\nåren -- skulle vi kanske ta tre eller fyra dagar per år.\r\nDen stora flexibiliteten när det gäller\r\nkontaktdagarnas användning gynnar faktiskt inte\r\nkontaktverksamheten i skolan som ni beskriver\r\nden, och jag tror inte heller att den gör det i\r\nförskolan. I skolan -- som jag har arbetat inom\r\nunder ett stort antal år -- är det värdefullt att\r\nkontinuerligt få kontakter med föräldrarna. Skulle\r\ndet sedan behövas ytterligare dagar har föräldrarna\r\nnågon gång råd att betala själva eller möjlighet att\r\nanvända någon semesterdag om de är\r\nförvärvsarbetande. Det är också ett intresse man\r\nkan visa för barns utveckling i skolan. Det gör en\r\nhel del föräldrar också.</pre><pre>Centern har i dag sagt ifrån att man inte vill bygga\r\nut föräldraförsäkringen. Jag tycker att det är\r\nbeklagligt, och jag tror att ni kommer att få ett\r\ngensvar när det gäller familjepolitiken, från de\r\nmånga kvinnor som under åren har röstat på\r\nsocialdemokratin för föräldraförsäkringens skull\r\nom ni fortsätter att kämpa bara för den beskattade\r\nvårdnadsersättningen. Jag skall inte säga mer om\r\nden i dag, eftersom den diskussionen kommer att\r\nåterkomma.</pre><pre>Det är bara ett parti som vill sänka\r\nkompensationsnivån i föräldrapenningen,\r\nnämligen moderaterna. Det avslår vi. Vi tycker inte\r\nheller att vi skall återställa den kompensationsnivå\r\nsom vi ändrade i höstas som vänstern nu vill. Vi\r\nmåste ha samma ersättning på den tillfälliga\r\nföräldrapenningens som på sjukpenningens\r\nområde.</pre><pre>Det har diskuterats mycket att det har blivit så\r\nbesvärligt för försäkringskassorna när det gäller\r\nuttagandet av föräldrapenning. Det har medfört att\r\nriksförsäkringsverket har börjat studera detta med\r\natt ta ut hel, halv och kvarts föräldrapenning. Det\r\nhar blivit vissa administrativa svårigheter. Det\r\nkräver mycket arbetskraft. Den förenkling som\r\nGörel Bohlin har diskuterat i en motion behöver vi\r\nsåledes inte ägna oss åt just nu, eftersom\r\nriksförsäkringsverket har lämnat rapporter och\r\nhåller på med arbetet. Socialdepartementet har\r\ngett uppdraget så man är medveten om det. Förslag\r\nkommer så småningom.</pre><pre>När det gäller garantinivån på 60 kr. är det klart att\r\n60 kr. i dag inte är detsamma som det var år 1987. I\r\nalla frågor som gäller föräldraförsäkringen måste vi\r\nändock prioritera vad vi i första hand vill. Jag tror\r\natt de flesta vill att vi skall försöka bygga ut tiden\r\ndels för kompensation med sjukpenningnivå, dels\r\nnär det gäller föräldraförsäkringen över huvud\r\ntaget. Vi måste prioritera inom detta område. Vi\r\nhar hela tiden sagt att det inte kan vara knutet till\r\nbasbeloppet. Just när basbeloppet skall höjas\r\nkanske det är något annat på familjepolitikens\r\nområde som vi skulle vilja prioritera. Då kan det\r\nvara dumt att vara låst.</pre><pre>Olika organisationer, och även mitt\r\nkvinnoförbund, har diskuterat kvotering av\r\nföräldraledigheten. Vi fortsätter ändock att satsa\r\npå information och upplysning. Vi tycker att den\r\nnya jämställdhetslagen som på den här punkten\r\nkräver attitydförändringar från arbetsgivare och\r\narbetstagare skall få verka. Vi tycker att vi skall\r\nanvända de 1,5 miljoner som vi ytterligare har fått\r\nför information till att upplysa fäderna om att det är\r\nviktigt att de också är lediga. Av pappaledigheten --\r\neller pappadagarna, som vi kallar de tio dagarna vid\r\nbarns födelse -- tar ju papporna ändå ut nio av tio\r\ndagar. Det tyder på en liten förbättring. När de har\r\ngjort det ökar också intresset för dessa pappor att\r\nfortsätta att vara med sina barn. Det är en liten\r\nattitydförändring på det här området. Det är inte\r\nunderligt att det inte har gått igenom på 17 år,\r\neftersom vi har haft en mångtusenårig tradition om\r\natt det är mammorna som sköter sådana här saker.</pre><pre>Om inte papporna vid utgången av år 1993 har ökat\r\nutnyttjandet av föräldrapenningen kommer\r\nregeringen att återkomma med nya åtgärder. Vi får\r\nhoppas att den socialdemokratiska regeringen i så\r\nfall får tillfälle att återkomma med åtgärder på det\r\nhär området så att det blir en utjämning.</pre><pre>Motionen som tar upp frågan om när daghem\r\nstängs och dagbarnvårdare blir sjuka har\r\nförekommit i flera omgångar. Vi har sagt att\r\nkommunerna som har ansvar för barnomsorgen har\r\ntill uppgift att se till att man även löser den här\r\nfrågan. Socialstyrelsen har studerat detta och funnit\r\natt kommunerna minskar verksamheten när det\r\ngäller barnsamariter. Men det finns också\r\nkommuner som har ökat den med pooltjänster\r\ninom hemtjänsten, så att den kan hjälpa till i\r\nsituationer där barn behöver tillsyn. På sina håll\r\nfinns också möjligheten att barnen får gå till en\r\nbarnstuga i något annat område i en stor kommun.</pre><pre>1989 års handikapputredning ser bl.a. över frågan\r\nom 16-årsgränsen för rätt till tillfällig\r\nföräldrapenning. Marianne Jönsson tillhör ju själv\r\ndenna utredning, och hon har sagt att utredningen\r\nkommer att lägga fram förslag i den frågan. Jag\r\ntycker därför att det för henne borde vara självklart\r\natt vilja avvakta utredningens resultat i stället för\r\natt kräva att vi i dag skall rösta för hennes\r\nreservation.</pre><pre>Barbro Sandberg tog upp frågan om rätten att\r\növerlåta tillfällig föräldrapenning. Även den frågan\r\nhar riksförsäkringsverket prövat och gjort\r\nbedömningen att kretsen i så fall skulle utvidgas till\r\nså många att det skulle komma att bli en\r\nbarntillsynsförsäkring snarare än en\r\nföräldraförsäkring. Därför har man avstyrkt det\r\nförslaget.</pre><pre>Vårdbidragets storlek är 2,5 basbelopp plus\r\nmerkostnadsersättningen. Detta är en princip som\r\ninte bara gäller de handikappade utan även\r\nfosterhemmen, dvs. att man har dels ersättning för\r\narbete, dels ersättning för merkostnaderna. Vi\r\ntycker att det är helt naturligt att merkostnadsdelen\r\nligger utanför och beräknas så, att den kommer så\r\nnära de verkliga kostnaderna som möjligt. Det är\r\nett rättvisekrav, eftersom olika grupper av\r\nhandikappade barn drar olika merkostnader. Det\r\nbör därför inte vara en schablonersättning.\r\nRiksförsäkringsverket säger att detta inte är något\r\nstörre problem för försäkringskassorna. Att man\r\nbegär en enklare blankett kan naturligtvis vara\r\nberättigat. Däremot anser vi det inte vara riktigt,\r\nsåsom som har föreslagits, att läkaren i stället skall\r\nsvara för vissa ansökningar. Men blanketterna kan\r\nsom sagt göras enklare, och naturligtvis skall man,\r\nliksom nu, kunna få hjälp av försäkringskassan om\r\nman vänder sig dit.</pre><pre>Till Margó Ingvardsson vill jag än en gång säga, att\r\nom vi hade haft de ekonomiska förutsättningarna\r\nskulle vi gärna ha velat vara med om att bygga ut\r\nföräldraförsäkringen. Utskottet begärde också i\r\nförra årets betänkande att föräldraförsäkringens\r\nutbyggnad skulle prioriteras högst. Detta innebär\r\natt vi från socialdemokratins sida kommer att\r\nbevaka denna fråga. Skall vi i stället dela ut\r\nskattepliktiga vårdnadsersättningar, är det mycket\r\nsom kan komma att ändras på familjepolitikens\r\nområde. Jag tror att det är den debatten som vi\r\nkommer att få föra i augusti och september, innan\r\nde olika partierna har kunnat övertyga väljarna om\r\ndet riktiga i sina uppfattningar.</pre><pre>Herr talman! Jag stannar vid detta, och jag yrkar\r\nbifall till utskottets hemställan när det gäller\r\nmedelsanvisningen för föräldraförsäkringen i det\r\navsnitt som vi nu behandlar. Jag uttrycker en\r\nförhoppning att vi skall kunna fortsätta det\r\nkonstruktiva samarbete som vi haft i\r\nsocialförsäkringsutskottet, och jag hoppas att vi\r\nskall få möjligheter att på en stabil ekonomisk\r\ngrund fatta viktiga beslut om föräldraförsäkringens\r\nutbyggnad.</pre><pre>Anf. 66 MARGIT GENNSER (m):</pre><pre>Herr talman! Ulla Johanssons spände ögonen i mig\r\noch sade att man inte skall ge ut mer pengar än man\r\nhar i kassan. Jag är just den rätta personen att få det\r\nrådet. Jag tillhör i högsta grad dem som hävdat den\r\nprincipen, och mitt parti har alltid visat hur man\r\nkan förbättra systemen så att man skyddar de svaga\r\nbättre och t.o.m. till lägre kostnader. Ett exempel\r\npå detta är vårt förslag till tandvårdsförsäkring. Det\r\nförslaget tillgodoser dem som verkligen drabbas av\r\nhöga kostnader. Ett annat exempel är vårt förslag\r\nom garantinivån.</pre><pre>Jag kommer här in på en annan sak, där jag tror att\r\ndet föreligger skillnader i värderingar. Vi tycker att\r\nföräldrarna skall få välja om de vill vara hemma hos\r\nbarnen eller om de vill förvärvsarbeta. Vi anser att\r\nman skall skydda de studerande, så att de kan\r\nskaffa barn tidigare än vad som sker i dag. Det kan\r\nvara bra, och därför vill vi ha en högre garantinivå,\r\nsamtidigt som man sänker kompensationsnivån i\r\nföräldraförsäkringen. Jag sade att det ur\r\nröstmaximeringssynpunkt kanske inte är det mest\r\nopportunistiska förslaget, men man skall ju också\r\nhålla på sina principer, och jag tycker att det bakom\r\ndetta förslag ligger en god social princip.</pre><pre>Även i fråga om kontaktdagarna har vi något olika\r\nmänniskosyn. Jag tror att om man ger ansvar, så får\r\nman ansvarstagande människor -- i varje fall till\r\n99 %; det finns alltid en del urbota slarvrar, men de\r\nflesta kommer att ta ett ansvar. Kommer man\r\ndäremot hela tiden med pekpinnar tror jag att\r\nmänniskor blir obstinata och försöker utnyttja\r\nsystemet och inte ta ansvar. Därför anser jag att\r\nman borde ha mycket mer av flexibla lösningar när\r\ndet gäller kontaktdagarna, och jag tycker inte\r\nheller att man skall diskriminera dem som har sina\r\nbarn i privat barnomsorg. Ulla Johansson säger då\r\natt de lägre inkomsttagarna inte skulle klara detta.\r\nJag anser att detta är en fördom. Jag tror att vi har\r\nbåde ansvarstagande människor och slarvrar i alla\r\nläger.</pre><pre>Eftersom min taletid nu är slut måste jag inskränka\r\nmig till dessa synpunkter på vad Ulla Johansson\r\nsade.</pre><pre>Anf. 67 BARBRO SANDBERG (fp):</pre><pre>Herr talman! Ulla Johansson säger att antalet\r\nkontaktdagar är två per år därför att vissa föräldrar\r\nvisar en viss tröghet när det gäller att delta i skolans\r\noch förskolans verksamhet. Det är bra att man\r\nförsöker få föräldrarna att delta. Men det finns fall\r\ndär det inte räcker med två dagar. För att skola in\r\nett barn i skolan i förskolan kan föräldrarna behöva\r\nvara med en hel vecka. Menar Ulla Johansson att\r\ndessa föräldrar skall behöva ta tjänstledigt eller\r\nsemester i stället för att använda kontaktdagar, som\r\nkanske inte behövs nästa år?</pre><pre>Även jag har erfarenhet från skolans område. Vi\r\nvet i skolan att barnen under vissa perioder är\r\noroligare än annars och att föräldrarna då skulle\r\nbehöva vara med i skolan litet mer.\r\nKontaktdagarna ger då ett incitament att begära att\r\nföräldrarna faktiskt kommer till skolan, även om de\r\negentligen inte vill det. Vi har sagt i motionen men\r\ninte tagit upp det i reservationen att detta förslag\r\näven borde gälla högstadiet, där föräldrarna kanske\r\nhar den största anledningen att vara med i\r\nskolarbetet.</pre><pre>I frågan om rätten att överlåta den tillfälliga\r\nföräldrapenningen sade Ulla Johansson att det har\r\ngjorts en utredning och att ''man'' hade avstyrkt\r\ndetta förslag. Ordet ''man'' får väl ändå här\r\növersättas med ''socialdemokraterna''.\r\nUtredningen kom trots allt till slutsatsen att man\r\nborde införa en sådan här rätt generellt för\r\nföräldrarna, eftersom man hade problem med att\r\ndefiniera begreppen ''ensamboende'' och\r\n''ensamstående''. Det finns föräldrar som inte är\r\nensamstående, men där den ena föräldern är\r\nveckopendlare. I detta fall är den hemmavarande\r\nföräldern faktiskt ''ensamstående'' under veckan.</pre><pre>Jag antar att Ulla Johansson blandade ihop\r\nbegreppen när hon sade att vårdbidrag inte kan\r\nutgå med annat än två basbelopp, som det gör i dag,\r\nför att fosterlön gör det. Jag kan inte reglerna för\r\nfosterlön, men jag utgår från att fosterlönen\r\nbestäms i förhållande till vårdtyngden på det barn\r\nman har.</pre><pre>Sedan sade Ulla Johansson att kostnadsersättning\r\nskall ligga utanför vårdbidraget. Ja, det tycker vi,\r\noch det har vi motionerat om. Jag tror därför att det\r\nlåg något missförstånd bakom Ulla Johanssons\r\nformulering. Vårdbidraget bör vara ersättning för\r\nutfört arbete, och ersättning för merkostnad bör,\r\nprecis som handikappersättning, ligga utanför\r\nvårdbidraget.</pre><pre>Anf. 68 MARGÓ INGVARDSSON (v):</pre><pre>Herr talman! Ulla Johansson och jag är och har\r\nalltid varit fullständigt överens om\r\nföräldraförsäkringens betydelse. Däremot är vi inte\r\növerens om att vi inte skulle ha råd att bygga ut\r\nföräldraförsäkringen, att det skulle vara en för stor\r\nekonomisk belastning på samhället. Det finns\r\nfaktiskt inte någon sammanvägd bedömning av\r\ninkomster och utgifter på grund av\r\nföräldraförsäkringens utbyggnad som visar att det\r\nskulle vara en förlust. Jag menar att man måste\r\ngöra en sådan sammanvägning. Man måste titta\r\nnärmare på vad det innebär i besparing på\r\nbarnomsorgens område och i kommunernas\r\nsocialbudgetar, och man måste också titta närmare\r\npå vad det ger i form av ökade skatteinkomster när\r\nkvinnorna kan komma ut och jobba tidigare. Man\r\nmåste vidare se på vad det har för effekt på\r\njämställdheten mellan män och kvinnor.</pre><pre>Om man gjorde en sådan sammanvägd bedömning\r\noch kom fram till att det skulle kosta mer än det\r\nsmakar, fick jag väl böja mig för det argumentet.\r\nMen intill dess att jag har sett en sådan redovisning\r\nfortsätter jag att hävda att det är bra för samhället,\r\noch framför allt för kvinnorna, om vi bygger ut\r\nföräldraförsäkringen.</pre><pre>Ulla Johansson och jag har också många gånger\r\ndiskuterat kvotering av föräldraförsäkringen. Jag\r\nhar alltid fått samma svar: Vi skall informera\r\npapporna, så förstår de nog att det är bra för dem\r\natt vara föräldralediga. Jag satt just och gjorde en\r\nanteckning på mitt block om att jag skulle fråga\r\nUlla Johansson hur många år vi skall hålla på så här,\r\ndå hon från talarstolen lämnade svaret på den\r\nfrågan; Ulla Johansson sade att om det inte har\r\nhänt någonting 1993 skall regeringen ta ställning i\r\nfrågan om kvotering.</pre><pre>Jag tycker att det är bra att vi fick det beskedet,\r\näven om jag måste erkänna att jag inte riktigt fattar\r\nvad det är för magiskt med en 19-årsgräns. Nu har\r\nvi informerat i 17 år, och det är inte tillräckligt,\r\ntycker Ulla Johansson. Men när vi har informerat i\r\n19 år är det tillräckligt -- då skall vi fatta beslut om\r\nkvotering. Jag begriper det inte riktigt, men jag\r\nböjer mig ändå för det -- jag tycker att det är bra\r\natt vi har fått en tidsangivelse, även om det innebär\r\nytterligare två förlorade år för papporna.</pre><pre>Anf. 69 MARIANNE JÖNSSON (c):</pre><pre>Herr talman! Ja, Ulla Johansson, det är så med oss\r\ni centern att vi anser att en höjning av garantinivån\r\när en mer angelägen reform än en förlängning av\r\nsocialförsäkringen. Vi håller starkt på\r\ngrundtryggheten i hela socialförsäkringssystemet --\r\ndet går igen i hela vårt arbete på den här sektorn.\r\nVi tycker som sagt att en höjning av\r\ngarantibeloppen är av största vikt.</pre><pre>Som jag nämnde i mitt anförande bildar många\r\nungdomar familj innan de har avslutat sina studier.\r\nNär barnen kommer har de då inte hunnit få något\r\nfäste på arbetsmarknaden, de har då inte hunnit\r\nskaffat sig en inkomst som utgör grund för\r\nföräldrapenningen. De har dryga studielån och\r\nendast en liten lön. Kompletterad med de här 60\r\nkronorna per dag i garantibelopp innebär det en\r\nmycket knapp ekonomi för familjen. Vi tycker\r\ndärför att detta är en fråga som bör ges högsta\r\nprioritet. Garantibeloppen har inte följt med\r\ninflationen. Det fanns inget förslag i\r\nbudgetpropositionen, och vi har haft stora\r\nfördyringar.</pre><pre>Så till kontaktdagarna. När de infördes var intresset\r\nganska svalt. Sedan har det långsamt segat sig\r\nuppåt, och nu är andelen 27 %. De tas ut mest i\r\nsamband med skolavslutningar.</pre><pre>Jag har också varit i skolan i hela mitt liv, och jag\r\nvet hur angeläget det är att få kontakt med\r\nföräldrarna. Jag tycker också att det ankommer på\r\nskolan att ta nödvändiga kontakter. Som Ulla\r\nJohansson sade är det ofta föräldrarna till de barn\r\nsom bäst behöver det som lyser med sin frånvaro.\r\nDet är mycket värdefullt att träffa de föräldrarna.</pre><pre>Men jag tycker att det är att underkänna\r\nföräldrarna att de inte själva för avgöra när de skall\r\nta ut de här dagarna. Jag tycker att föräldrarnas\r\nvalfrihet måste stärkas och att kontaktdagarna skall\r\nfå tas ut som man finner lämpligt under en period\r\nmellan fyra och tolv år. Dessutom tycker jag att de\r\nskall få användas också när det gäller barnomsorg i\r\nprivat regi.</pre><pre>Jag är fortfarande litet nyfiken på den utbyggda\r\nföräldraförsäkringen. Valåret 1988 utställdes det\r\nlöften om det som inte var finansierade. Ändå säger\r\nUlla Johansson att det är en viktig princip som\r\nsocialdemokraterna har att inte ta på sig flera\r\nutgifter än att man garanterat kan finansiera dem.\r\nJag tycker inte att det finns fog för ett sådant\r\nprincipiellt uttalande. Inte ens när ni avgav löftet\r\nhade ni finansierat det eller hade ens en aning om\r\nhur det i slutänden skulle finasieras.</pre><pre>Vi driver frågan om garantidagarna och\r\ngarantibeloppet som en betydligt viktigare fråga för\r\ngrundtrygghetens skull. Jag skulle gärna vilja fråga\r\nUlla Johansson: När tänker ni uppvärdera vård av\r\neget barn, så att man kan se någon skymt av\r\nsamhällets uppskattning av den vården?</pre><pre>Anf. 70 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 71 ULLA JOHANSSON (s):</pre><pre>Herr talman! Margit Gennser säger att det jag sade\r\nom kontaktdagar är fördomar. Ja, det finns nog\r\nmycket fördomar i olika politiska gruppers sätt att\r\ndiskutera. Margit Gennser sade t.ex. att eftersom\r\nman har byggt upp ett socialförsäkringssystem som\r\nbygger på inkomstbortfall, t.ex. vid barns födelse,\r\nföds barnen senare; man planerar och väntar tills\r\nman har fått bättre lön. Kan det inte möjligen vara\r\nså att vi har påverkat ungdomarna att först skaffa\r\nsig en ordentlig yrkesutbildning och sedan skaffa\r\nbarn, så att de har någonting att falla tillbaka på?\r\nMan kanske inte skall döma alla som föder barn vid\r\n27--28-års ålder och senare som sådana som har\r\nplanerat det för att tjäna pengar på det.</pre><pre>Sedan vill Barbro Sandberg att vi skall ha\r\nkontaktdagar också på högstadiet. Jag skulle vilja\r\nse de ungdomar på högstadiet som frivilligt låter\r\nsina föräldrar vara närvarande på lektionerna hur\r\nmycket som helst eller ens två dagar. Vi kanske\r\nskall tänka efter litet hur det ser ut när ungdomarna\r\nkommer till högstadiet.</pre><pre>Ett flexibelt uttagande av kontaktdagar skulle\r\nkunna innebära att klassrummet någon vecka på\r\nlågstadiet fylldes av föräldrar, som sedan inte hade\r\nmöjlighet att kontinuerligt komma tillbaka och\r\nfölja utvecklingen.</pre><pre>Ni säger ju själva att de flesta fortfarande tyvärr tar\r\nut sina kontaktdagar på avslutningsdagen. Kanske\r\när det inte den bästa dagen på året att komma den\r\ndag då skolan slutar, med filmvisning,\r\nteateruppvisningar och de vackra kläderna på\r\nbarnen. Det kanske finns andra dagar under\r\nskolåret då kontaktdagarna bättre behövs.</pre><pre>Jag tror inte att jag jämförde vårdbidraget med\r\nfosterlönen. Däremot jämförde jag beskattningen\r\nav vårdbidraget och icke-beskattningen av den del\r\nsom kallas merkostnadsdel, som inte är beskattad\r\noch inte heller ATP-grundande. Det är samma\r\nsystem för fosterhem och för vårdbidrag. En del av\r\nvårdbidraget -- hur stor del fastställer\r\nförsäkringskassan -- är ersättning för merkostnad,\r\nsom inte är beskattad och inte heller ATP-\r\ngrundande.</pre><pre>Margó Ingvardsson! Vi kanske skall titta litet\r\nnärmare på frågan om kvotering 1993.\r\nJämställdhetslagen skall först få verka, och sedan\r\nkanske vi 1993 skall utvärdera det. Då skulle\r\nregeringen kunna komma med förslag till\r\nytterligare åtgärder.</pre><pre>Eftersom repliktiden nu är slut får jag återkomma\r\nsenare.</pre><pre></pre><pre>Anf. 72 MARGIT GENNSER (m):</pre><pre>Herr talman! Man skall lyssna! Jag sade att\r\nmedelåldern bland förstföderskor har ökat -- det är\r\nett faktum. Vidare sade jag att man möjligtvis kan\r\ndra slutsatser av det; Siffrorna tyder i alla fall på\r\ndet. Sedan sade jag också att jag inte ville ha någon\r\nåsikt om huruvida det var på gott eller ont.</pre><pre>Jag tog sedan upp ett annat planeringsproblem, där\r\nvi har mycket mer detaljerad information. Det\r\ngällde det problem som Görel Bohlin berört i sin\r\nmotion, nämligen att man saxar mellan system. Det\r\när klart -- det skall vi inte förneka -- att\r\nutformningen av transfereringssystem får effekter\r\npå hur folk använder dem; annars vore de väl\r\ndumma! Jag anser inte att jag där framförde någon\r\nfördom.</pre><pre>Vad jag avsåg när jag talade om en fördom var att\r\njag tror att Ulla Johanssons beskrivning är för\r\nenkel. Jag tror inte att folk som är fattiga generellt\r\nger sina barn mindre kärlek eller omvårdnad eller\r\ntar mindre ansvar för dem. Jag tror faktiskt inte\r\ndet.</pre><pre>Jag har i mitt brokiga förflutna själv varit verksam\r\ninom skolans värld -- på en yrkesskola. Där gick på\r\nden tiden ungdomar som hade misslyckats med att\r\nkomma in i realskolan. Vad jag minns från\r\nföräldradagar osv. var att föräldrar, oberoende av\r\nvilken socialgrupp de kom från, ville sina barns\r\nbästa och verkligen ville hjälpa dem att lyckas här i\r\nlivet. Jag tror att det ofta också gick bra. Ibland har\r\njag träffat dessa ungdomar sedan de blivit vuxna.\r\nDet är alltid roligt när de känner igen mig och säger\r\natt det var roligt att träffa mig. Kanske har\r\nföräldrarna och jag bidragit med någonting. Jag\r\ntror alltså att man skall ge folk ansvar. Det är därför\r\njag tycker att man skall låta folk ta ut sina\r\nkontaktdagar när de vill.</pre><pre>Anf. 73 BARBRO SANDBERG (fp):</pre><pre>Herr talman! Jag ber om ursäkt om jag somnade\r\ntill under en del av Ulla Johanssons anförande, så\r\natt jag missuppfattade vad hon sade om\r\nmerkostnadsersättningen och fosterlönen. Vi\r\nvidhåller att vårdbidraget är en ersättning för utfört\r\narbete och bör vara ATP-grundande. De\r\nföräldrarna sparar trots allt stora summor pengar åt\r\nsamhället när de tar hand om sina barn. Många av\r\nde föräldrar som har de mest gravt handikappade\r\nbarnen har mycket stora merkostnader. De får inte\r\nmer pengar -- det är bara det att det får en del\r\nskattefritt. Då blir det inte heller ATP-grundande,\r\noch självfallet skall en merkostnadsersättning inte\r\nvara ATP-grundande. Därför tycker vi att man\r\nkanske skall skilja på de sakerna.</pre><pre>Sedan vill jag återkomma till kontaktdagarna. Som\r\njag sade har vi bara i motionen nämnt högstadiet.\r\nAtt säga att ungdomarna inte släpper in föräldrarna\r\ni skolan tycker jag inte är något skäl. Det\r\navgörande är när föräldrar och skola anser att de\r\nbör ha kontakt. Om ungdomarna har problem vill\r\nde många gånger inte släppa in sina föräldrar i\r\nskolan. Det tycker jag att man borde motverka\r\ngenom att säga att föräldrarna faktiskt har rätt att\r\nfå ledigt från sitt arbete för att gå till skolan. Det är\r\nannars så enkelt för föräldrarna att skylla på att de\r\ninte kan ta ut någon semesterdag eller att de inte får\r\nledigt från sina arbeten. Då är det bra att\r\nföräldrarna har en rättighet att komma till skolan.</pre><pre>Anf. 74 MARIANNE JÖNSSON (c):</pre><pre>Herr talman! Jag fick inget svar på min fråga till\r\nUlla Johansson om hur socialdemokraterna vill\r\nuppvärdera vård av eget barn. Jag tycker att frågan\r\nom garantibeloppet är en viktig principfråga. Om\r\nman skall verka för jämställdhet är det ett\r\ngrundläggande behov att man tillgodoser\r\ngrundtryggheten för många som inte har haft en\r\nchans att komma in på arbetsmarknaden och som\r\njust nu är i behov av större ekonomisk hjälp än de\r\nför närvarande har.</pre><pre>Vi kanske har talat färdigt om kontaktdagarna.\r\nMen jag tror nog, vilket Margit Gennser säger, att\r\ndessa bygger på ansvar. Ulla Johansson beskriver\r\nklassrum fulla med föräldrar endast vid en kort\r\nperiod, föräldrarna som sedan försvinner när\r\nlärarna behöver träffa dem. Det tycker jag är en\r\nnågot snedvriden beskrivning av föräldrars\r\ninställning till skolan. Jag menar att man ömsesidigt\r\nmåste gripa sig an detta. Det behövs ett utökat\r\nsamarbete mellan hem och skola, inte minst nu när\r\nvi har fått en ny skolorganisation som bygger på\r\nkommunala beslut. Jag skulle vilja se ett flexibelt\r\nutnyttjande, som även skall gälla privata\r\nomsorgsformer och privata alternativ av\r\nkontaktdagarna. Min fråga till Ulla Johansson är\r\nfortfarande: När tänker ni uppvärdera vård av eget\r\nbarn?</pre><pre>Anf. 75 ULLA JOHANSSON (s):</pre><pre>Herr talman! Jag trodde att Marianne Jönsson\r\nförstod att min taletid var slut. Jag var alltså inte\r\novillig att svara på hennes frågor.</pre><pre>Jag tycker att socialdemokratisk familjepolitik har\r\nvisat att vi värnar om våra barn och vården av våra\r\nbarn. Vi har infört föräldraförsäkringen, förbättrat\r\nbostadstilläggen och barnbidragen, osv. för att vi på\r\nett bra sätt skall kunna vårda våra barn.</pre><pre>Ni kunde ha infört vårdnadsersättningen om den\r\nhade varit så angelägen. Men ni kanske också föll\r\npå ekonomin. Och har inte Marianne Jönsson\r\nupptäckt den försämring som skedde efter 1988,\r\n1989 och 1990 och hur vi har diskuterat\r\nåtstramningar av den ekonomiska politiken för att\r\npå nytt få tillväxt, bekämpa inflationen, hålla\r\nsysselsättningen i gång osv.? Om Marianne Jönsson\r\ninte har märkt detta tidigare kanske hon nu blev\r\npåmind om det.</pre><pre>Hela vårt försäkringssystem bygger på\r\ninkomstbortfallsprincipen. Men för att de som inte\r\nhade någon inkomst att förlora vid barnsbörd, osv.\r\ninfördes ett garantibelopp. Detta har höjts, men\r\ndet har inte höjts tillräckligt. Vi har diskuterat\r\ndetta, men vi måste prioritera. Först måste vi ställa\r\nfrågan: Vad skall vi göra först inom\r\nfamiljepolitikens område?</pre><pre>Om Margit Gennser har uppfattat att jag har sagt\r\natt de sämre ställda har mindre kärlek att ge till sina\r\nbarn har hon missförstått mig. Det har jag inte\r\npåstått. Jag tror att alla i vårt land som under den\r\nsenaste tiden har sett Raskens på TV har upplevt\r\natt de allra fattigaste också kan visa den största\r\nkärlek till sina barn. Men det är inte alltid som man\r\nhar bakgrund, bildning och social skolning för att ta\r\nkontakt med läraren, eftersom läraren tidigare var\r\nen stor auktoritet som man nästan var rädd för. Det\r\nhar vi övervunnit, och det är bra.</pre><pre>När det gäller högstadieelever och även andra\r\nelever har vi infört ett kontaktsystem i skolan som\r\ngäller även fritiden. Det finns i dag något som heter\r\nkvartssamtal. De blir ofta både en halv, en hel och\r\nett par timmar beroende på vilka problem barnen\r\nhar. Dessa samtal sköts i skolorna av lärarna på\r\nfritiden. Och det är ett kontaktsystem som många\r\ngånger är mycket bättre, eftersom det är fråga om\r\nenskilda samtal och man kan tala rätt ut om det man\r\nbehöver.</pre><pre>Anf. 76 MARGIT GENNSER (m):</pre><pre>Herr talman! Först och främst ifrågasätter jag\r\naldrig Ulla Johanssons goda vilja. Jag ifrågasätter\r\naldrig människors goda vilja. Jag ifrågasätter ibland\r\nom de tänker rätt, i alla fall när jag använder mina\r\nkriterier.</pre><pre>Jag är ledsen om vi talar förbi varandra. Men för\r\nmig är kärlek ofta att man tar ansvar. Det är därför\r\njag tycker att man inte schablonmässigt skall säga\r\natt de som har det ekonomiskt sämre ställt inte kan\r\nklara av den här planeringen själv.</pre><pre>Jag kanske inte har förstått det urspungligen, men\r\njag vet att den svenska skolan längre tillbaka i tiden\r\nvar en skrämmande företeelse. Jag har själv inte\r\ndessa upplevelser. Men det är faktiskt länge sedan,\r\noch dagens föräldrar har gått i en helt annan skola.\r\nJag tror därför inte att vi behöver hänga oss kvar i\r\ndetta minne. Det är därför som jag tror att vi kan\r\nsläppa på dessa principer.</pre><pre>När det gäller ekonomin, där våra samtal delvis\r\nbörjar och slutar i dag, har socialdemokraterna nu\r\nförsökt att ta sitt ansvar. Men när\r\nsocialdemokraterna var i oppositionsställning, och\r\ndet är faktiskt då som ansvarskänslan visas ännu\r\nmer, tog de inte sitt ansvar. Det finns faktiskt\r\ngränser för hur populistisk politik man får bedriva.\r\nÄr det något som jag skall anklaga\r\nsocialdemokraterna för är det att de kanske inte\r\nhjälpte till i en svår ekonomisk situation på den\r\ntiden. Men vi moderater har varit mycket ärliga i\r\ndetta sammanhang och alltid försökt anvisa andra\r\nvägar som inte skulle skada ekonomin. Det tycker\r\njag att man skall hålla oss räkning för.</pre><pre>Anf. 77 MARIANNE JÖNSSON (c):</pre><pre>Herr talman! Vad vi diskuterar, Ulla Johansson, är\r\nfördelningspolitik. Vi tycker att den orättvisa\r\nfördelningen mellan barnfamiljerna fortsätter\r\ngenom föräldraförsäkringen. En del familjer får 60\r\nkr. per dag. Det är detta belopp som vi vill höja till\r\n100 kr. Det är det som vi nu har diskuterat en stund.\r\nFamiljer med höga inkomster kan däremot få en\r\nersättning på 595 kr. per dag. Vi tycker att man\r\nskall stanna upp och jämna ut detta litet grand. Vi\r\nser nämligen detta som en fördelningsfråga.</pre><pre>Även beträffande vårdnadsersättningen kontra den\r\nomsorg som fås i samhällets regi i övrigt\r\nkombinerad med föräldraförsäkringen är det fråga\r\nom en fördelning. Vi ser hur många familjer får\r\nordna sin barnomsorg på egen hand. Utbyggnaden\r\nav barnomsorgen har inte blivit så lyckad som man\r\nhade tänkt sig, och många står i kö. Man kan också\r\nha egna önskemål om hur man vill ordna denna\r\nomsorg. 260 621 barn står utanför barnomsorgen.\r\nDet är barn från ett år och upp till skolåldern. Vi\r\ntycker att detta är ett stort problem, och det är\r\nockså ett regionalt problem. Vi menar att man\r\nskulle komma till rätta med det genom de tre\r\nborgerliga partiernas förslag till ett nytt system för\r\nfamiljepolitiken.</pre><pre>Anf. 78 ULLA JOHANSSON (s):</pre><pre>Herr talman! Om det är Marianne Jönssons avsikt\r\natt förändra socialförsäkringssystemet så att det\r\ninte skall bygga på inkomstbortfallsprincipen kan\r\njag inte bli överens med henne.</pre><pre>När det gäller barnomsorgen kunde många\r\nkommuner ha tagit del i barnomsorgsutbyggnaden\r\npå ett mycket tidigare stadium. Då hade fler barn\r\nhaft plats i den i dag.</pre><pre>Anf. 79 MARIANNE JÖNSSON (c):</pre><pre>Herr talman! Jag menar att vi för närvarande skall\r\nligga stilla i fråga om detta, men att garantibeloppet\r\nskall höjas till 100 kr. Därmed har jag inte sagt\r\nnågot om att vi skall gå ifrån\r\ninkomstbortfallsprincipen. Jag vill emellertid att\r\nfördelningen skall vara sådan att den övre nivån\r\nligger still, men att den nedre nivån höjs. Det är\r\nmin och mitt partis principiella ståndpunkt i denna\r\nfråga.</pre><pre>Anf. 80 ULLA JOHANSSON (s):</pre><pre>Herr talman! Det som Marianne Jönsson nu sade\r\nvisar att hon vill förändra systemet genom att ha ett\r\ntak när det gäller ersättningarna. Det går vi inte\r\nmed på. Det finns ändå ett tak i form av ett visst\r\nantal basbelopp.</pre><pre>Överläggningen om avd. 2 var härmed avslutad.</pre><pre>\r\nAvd. 3 Pensioner m.m.</pre><pre>(avsnitt IV i utskottets hemställan)</pre><pre>Anf. 81 MARGIT GENNSER (m):</pre><pre>Herr talman! I detta avsnitt skall vi än en gång i\r\ndag diskutera pensionsfrågorna. Detta tyder på att\r\nnågot brister i systemen.</pre><pre>I konjunkturrådets rapport, Sverige vid\r\nvändpunkten, konstateras att ATP-systemet bygger\r\npå tre fundamentala principer, nämligen att det är\r\nobligatoriskt, att det är ett fördelningssystem och\r\natt det inte är auktuariskt, dvs. inte\r\nförsäkringsmässigt uppbyggt. Man konstaterar\r\nvidare att ATP-systemet är i kris -- eller rättare sagt\r\natt det är en vida spridd uppfattning att ATP-\r\nsystemet är i kris. Det finns debattörer som anser\r\natt denna kris beror på demografiska förhållanden.\r\nMen som konjunkturrådet konstaterar klarar alltid\r\nett ändamålsenligt försäkringssystem demografiska\r\noch också andra ekonomiska förändringar.\r\nPremierna anpassas helt enkelt successivt.</pre><pre>Problemet inom ATP-systemet ligger således på ett\r\nannat plan. Avgiftsnivån bygger på prognoser om\r\ntillväxt inom ekonomin. Är tillväxten obefintlig\r\nfungerar inte systemet, åtminstone inte i längden.\r\nNaturligtvis kan man höja avgifterna, men\r\neftersom ATP-avgifterna måste sägas vara skatter\r\nleder detta till ökade skattekilar och en broms, inte\r\nminst enligt pensionsberedningen, på tillväxten.\r\nJag antar att Ingegerd Elm håller med mig i detta\r\nsammanhang, eftersom hon satt med i\r\npensionsberedningen och inte har reserverat sig på\r\nden punkten där detta sägs på s. 71--75.</pre><pre>Problemet är således att det numera finns mycket\r\nsvaga kopplingar mellan den enskildes\r\ninbetalningar och pensionsförmåner.</pre><pre>Om kopplingen är stark, dvs. om varje inbetalad\r\nkrona slår igenom på det i framtiden utfallande\r\nindividuella pensionsbeloppet, kan varje\r\npremiehöjning som beror på förändrade\r\ndemografiska eller ekonomiska faktorer\r\ngenomföras i stort sett utan problem.</pre><pre>Kopplingen är faktiskt mycket svag i dagens ATP-\r\nsystem. Cirka två tredjedelar av de\r\nyrkesverksamma befinner sig utanför de 15 bästa\r\nåren. Det ger ett mycket svagt samband mellan\r\navgifter och förmåner. Vidare kommer av den\r\nresterande tredjedelen kanske ca 10 % att ligga\r\novanför 7,5 basbelopp. Sammantaget innebär detta\r\natt mellan 75 och 80 % av dem som via\r\narbetsgivaren betalar ATP-avgift i realiteten\r\nbetalar till 70--80 % enskatt. Det är inte att undra\r\npå att förtidspensioneringarna har tagit en sådan\r\nfart i dagens läge. Det finns ju incitament att bli\r\nförtidspensionär bara man i stort sett har klarat av\r\nde femton bästa åren. 30 % av våra samlade\r\npensionskostnader går enligt prognoser för\r\nkostnaderna 1990/91 till förtidspensioner. Jag\r\nmåste säga att jag faktiskt blev skakad av denna\r\nsiffra.</pre><pre>Inget av denna analys finns i utskottets betänkande\r\noch för övrigt egentligen inte heller i\r\npensionsberedningen. Varför? Man vill kanske inte\r\nifrågasätta ATP-systemet, som har varit något av en\r\nsymbol för socialdemokraterna. Men måste vi ändå\r\ninte fundera så att vi inte hamnar i en ohållbar\r\nsituation längre fram. Varför är det så viktigt? Jo,\r\nför mig är det faktiskt någonting heligt att\r\n''intjänade pensionsrätter'' är oantastbara, något\r\nsom jag mycket ofta har framhållit i denna\r\nkammare. Jag tänker faktiskt läsa litet ur en bok.\r\nFörfattaren Bröms skriver så här i sin bok Ur askan\r\nav ATP:</pre><pre>''Den kultur av vital beslutsmässighet som behövs\r\ninom samhällslivets flesta områden bör helst inte få\r\nslå igenom när det gäller pensionerna.\r\nAnledningen är enkel. De människor som berörs\r\nhar nämligen inte en chans att med egna insatser\r\nkorrigera eventuella politiska ingrepp i deras\r\nekonomiska försörjning. När man väl blivit\r\npensionär är ens möjligheter att med arbete och\r\nsparande planera sin återstående livsinkomst i stort\r\nsett uttömda.''</pre><pre>Där är min, Bröms och många andras motivering\r\nför att pensioner måste vara oantastbara.</pre><pre>I våra reservationer 42 och 49 tar vi upp en strategi,\r\nsom kan användas för att få ett bättre system. Nu\r\nvill jag inte sticka under stol med att det finns andra\r\nmodeller. Bröms har presenterat en modell och\r\njuridikprofessorn Peter Ferrara i USA har\r\npresenterat en annan. De är litet olika, men det\r\nfinns också stora likheter. Dess värre tycker jag att\r\npensionsberedningen här har varit svag.</pre><pre>I reservation 42 skriver vi att folkpension och\r\npensionstillskott kan sammanföras till en\r\ngrundpension och att endast förvärvsinkomster\r\növer motsvarande nivå och upp till nuvarande tak,\r\n7,5 basbelopp, skall kunna grunda rätt till ATP. I\r\ntakt med att realinkomstnivån höjs bör också golvet\r\nhöjas. Trycket på ATP skulle minska och inkomster\r\növer taket i växande utsträckning skulle kunna\r\nskyddas genom försäkringar byggda på\r\npremiereservmodellen. Detta skulle minska\r\nskattekilarna och göra oss allt mindre negativt\r\npåverkade av demografiska och ekonomiska\r\nförändringar, precis som konjunkturrådet hävdar.</pre><pre>I reservation 49 skriver vi att det vid en förändring\r\nav pensionssystemet måste vara ett mål att inte\r\nskapa instabilitet. Det måste också vara\r\noantastbart. En väg att underlätta förändringar är\r\natt uppmuntra privat försäkringssparande.\r\nFamiljernas pensionssparande måste vidare delas\r\nrättvist. Ingen tilläggsavgift till ATP skall betalas\r\növer 7,5 basbelopp. Skatteandelen i ATP-systemet\r\nmåste helt enkelt minska. Det nuvarande\r\npensionssystemet är som framhållits minst sagt\r\noantastbart. Vi har förändringar av änkepensionen\r\ni minnet. Basbeloppet, som är en stomme i\r\npensionssystemet ändras allt, för ofta när det gäller\r\nreglerna. Jag vill inte sticka under stol med att\r\nnästan alla politiska partiers företrädare har litet\r\ngrand dåligt samvete. Man skall också kunna lära\r\nsig av de misstag som man har gjort. Ursprungligen\r\nräknades basbeloppet ut månadsvis, sedan\r\nhalvårsvis och nu årsvis. Reglerna har ändrats.\r\nOljepriserna undantogs. Den gången ledde det\r\nfaktiskt till att pensionärerna fick det bättre, men\r\ndet var nog inte uträkningen. Basbeloppet\r\nurholkades genom devalveringseffekten, men\r\nåterställandet raderade ju inte bort problemen.\r\nBasbeloppet har nu urholkats i samband med\r\nskatteomläggningen. Detta har inneburit att\r\nbasbeloppet räknas upp motsvarande en inflation\r\npå 6 %. Att detta skapar problem när basbeloppet\r\nnu räknas upp i efterskott säger sig självt. Det var\r\nju detta som diskuterades i morse.</pre><pre>Jag kräver inte i dag att vi skall gå tillbaka till en\r\nkorrekt basbeloppsberäkning, men jag kräver att vi\r\nskall redovisa de försämringar som vi gör och som\r\nvi har gjort. Jag tycker att folk bör få veta hur\r\npolitikerna, och nu regeringen, har skött den\r\nekonomiska politiken. I dag har vi Kjell-Olof Feldts\r\nskrivna ord på att det i nuläget faktiskt är\r\nregeringens politik som har lett till betydande\r\nekonomiska problem. Man kan ifrågasätta\r\nsuperdevalveringen. Gör vi inte det kan vi alla fall\r\nkomma överens om att eftervården sköttes mycket\r\ndåligt. Hade vi handlat bättre hade vi inte behövt\r\nde brandkårsutryckningar som vi diskuterat.</pre><pre>Jag tror att det med tanke på politikernas anseende\r\när nödvändigt med en ärlig redovisning. Därför har\r\nvi skrivit en reservation. Vi vill ha ett okorrigerat\r\nbasbelopp. Det skall vara lätt för folk att se vad\r\nförsäkringen skulle ha gett om de utlovade löfterna\r\nhade hållits. Jag har alltid undrat över varför man\r\ninte vill redogöra för sådant. På butikshyllorna får\r\ndet inte stå något pris, utan priset måste stå på\r\nvaran för att man lättare skall kunna se vad det\r\nkostar. Detta krävs t.o.m. i lag. Men på ett mycket\r\nviktigare område säger vi att det inte är så\r\nnödvändigt med information. Detta är enligt min\r\nmening allvarligt. Det är hyckleri. Men jag är en\r\nnaiv politiker som tror att man måste tala om hur\r\ndet är, även om det är fråga om dåliga nyheter. Det\r\när den här typen av principer -- principer om\r\nanständighet -- som ligger bakom den\r\nteknokratiska reservationen om okorrigerat\r\nbasbelopp.</pre><pre>Genom avskaffandet av änkepensionen -- jag\r\nvarnade för effekterna -- har frågan om kvinnans\r\npensionsrättigheter kommit upp på dagordningen,\r\noch det behövs. Kvinnor har sämre\r\npensionsrättigheter än män och kommer att ha det\r\nen lång tid framöver. När änkepensionen inte\r\nlängre finns är det nödvändigt att underlätta för\r\nfamiljerna att fördela pensionssparandet på ett\r\nrättvist sätt. Vid bodelning bör den stora\r\nförmögenhetstillgång som intjänad pensionsrätt\r\nutgör beaktas. Det är en fråga för lagutskottet. Jag\r\ntycker att frågan har fallit framåt. 15--30-\r\nårsreglerna i nuvarande system är nödvändiga med\r\nhänsyn till kvinnorna. Skulle vi gå över till ett helt\r\nannat system med långa övergångstider och\r\nfrivillighet, skulle det bli på ett annat sätt.\r\nPensionsberedningen har uttalat så stor sympati för\r\n20--40-årsregeln att jag tycker att det är viktigt att\r\nsäga att en sådan förändring absolut inte är\r\nacceptabel i det nuvarande systemet.</pre><pre>Sen kommer jag in på detaljer. Vårdår måste\r\nanmälas till försäkringskassan. I reservation 61\r\nfinns det ett krav på att det skall kunna ske\r\nautomatiskt. Jag förstår inte varför detta inte är\r\nmöjligt, varför man inte vill det. Det finns faktiskt\r\nmodern datateknik. Jag skall inte tolka ointresset,\r\nmen jag har mina misstankar.</pre><pre>Förtidspensioneringen innebär många stora\r\nproblem, men det är inte dessa som vi diskuterar i\r\ndag. Här rör det sig mera om detaljfrågor. I\r\nreservation 65 konstateras att vi i sjukförsäkringen\r\nhar en fjärdedels sjukpenning, medan det i\r\nförtidspensioneringen finns endast tre graderingar:\r\nhel, tre fjärdedelar och en halv. Jag tycker att det\r\nvore logiskt med parallella regler. I betänkandet\r\nfinns det ingen förklaring till varför\r\nutskottsmajoriteten säger nej. Pensionstillskottet\r\ntill förtidspensionärer har försämrats. I höstas\r\nfrångicks principen att förtidspensionärer skall ha\r\ndubbelt pensionstillskott. Vi ogillade\r\nprincipändringen då och gör det fortfarande. Vi tar\r\nupp vårt förnyade krav i reservation 66.</pre><pre>Kvinnor -- för det gäller nästan alltid kvinnor -- som\r\nvårdat ett svårt sjukt och handikappat barn får ett\r\nsärskilt pensionstillägg. När reglerna kom\r\nfastställde man utgångsåret till 1962 -- något\r\nologiskt egentligen, eftersom ATP ju började 1960.\r\nDet finns inga problem om man vill ändra denna\r\nregel. Det gäller en mindre, väl avgränsad grupp\r\nvars insats är väl dokumenterad. I det här fallet bör\r\nprinciper, vilket jag hävdat i andra sammanhang,\r\nkunna vika. Dessa kvinnor som har tagit ett större\r\nansvar för en medmänniska, ett barn, än de flesta\r\nav oss andra som har haft tur behövt göra bör\r\nfaktiskt behandlas med erkänsla. Det är vårt motiv\r\noch det stämmer väl överens med våra\r\ngrundläggande principer för socialförsäkringen.</pre><pre>Även i reservation 71 behandlas det särskilda\r\npensionstillägget. För att få ett sådant behöver man\r\nha tio vårdår. Nio ger inget. Tröskeleffekter är alltid\r\nav ondo. De upplevs som orättvisa. I det här fallet\r\när de stötande. Regeringen borde snarast lägga\r\nfram ett förslag som raderar ut denna orättvisa mot\r\nen svårt drabbad grupp.</pre><pre>KBT betyder mycket för de pensionärer som endast\r\nhar folkpension och pensionstillskott eller en\r\nmindre ATP. Problemen med KBT har vuxit.\r\nOrsakerna till detta är en inflationsdrivande\r\nskatteomläggning och en havererad bostadspolitik.\r\nFrågan har således många aspekter. Även\r\nkommunernas självstyrelse och skötsel av den egna\r\nekonomin kommer in här. Därför måste en\r\nparlamentarisk utredning tillsättas. Vi kräver en\r\nsådan i reservation 77.</pre><pre>Förmögenhetsinnehav påverkar KBT. Detta gäller\r\ninte längre för fastigheter och bostadsrätter. Här\r\nhar moderaternas och även andra partiers envishet\r\ngett resultat. Men fortfarande påverkar andra\r\nförmögenhetstillgångar KBT och även det extra\r\nskatteavdraget. Det innebär att vissa pensionärer\r\nmöter Pomperipossaeffekter på en helt stötande\r\nnivå. Det finns endast ett enkelt sätt att lösa\r\nproblemet och det är att över huvud taget inte\r\nbeakta förmögenhetsinnehavet.</pre><pre>Det är viktigt att ett sådant förslag kommer fram.\r\nEffekterna är nu så stötande att dess värre alla\r\npolitiker -- inte endast de som är skyldiga till\r\noformligheterna -- får litet skamfilat anseende.\r\nDetta är orättvist, men så är verkligheten. Vem är\r\ndet då som vinner mest på regeringens envishet?\r\nInte är det statskassan, utan det är populister som\r\ngår under mottot ''drag under galoscherna''. Här\r\nvilar ett tungt ansvar på regeringen och\r\nutskottsmajoriteten.</pre><pre>Jag har tidigare sagt att det skall löna sig att arbeta.\r\nDet skall då omvänt aldrig löna sig att inte arbeta.</pre><pre>I den civila försäkringsrätten tillåts inte\r\növerförsäkring. Även om jag försäkrar ett\r\nfallfärdigt hus för 2 milj. kr. och betalat premier, får\r\njag inte ut mer än det verkliga värdet. Men i\r\ndelpensioneringen ger man överkompensation.\r\nDet är inte ekonomiskt rationellt och det är inte bra\r\nur incitamentsynpunkt. Kompensationsnivån i\r\ndelpensioneringen skall vara 50 %. Jag tror att\r\nFeldt håller med mig även här. Jag har en sådan\r\nminnesbild av alla hans uttalanden de sista dagarna.\r\nDetta är vårt krav i reservation 81.</pre><pre>Herr talman! Moderata samlingspartiet står\r\nnaturligtvis bakom alla reservationer med våra\r\nnamn i detta betänkande. För att underlätta\r\nvoteringarna har jag dock endast yrkat bifall till\r\nreservationerna 17 och 28 i\r\nföräldraförsäkringsdelen samt i pensionsavsnittet\r\nreservationerna 42 och 78.</pre><pre>Anf. 82 BARBRO SANDBERG (fp):</pre><pre>Herr talman! I olika åldrar sätter människor upp\r\nolika mål. I ungdomen kan man ännu välja och\r\ndrömma. I mogen ålder står arbetet i centrum,\r\nsamtidigt som familj och vänner bildar livets intima\r\nnärmiljö.</pre><pre>I samband med pensionen inträder det lagstadgade\r\nuppbrottet från ett yrkesaktivt liv. Traditioner och\r\nattityder i samhället innebär att ålderdomen oftast\r\nses som ett återtåg från livet, en scen som skall\r\nlämnas med värdighet. Men pensionsåldern är inte\r\nnågon biologisk gräns. För många pensionärer\r\nåterstår en tredjedel av vuxenlivet, och glädjande\r\nnog har allt fler pensionärer fått ett allt friskare och\r\nmera vitalt liv.</pre><pre>I ett rättfärdigt samhälle måste de gamla ha rätt till\r\nekonomisk trygghet, fungerande omvårdnad och\r\nen högklassig sjukvård. Strävan att garantera en\r\ntrygg och rejäl pension har varit vägledande för\r\nliberaler i Sverige under en lång följd av år -- ända\r\nsedan en liberal regering drev igenom införandet av\r\nen allmän folkpension.</pre><pre>I några motioner föreslås en höjd grundpension. Vi\r\nkan för vår del instämma i denna önskan att\r\nsamordna förmåner och undvika särregler för\r\npensionärer, vilket förslagen är uttryck för. En helt\r\navgörande svaghet är att en grundpension av det\r\nslag som centern föreslår innebär ökade utgifter\r\nmed minst 10 miljarder kronor, som det inte finns\r\nnågon finansiering för. Det är därmed i praktiken\r\nomöjligt att i dag genomföra grundpensionen i den\r\nform som nu föreligger i förslaget.</pre><pre>För att förbättra de ekonomiska villkoren för de i\r\ndag mest utsatta pensionärerna har vi för\r\nfolkpartiet libernas del reserverat oss till detta\r\nbetänkande för införandet av enhetliga regler för\r\nKBT i hela landet. Det skulle innebära betydande\r\nförbättringar för pensionärer i kommuner där\r\nbidragsreglerna är mindre generösa.</pre><pre>I det här betänkandet behandlas också det särskilda\r\npensionstillägget, som utgår till föräldrar som\r\nunder lång tid vårdat sjukt eller handikappat barn.\r\nDet var den reform som Ingvar Carlsson lovade en\r\nförälder i förra valrörelsen. Nu har ju den pappan\r\noch många andra blivit besvikna. Det var meningen\r\natt pensionstillägget skulle kompensera föräldrar\r\nsom på grund av denna vård gått miste om\r\nförvärvsinkomster och därmed fått låg ATP eller\r\ningen ATP alls. Verkligheten visar nu att det är\r\nmycket få som uppfyller de hårda krav som ställs.</pre><pre>T.ex. visar det sig att om barnet varit i skolan eller\r\npå ett dagcenter så är föräldern diskvalificerad.\r\nMen alla barn, även handikappade barn, har\r\nskolplikt i Sverige. Det är ungefär 180 skoldagar på\r\nett år. Om en förälder skulle få några timmar per\r\ndag under dessa 180 dagar för att göra något annat\r\neller kanske t.o.m. vila upp sig för att klara resten\r\nav dygnet, kan det väl inte ha varit lagstiftarens\r\nmening att föräldern skulle mista sitt\r\npensionstillägg. Det skall bli intressant att höra hur\r\nIngegerd Hjelm vill förklara detta.</pre><pre>Under en följd av år har vi motionerat om delning\r\nav pensionspoäng mellan makar. Frågan om\r\ndelning är intressant och förtjänar att övervägas\r\nytterligare. Det kan inte komma i fråga att införa\r\nen tvångsvis delning av redan intjänade ATP-\r\npoäng. Den statliga pensionsberedningen, som\r\nnyligen har avslutit sitt arbete, har konstaterat att\r\nmöjligheten att dela poäng är behäftad med flera\r\nsvårigheter. I avvaktan på att frågan löses bör\r\nmakar frivilligt kunna avtala att de samlade\r\npensionsrättigheterna som intjänats under\r\näktenskapet skall kunna delas. Denna fråga bör\r\nnärmare utredas tillsammans med andra möjliga\r\nlösningar.</pre><pre>En annan fråga som också har stor betydelse för\r\nkvinnor är rätten att tillgodoräkna sig ATP-poäng\r\nför vård av egna barn under tre år. Denna rätt\r\ninfördes 1982. De kvinnor som i dag närmar sig\r\npensionsåldern och som har varit hemma med barn\r\nföre denna reforms ikraftträdande får många\r\ngånger inte fullt antal år för full pension. Det är\r\ndärför ett rättvisekrav att de kvinnor som sedan\r\nATP-systemet infördes vårdat egna barn nu får rätt\r\natt retroaktivt ansöka om att få tillgodoräkna sig\r\nAtP-år enligt de regler som nu gäller. Frågan om\r\nhur rätten till vårdår skall tillgodoses bör utredas.</pre><pre>Även i framtiden kommer många kvinnor troligen\r\natt välja deltidsarbete under kortare eller längre\r\ntid. Även en del män kommer att arbeta deltid.\r\nAlla som omfattas av vår allmänna försäkring bör\r\ndärför regelbundet få information om hur många\r\npensionspoäng vederbörande har. Många, främst\r\nkvinnor, blir både chockade och besvikna när de ett\r\nantal år före pensioneringen får besked om sin\r\nkommande pension. Hemarbete och deltidsarbete,\r\nofta i kombination med låg lön, medför att de får\r\nbesked om en låg pension. Pensionsförsäkringar\r\nkan ofta vara ett nödvändigt komplement för dem\r\nsom haft låg lön, deltidsarbete och hemarbete\r\nunder långa perioder. Men stora grupper är\r\nfortfarande omedvetna om vilka konsekvenser den\r\nförkortade arbetstiden ger för den framtida\r\npensionen. Därför är det viktigt att alla får\r\nregelbunden information om detta, för att\r\neventuellt kunna bedöma värdet av att säkerställa\r\nen någorlunda acceptabel pension genom att\r\nkomplettera med en pensionsförsäkring.</pre><pre>Ett enkelt sätt att redovisa vars och ens intjänade\r\nATP-poäng kan vara att redovisa dem på den\r\nslutliga skattsedeln, som kommer varje år i\r\ndecember.</pre><pre>Till sist, herr talman, vill jag utttrycka min\r\ntillfredsställelse med att utskottet kunnat ena sig\r\nom att neurosedynskadade inte längre skall behöva\r\nräkna in ersättningen från neurosedynskadefonden\r\nvid beräkning av KBT.</pre><pre>Jag vill yrka bifall till reservationerna 71 och 75.\r\nGivetvis står folkpartiet bakom övriga\r\nreservationer med folkpartinamn.</pre><pre>Anf. 83 KARIN ISRAELSSON (c):</pre><pre>Herr talman! För oss i centerpartiet är det en\r\ngrundläggande och central uppgift för samhället att\r\ngarantera alla människor en grundtrygghet. Vi\r\nanser att pensionssystemet skall medverka till att så\r\nblir fallet. Det skall ge utrymme för valfrihet och\r\nlivskvalitet för den äldre generationen.\r\nPensionssystemet är faktiskt vårt största\r\nfördelningssystem, och syftet med detta är att skapa\r\nlikvärdiga levnadsbetingelser för dels den\r\nyrkesverksamma gruppen, dels pensionärerna.</pre><pre>ATP-pensionen skulle innebära en större trygghet\r\nför den som har arbetat i mer än 30 år och som har\r\nen inkomst som är så pass hög att den överstiger ett\r\nbasbelopp med 100 kr. Många svenska pensionärer\r\nhar blivit rejält besvikna över att ATP-pensionen\r\ninte har givit dem en bättre ekonomi än de skulle\r\nha haft med folkpension, pensionstillskott och\r\nkommunalt bostadstillägg. Från Sveriges\r\nPensionärsförbund anför man att det med en\r\npension som uppgår till 3,5 ATP-poäng inte blir\r\nnågon förbättrad situation.</pre><pre>Krånglet med det kommunala bostadstillägget, för\r\natt inte tala om krånglet med det nu beslutade\r\nsärskilda bostadstillägget och marginaleffekterna\r\nav nu gällande skatteregler, har också bidragit till\r\natt pensionärerna är besvikna. Ränteinkomster\r\nfrån sparkapital över 100 000 beskattas hårt. Inom\r\nvissa inkomstgrupper får man betala skatten med\r\nmedel från pensionen. Detta drabbar främst\r\nkvinnor.</pre><pre>Vi i centerpartiet har under de senaste åren fört\r\nfram kravet på en grundpension, innebärande att\r\nalla dessa förmåner slås samman och får utgöra en\r\ngrundpension. I dagens penningvärde skulle den\r\nenligt våra beräkningar utgöra ca 100 000 kr. för en\r\nensamstående. Med en sådan grundpension skulle\r\nadministrationen minskas och målet för\r\nsocialförsäkringarna kunna uppnås. Målet är alltså\r\natt komma fram till en enkel och lättöverskådlig\r\nförsäkring, som också innebär en rättvis fördelning.</pre><pre>För den som har utfört vårdarbete i hemmet skulle\r\nen grundpension innebära en erkänsla för detta\r\narbete. De många komplikationer som har blivit\r\nföljden av skatteomläggningen skulle inte ha\r\nuppkommit. Genom enkelheten skapas också\r\növerskådlighet. Alla som har låg pension skulle få\r\nen bättre situation jämfört med vad som gäller i\r\ndag. Ingen skulle få det sämre enligt\r\ngrundpensionsförslaget.</pre><pre>T.o.m. socialdemokrater i ledande ställning på\r\nfinansdepartementet har anammat vår idé. Nu\r\nåterstår det att övertyga övriga i regeringskansliet\r\nom att vårt förslag, om det förverkligas, är\r\nlösningen på många av de problem som regeringen\r\nhar när det gäller fördelningsfrågor.</pre><pre>400 000 pensionärer saknar i dag ATP-poäng.\r\nMånga av dessa, främst kvinnor, saknar ATP-\r\npoäng därför att de har ägnat sina liv åt att vårda\r\nbarn eller andra närstående. Genom den starka\r\nkopplingen till förvärvsarbete har kvinnorna\r\ngenerellt sett en svagare ställning inom\r\npensionssystemet. Andelen kvinnor är störst när\r\ndet gäller dem som enbart har folkpension och\r\npensionstillskott. Många lever dessutom under\r\nknappa ekonomiska omständigheter. Tryggheten\r\nsaknas i dagens pensionssystem.</pre><pre>Skatteomläggningen gynnade höginkomsttagarna\r\nbland pensionärerna, medan de som har låg\r\npension har fått en sämre situation -- ett föga\r\nhedrande resultat för en socialdemokratisk\r\nregering.</pre><pre>Tyvärr får vi inte stöd när det gäller vårt förslag till\r\ngrundpension. Utskottet vill inte ens att förslaget\r\nutreds vidare. Det är synd. Naturligtvis kan den\r\nkostnadsökning som förslaget innebär också\r\ndiskuteras. Beroende på vilken modell man\r\nvidareutvecklar och vilka nivåer man lägger\r\nförslaget på i ett inläggningsskede kan också\r\nbehovet av extra resurser reduceras. Men om man\r\nser till den närmaste tioårsperioden, är även ett\r\nförslag med en grundpension om 100 000 kr. i det\r\nnärmaste kostnadsneutralt. Om vi hade förändrat\r\narbetsskadeförsäkringen och infört en\r\narbetsgivarperiod i sjukförsäkringen, hade det\r\nfunnits utrymme för en reform av den typ som\r\ncenterpartiet har föreslagit.</pre><pre>För undantagandepensionärerna lyckades ju\r\ncenterpartiet efter många år driva fram ett beslut\r\nsom innebär en förbättrad situation. Vi vet att vi\r\nhar rätt också när det gäller pensionsförmånerna.\r\nGrundpensionen kommer att bli verklighet. Den\r\nger rättvisa beträffande kvinnorna, och den\r\nerbjuder möjligheter att utveckla försäkringar som\r\nger den enskilde valfrihet i fråga om ytterligare\r\npensionsstöd.</pre><pre>Vårdår för vård av barn genomfördes under den\r\nborgerliga regeringsperioden. Tyvärr ges inte\r\ntillräcklig information till småbarnsföräldrar.\r\nDärför är inte alla medvetna om denna förmån. Vi\r\ni centerpartiet har under de senaste åren i motioner\r\nkrävt en bättre information. Vi har dessutom krävt\r\natt vårdåren skall tillföras automatiskt och att de\r\nskall gälla retroaktivt. Det är endast när det gäller\r\ninformationen som vi har lyckats vinna visst gehör\r\nför våra krav. Det är inte så, att vi är nöjda. Men vi\r\nhar i alla fall drivit frågan och har nu kommit en bit\r\npå vägen.</pre><pre>Vårdåren är betydelsefulla för den förälder som\r\ninte hinner få ihop sina 30 ATP-år. Detta gäller\r\nspeciellt de kvinnor som nu är i 50-årsåldern. Dessa\r\nhar i stor utsträckning för få år med inkomst för att\r\nkunna räkna med ett tillräckligt underlag för en\r\nframtida rätt till full pension. Med vårt förslag till\r\ngrundpension försvinner behovet av att räkna\r\nvårdår då grundpensionen uppgår till 3,5 ATP-\r\npoäng. Tyvärr är vi inte där ännu. Det betyder att\r\nvi fortsätter att driva kravet på vårdår när det gäller\r\nvård av barn. Jag har tidigare i dag talat om\r\nsocialdemkraternas motvilja när det gäller att visa\r\nsolidaritet med dem som har utfört arbete i hemmet\r\nmed vård av närstående. Det kan gälla vård av\r\nbarn. Men det kan lika väl gälla vård av sjuka äldre\r\nanhöriga. Det särskilda pensionstillskottet, som\r\nbeslutades sedan statsministern i samband med ett\r\ntelefonväkteri valåret 1988 hade lovat de föräldrar\r\nsom vårdat handikappat barn en förbättrad\r\nekonomi, har visat på stor njugghet. Möjligen fanns\r\nviljan att genomföra en reform. Men resultatet är\r\nen besvikelse. Många känner sig kränkta och\r\nlurade.</pre><pre>Ett relativt stort antal ansökningar har inlämnats\r\ntill försäkringskassorna av människor som vill få del\r\nav den utlovade förbättringen. Det har tyvärr visat\r\nsig att reglerna är så utformade att det är mycket\r\nfå föräldrar, främst kvinnor, som är berättigade till\r\ndetta särskilda pensionstillskott. Återigen har vi\r\nhär ett vallöfte som inte har infriats. Sent kom\r\nförslaget och fel blev det, anser vi i centerpartiet.\r\nAtt barn med skolplikt inte är hemmavid hela\r\ndagarna borde vara en självklarhet. Det borde inte\r\nleda till att föräldrarna förlorar rätten till denna\r\ninkomstförstärkning. Men lagen tolkas så snävt att\r\ndessa barns skoltid är skäl nog att avslå inlämnad\r\nansökan.</pre><pre>I riksförsäkringsverkets Allmänna råd 1990:6\r\nanges följande under rubriken Kortare avbrott i\r\nvården -- lägg märke till detta -- tiden för avbrott till\r\nnågra enstaka timmar, vilket måste anses vara en\r\naning mindre restrektivt än någon eller några\r\nenstaka timmar, men mer restriktivt än några få\r\ntimmar och väsentligt restriktivare än större delen\r\nav dagen.</pre><pre>Enkla och lättfattliga är reglerna naturligtvis inte\r\nför hur man skall bedöma enstaka timmar -- eller\r\nhur?</pre><pre>Reformen är alltså starkt begränsad, och den är\r\ninriktad på en mycket liten grupp föräldrar.\r\nUtskottet uttalar dock att man inom angivna ramar\r\ntillämpar vad som sägs i förarbetena på det sätt som\r\när förmånligast för den enskilde. Om man använder\r\nsitt sunda förnuft är det möjligt att fler får tillgång\r\ntill det särskilda pensionstillskottet. Nu överklagas\r\ndessa avslagsbeslut. Förhoppningsvis leder det till\r\nen ändrad praxis. Dessa föräldrar är väl värda en\r\ntrygg pensionstid med tanke på deras vårdinsats. Vi\r\ni centerpartiet anser att vårdtidens längd måste\r\nminskas från tio år till ett år. I vår reservation\r\nföreslår vi att även föräldrar till barn som har\r\nfullgjort skolplikt skall få rätt till särskilt\r\npensionstillskott.</pre><pre>Här finns ytterligare ett exempel på särskilda\r\nbestämmelser, som är krångliga och byråkratiska\r\noch som inte skulle ha behövts om grundpensionen\r\nhade varit genomförd. Då hade dessa mödrar fått\r\nen grundpension, som inkluderade ersättning för\r\nden vård som de har utfört och som samhället ännu\r\ninte har visat någon uppskattning för.</pre><pre>Frågan om stödet till handikappade utreds för\r\nnärvarande. Vi i centerpartiet har i en motion, som\r\nhar Marianne Jönsson som första namn, utvecklat\r\nvåra krav på en handikappolitik som medför bättre\r\nmöjligheter att leva ett normalt liv. När det gäller\r\nrätten till handikappersättning och bedömningen\r\nav denna kräver vi en mera likvärdig behandling\r\növer hela landet. Nu ingår även den frågan i\r\nhandikapputredningens uppdrag. Av den\r\nanledningen nöjer vi oss med att avvakta förslag.\r\nÄven de handikappade har fått en sämre\r\nekonomisk situation genom skatteomläggningen.\r\nService och vård har blivit mera kostsamma, och\r\nallt fler kommuner sparar in när det gäller hjälpen\r\ntill gruppen handikappade. Det är en utveckling\r\nsom måste förhindras. Normaliseringsarbetet\r\nmåste fortgå.</pre><pre>Herr talman! Med detta yrkar jag bifall till\r\nreservationerna 43, 61 och 72.</pre><pre>Anf. 84 BARBRO SANDBERG (fp) replik:</pre><pre>Herr talman! Karin Israelsson säger här att\r\nutskottet inte stöder centerns förslag om\r\ngrundpension. Jag konstaterar då att inte heller\r\npensionsberedningen har gjort det. Karin\r\nIsraelsson nämner alla fördelar med det här\r\npensionsförslaget. Men jag vill framhålla att det\r\nockså finns väsentliga nackdelar. Dessa har Karin\r\nIsraelsson inte nämnt i debatten i dag.</pre><pre>Vidare konstaterar jag att Karin Israelsson vill ge\r\nsken av att centern har en finansiering när det gäller\r\ngrundpensionen. Men i samband med den\r\nallmänpolitiska debatten för några månader sedan\r\nställde Anne Wibble en fråga till Görel Thurdin i\r\ndet här sammanhanget. Hon fick då svaret att det\r\nbara rörde sig om ett förslag och att det inte behövs\r\nnågon finansiering när det gäller förslag. Möjligen\r\nhar centern ändrat sig sedan dess.</pre><pre>Anf. 85 KARIN ISRAELSSON (c) replik:</pre><pre>Herr talman! Om Barbro Sandberg hade läst vår\r\nmotion och hemställan, skulle hon ha sett att det\r\nhandlar om ett förslag som skall utredas. Det rör sig\r\nalltså inte om något färdigt förslag. Och om Barbro\r\nSandberg dessutom hade lyssnat på mitt anförande,\r\nskulle hon ha hört att det finns en del\r\nfinanseringskällor att ösa ur.</pre><pre>Jag undrar vad det är som gör att Barbro Sandberg\r\nser sig föranlåten att vara den som står för den\r\nstarkaste kritiken mot vårt förslag om en\r\ngrundpension. Även moderaterna har faktiskt\r\nbörjat diskutera en form av grundpension, och det\r\ninnebär kanske att vi i centern tillsammans med\r\nmoderaterna kan komma fram till en lösning.</pre><pre>Barbro Sandbergs inlägg här, som alltså får stöd av\r\nAnne Wibble, kan tolkas så, att ni är fullständigt\r\nnöjda med nuvarande pensionssystem och med det\r\nsätt på vilket pengarna fördelas. Men inte heller\r\nnuvarande pensionssystem är helt\r\nkostnadsneutralt. Det finns vinster att hämta i fråga\r\nom ett grundpensionssystem. Vi företräder de små\r\nmänniskorna i pensionsfrågan. Jag tycker att det\r\nfinns starka skäl att satsa på en grundpension, som\r\nger människor den trygghet som de behöver. Om\r\nBarbro Sandberg och övriga i folkpartiet\r\nliberalerna tycker att det är värt att fortsätta med\r\natt lappa och laga det pensionssystem som vi har\r\narbetat med -- jag tänker då inte minst på de beslut\r\nsom vi har fattat i dag och på det som har\r\nframhållits i dagens debatt -- må ni få göra det. Men\r\ndet här aktuella systemet är inte kostnadsfritt. Det\r\ninnebär att det blir en hel del byråkrati. Vidare\r\ninnebär det många orättvisor och stora oklarheter.\r\nJag tycker att det finns all anledning att ta vårt\r\nförslag om en grundpension på allvar. Detta system\r\nkan byggas ut med frivilliga försäkringar som ger en\r\ngod trygghet. dvs. som erbjuder större trygghet än\r\nvad grundpensionen kan göra.</pre><pre>Anf. 86 BARBRO SANDBERG (fp) replik:</pre><pre>Herr talman! Det står i reservation 43:</pre><pre>''Utskottet anser att regeringen bör lägga fram\r\nförslag om en förstärkt grundpension i enlighet med\r\ndessa riktlinjer.'' vi har ju begärt att förslag skall\r\nläggas fram.</pre><pre>Sedan vill jag säga att folkpartiet värnar givetvis om\r\nde sämst ställda pensionärerna och menar att vi\r\nskall ha ett bra pensionssystem. Det vi vänder oss\r\nemot i centerns förslag till grundpension är\r\nförhållandet att det gynnar en viss kategori\r\npensionärer. Vi anser att när ett nytt system skall\r\nträda i kraft bör det vara rättvist. Men här gynnar\r\nman t.ex. pensionstagare som har låga\r\nboendekostnader, alltså de som bor i egna\r\nfastigheter eller jordbruksfastigheter med låga lån,\r\nmedan pensionärer som bor i lägenhet med hög\r\nhyra inte kommer att få full kompensation utan får\r\ndet sämre än vad det har i dag. Vi har därför sagt\r\nangående KBT att det för närvarande är viktigare\r\natt se till att kommunerna blir skyldiga att betala ut\r\nKBT enligt enhetliga regler i hela landet.</pre><pre>Anf. 87 KARIN ISRAELSSON (c) replik:</pre><pre>Herr talman! Jag tycker att det finns så pass många\r\nstora fördelar i ett grundpensionssystem, att det\r\nmåste överväga om enstaka pensionärer skulle få\r\ndet litet bättre än vad de har i dag. De stora\r\ngrupperna som får det bättre är kvinnorna som i\r\ndag lever på väldigt låg pension och där man inte\r\nerkänner det vårdarbete som de utför med bl.a.\r\nhandikappade barn, något som ju ligger Barbro\r\nSandberg väldigt varmt om hjärtat.</pre><pre>Det sägs att systemet skulle missgynna människor\r\nmed höga boendekostnader. Men det gäller\r\nmänniskor som redan i dag har en hög\r\nboendekostnad som inte täcks ens av det högsta\r\nKBP. De får i alla fall inte en försämrad situation.\r\nIngen får en försämrad situation med en\r\ngrundpension, men övervägande delen får ett\r\nbättre pensionsskydd. Det tycker jag finns all\r\nanledning att arbeta för. Vi prioriterar olika delar i\r\nvår politik, vi i centerpartiet jämfört med\r\nfolkpartiet liberalerna. Vi från vår sida driver det\r\nhär kravet väldigt starkt. Vi är helt övertygade om\r\natt vi skall kunna hitta möjligheter att finansiera det\r\nhär förslaget. Det ger enkelhet och rättvisa.</pre><pre>Om man vill ha KBT är det ingenting som hindrar\r\nkommunerna, om det skulle vara nödvändigt, att ge\r\nett särskilt bostadsstöd. Vi vet också att om man är\r\nmedveten om att vissa tillägg och ersättningar utges\r\nom kostnaderna är höga, brukar också kostnaderna\r\nstiga och fyller ut precis det utrymme där samhället\r\nträder in och täcker de extra kostnaderna. Så är det\r\nockså i det nuvarande KBT-systemet. Jag antar att\r\nmånga av hyresvärdarna är medvetna om hur högt\r\nKBT som utbetalas och därför tar ut en hyra som\r\nhelt täcker KBT-delen.</pre><pre>Vi har diskuterat vårt förslag med många.\r\nPensionsberedningen har varit mycket intresserade\r\nav det, och jag tror att många som har suttit i\r\npensionsberedningen delar min uppfattning om\r\nenkelhet, överskådlighet och minskad byråkrati.</pre><pre>Tredje vice talmannen anmälde att Barbro\r\nSandberg anhållit i protokollet få antecknat att hon\r\ninte ägde rätt till ytterligare replik.</pre><pre>Anf. 88 MARGÓ INGVARDSSON (v):</pre><pre>Herr talman! Vi började dagens debatt med att\r\ndiskutera situationen efter skatteomläggningen för\r\nlåginkomstpensionärerna. Nu skall vi avsluta vår\r\ndel av debatten med att diskutera pensionssystemet\r\ni stort. Uppdelningen gör att det är svårt att\r\nundvika att det blir en del upprepningar av\r\nmorgonens debatt. Själv tänkte jag börja med att\r\ndiskutera det som ligger till grund för\r\npensionsberäkningen, dvs. basbeloppet, fastän jag\r\när medveten om att detta diskuterades i morse. Då\r\nhade jag så mycket annat att ägna mig åt att jag inte\r\nfick möjlighet och tid att ta upp det i mina inlägg.</pre><pre>Det är alltså ytterligare en följd av\r\nskatteomläggningen att basbeloppet för i år och\r\nnästa år inte kommer att räknas upp efter alla\r\nprishöjningar. Regeringen har tillsammans med\r\nfolkpartiet beslutat att dra ifrån de höjningar som\r\när en följd av ökade indirekta skatter som skall\r\nfinansiera skatteomläggningen. Regeringen och\r\nfolkpartiet menar att om detta fick slå igenom på\r\nbasbeloppet, skulle pensionärerna kompenseras\r\ndubbelt: genom skattelättnader och som grädde på\r\nmoset skulle de få ett höjt basbelopp. Nu har vi\r\nredan i den första debatten på morgonen fått svart\r\npå vitt på att många pensionärer inte ens får mos\r\noch en mycket mindre del grädde. Men\r\nvärdesäkringen av pensionerna genom ett årligt\r\nhöjt basbelopp motsvarande alla prisökningar är\r\nmer än en ekonomisk fråga. Det handlar också om\r\nprinciper. Så länge vi har beslutet att pensionerna\r\nskall följa prisutvecklingen och inte\r\nlöneutvecklingen -- det finns de som förespråkar\r\ndet -- måste basbeloppet räknas upp i förhållande\r\ntill konsumentprisindex, annars finns inte samband\r\nmellan pensioner och prisökningar.</pre><pre>I betänkandet finns två reservationer, en från\r\nmoderaterna och en från centern, för att nuvarande\r\nfolkpensionssystem och pensionstillskott slås\r\nsamman till en grundpension. Centerns förslag är\r\ndet mest utvecklade. Jag har hela tiden varit väldigt\r\ntilltalad av förslaget att slå ihop pensionerna till en\r\ngrundpension. Men jag vänder mig emot att man\r\nförsöker lansera förslaget som om det skulle ge en\r\nbättre utdelning till låginkomstpensionärerna. Det\r\när inte sant. Det är möjligt att förslaget har andra\r\nfördelar, men om man sätter sig ner och räknar så\r\nupptäcker man faktiskt -- det gäller centerns förslag\r\noch centerns siffror -- att pensionärer som bara har\r\nfolkpension och pensionstillskott men som råkar bo\r\ni en kommun där man betalar ett hyfsat kommunalt\r\nbostadstillägg, t.ex. Stockholm eller min\r\nhemkommun Sundbyberg som faktiskt är ganska\r\ngenerösa, kommer att få mycket mindre pengar i\r\nhanden med centerns förslag om grundpension\r\njämfört med vad de får i dag. Det är ju den faktiska\r\ninnebörden av förslaget. Jag tycker inte att man\r\nskall förtiga det. Det kan finnas andra fördelar med\r\natt slå ihop dem.</pre><pre>Centerns förslag kostar 10 miljarder. I dagens läge\r\ntycker jag att det är viktigare och bättre att använda\r\ndessa 10 miljarder på ett annat sätt. Vi vill främst\r\nanvända pengarna till ett ökat stöd till boendet, för\r\ndet kommer de låginkomstpensionärerna bäst till\r\ndel. Boendekostnaden tar ju en allt större del av\r\ninkomsterna.</pre><pre>Vi anser att den utredning som nu skall påbörjas för\r\natt göra om KBT bör arbeta efter följande\r\nriktlinjer. Man skall slopa det här med nedre och\r\növre hyresgräns och att minimibeloppet för att få\r\nstatsbidrag till kommunerna skall vara 80 %\r\ndäremellan. Konstruktionen med hyresgränser och\r\nen procentsats på 80 % inbjuder ju kommunerna\r\ntill att laborera med procentsatsen. Jag tycker att\r\nman skall besluta om en fast summa. Självfallet\r\nmåste det vara möjligt för kommuner som så önskar\r\natt lägga sig över den summan, men jag tror inte att\r\ndet blir så många variationer som vi har i dag med\r\njust procentsatsen.</pre><pre>Sedan tycker vi också att det är viktigt att\r\nstatsbidraget till kommunalt bostadstillägg höjs\r\nsuccessivt. Jag vill i det sammanhanget påminna om\r\natt före den borgerliga regeringsperioden, 1978, var\r\nfaktiskt statsbidraget till KBT drygt 40 %. Jag har\r\ninte siffrorna med mig, men jag tror att det låg på\r\n44 % då. Det tycker jag också att de borgerliga\r\npartierna bör betänka. I förmiddags slogs de hårt\r\nför att staten skall ta en ökad del av kostnaderna\r\nför det extra kommunala bostadstillägget. Det var\r\nfaktiskt de borgerliga partierna som en gång\r\nkraftigt minskade det statliga stödet till kommunalt\r\nbostadstillägg. Nu tycker jag alltså att det finns skäl\r\natt börja höja upp det. En lämplig nivå kunde vara\r\natt återställa det till den nivå som det låg på innan\r\nvi fick en borgerlig regering.</pre><pre>Vi tycker att målet för bostadsstödet på sikt skall\r\nvara att staten står för hela kostnaden. Då blir det\r\nju en naturlig del av pensionen. Det är också, som\r\nvi ser det, den enda möjligheten för pensionärer\r\növer hela landet att få lika rätt till en god bostad.\r\nOm staten står för hela kostnaden och om man\r\nockså betalar ut det kommunala bostadstillägget i\r\nförhållande till hyran, måste man fastställa en\r\nskälig bostadsstandard. Vi tycker att de gamla\r\nnormerna för skälig bostadsstandard fortfarande\r\nkan gälla, dvs. att ensamstående har rätt att bo i två\r\nrum och kök, två personer har rätt till tre rum och\r\nkök.</pre><pre>Det har sagts här tidigare i dag att låg pension i\r\nförsta hand är ett kvinnoproblem. Det kan inte\r\nupprepas nog ofta. Merparten av alla\r\nlåginkomstpensionärer är kvinnor. Det behövs\r\nförst och främst förebyggande åtgärder för att\r\nkommande generationer kvinnor inte skall drabbas\r\nav samma magra pension som dagens pensionärer.\r\nI betänkandet har vi två förslag. Det skulle vara en\r\ngod hjälp för kvinnorna i dag om man retroaktivt\r\nfick tillgodoräkna sig vårdåren från 1960. Det\r\nskulle undanröja en hel del av problemen för\r\nkvinnorna på så sätt att man lättare skulle komma\r\nupp i full tid för att tillgodoräkna sig ATP-poäng.</pre><pre>Vi har också ett annat förslag. Det gäller en\r\nfrivillig pensionsförsäkring i offentlig regi. Vi\r\nmenar att man kunde ha ett system där man vid en\r\nviss åldersgräns -- om man då inte kommit upp i mer\r\nän i genomsnitt t.ex. 4 poäng -- skulle ha rätt att\r\nteckna en statlig privat pensionsförsäkring med\r\nförmånliga regler. Premien skulle vara mycket låg\r\nså att låginkomsttagare verkligen hade råd med\r\nden. Den behöver inte nödvändigtvis vara\r\navdragsgill på skatten. Den här\r\npensionsförsäkringen skulle i första hand syfta till\r\natt man får en god utdelning som pensionär. Den\r\nskulle inte vara ett sätt att få betala mindre skatt.</pre><pre>Det behövs också åtgärder riktade direkt till dem\r\nsom redan är pensionärer. Vänsterpartiet\r\nprioriterar då att man ökar insatserna för ett bättre\r\nbostadsstöd.</pre><pre>Herr talman! Vänsterpartiet står givetvis bakom\r\nsamtliga reservationer i hela betänkandet där våra\r\nnamn finns med. I den här avdelningen yrkar jag\r\nbifall till reservationerna 39 och 59.</pre><pre></pre><pre>Anf. 89 MARGIT GENNSER (m) replik:</pre><pre>Herr talman! Jag vill endast göra ett förtydligande\r\nav vad Margó Ingvardsson sade. Hon pekade på\r\natt det finns vissa paralleller mellan centerns och\r\nvår syn på en omvandling av ATP.</pre><pre>Jag vill då hänvisa till det som står i reservation 42,\r\ndär vi säger att man skall studera möjligheten att\r\nlyfta upp golvet så att man får en successivt ökad\r\ngrundpension samtidigt som taket ligger fast och\r\nman får en annan typ av inkomstrelaterad pension.\r\nLåt mig upprepa vad jag sagt tidigare, att\r\nomvandlingen av ATP är viktig. ATP är inte längre\r\nnågonting oantastbart, utan det är ett instabilt\r\nsystem. Det har jag talat om ganska ofta här i\r\nkammaren. Men jag har också sagt att om man gör\r\nen förändring skall den vara hållbar inte bara i 10\r\når, utan i 30 eller 50 år. Vi har sagt att man\r\nnaturligtvis också måste studera andra lösningar.\r\nJag hänvisade t.ex. till Bröms och gav exempel på\r\nnågra amerikanska modeller. Jag tycker att vi skall\r\nvara förutsättningslösa och inte hamna i gräl om\r\nolika modeller, utan med öppna ögon se på olika\r\nmodeller som kan passa in på 2000-talet. Vi skall\r\nkomma ihåg att förhållandena sannolikt kommer\r\natt vara helt andra då och att människor kommer\r\natt ha annan yrkesverksamhet, annan\r\narbetsfördelning mellan män och kvinnor osv. Det\r\när det systemet vi skall bygga upp. För dem som\r\nredan är inne i ATP-systemet gäller det att få fram\r\nverkligt bra och oantastbara övergångssystem.</pre><pre>Jag är optimist och tror att vi kan finna vettiga\r\nlösningar. En förutsättning är att vi först försöker\r\natt så objektivt som möjligt analysera de olika\r\nsystemen.</pre><pre>Anf. 90 RAGNHILD POHANKA (mp):</pre><pre>Herr talman! Detta är det näst sista anförandet --\r\ndet fjärde för min del i dag. Det är en oerhört stor\r\nflora av människor och mycket pengar det handlar\r\nom. Jag nämnde det i morse; det är länge sedan\r\nnu. -- En lång dags färd mot natt.</pre><pre>Jag vill till att börja med yrka bifall till\r\nreservationerna 39, 44, 51 och 77, och står\r\nnaturligtvis bakom de reservationer där mitt namn\r\nfinns med.</pre><pre>I morse togs ett beslut här i kammaren om ett\r\nsärskilt bostadstillägg för de av skattereformen\r\nmest drabbade pensionärerna. Det gäller för år\r\n1991 och retroaktivt från den 1 januari i år. Beslutet\r\nträder, efter snabbehandling, i kraft den 1 maj\r\n1991. Under den tid som jag har suttit här i\r\nkammaren -- den är ganska kort -- har det kommit\r\noerhört många stora, nya pålagor för\r\nförsäkringskassan. Och jag har läst på att innan jag\r\nkom hit har man beslutat om ännu fler, om\r\ndelpension och om föräldraförsäkring som skall\r\nkunna tas ut i småbitar. Det är ett stort arbete som\r\nförsäkringskassan får, och den belastas mer och\r\nmer. Vi måste se till att de också har möjlighet att\r\ngenomföra arbetet på ett bra sätt och ändå hinna\r\nmed rehabiliteringen.</pre><pre>Återställandet av basbeloppet ser jag som en viktig\r\nreform tillbaka till hur det var tidigare.\r\nBasbeloppet förlorar ju sitt värde om det inte följer\r\nprisutvecklingen. Då kan man ju hitta på nästan\r\nvilken summa som helst; i år tycker vi att en summa\r\när lämplig, ett annat år tycker vi att någon annan är\r\nlämplig. Återställandet av den ursprungliga\r\nberäkningen av basbeloppet tycker vi är viktigt. För\r\nvår del i miljöpartiet tycker vi att det är oväsentligt\r\nom man utgår från oktober eller november. Men\r\ndet skall vara de gamla kriterierna för att beräkna\r\nbasbeloppet.</pre><pre>Moderaternas krav i motion Sf270 om en utredning\r\nav okorrigerade basbeloppsindex, så att\r\nbasbeloppet räknas upp med fulla prisförändringar,\r\när intressant. Jag skulle vilja titta mer på det. Jag\r\nhar inte riktigt satt mig in i vad det innebär. Om\r\npensionärerna inte får full kompensation för\r\nprisökningarna borde det naturligtvis redovisas\r\nöppet. Det skulle ge tydliga besked om vad det\r\nhandlar om.</pre><pre>Några gånger här i dag har man hastigt berört hur\r\ndet ser ut i EG. En del av de frågor som kommer\r\nupp i socialförsäkringsutskottet gäller naturligtvis\r\nEG-harmoniseringen.</pre><pre>I Sverige är vi kvinnor vana vid att ha ett\r\nyrkesarbete. Vi kan på det sättet bygga upp vår\r\nidentitet och våra kunskaper för framtiden. På det\r\nviset kan vi också tjäna in vår pension själva. Vi vet\r\natt i Spanien är 70 % av kvinnorna hemmafruar, i\r\nVästtyskland 50 %. Man är där helt beroende av sin\r\nmake för att få en vettig pension, dvs. man får köpa\r\npensionsförsäkringar. Vi vet att det är 62 % i\r\nVästtyskland som inte har någon pension alls.\r\nDetta är ganska hårresande. Vi måste slå vakt om\r\nvårt trygghetssystem, och alldeles speciellt när det\r\ngäller sjukförsäkring och pensioner. Om man i\r\nnågot av de nämnda länderna har en\r\nlåginkomsttagare som make, har man kanske inte\r\nråd att betala för någon pensionsförsäkring.</pre><pre>Miljöpartiet de gröna anser alltså att vi skall bevara\r\nvåra möjligheter att arbeta in en pension. Men trots\r\ndetta behövs det en bra grundpension för de\r\nmänniskor som t.ex. har vårdat egna barn, vårdat\r\nanhöriga eller av andra skäl inte har kunnat arbeta.</pre><pre>Jag skall övergå till reservationerna. Ett av de\r\nviktigaste yrkandena -- i en reservation tillsammans\r\nmed vänsterpartiet -- gäller återställandet av\r\nbasbeloppet.</pre><pre>Jag tycker att det är viktigt att man ger invandrarna\r\nen folkpension. Annars är de beroende av att\r\nenbart leva på socialbidrag. När de gäller äldre\r\ninvandrare bör man efter ett visst antal år se över\r\ndet hela och i stället utbetala folkpension till dem.\r\nDet är inte fråga om att det kostar pengar, men det\r\nblir ett bättre system, det är lättare att\r\nadministrera. Invandrarna mår också bättre av att\r\nde inte söker hjälp utan att pensionen är även deras\r\nrättighet. Har vi invandrare eller flyktingar som har\r\nfått stanna, så skall de ju också få ta del av svenska\r\nförmåner.</pre><pre>Vi vill ha en ny utredning om grundpensionen.\r\nKBT bör enligt vår mening vara lika över hela\r\nlandet. Vi vill alltså att det skall utredas\r\nförutsättningslöst om detta skall vara en statlig eller\r\nen kommunal angelägenhet. Men det bör i alla fall\r\nvara likadant över hela landet. Själv anser jag att\r\nKBT skall gå utanför grundpensionen, eftersom\r\nmänniskor har så olika hyror. Det finns ju de som i\r\nstort sett inte har någon hyra alls. De finns också\r\nmänniskor som bor i nybyggnationer med oerhört\r\nhöga hyror. Dit blir ofta pensionärer hänvisade att\r\nflytta när de blir ensamstående. Men jag kan inte\r\nsäga hur det skall bli; det måste naturligtvis utredas\r\nförutsättningslöst.</pre><pre>Sedan tycker vi att man noga skall se till att\r\nväxelvård går att genomföra, och att man inte ger\r\nsådana pensionsförmåner att det blir sämre för dem\r\nsom får växelvård. Det har att göra med om\r\nvederbörande betraktas som ensamstående när det\r\ngäller KBT och pension. Det är alltså viktigt att\r\nman ger människor en chans att få växelvård. Den\r\nena parten i äktenskapet orkar inte alltid sköta sin\r\nmake eller maka. Dessutom behövs kanske\r\nbehandlingar. Om då växelvård kan ordnas och\r\npatienten kan vara hemma under viss tid, så bör\r\nman se till att inte förutsättningarna minskar. Det\r\nblir ju en mycket billigare vård, när alternativet är\r\natt patienten alltid måste vara på sjukhus eller i\r\nlångvård.</pre><pre>Miljöpartiet de gröna anser att pensionsåldern skall\r\nvara flexibel, från 60 till 70 år. Vi tycker att det är\r\nviktigt att man skall kunna välja en pensionsålder.\r\nDet finns ju länder som har lägre pensionsålder än\r\nvi, så det är inget märkligt. Många människor är\r\nutslitna, och speciellt många kvinnor har nu\r\nförslitningsskador. Vid svåra förslitningsskador får\r\nde ganska lätt förtidspension. Men kunde de då\r\nvälja att bli pensionärer, så skulle de slippa ifrån\r\nutredande.</pre><pre>Vi vill ha en automatisk rätt till vårdår när det gäller\r\nvård av små barn under tre år. Man bör enligt vår\r\nmening kunna gå tillbaka så långt som till 60-talet i\r\ndetta avseende. Det är många som har flera barn,\r\nsom har vårdat vart barn under tre år och som inte\r\nkommer upp till 30 år för full pension. En ökning\r\ntill 40 år skulle ytterligare diskriminera kvinnorna i\r\npensionshänseende. 30 år -- av vilka man räknar\r\nmed de 15 bästa -- är i varje fall en ganska lång tid\r\nnär det gäller att ha yrkesarbete, speciellt som\r\nmånga nu har långa studier och kanske är hemma\r\nett visst antal år för sina barn. Då blir det mycket\r\nsvårt för kvinnorna att komma upp till full ATP.</pre><pre>Vi tycker att det är en snårskog när det gäller\r\nhandikappersättningen. Den behöver ses över, och\r\nvi kommer att stödja vänsterpartiets reservation\r\nnr 67.</pre><pre>Miljöpartiet anser också att särskild\r\nhandikappersättning vid funktionsnedsättning bör\r\nkunna utgå även när man har fyllt 65 år. Man har\r\ninte så mycket mindre besvär med sitt handikapp\r\nom man är ålderspensionär än om man är under\r\npensionsåldern. Vi vill alltså gärna se över detta\r\nproblem. Har man ett svårt handikapp, så behöver\r\nman ju samma hjälp även om man har fyllt 65 år.</pre><pre>Vi behöver en parlamentarisk utredning när det\r\ngäller KBT-systemet. Jag nämnde förut att vi anser\r\natt det bör vara samma KBT för alla i hela landet,\r\noch vi yrkar tillsammans med moderaterna på en\r\nparlamentarisk utredning. Den här frågan kom i\r\nolika moment, och det var olyckligt, för det var\r\nflera partier som hade liknande uppfattning. Det\r\nskulle ha varit förnämligt om vi kunnat avge en\r\nsamlad reservation. Jag tar delvis på mig skulden,\r\nför vi kunde kanske ha tagit upp den här saken till\r\ndebatt. Då hade det blivit en mycket stark\r\nreservation för att se över KBT-systemet.</pre><pre>Anf. 91 INGEGERD ELM (s):</pre><pre>Herr talman! Vi har nu talat om pensioner under\r\nrätt stor del av denna dag. I långa stycken är vi\r\nganska överens, bl.a. om vad som kan kallas det\r\nnordiska systemet, nämligen att man har en\r\ngrundläggande trygghet, en folkpension som utgår\r\nlika för alla, oavsett om man har haft\r\nförvärvsarbete eller ej. En sådan form av\r\ngrundtrygghet finns alltså endast i de nordiska\r\nländerna, Nederländerna och Canada.</pre><pre>Men sedan skiljer sig vår syn ganska väsentligt.\r\nOrsaken till att det i detta betänkande inte finns\r\nförslag om några större förändringar är naturligtvis\r\natt pensionssystemet har utretts under några år.\r\nUtredningen lämnade sitt slutbetänkande i slutet av\r\n1990. De analyser och förslag som där lämnats är\r\nnu ute på remiss och skall sedan beredas.</pre><pre>Margit Gennser, som för ett par timmar sedan\r\ntrodde att jag nedvärderade hennes analytiska\r\ninlägg här, måste på något vis ha missuppfattat mitt\r\nminspel. Jag tyckte att det var ganska intressant att\r\nlyssna men jag hade möjligen hunnit bli litet trött i\r\nhuvudet efter hela dagen, så att mitt minspel gav ett\r\nintryck av att jag var uttröttat av hennes inlägg.\r\nMen så var inte alls fallet.</pre><pre>När det gäller de analyser som Margit Gennser här\r\ngör, måste man tillägga att i analyserna ingår också\r\nen politisk värdering. Det är inte enbart\r\nekonomiska slutsatser som ligger till grund för\r\nbesluten om sociala välfärdssystem, och det är det\r\nnaturligtvis inte heller när det gäller pensionerna.\r\nDet tycker jag har framgått ganska tydligt när vi här\r\nhar hört inläggen av Karin Israelsson och Margit\r\nGennser. Även från folkpartihåll gjordes ett inlägg\r\nbeträffande centerns system till ny tilläggspension.\r\nDet är alltså ganska olika förslag som framläggs.</pre><pre>Jag vill främst rikta mig till centerpartiet. Det har\r\nsagts tidigare, men jag vill också påpeka att\r\ncenterpartiets förslag innebär att bostadstillägget är\r\ninlagt i vad man kallar grundtryggheten. Alltså\r\ngynnar det pensionärer med låga boendekostnader\r\nmen också med kapitalinkomster eller andra\r\nsidoinkomster, framför pensionärer som bor till\r\nnormala kostnader i en storstad och som inte har\r\nnågon förmögenhet.</pre><pre>Det är en klar profil i det förslaget som gör, tycker\r\njag, att man inte enbart kan tala om att det är ett\r\nkvinnovänligt system. Det handlar om en\r\nfördelning av pengar som vi socialdemokrater inte\r\när intresserade av att ställa upp på.</pre><pre>Gemensamt för moderaternas och centerns förslag\r\när såvitt jag förstår att ATP minskar i betydelse i\r\ndessa system. I centerns förslag är det bara\r\ninkomster mellan 4,5 och 7,5 basbelopp som i\r\nfortsättningen skall ligga till grund för ATP. I\r\nmoderaternas är golvet något lägre, om jag har\r\nförstått det hela rätt.</pre><pre>Det är ju faktiskt så i båda förslagen att den som är\r\nlåginkomsttagare eller som arbetar deltid under en\r\nlängre period inte har någon större utdelning\r\nekonomiskt i sin pension av detta arbete, jämfört\r\nmed den som kanske inte har arbetat alls. Det är\r\nockså någonting som skiljer oss från moderaterna\r\noch centern -- ideologiskt tydligen -- att enligt deras\r\nförslag minskar ATP i betydelse i\r\npensionssystemet.</pre><pre>I pensionsberedningen diskuterades flera olika\r\nmodeller för att förenkla och för att sammanfoga\r\nATP och folkpensioneringen på ett bättre sätt, för\r\natt få ett enhetligare och mera lättöverskådligt\r\nsystem. En av modellerna är den som centern\r\nförespråkar och som vi har analyserat något. En\r\nannan modell, som majoriteten i\r\npensionsberedningen har funnit intressant, innebär\r\natt man i stället stärker ATP i pensionssystemet.</pre><pre>De här modellerna finns med i vår redovisning i\r\nslutbetänkandet och blir naturligtvis föremål för\r\nyttrande i remissomgången.</pre><pre>Jag skulle vilja kommentera vad Margit Gennser\r\nsade om att ATP är ett fördelningssystem. Margit\r\nGennser sade att det är inte att undra på att\r\nförtidspensionärerna ökar i antal, för efter 15 års\r\narbete lönar det sig att gå i pension. Detta har\r\nvarken utskottet eller pensionsberedningen\r\negentligen dragit någon slutsats av, enligt Margit\r\nGennsers uttalande här.</pre><pre>Jag vill säga att åtminstone i det stora betänkandet,\r\nmen jag tror även i något tidigare betänkande har\r\npensionsberedningen tagit upp just ökningen av\r\nförtidspensioneringen och den faktiska sänkningen\r\nav pensionsåldern under senare år beroende på\r\nökningen av förtidspensioneringen. Men vi har inte\r\ndragit den slutsatsen att förtidspension utgår i ökad\r\nomfattning beroende på att den enskilda personen\r\nkan anse att det är lönande att söka pension, utan\r\nvi har dragit den slutsatsen att utslagningen från\r\narbetslivet är alldeles för stor. Därför måste vi med\r\nolika medel försöka motverka den tilltagande\r\nförtidspensioneringen, och förslag om detta\r\nkommer nu i rehabiliteringspropositionen.</pre><pre>Så olika slutsatser kan man alltså dra av samma\r\nfenomen. Därför tror jag inte att Margit Gennser\r\nskall säga att moderaterna är bäst på att göra\r\nanalyser av våra försäkringssystem.</pre><pre>När det gäller förtidspensioneringen tycker jag att\r\ndär märks tydligt fördelen med ett\r\nfördelningssystem, nämligen att vi har möjlighet till\r\nantagandepoäng för den som skadar sig mycket\r\nsvårt i unga år och som därför inte kan gå tillbaka i\r\nförvärvslivet.</pre><pre>Så skall jag ägna mig något åt vad som har sagts från\r\ntalarstolen före mig i detta ämne. Särskilda\r\npensionstillägget har många talat om. Om jag inte\r\nhörde fel, tyckte jag att Margit Gennser sade att\r\nsystemet som beslöts att gälla retroaktivt gäller från\r\n1962. Varför inte från 1960, när ATP inrättades?\r\nundrade hon.</pre><pre>Systemet är retroaktivt från 1964, och det finns en\r\nmycket klar beskrivning till varför det gäller fr.o.m.\r\ndet året. Vårdbidraget, som tidigare utgick i form\r\nav invaliditetsersättning, ändrades nämligen så att\r\ndet fr.o.m. 1973 kom att bli pensionsgrundande.\r\nUnder tiden 1964--1973 var alltså inte detta bidrag\r\npensionsgrundande, och därför gäller nu\r\npensionstillägget fr.o.m. 1964.</pre><pre>Flera har talat om systemet med pensionstillägg,\r\noch jag vill därför uppehålla mig litet grand kring\r\ndetta. Vi vet att den reformen trädde i kraft efter\r\nen mycket kort beredning. Det sades också att\r\nreformen skulle vara starkt begränsad, därför att\r\nden skall gälla just de föräldrar som beroende på\r\ntidigare socialförsäkringssystem inte haft möjlighet\r\natt tjäna in ATP och inte heller har kunnat gå ut i\r\narbete.</pre><pre>Eftersom ytterst få har kunnat få den här formen\r\nav ATP-poäng, har vi skrivit i vårt betänkande:\r\n''Utskottet ser emellertid inte något hinder för att\r\nman inom de angivna ramarna tillämpar\r\nförarbetena på det sätt som är förmånligast för den\r\nenskilde.'' Vi har alltså uttryckt en mening där.</pre><pre>Därtill har vi fått klart för oss att\r\nriksförsäkringsverket samlar in de uppgifter som nu\r\nfinns på försäkringskassorna, sedan denna reform\r\nvarit i kraft en mycket kort tid. Vi har därmed inte\r\npå grund av motionerna som nu finns varit beredda\r\natt lägga fram förslag till någon förändring, utan vi\r\ntycker att det är viktigt att få ett bra underlag från\r\nriksförsäkringsverket. Men det finns ju möjlighet\r\natt ta upp detta vid ett senare tillfälle, och jag tror\r\natt det kommer att bli nödvändigt, så som reformen\r\nhar fungerat.</pre><pre>Margó Ingvardssons inlägg handlade till en rätt\r\nstor del om basbeloppet. Den åsikt som Margó\r\nIngvardsson framförde här är jag också beredd att\r\nställa mig bakom. Vi har inte principiellt tyckt att\r\ndet är ett bra sätt att förändra basbeloppet, men i\r\ndetta fall fanns det ingen annan möjlighet om\r\nkonsekvenserna inte skulle bli helt snedvridna vid\r\nomläggningen av skattesystemet. Därför gick\r\nkompensationen -- genom ett höjt\r\npensionstillskott -- särskilt till de pensionärer som\r\ninte kom i åtnjutande av en skattesänkning. Själva\r\nprincipen har vi nog alla i riksdagens kammare vänt\r\noss emot tidigare. Det är inte med någon större\r\nglädje som vi har ställt oss bakom denna\r\nförändring. Det var en möjlighet att få ett bra\r\nförslag som anknöt till omläggningen av skatterna.\r\nSambandet mellan priser och pensioner är\r\nnaturligtvis en viktig princip.</pre><pre>När det sedan gäller en utredning om förändrat\r\nKBT efter det beslut som vi har tagit i dag, dvs. ett\r\nKBT för framtiden, aviseras en sådan utredning i\r\npropositionen. Den lämnade förslag till ett särskilt\r\nKBT. Man skall göra en förutsättningslös översyn\r\nav KBT i framtiden eftersom det beslut som vi har\r\nfattat i dag är av kortvarig karaktär.</pre><pre>Med detta, herr talman, yrkar jag bifall till\r\nhemställan i utskottets betänkande, avsnitt IV.</pre><pre>Anf. 92 MARGIT GENNSER (m):</pre><pre>Herr talman! Remitteringen av\r\npensionsberedningens förslag har man tövat med.\r\nBetänkandet kom 1990. Det tog lång tid innan man\r\nskickade ut det, och jag förstår varför. Det är väl\r\nskönt att få svaren framåt sommaren. Då behöver\r\nman inte göra någonting. Detta är naturligtvis en\r\nhet politisk fråga.</pre><pre>Då kommer vi in på de politiska värderingarna.\r\nMina värderingar har jag deklarerat mycket klart,\r\noch de är moderata värderingar. Ett\r\npensionssystem måste vara oantastbart. Det är en\r\nlång planeringshorisont för den enskilde, och det\r\nmåste vara stabilt. Det får inte åstadkomma alltför\r\nstora skattekilar eftersom vi då får en mycket dålig\r\ntillväxt. Pensionsberedningen har instämt i detta.</pre><pre>Vi har inte tagit ställning till hur man skall klara av\r\nomvandlingsprocessen. Det är ett svårt tekniskt\r\nproblem, men jag tror att det går att lösa.</pre><pre>När det gäller skattekilarna är det inte min egen\r\nuppfinning, utan jag utgick ifrån konjunkturrådets\r\nrapport 1991, Sverige vid vändpunkten. Denna bok\r\när skriven av Lars Bergman, Ulf Jakobsson, Mats\r\nPersson och Hans Tson Söderström. De är ganska\r\nkända ekonomer, och det handlar inte om särskilt\r\nmärkvärdiga saker. De konstaterar bara att\r\nmänniskor anpassar sig efter systemen. Om det\r\nmesta av pensionsavgifterna efter det att man har\r\navverkat sina 15 bästa år blir skatt, eller nästan helt\r\noch hållet skatt, påverkar detta personens\r\nsanningsmönster. Det har vi sett på andra håll i\r\nsocialförsäkringssystemet. Vi har sett det i\r\nsjukförsäkringen, och vi kan väl misstänka att vi har\r\nsett det när det gäller arbetsskadeförsäkringen.\r\nRiksdagens revisorer konstaterar att systemet\r\nmotverkade rehabiliteringen. Det betyder att\r\nantalet människor som är arbetsskadade ökade\r\nlitet.</pre><pre>En sak som man kanske skall fundera litet över är:\r\nHur kommer det sig att folk är utsatta för en så\r\nmycket sämre arbetsmiljö i dag än de var på 1950-\r\noch 1960-talen? Då hade vi fortfarande mycket\r\ndåliga miljöer kvar t.ex. inom gjuteriindustrin och\r\näven på andra håll. Det har ändå hänt väldigt\r\nmycket inom industrin. Det är klart att vi får andra\r\ntyper av skador. Det är klart att folk får högre krav\r\nosv., men jag tror att vi skall vara försiktiga med att\r\ntala om ohälsotal. De är något inflaterade. Jag\r\nsäger inte att det inte är så att det finns folk som\r\nverkligen blir yrkesskadade, men jag säger att hela\r\nökningen som vi har sett beror på en mängd olika\r\nfaktorer.</pre><pre>Anf. 93 KARIN ISRAELSSON (c):</pre><pre>Herr talman! Ingegerd Elm hade litet svårt med\r\nbegreppen här. Vi kallar vårt förslag grundpension,\r\noch att det sedan ger grundtrygghet är vi överens\r\nom.</pre><pre>Den kritik som Ingegerd Elm riktar mot förslaget\r\ntill grundpension gäller att det skulle gynna\r\nförmögna landsortsbor. Det är i så fall första\r\ngången som socialdemokraterna har tvekat inför att\r\ngynna någon som har det bra. Skatteomläggningen\r\nvar ju till klar fördel för dem som har höga\r\ninkomster och inför den omläggning hesiterade\r\naldrig socialdemokraterna, utan det förslaget\r\ngenomförde man. Det är möjligt att det förkommer\r\nförmögna landsortsbor, men att det skulle göra det\r\ni så stor mängd att det skulle förhindra att man även\r\ngenomförde grundpensionen har jag svårt att inse.\r\nNär det gäller de landsortsbor som jag känner på\r\nhemmaplan handlar det inte förmögna\r\nlandsortsbor, utan det handlar många gånger om\r\nsvårt utslitna kvinnor med mycket låg pension, med\r\nbostadskostnader som kanske inte berättigar till\r\nKBT. Det innebär kostnader för att bo kvar på det\r\nhär stället som kanske inte ligger som grund för ett\r\nKBT. De bor inte gratis för att de bor på\r\nlandsbygden. Det är en föreställning som jag\r\ntrodde var borta från en medveten\r\nriksdagsledamots horisont.</pre><pre>Man kan ibland få den uppfattningen att\r\nsocialdemokraterna inte tvivlar i tron på att ett\r\nframtida ATP-system skall behålla sin fräschör.\r\nFaktum är att man redan i dag med 3,5\r\npensionspoäng inte har någon fördel av ATP-\r\nsystemet. Dessa poäng är redan förbrukade och\r\nfinns med i basen. Det är dem vi tänker utnyttja i\r\nvårt grundpensionssystem också.</pre><pre>När det sedan gäller avgifterna till systemet\r\nförändrade vi dem redan i fjol. När det gäller\r\narbetsgivaravgiftssidan tog vi från\r\nfolkpensionsavgifterna och lade över på ATP-\r\navgifterna. Man är redan inne på det här systemet,\r\näven om ni kanske inte har fått det klart för er.</pre><pre>Det särskilda pensionstillägget är förhoppningsvis\r\nmöjligt att förändra så att det kommer dem som\r\nbehöver det till godo, men det har varit många\r\nkrångliga omvägar. Det finns många besvikna\r\nmänniskor i kanten av den vägen. Det finns all\r\nanledning att nu rehabilitera detta i det avseendet.</pre><pre>Anf. 94 MARGÓ INGVARDSSON (v):</pre><pre>Herr talman! Det är mycket bra att Ingegerd Elm\r\när överens med mig om att det rent principiellt är\r\nfel att inte höja basbeloppet med hela prisökningen\r\nför året. Det är bra att vi är överens på den\r\npunkten. Det bådar gott för framtiden. Det kanske\r\nfinns ett hopp om att vi kan återställa basbeloppet.</pre><pre>Men jag är inte överens med Ingegerd Elm när hon\r\nsäger att det skulle få fördelningspolitiskt oriktiga\r\nkonsekvenser om man inte hade gjort den här\r\nförsämringen av basbeloppet. Om man anser att\r\ndet är fördelningspolitiskt fel att de bäst betalda\r\npensionärerna får mest ut av att hela\r\nprisökningarna får slå igenom på basbeloppet,\r\nmåste man ju tänka om helt och hållet när det gäller\r\nvärdesäkringarna av pensionerna. Vi räknar ju\r\nvarje år upp pensionerna i förhållande till\r\nbasbeloppet. Detta är en direkt följd av\r\nprisutvecklingen. Då får ju varje år de bäst betalda\r\npensionärerna ut mest av det systemet. Kritiserar\r\nman detta förhållande i det ena fallet måste man ju\r\nkritisera det i det andra fallet.</pre><pre>Jag vet inte om socialdemokraterna har några\r\nplaner på att helt och hållet gå ifrån denna\r\nberäkning när man höjer pensionerna. Om så är\r\nfallet kan jag förstå ert resonemang när det gäller\r\natt urholka basbeloppet, annars förstår jag det inte.</pre><pre>Anf. 95 BARBRO SANDBERG (fp):</pre><pre>Herr talman! Jag beklagar verkligen att\r\nutskottsmajoriteten inte har tillstyrkt vår motion\r\nom att vårdår skall räknas från första året. Detta får\r\ntill följd att handikappade ungdomar inte heller kan\r\nflytta hemifrån förrän de har fyllt 26 år, eftersom\r\ndet skall gå minst tio år och ett av villkoren är att de\r\nskall ha haft hel förtidspension och\r\nhandikappersättning. Har man vårdat ett barn\r\nunder 16 års ålder och haft vårdbidrag borde även\r\ndenna tid kunna räknas som kvalifikationstid.</pre><pre>Jag anser likaså att det är orimligt att en förälder\r\nblir nekad det särskilda pensionstillägget bara\r\ndärför att barnet har varit i skola eller i\r\ndagcenterverksamhet. Menar verkligen\r\nsocialdemokraterna att gravt handikappade barn\r\ninte skall gå i skolan?</pre><pre>Anf. 96 INGEGERD ELM (s):</pre><pre>Herr talman! Naturligtvis menar\r\nsocialdemokraterna att svenska barn skall gå i våra\r\nskolor. Jag tycker att frågan var litet märklig. Det\r\njag sade var att de fall som nu blivit godkända är\r\nmycket få, och det finns grunder för detta. Vi vill\r\ndärför avvakta riksförsäkringsverkets genomgång\r\nav vad som ligger bakom avslagen. Jag tycker det är\r\nrimligt att vi får ett grundligare underlag innan vi\r\nåterigen beslutar oss för en förändring. Detta sagt\r\nom de särskilda pensionstilläggen.</pre><pre>Jag tycker nog att det var ett ganska magstarkt\r\nkonstaterande när Karin Israelsson sade att det är\r\nförsta gången som socialdemokraterna reagerar för\r\natt ett förslag gynnar förmögna personer. Det var\r\nganska gravt uttryckt. Karin Israelsson är mycket\r\nväl medveten om att det socialdemokratiska partiet\r\nsedan 1940-talet varit med om att bygga upp de\r\nreformer vi har. Dessa reformer har hela tiden varit\r\ninriktade på en rättvis fördelning mellan rika och\r\nfattiga och mellan starka och svaga människor, för\r\natt ta två exempel.</pre><pre>Karin Israelsson borde vara så pass kunnig om\r\nskatteförslaget -- även om vi här inte skall diskutera\r\ndetta togs det som exempel -- att hon vet att\r\nhöginkomsttagarna faktiskt betalar sänkningen av\r\nden egna skatten. Så är förslaget utformat, och\r\nbeslutet är fattat. Det trodde jag var väl känt för\r\nriksdagens ledamöter.</pre><pre>Anf. 97 KARIN ISRAELSSON (c):</pre><pre>Herr talman! Det är möjligt att jag uttryckte mig\r\nnågot tanklöst, men jag ville gärna göra denna\r\njämförelse med skatteomläggningen. Det finns\r\nmånga förmögna som har gynnats mycket, och jag\r\ntror knappast att de har betalat sin skattesänkning.\r\nDet är de människor vi har diskuterat i dag,\r\nlåginkomsttagarna och bl.a. pensionärerna, som\r\nhar fått betala för skatteomläggningen och inte fått\r\nnågonting tillbaka. Det är ju därför som vi i dag har\r\nfattat de beslut som vi har fattat.</pre><pre>När det sedan gäller de förmögna landsortsborna\r\nsom bor gratis i sina hus, vill jag berätta litet om hur\r\ndet ser ut i verkligheten. Den gamla kvinna jag\r\ntänker på har pensionstillskott, folkpension och ett\r\nhus som hon bor ensam i sedan maken dog. Varje\r\ngång jag träffar henne har hon någon stor utgift som\r\nskall finansieras -- pannan går sönder,\r\nvattenberedaren går sönder osv. Det är alltid\r\nnågonting som skall göras, men hon har inget\r\nkommunalt bostadstillägg och får därför stå för\r\ndessa kostnader. Det kan nog finnas skäl för att\r\ndessa människor får del av den grundtrygghet en\r\ngrundpension skulle ge i dessa fall.</pre><pre></pre><pre>Anf. 98 MARGÓ INGVARDSSON (v):</pre><pre>Herr talman! Ingegerd Elm hade inga\r\nkommentarer till min replik om att det var fel att\r\nreducera basbeloppet. Det tar jag som ett tecken på\r\natt vi kanske trots allt är överens om synen på\r\nbasbeloppet och att det är viktigt att det återställs\r\ntill den ursprungliga nivån.</pre><pre>Jag reagerade emot att Ingegerd Elm avslutade sitt\r\nanförande med att säga att det borde vara\r\nuppenbart för alla i denna kammare att\r\nhöginkomsttagarna själva har betalat sina\r\nskattesänkningar. Nu är det ju så, Ingegerd Elm, att\r\nhela förmiddagen i denna kammare ägnades åt\r\ndebatten om de pensionärer som råkat illa ut\r\neftersom de varit med och betalat\r\nhöginkomsttagarnas skattesänkningar. Det har så\r\ngott som hela kammaren varit överens om bortsett\r\nfrån folkpartiets ledamöter.</pre><pre>Anf. 99 INGEGERD ELM (s):</pre><pre>Herr talman! Jag trodde jag uttryckte mig klart i\r\nmitt inlägg, Margó Ingvardsson. Jag sade klart och\r\ntydligt att principen när det gäller basbeloppet\r\nnaturligtvis bör vara att priser och pensioner hör\r\nihop, sambandet finns. Men när det gäller 1991 och\r\n1992 skulle det innebära en felaktig fördelning om\r\nvi hade låtit basbeloppet ligga kvar. I stället gjorde\r\nvi på så sätt, att basbeloppet förändrades och\r\npensionstillskottet höjdes med några\r\nprocentenheter. På det sättet blir det en rättvis\r\nfördelning mellan olika grupper av pensionärer.</pre><pre>Jag redogjorde också för bakgrunden till detta.\r\nPensionärer som betalar skatt får på detta sätt sin\r\nkompensation. Jag har alltså inte på något vis nu i\r\nefterhand ställt mig avvisande till det beslut som\r\ntidigare har fattats. Jag står naturligtvis fortfarande\r\nbakom det. Jag förde en principiell diskussion, och\r\nvad gäller principen har jag fortfarande samma\r\nåsikt.</pre><pre>Anf. 100 MARGIT GENNSER (m):</pre><pre>Herr talman! Jag tycker alltid illa om när man gör\r\nfelaktiga beskrivningar. Jag tänkte därför läsa högt\r\nen liten stund ur Konjunkturrådets rapport 1991,\r\nSverige vid vändpunkten: ''Det är ett föga känt\r\nfaktum, att ATP-systmet i sin nuvarande\r\nutformning faktiskt är regressivt, dvs. gynnar\r\nhöginkomsttagare och missgynnar\r\nlåginkomsttagare -- -- -- Det finns således inga\r\ntydliga fördelningspolitiska skäl för att ha kvar de\r\nnuvarande intjänandereglerna. I själva verket är\r\nATP-systemets nuvarande utformning en politisk\r\ngåta. Man har lyckats koppla bort förmånerna från\r\navgifterna (dvs. man och har skapat skattekilar)\r\nmen man har trots detta inte lyckats utforma ett\r\nsystem som har de fördelningspolitiska effekter\r\nman i andra sammanhang säger sig eftersträva. Vi\r\nhar här i själva verket ett av de få uppenbara fallen\r\ndär såväl fördelningsmässiga som\r\nallokeringsmässiga skäl talar för en reform.''</pre><pre>Jag tycker egentligen att detta citat borde avsluta\r\ndebatten så att vi kan gå hem till våra kammare och\r\nfundera över vad vi skall göra med ATP.</pre><pre>Överläggningen om avd. 3 var härmed avslutad.</pre><pre>Beslut</pre><pre>Mom. 1 (ökad försäkringsmässig uppbyggnad av\r\nsocialförsäkringarna)</pre><pre>Utskottets hemställan bifölls med 235 röster mot\r\n58 för reservation 1 av Gullan Lindblad m.fl.</pre><pre>Mom. 2 (kompensationsnivån inom\r\nsjukpenningförsäkringen)</pre><pre>Utskottets hemställan bifölls med 261 röster mot\r\n16 för reservation 2 av Margó Ingvardsson. 20\r\nledamöter avstod från att rösta.</pre><pre>Mom. 6 (sjukpenning under utbildning)</pre><pre>Utskottets hemställan bifölls med 171 röster mot\r\n127 för reservation 4 av Gullan Lindblad m.fl.</pre><pre>Mom. 11 (förtidspensionärers avgifter för\r\nsjukhusvård)</pre><pre>Utskottets hemställan bifölls med 229 röster mot\r\n69 för reservation 9 av Karin Israelsson m.fl.</pre><pre>Mom. 14 (försöksverksamhet inom tandvården)</pre><pre>Utskottets hemställan bifölls med 207 röster mot\r\n36 för reservation 12 av Sigge Godin och Barbro\r\nSandberg. 55 ledamöter avstod från att rösta.</pre><pre>Mom. 19 (kompensationsnivån inom\r\nföräldraförsäkringen)</pre><pre>Utskottets hemställan bifölls med 176 röster mot\r\n59 för reservation 17 av Gullan Lindblad m.fl. 62\r\nledamöter avstod från att rösta.</pre><pre>Mom. 21 (utbyggnad av föräldraförsäkringen)</pre><pre>Först biträddes reservation 20 av Margó\r\nIngvardsson med 25 röster mot 19 för reservation\r\n21 av Ragnhild Pohanka. 253 ledamöter avstod från\r\natt rösta.</pre><pre>Härefter bifölls utskottets hemställan med 262\r\nröster mot 17 för reservation 20 av Margó\r\nIngvardsson. 19 ledamöter avstod från att rösta.</pre><pre>Mom. 22 (kvoterad föräldraledighet)</pre><pre>Först biträddes reservation 22 av Margó\r\nIngvardsson -- som ställdes mot reservation 23 av\r\nRagnhild Pohanka -- med acklamation.</pre><pre>Härefter bifölls utskottets hemställan med 254\r\nröster mot 36 för reservation 22 av Margó\r\nIngvardsson. 7 ledamöter avstod från att rösta.</pre><pre>Mom. 26 (flexibelt uttag av kontaktdagar)</pre><pre>Utskottets hemställan -- som ställdes mot\r\nreservation 28 av Gullan Lindblad m.fl. -- bifölls\r\nmed acklamation.</pre><pre>Mom. 30 (16-årsgränsen för tillfällig\r\nföräldrapenning)</pre><pre>Utskottets hemställan bifölls med 240 röster mot\r\n56 för reservation 30 av Sigge Godin och Barbro\r\nSandberg. 1 ledamot avstod från att rösta.</pre><pre>Mom. 31 (tillfällig föräldrapenning vid barns\r\nhabilitering)</pre><pre>Utskottets hemställan bifölls med 187 röster mot\r\n109 för reservation 31 av Gullan Lindblad m.fl.</pre><pre>Mom. 35 (beräkningsgrunden för vårdbidrag)</pre><pre>Utskottets hemställan bifölls med 261 röster mot\r\n36 för reservation 35 av Sigge Godin och Barbro\r\nSandberg.</pre><pre>Mom. 38 (beräkningen av merkostnadsersättning)</pre><pre>Utskottets hemställan bifölls med 262 röster mot\r\n35 för reservation 37 av Sigge Godin och Barbro\r\nSandberg.</pre><pre>Mom. 40 (återställande av basbeloppet)</pre><pre>Utskottets hemställan -- som ställdes mot\r\nreservation 39 av Margó Ingvardsson och\r\nRagnhild Pohanka -- bifölls med acklamation.</pre><pre>Mom. 44 (grundpensionsförmåner m.m.)</pre><pre>Först biträddes reservation 42 av Gullan\r\nLindblad m.fl. med 66 röster mot 33 för reservation\r\n43 av Karin Israelsson och Marianne Jönsson. 200\r\nledamöter avstod från att rösta.</pre><pre>Härefter bifölls utskottets hemställan -- som\r\nställdes mot reservation 42 av Gullan Lindblad\r\nm.fl. -- med genom uppresning.</pre><pre>Mom. 45 (ny utredning om grundpension)</pre><pre>Utskottets hemställan bifölls med 277 röster mot\r\n19 för reservation 44 av Ragnhild Pohanka. 2\r\nledamöter avstod från att rösta.</pre><pre>Mom. 51 (långsiktig utredning av ATP)</pre><pre>Utskottets hemställan -- som ställdes mot\r\nreservation 51 av Ragnhild Pohanka -- bifölls med\r\nacklamation.</pre><pre>Mom. 58 (vårdår från år 1960)</pre><pre>Utskottets hemställan -- som ställdes mot\r\nreservation 59 av Sigge Godin m.fl. -- bifölls med\r\nacklamation.</pre><pre>Mom. 60 (automatisk beräkning av vårdår)</pre><pre>Utskottets hemställan -- som ställdes mot\r\nreservation 61 av Gullan Lindblad m.fl. -- bifölls\r\nmed acklamation.</pre><pre>Mom. 80 (särskilt pensionstillägg fr.o.m. första\r\nvårdåret m.m.)</pre><pre>Utskottets hemställan bifölls med 170 röster mot\r\n127 för reservation 71 av Gullan Lindblad m.fl.</pre><pre>Mom. 81 (översyn av särskilt pensionstillägg)</pre><pre>Utskottets hemställan -- som ställdes mot\r\nreservation 72 av Karin Israelsson och Marianne\r\nJönsson -- bifölls med acklamation.</pre><pre>Mom. 84 (översyn av KBT)</pre><pre>Utskottets hemställan bifölls med 225 röster mot\r\n71 för reservation 75 av Sigge Godin och Barbro\r\nSandberg. 1 ledamot avstod från att rösta.</pre><pre>Mom. 85 (en parlamentarisk utredning)</pre><pre>Utskottets hemställan -- som ställdes mot\r\nreservation 77 av Gullan Lindblad m.fl. -- bifölls\r\nmed acklamation.</pre><pre>Mom. 86 (slopad förmögenhetsprövning)</pre><pre>Utskottets hemställan -- som ställdes mot\r\nreservation 78 av Gullan Lindblad m.fl. -- bifölls\r\nmed acklamation.</pre><pre>Mom. 95 (ADB-system)</pre><pre>Utskottets hemställan bifölls med 151 röster mot\r\n145 för reservation 84 av Gullan Lindblad m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>7 § Statsbudgeten för budgetåret 1991/92,\r\njordbruksdepartementet</pre><pre>Föredrogs</pre><pre>jordbruksutskottets betänkande</pre><pre>1990/91:JoU22 Statsbudgeten för budgetåret\r\n1991/92 (jordbruksdepartementet) (prop.\r\n1990/91:100 delvis).</pre><pre>Anf. 101 SVEN ERIC LORENTZON (m):</pre><pre>Herr talman! Det hade varit en avsevärd styrka och\r\ntillgång om vi hade haft den anvarige ministern här\r\ni kammaren. Då hade vi kanske sluppit att föra en\r\ndebatt om livsmedelspolitiken på Dagens Nyheters\r\ndebattsida. Jag hade då också möjligen kunnat\r\ntillfredsställa talmannens önskemål om aktivare\r\ndebatt i kammaren. Däremot förstår jag att\r\njordbruksministern när han nu är hemma i landet\r\nväl behöver vara ute bland väljarna och lappa ihop\r\ndet sönderfallande partiet.</pre><pre>Under morgonens nyhetsförmedling meddelades\r\natt regeringen har för avsikt att minska den statliga\r\nadministrationen. Som vanligt uttrycker man en\r\nsådan viljeyttring utan att mera precis säga vad man\r\ntänker göra. Jag skulle vilja förmedla tipset att man\r\nredan nu skall följa det besparingsförslag som\r\nmoderata samlingspartiet har lämnat i det\r\nbetänkande som vi nu behandlar.</pre><pre>Vi anser att när en näring nu går in i ett\r\navregleringsskede måste administrationen\r\nminskas. Det har vi också följt upp i de ekonomiska\r\nreservationer som vi har fogat till betänkandet.</pre><pre>Det viktigaste för jordbruket just nu är en\r\nuppföljning av det livsmedelspolitiska beslut som vi\r\nfattade i fjol. Konsumenterna har rätt att kräva\r\nbilliga livsmedel. Nya uppgifter som cirkulerar --\r\nsom jag tyvärr inte har kunnat få hundraprocentigt\r\nbekräftade -- säger att uppemot 60 % av\r\nlivsmedelskostnaderna beror på skatter och\r\navgifter. Sverige är ett högskatteland. Så länge vi\r\nhar ett så högt skattetryck är det svårt att få billiga\r\nlivsmedel. Jag tror att det är mycket viktigt att\r\nnotera detta. I den allmänna debatten verkar det\r\nnämligen som om själva jordbruket och\r\nprimärproduktionen är fördyrande. Så är det alltså\r\ninte.</pre><pre>Den avreglering som vi beslutade om i fjol skall\r\nfullföljas. Det innebär att vi under en femårsperiod\r\nhar en omfattande avreglering att vänta och gå\r\nigenom. Regleringsekonomin, som har gällt på\r\njordbrukssidan, byts successivt ut mot\r\nmarknadsekonomi. Avregleringen skall ske inom\r\nramen för ett bibehållet gränsskydd. Detta trappas\r\nned i takt med vad internationella förhandlingar\r\nmedger. Jag vill säga detta eftersom det har en\r\navgörande och mycket stor betydelse för\r\njordbruket och jordbruksproduktionen att vi slår\r\nfast detta. Jag vill poängtera att moderata\r\nsamlingspartiet står fast vid det beslut vi\r\nmedverkade till i fjol. Jag säger det därför att det\r\nhar diskuterats och antytts att det skulle finnas olika\r\nfaser och glidningar i de här tolkningarna.</pre><pre>En annan stor fråga som jordbrukarna måste få\r\nbesked i är omställningsersättningen och själva\r\nomställningsprocessen. Vi är alla överens om att\r\növerskottsproduktionen måste pressas ner. Vi kan\r\nsäga att vi helt står bakom det, eftersom vi också\r\nhar medverkat till en relativt generös ersättning på\r\n13, 14 miljarder i det livsmedelspolitiska beslutet.\r\nDet är inte små pengar, det är stora pengar. Rätt\r\nanvända kommer de att kunna betyda mycket för\r\njordbruket.</pre><pre>Det som bekymrar oss -- och som vi har velat\r\nmarkera i detta betänkande -- är de\r\ntolkningsproblem som har uppstått. Jag vill frankt\r\nhävda att en minister som går ut med mycket oklara\r\nbesked i olika sammanhang och som har\r\nunderlydande medarbetare som inte på något sätt\r\nhar bidragit till att precisera och klargöra hur det är\r\nmed omställningsersättningen, har medverkat till\r\nen stor oro i jordbrukarleden. Direktiven till\r\nutformning av förordningar har inte heller varit de\r\nklaraste. Den administration och byråkrati som har\r\natt handlägga omställningsersättningarna har av\r\nnaturliga skäl varit ganska njugga i sina tolkningar,\r\ndirekt avvisade skulle jag vilja säga.</pre><pre>Låt oss i stället ta vara på bondens kreativitet. En\r\nmängd lantbrukare har på olika sätt funderat över\r\ndetta och är beredda att göra omställningar, och de\r\när verkligen kreativa. Tyvärr har många av dem\r\nstoppats i den byråkratiska hanteringen. Det hade\r\nhär varit en fördel om man hade kunnat vara\r\ngenerös. Vår målsättning är att minska arealerna i\r\ndirekt livsmedelsproduktion.</pre><pre>Det har talats mycket om avskrivningslånen, som\r\nockså har oroat lantbrukarna. I en reservation till\r\nutskottsbetänkandet har vi klart markerat hur vi ser\r\npå detta. Vi ville från början ha tioåriga\r\navskrivningslån. Vi fick ge oss i de allmänna\r\nsamskrivningar som skedde, och vi accepterade\r\nfemåriga avskrivningslån. Nu har det uppkommit\r\nen diskussion om huruvida det föreligger\r\nåterbetalningsskyldighet eller inte. Jag vill bestämt\r\nhävda att man naturligtvis skall göra allt för att\r\nkunna hitta omställningsgrödor. Efter fem år skall\r\nsvenskt jordbruk -- enligt de målsättningar och\r\nriktlinjer vi har -- vara avreglerat. Då kan svenskt\r\njordbruk slåss på en fri marknad. Det blir\r\nkonkurrens på en fri marknad. Jag har, herr\r\ntalman, mycket svårt att finna att man skulle kunna\r\nkräva återbetalning. Vi har även markerat detta i\r\nbetänkandet.</pre><pre>Ytterligare en fråga, som även kommer att\r\ndebatteras längre fram i vår, gäller\r\nexportfinansieringen. I utskottsbetänkandet från i\r\njuni i fjol sades att vi skulle tillåta branschvisa\r\nsäljbolag. Vi accepterade det, utan statlig\r\nexportfinansiering. Men vi sade också samtidigt att\r\nunder en övergångsperiod skulle man tillåta\r\nnäringarna att ha en gemensam exportfinansiering\r\nför att hantera årsmomsvariationer,\r\nsäsongsvariationer, tillfälligt överskottsproblem\r\nosv. Vi står också fast vid detta beslut, och jag tror\r\natt det är viktigt att vi markerarv det så ofta vi har\r\nmöjlighet.</pre><pre>Jag vill gärna säga några ord om EG-anslutningen.\r\nJordbrukarkåren var den första yrkesgrupp som\r\nyrkade på och krävde en direkt anslutning till EG.\r\nJag tycker att man skall notera detta. Moderaterna\r\ngick ut mycket tidigt och önskade en anslutning.\r\nLRF, lantbrukarnas riksförbund, var den första\r\nföreträdaren för en yrkesgrupp som klart uttalade\r\nen önskan om anslutning.</pre><pre>Det finns ganska starka krafter i moderata\r\nsamlingspartiet som redan nu uttalar att vi gärna vill\r\nvara med och utforma den jordbrukspolitik som i\r\ndag utvecklas i EG. Vi är ganska offensiva. Vi säger\r\natt vi klarar detta om vi får konkurrera på lika\r\nvillkor.</pre><pre>Herr talman! Jag har här bara berört vissa saker,\r\nmen jag tror att det är mycket viktigt att vi hela\r\ntiden håller dessa frågor levande och att de olika\r\npartierna klart deklarerar var de står.</pre><pre>Herr talman! Jag stöder de moderata\r\nreservationerna men yrkar enbart bifall till\r\nreservationerna nr 5, 8, 19 och 37.</pre><pre>Anf. 102 BENGT ROSÉN (fp):</pre><pre>Herr talman! Det betänkande som vi behandlar i\r\ndag omfattar ett brett spektrum. Det upptar olika\r\nanslagsfrågor för jordbruket, trädgårdsnäringen,\r\nskogsbruket, fisket och rennäringen. Vidare tas\r\nfrågor om djurskyd, växtskydd, livsmedelskontroll,\r\nutbildning och forskning.</pre><pre>Jag skall i mitt anförande kommentera några\r\nproduktionsgrenar som en samlad opposition har\r\nansett att regeringen har behandlat allt för snävt när\r\ndet gäller anslag för kommande år.</pre><pre>Låt mig först konstatera att när fem partier förra\r\nåret gjorde upp om den nya jordbrukspolitiken var\r\nvi medvetna om att vi inte hade möjlighet att lösa\r\nalla detaljer. Riksdagsbeslutet slår i stället fast att\r\nvi skall ta ett gemensamt ansvar för uppföljningen\r\nav omställningen.</pre><pre>Nu har vi kommit fram till att vi på några områden\r\nmåste ställa mer medel till förfogande än\r\nregeringen har föreslagit i sin proposition.</pre><pre>Det gäller en del vallodlare som har varit knutna till\r\nvissa valltorksföretag och som har hållit i gång\r\nunder en tid när de flesta torkanläggningar har\r\nupphört på grund av de höga oljekostnaderna.\r\nPlötsligt har de som lagt ned vallodlingen och\r\növergått till spannmålsodling kunnat få stöd om de\r\nåterupptog vallodlingen genom olika program som\r\ntar sikte på att reducera spannmålsodling. De som\r\ntrots höga energikostnader och dålig lönsamhet\r\nfortsatte med vallodling har icke varit berättigade\r\ntill stöd och har därför hotats av utslagning. NO\r\nsom granskat fallet anser att konkurrensen måste få\r\nske på lika villkor, och samtliga oppositionspartier\r\nhar ställt sig bakom ett förslag där kompensationen\r\nför enkelhets skull betalas ut till de aktuella\r\nvalltorksföretagen.</pre><pre>En majoritet i utskottet har vidare föreslagit ett\r\nstöd för export av konservärter om 10 milj.kr. för\r\nnästa budgetår, eftersom EES-förhandlingarna inte\r\nhar blivit klara i detta avseende och motsvarande\r\nstöd utgår inom EG. Sverige har varit ledande i\r\nvärlden när det gäller konservering och infrysning\r\nav ärter och årligen exporterat betydande\r\nkvantiteter. Därför bör denna verksamhet säkras\r\ntills vi är medlemmar i EG.</pre><pre>Även vallfröodlingen behöver motsvarande stöd\r\nför att vi skall kunna säkerställa tillgången på frö\r\nsom är lämpligt för det svenska klimatet.</pre><pre>Produktionen av lammkött och fårkött motsvarar\r\nendast 70 % av den svenska konsumtionen.\r\nSvenska fåravelsförbundet -- som uppvaktat\r\nutskottet -- är optimistiskt när det gäller\r\nmöjligheterna att öka den svenska produktionen.\r\nMen då behövs särskilda insatser för att öka\r\nkunnandet hos de svenska producenterna.\r\nMarknadsföringen av kött- och ullprodukter.\r\nStödet till köttförsäljningen dras nu ner med 10\r\nmilj.kr. för kommande budgetår, vilket motsvarar\r\n2 kr. per kilo. Vi anser liksom majoriteten i\r\nutskottet att motsvarande medel bör betalas ut till\r\nFåravelsförbundet som ett engångsbelopp för att\r\nstärka denna för vår landskapsvård så viktiga\r\nproduktionsgren.</pre><pre>På andra områden föreslår vi från folkpartiet\r\nliberalernas sida besparingar.</pre><pre>Låt mig, herr talman, avslutningsvis få beröra några\r\nav dessa som har anknytning till skogsbruket. I\r\nreservation 27 framhåller vi att vi inte anser att\r\nstaten skall subventionera skogsfröplantager. I\r\nreservation 30 föreslår vi en besparing på 20 milj.kr.\r\ngenom att minska detaljeringsgraden i nästa års\r\nskogsinventeringar.</pre><pre>Herr talman! Jag nöjer mig med att yrka bifall till\r\nreservation 5, som gäller en annan besparing.</pre><pre>Anf. 103 LENNART BRUNANDER (c):</pre><pre>Herr talman! Det beslut som vi förra året fattade\r\nom jordbrukspolitiken och livsmedelspolitiken var\r\nett mycket viktigt beslut. Det innebar ett beslut om\r\navreglering och om omställning av det svenska\r\njordbruket.</pre><pre>Detta har naturligtvis skapat besvärligheter för\r\njordbruket på många sätt både för jordbrukaren\r\nsjälv, för näringen och för samhället. Det här\r\nbeslutet ställer naturligtvis krav på alla led i den här\r\nkedjan, när det så småningom skall leda någonting\r\nsom är bra, något som det naturligtvis syftar till.</pre><pre>Situationen är också motsägelsefull. Samtidigt som\r\nvi i dag har bekymmer med att vi har för mycket\r\nmat i Sverige, är det inte så långt till delar av\r\nvärlden där bekymret är att man inte har tillräckligt\r\nmycket mat. Det är naturligtvis svårt att få dessa\r\nsaker att gå ihop, och det är viktigt för oss att kunna\r\nförklara detta på ett vettigt sätt. Samtidigt är det\r\nnaturligtvis viktigt att vi har en beredskap för att\r\nklara den situation som kan uppstå framöver,\r\neftersom situationen på den totala\r\nvärldsmarknaden -- inte den restmarknad för\r\nlivsmedel som vi talar om -- är helt annorlunda. Där\r\när inte en för stor tillgång på mat det\r\nbekymmersamma, utan i stället bristen på mat.</pre><pre>Det beslut vi fattade förra året var enigt, och det\r\nligger ett mycket stort värde i att så var fallet,\r\neftersom investeringarna i jordbruket är långsiktiga\r\noch man måste veta vilka regler som skall gälla för\r\nframtiden. Därför lade vi ner stor energi på att få\r\nbeslutet enigt, vilket vi alltså lyckades med.</pre><pre>Jag sade att det är mycket som är besvärligt, men\r\ndet är också mycket som är förhoppningsfullt. Vi\r\nhar i Sverige en jordbrukarkår som är villig till\r\nomställning och som förstår behovet härav.\r\nLantbrukarnas riksförbund gick ganska tidigt ut\r\noch talade om ett spårbyte. Man hade då med även\r\nden viktiga frågan om en avreglering inom landets\r\ngränser, något som ju beslutet också utgår ifrån.</pre><pre>Omställningen har också fått en glädjande stor\r\nanslutning, större än man för en tid sedan kanske\r\nkunde ana. Det är också viktigt. Detta ställer å\r\nandra sidan stora krav på oss i Sveriges riksdag och\r\npå de myndigheter som har att hantera dessa frågor.\r\nJordbrukarna har tagit ett ansvar genom att ställa\r\nom. Nu är det viktigt också för oss att se till att inom\r\ndenna femårsperiod gå över till annan verksamhet\r\noch få ekonomi i denna.</pre><pre>Det är också förhoppningsfullt att vi har fått en\r\növerenskommelse om energipolitiken, om vilken vi\r\nhär i riksdagen så småningom skall fatta ett beslut.\r\nCenterpartiet, folkpartiet och socialdemokraterna\r\nhar här kommit överens om en satsning på\r\nbiobränslen och bioenergi. Men även här är det\r\nviktigt med en uppföljning och bevakning,\r\neftersom ingenting av detta ger sig självt. Allt måste\r\nvinnas successivt.</pre><pre>Centerpartiets syn på jordbruket och jordbrukets\r\nsituation är att det är viktigt att vi behåller\r\nåkerarealen och att vi hävdar den. Detta är viktigt\r\nför framtiden. Men detta måste ske på ett sådant\r\nsätt att jordbrukarna får en rimlig ekonomisk\r\nersättning för sitt arbete. Men det är också viktigt\r\nur försörjningssynpunkt för vårt land, och det är\r\nviktigt med hänsyn till solidariteten med de\r\nmänniskor ute i världen som inte har tillräckligt\r\nmycket mat.</pre><pre>Det är dessutom viktigt att vi nyttjar åkerarealen på\r\nett sådant sätt att vi kan behålla den landskapsbild\r\nsom vi och många andra i Sverige vill ha kvar. Den\r\nenda möjligheten att åstadkomma detta är att vi har\r\nett aktivt jordbruk med aktiva människor som\r\nsköter detta.</pre><pre>Jordbruket kan i detta sammanhang också ge en bra\r\nhjälp i miljöarbetet genom att producera\r\nmiljövänlig energi.</pre><pre>En del av den jordbrukspolitik som vi diskuterade\r\nförra året gällde regleringsekonomin. Det var ju en\r\navreglering som vi skulle åstadkomma. Men den\r\nreglering som fanns hade ju inte kommit till för\r\nskojs skull, utan den hade kommit till för att skapa\r\nförutsättningar att lösa vissa problem, problem som\r\nman nu i den större utsträckningen tidigare lägger\r\növer på näringen själv att klara.</pre><pre>I hägnet av denna regleringsekonomi hade det\r\ngjorts en mängd satsningar som kunde ske ganska\r\nenkelt med hjälp av dessa regleringspengar. Det\r\ngällde t.ex. avbytarsystem, hälsovård, andra sociala\r\nsatsningar inom jordbruket,\r\ndistriktsveterinärorganisationen och mycket annat.</pre><pre>Regeringen fick i uppdrag att klara upp detta med\r\nnäringen och att i budgeten lägga förslag om hur\r\ndessa pengar skulle betalas ut efter avregleringen. I\r\nstor utsträckning har regeringen lyckats ganska bra\r\nmed detta, men på vissa punkter har man inte gjort\r\ndet.</pre><pre>Det gjordes också överföringar till näringar och\r\nverksamheter som hade bekymmer. På en rad\r\npunkter har vi nu i utskottet genom\r\nmajoritetsbeslut ändrat i regeringens förslag. Det\r\ngäller t.ex. satsningen på vallfröodling, som är en\r\nviktig näring. Det är viktigt för svenskt jordbruk att\r\ndet finns vallfrön. Det är viktigt inte bara för\r\njordbruket, utan behov av vallfrön kan finnas också\r\ni andra sammanhang. Vi föreslår här ett bidrag på\r\n10 milj.kr. för nästa budgetår.</pre><pre>Detsamma gäller exporten av konservärtor, som\r\nBengt Rosén var inne på. Här föreslår vi ett bidrag\r\npå 10 milj.kr. Till odling av bruna bönor, som av\r\nberedskapsskäl är en viktigt produkt, anslår vi 2\r\nmilj.kr.</pre><pre>Vidare får fåraveln 10 milj.kr. Fåraveln är en viktigt\r\nnäring när det gäller att hålla landskapet öppet, och\r\nden är viktig även i regionalpolitiska sammanhang.\r\nDet stöd som tidigare har utgått till fårnäringen från\r\nsamhället har trappats ner, och därför måste\r\nnäringen nu få en extra hjälp för att klara sina\r\nbekymmer.</pre><pre>Ytterligare en del frågor skulle vi ha velat lösa. Det\r\ngäller bl.a. hästaveln. Det gällde här en liten\r\nsumma på 2 milj.kr. som tidigare tillfördes\r\nhästaveln av regleringsmedel men som nu inte\r\nfanns med i regeringens förslag. I centerpartiet har\r\nvi reserverat oss för att dessa pengar skall betalas\r\nut även nästa budgetår, eftersom vi tror att det är\r\noerhört viktigt att hästaveln får dessa pengar.\r\nHästen är viktig även för framtiden.</pre><pre>I detta betänkande tas även en rad andra frågor\r\nupp. Bl.a. finns fiskefrågorna med i detta\r\nsammanhang. Regeringen hade här gått ifrån det\r\nbeslut som vi fattade förra året om att pengar skall\r\ntillföras bildandet av fiskevårdsföreningar även\r\nunder de närmaste åren till dem som före den 1\r\nseptember förra året hade anmält att de ville bilda\r\nfiskevårdsföreningar. Häri ingår också pengar till\r\nstöd för fritidsfisket. Pengar för det ändamålet\r\nmåste finnas med i budget intill dess man hittar\r\nandra finansieringsformer. Vi har fått majoritet för\r\natt öka anslaget med drygt 8 milj.kr.</pre><pre>Vi har också fått majoritet för förslaget om en\r\nutredning av konsekvenserna för det fria\r\nhandredskapsfisket. Det är en ganska viktig fråga\r\natt följa upp, eftersom motsättningarna här har\r\nvarit mycket stora.</pre><pre>Det har också föreslagits att man skulle initiera en\r\nallmän fiskevårdsavgift. Detta förslag har vi i\r\ncentern inte velat stödja, eftersom vi inte är säkra\r\npå att detta är den rätta vägen att gå. Vi har alltså\r\nreserverat oss på den punkten.</pre><pre>Frågan om rennäringen behandlas också i detta\r\nbetänkande. Förra året fattade vi ett beslut om att\r\nprisstödet till rennäringen skulle ökas. Men\r\nregeringen har inte fullt ut följt det förslaget. Nu\r\nhar vi fått en majoritet för att öka det stödet med\r\n3 milj.kr. Därmed fullföljs det beslut som fattades\r\nförra året.</pre><pre>När det gäller frågan om trygghetspaketets\r\nuppföljning har vi däremot inte fått majoritet i\r\nutskottet, och därför har vi reserverat oss på den\r\npunkten.</pre><pre>Även en fråga som gäller trädgårdsnäringen\r\nbehandlas i betänkandet. Trädgårdsnäringen har ju\r\nbekymmer. Vi fick förra året ett halvt löfte om att få\r\nen ny trädgårdsnäringsutredning. Denna har ännu\r\ninte tillsatts, men vi hoppas att så kommer att bli\r\nfallet och att regeringen sålunda uppfyller de löften\r\nsom den socialdemokratiska gruppen gav i\r\nriksdagen förra året. I avvaktan på detta anser vi i\r\ncenterpartiet att man borde ha gett ett större stöd\r\ntill trädgårdsnäringen än vad utskottsmajoriteten\r\nföreslår, och vi har därför en reservation på den\r\npunkten.</pre><pre>I övrigt har vi i det här betänkandet reservationer\r\nom kontroll av alternativt odlade livsmedel, om att\r\nstadgarna för hushållningssällskapen också\r\nfortsättningsvis skall fastställas av statlig\r\nmyndighet, om leukosprogrammet när det gäller\r\nkor -- vi tror att det är viktigt att man fullföljer det\r\nsnabbare än regeringen vill gå med på -- och om\r\nutbildning vid lantbruksuniversitetet. Det är viktiga\r\nfrågor i ett framtida jordbruk.</pre><pre>Dessutom har vi reservationer om besparingar på\r\nskogsområdet, men de är i dag inaktuella, eftersom\r\nriksdagen förra veckan gick emot vårt krav på\r\nborttagande av skogsvårdsavgiften, vilket var\r\nkombinerat med de här besparingarna. Dem yrkar\r\njag därför inte bifall till.</pre><pre>Jag stöder centerns reservationer även i övrigt men\r\nyrkar bifall bara till reservationerna 6, 24 och 46.\r\nI övriga, nu inte nämnda, delar yrkar jag bifall till\r\nutskottets hemställan.</pre><pre>Jag tänkte också kommentera ett par saker som\r\nSven Eric Lorentzon sade i sitt anförande,\r\nnämligen om kostnaderna för maten. Sven Eric\r\nLorentzon sade att Sverige är ett högskatteland och\r\natt det är ett av de främsta skälen till att maten är\r\ndyr. Det är säkert sant. Det vore bra om\r\nmoderaterna då ville hjälpa till och sänka skatten,\r\nbl.a. genom att sänka momsen på livsmedel. Förra\r\nveckan var moderaterna inte villiga att vara med\r\noch ta bort skogsvårdsavgiften, vilket är\r\nanmärkningsvärt i det här sammanhanget. Det har\r\ninte att göra med livsmedelspriserna, men det har\r\natt göra med bondens möjligheter att leva.</pre><pre>Jag kan väl också säga att jag känner en viss\r\nbesvikelse över att moderaterna inte ville vara med\r\nom ett enhälligt förslag när det gäller\r\nomställningsprogrammet i det betänkande som vi\r\nnu behandlar. Avskrivningslånet kom faktiskt till\r\ngenom ett krav från moderata samlingspartiet --\r\nnågot sådant fanns inte från början. Det är\r\nnaturligtvis nödvändigt att man har viss\r\nuppstagning av den verksamhet som sker i\r\nomställningsarbetet. Skulle den situationen uppstå\r\natt det efter fem år inte skett någon omställning är\r\ndet den enskilde jordbrukaren som blir lidande på\r\ndet.</pre><pre>Däremot har vi konstaterat -- det har vi beskrivit i\r\ndet särskilda yttrande som vi har fogat till\r\nbetänkandet -- att samhället har tagit på sig ett\r\növergripande ansvar för att skapa marknader för de\r\nprodukter på energiområdet som skall vara den\r\nviktigaste delen av omställningsprogrammet. Tar\r\nsamhället inte det ansvaret och skapas inte de\r\nförutsättningarna är det heller inte aktuellt med\r\nnågon återbetalningsskyldighet.</pre><pre>(forts.)</pre><pre>\r\nAjournering</pre><pre>Kammaren beslöt kl. 17.53 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>\r\n7 § (forts.) Statsbudgeten för budgetåret\r\n1991/92, jordbruksdepartementet (forts. JoU22)</pre><pre>Anf. 104 SVEN ERIC LORENTZON (m)\r\nreplik:</pre><pre>Fru talman! Jag skall försöka undvika att inlåta mig\r\npå en skattedebatt. Det är egentligen inte skatter\r\nsom vi diskuterar i dag. Jag vill bara säga att herr\r\nBrunander inte tycks ha läst Höök eller ha sett vad\r\nsom händer i här i huset. Kanske vill han inte veta\r\nvad som händer.</pre><pre>Vi moderater får ofta kritik, inte minst från\r\ncenterpartiet, för våra skattesänkningsförslag. Vi\r\nanses vara det stora skattesänkarpartiet, och det\r\nsäger också herr Brunander. Jag vill bara slå fast att\r\nen sänkning av det totala skattetrycket är en\r\nförutsättning för en skattereform, även för\r\nmomssänkningar på mat osv. Vi måste sänka det\r\ntotala skattetrycket.</pre><pre>Jag är mycket tacksam för att herr Brunander tar\r\nupp frågan om skogsvårdsavgiften. Herr\r\nBrunander har som oftast fel. Moderaterna kräver\r\natt skogsvårdsavgiften skall avskaffas. Jag är glad\r\növer att nu få tillfälle att inför kammarens\r\nledamöter och till protokollet dementera herr\r\nBrunanders påståenden. Under en längre tid har vi\r\nnåtts av rapporter utifrån landet om att flera\r\nframstående centerpartister, men även herr\r\nBrunander, far med det felaktiga påståendet att\r\nendast centern vill avskaffa skogsvårdsavgifterna.\r\nÄven moderaterna och folkpartiet har yrkanden i\r\nden riktningen, herr Brunander. Jag ber att herr\r\nBrunander försöker korrigera sina inlägg på den\r\nhär punkten, både här i kammaren och ännu hellre\r\nute i landet.</pre><pre>Omställningsersättningen tycks ha irriterat herr\r\nBrunander enormt. Vi bedömer det vara viktigare\r\natt få fart på omställningsprocessen än att hålla fast\r\nvid opreciserade, oklara formuleringar, vars\r\ninnebörd bönderna inte begriper. Visst var och är\r\nenigheten om livsmedelspolitiken stor. Vi har med\r\nvåra uttalanden -- jag vet inte i vilken utsträckning\r\nherr Brunander har bidragit -- fått fart på\r\nomställningen i år. Den gick bättre än förväntat de\r\nsista veckorna. Allt talar för att det även nästa år\r\nkommer att bli en ganska stor omfattning på\r\nomställningen, herr Brunander.</pre><pre>Jag tycker inte att vi har gjort något fel. Jag är\r\njätteglad över vårt ställningstagande. Det har satt\r\nsprätt på hela omställningsprogrammet.</pre><pre>Anf. 105 LENNART BRUNANDER (c)\r\nreplik:</pre><pre>Fru talman! Sven Eric Lorentzon vill inte ha någon\r\nskattedebatt, men det blir en hel del om skatter i\r\nrepliken i alla fall. Det är mycket möjligt att\r\nmoderaterna är skattesänkarpartiet, så länge det\r\ninte allt för mycket berör bönderna och de\r\nlivsmedel som går till konsumenterna.\r\nSkattesänkningarna skall göras på sådant sätt att de\r\nsom har relativt höga inkomster får del av den. Vi\r\nröstade faktiskt om skogsvårdsavgiften\r\nhäromveckan, och då föreslog moderaterna för all\r\ndel en sänkning men inte ett borttagande av\r\nskogsvårdsavgiften. Centerpartiet var definitivt\r\nensamt om det kravet. Att moderaterna sedan vill\r\nha ett resonemang om att få bort den så småningom\r\när en annan sak. Då hade man möjlighet att ta\r\nställning, men det gjorde man inte.</pre><pre>På samma sätt är det när det gäller momsen på\r\nlivsmedel. Jag har inte sett att moderaterna har\r\nagerat för att sänka skatten på livsmedlen och\r\ndärmed göra dessa billigare för människorna.</pre><pre>När det gäller omställningsstödet är det alldeles\r\nriktigt att jag är irriterad över moderaternas\r\nställningstagande. Jag tycker att det är fel när herr\r\nLorentzon säger att moderaterna genom sitt\r\nställningstagande har satt fart på anmälningarna till\r\nomställning. Man kan säga att vi har åstadkommit\r\ndetta trots moderaternas agerande. Nu hade det väl\r\ninte någon större betydelse i detta sammanhang\r\növer huvud taget, eftersom det kom i slutskedet,\r\nmen ändå. Jag vill säga att jordbrukarnas\r\nuppslutning vad gäller omställningsstödet är\r\nfantastiskt bra. Det är uppfordrande för oss som\r\nsitter här att verkligen se till att det blir något av\r\ndetta, och då är enigheten oerhörd viktig. Det är\r\ndärför som jag är besviken när moderaterna gör på\r\ndetta sätt. Om också andra hade gjort så, hade det\r\nhela rasat ihop, och det hade varit ödesdigert för\r\nsvenskt jordbruk. Men så skedde inte, och därför\r\nfungerade det.</pre><pre>Nu hoppas jag att det i fortsättningen kan bli\r\nenighet i detta avseende. Det är viktigt för den\r\nenskilde bonden att inte få en mängd besked från\r\nolika håll utan att de är så klara och entydiga som\r\nmöjligt, så att det händer något när det gäller\r\nomställningen. Därvidlag har samhället, näringen\r\noch även den enskilde bonden ett ansvar. Vi har ett\r\ngemensamt ansvar, och från det skall vi jobba\r\nvidare och åstadkomma resultat.</pre><pre>Anf. 106 SVEN ERIC LORENTZON (m)\r\nreplik:</pre><pre>Fru talman! Jag skall inte inlåta mig på en\r\nskattedebatt -- det får skattexperterna göra. Jag vill\r\nbara klart deklarera att det i vår motion, som jag\r\nber herr Brunander att vänligen läsa -- jag kan\r\nsända över den till honom -- klart och tydligt står att\r\nskogsavgiften skall avskaffas. Så var det med den\r\nsaken.</pre><pre>Nu gör herr Brunander egna tolkningar när det\r\ngäller omställningsersättningen. Om herr\r\nBrunander hade lyssnat litet mer på folk ute i landet\r\ntror jag att han skulle ha intagit en annan ställning\r\ni det här avseendet. Jag tror att vi hamnade rätt,\r\noch det irriterar naturligtvis. Herr Brunander gör\r\negna tolkningar, och jag tror att han bör fundera\r\nmycket noga över dem.</pre><pre>Jag brukar ibland ta till starka ord, men jag vill om\r\ndet sista som herr Brunander sade här bara säga att\r\ndet var vad jag brukar kalla snömos.</pre><pre>Anf. 107 LENNART BRUNANDER (c)\r\nreplik:</pre><pre>Fru talman! Snömos kan kanske förekomma\r\nibland. Så är det kanske med det som står i den\r\nmoderata motionen om skogsvårdsavgiften. När vi\r\nröstade om den var det inte fråga om ett\r\nborttagande av avgiften. Man kan naturligtvis\r\nskriva så, men då skall man också leva upp till det --\r\nannars har det inget större värde.</pre><pre>När det gäller omställningsstödet är det oerhört\r\nviktigt att vi är relativt överens om hur det skall\r\nfungera. Det har vi också varit, men moderaterna\r\ngick ifrån enigheten och har försökt profilera sig i\r\ndenna fråga. Det kunde man naturligtvis göra när\r\növriga partier tog sitt ansvar. Hade vi i de övriga\r\npartierna inte gjort det, hade situationen varit en\r\nannan, och det hade varit besvärligt för jordbruket.</pre><pre>Skall vi ha möjlighet att klara den fria marknad som\r\nSven Eric Lorentzon talade om i sitt\r\ninledningsanförande och som kommer att gälla\r\nefter fem år, är det oerhört väsentligt för att inte\r\nsäga avgörande att den omställning som vi är i färd\r\nmed verkligen blir lyckad. Vi måste kunna erbjuda\r\njordbrukarna möjlighet att odla nya produkter. I\r\nannat fall kommer den enskilde bonden verkligen\r\natt råka illa ut i den obalans som då råder. Därför\r\när det oerhört viktigt att denna omställningsprocess\r\nfungerar och att vi agerar rakt från samhällets och\r\npolitikernas sida.</pre><pre>Förste vice talmannen anmälde att Sven Eric\r\nLorentzon anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 108 ANNIKA ÅHNBERG (v):</pre><pre>Fru talman! Öm vårn ja, öm vårn ja, dä'ä e fina ti,\r\nda stäcker sä ur jola, å guschelöv för sola, ho ä så\r\ngo å bli.</pre><pre>Så skrev en gång Gustaf Fröding, men här är det\r\nmest snömos både inne och ute. Utanför huset har\r\nvi trots allt hopp om en övergång till vårklimat. Hur\r\ndet är med inomhusklimatet törs jag inte riktigt\r\nuttala mig om.</pre><pre>Fru talman! När jag kom som ny riksdagsledamot\r\ntill jordbruksutskottet 1988 var det en sak som\r\nförvånade mig mycket. Det var den stora\r\nkontrasten mellan den politiska debatt som förs i\r\nvårt samhälle, där ett politiskt block, det\r\nborgerliga, talar mycket om att avbyråkratisera och\r\navreglera och ofta anklagar socialdemokraterna\r\noch oss vänsterpartister för att stå för reglering,\r\nbyråkrati, krångel och administration.</pre><pre>Den politiska debatten kan ställas mot den\r\nverklighet som jordbruksprisregleringssystemet\r\nvisade sig representera. I bästa samverkan har man,\r\növer blockgränserna, under ett antal decennier\r\nbyggt upp ett mycket komplicerat regleringssystem.\r\nJag har kunnat konstatera att påtryckningarna för\r\nen avreglering och ett avskaffande av detta\r\nkrångliga system minsann inte har kommit från\r\nhöger -- tvärtom. Det är faktiskt från vänster som\r\nman nu har pressat på för att avreglera jordbruket.</pre><pre>Moderata samlingspartiet hade t.ex. i sin motion\r\nförslaget att denna avreglering skulle ta tio år i\r\nstället för fem, som sedan blev riksdagens beslut. I\r\nden ibland något förvirrade debatt om vad som är\r\nhöger och vänster i svensk politik finns det alltså\r\nunderstundom anledning att tänka också i denna\r\ndimension.</pre><pre>När riksdagen förra året samlade sig till ett nästan\r\nenigt beslut -- fem partier var eniga om att\r\ngenomföra denna avreglering -- speglade det\r\nnaturligtvis ett kompromissande. Det var resultatet\r\nav att alla hade fått ge vika på några punkter. Så var\r\ndet också för vänsterpartiet. Vi tyckte att det var\r\nviktigt att markera att denna avreglering är en\r\nförutsättning för att det svenska jordbruket skall\r\nkunna få en ny och blomstrande framtid. Men vi vill\r\nmarkera att det inte betyder att samhället inte\r\nlängre har ansvar.</pre><pre>Vi hade också velat se en något annan inriktning\r\nnär det gällde omställningsperioden och de\r\nframtida samhälleliga insatserna inom\r\njordbrukspolitiken.</pre><pre>Vi hade velat att man mer lyft fram framtidstron\r\noch mer sett till jordbrukets möjligheter och\r\nmindre till dess problem.</pre><pre>Vi anser t.ex. att framtagandet av\r\njordbruksprodukter som bas för\r\nindustriproduktion är en nödvändighet, eftersom vi\r\nvet att ett av vårt samhälles mest grundläggande\r\nproblem är att vi har en industriell produktion som\r\nskapar miljöproblem i varje led och som slutligen\r\nockså leder till problem när det gäller\r\navfallshanteringen. Att då kunna satsa på t.ex.\r\nproduktion av bioplaster som på ett naturligt sätt\r\nkan gå in i ett ekologiskt kretslopp är inte en lustig\r\nliten nischfråga. Det är en avgörande fråga för vårt\r\nsamhälles framtid om vi lyckas ta det steget och på\r\nett nytt sätt göra de areella näringarna till basen för\r\nhela samhället.</pre><pre>I de frågor där vi i vänsterpartiet förra året hade en\r\nannan mening har vi också i år återkommit med\r\nkrav. Vi är övertygade om att liksom droppen\r\nurholkar stenen kommer vi så småningom att få ett\r\nstörre gehör för dessa krav än det vi tyvärr har fått i\r\når. Det gäller t.ex. ökade satsningar på SLUs arbete\r\nmed landsbygdsutveckling och forskning.</pre><pre>I fråga om landsbygdsutveckling gäller det också att\r\nutvidga de satsningar som har gjorts i Norrland med\r\ndet särskilda åtgärdsprogrammet, vilket ger ganska\r\nfria resurser att använda på den lokala nivån. De\r\nsatsningarna bör byggas ut till hela landet.</pre><pre>Vi hade också velat att man mer sett till vad som\r\nkommer att hända med jordbruket i skogs- och\r\nmellanbygd och att den av riksdagen instiftade\r\nersättningen för landskapsvård dels hade blivit\r\nstörre, dels hade fått en något annan inriktning, en\r\nmer generell karaktär, och också innefattat\r\nvallodling och betesdrift. Diskussionen om\r\nersättningen för landskapsvård kommer vi få\r\nanledning att återkomma till, eftersom frågan i år\r\ninte behandlades i samband med statsbudgeten\r\nutan i samband med miljöpolitiken.</pre><pre>Vi har i år liksom tidigare år tagit upp något som\r\nlantbruksstyrelsen tidigare krävt, nämligen\r\nbehovet av en statlig finansieringsmöjlighet när det\r\ngäller investeringar inom jordbruket med\r\nanledning av ökade miljökrav och de ökade krav\r\nsom djurskyddslagen har lett till när det gäller\r\ndjurhållningen. Det hade varit en viktig signal från\r\nsamhällets sida. I en period när många jordbrukare\r\ntycker att framtiden är osäker är det svårt att våga\r\nsig på kostsamma investeringar, bygga om stallar\r\noch göra investeringar i gödselvårdsanläggningar,\r\nom man inte också ser att det finns en rimlig\r\nmöjlighet att göra investeringen finansiellt\r\növerkomlig.</pre><pre>Vi har i år liksom tidigare år föreslagit större\r\nsatsningar när det gäller det ekologiska lantbruket,\r\neller alternativ odling, som man också brukar säga.\r\nNär vi ser på jordbruket i det globala perspektivet\r\noch ser hur den snabba ökningen av\r\njordbruksproduktionen under efterkrigstiden nu\r\ntenderar att förbytas i ett avstannande eller nästan\r\nen minskning på sina håll i världen, inser vi hur\r\nviktigt det är att vi kommer i från det moderna\r\njordbrukets problem. Om man ser sig omkring i\r\nvärlden är det uppenbart att omfattande\r\nkemikaliehantering och felaktigt genomförda\r\nbevattningssystem inte är långsiktiga lösningar för\r\njordbruket. Det leder inte till en långsiktigt hållbar\r\nproduktion.</pre><pre>Det ekologiska lantbruket däremot, som bygger på\r\natt man använder på plats givna resurser och\r\nförsöker ha ett energisnålt jordbruk, är framtidens\r\njordbruk. Vi borde därför se till att hjälpa fram den\r\ndelen av jordbruket i denna omställningsperiod.</pre><pre>Alternativ odling har -- liksom många andra\r\nproduktionsgrenar inom jordbruket som inte har\r\nvarit så stora, såsom fårnäringen, getnäringen och\r\nlinodlingen -- missgynnats av det tidigare systemet\r\nför jordbruksprisreglering. Man kan ju då säga att\r\ndet nu kommer att bli lättare för dessa grenar av\r\njordbruket att klara sig nu när vi avreglerar. Men\r\ndå glömmer man bort att vi redan har en så fastlåst\r\nstruktur inom jordbruket. Den är redan så fast\r\nuppbyggd att det blir mycket svårt för de delar av\r\njordbruket som i omställningsperiodens start är\r\nmycket små. Det är mycket svårt för dem att hävda\r\nsig. Det behövs därför ett mer aktivt stöd i själva\r\nomställningsperioden. Vi är mycket glada över att\r\njordbruksutskottet nu föreslår riksdagen sådana\r\nsatsningar när det gäller fårnäringen, men vi tycker\r\natt det också hade behövts när det gäller det\r\nekologiska lantbruket.</pre><pre>När det så gäller själva omställningsstödets\r\nutformning måste jag nog instämma med Lennart\r\nBrunander att det förvånar mig att moderata\r\nsamlingspartiet har reserverat sig särskilt på denna\r\npunkt, eftersom just moderata samlingspartiet\r\nhade ett så stort inflytande på hur\r\nomställningsstödet kom att utformas. Hela\r\nkonstruktionen med ett villkorslån och de\r\nkonsekvenser detta får i och med att man faktiskt\r\nmåste lägga fast villkor för under vilka\r\nomständigheter ett eventuellt stöd skall\r\nåterbetalas, hämtades från moderata\r\nsamlingspartiets motion. Det var moderaterna som\r\nmed mycket stor kraft drev att man skulle ha just\r\nden här uppläggningen. Jag tycker därför att det är\r\nmycket märkligt att moderaterna reserverar sig när\r\ndet nu visar sig att denna utformning innehåller\r\nkomplikationer. Dessutom anser jag att en del av\r\nden oklarhet som fanns i början har skingrats bl.a.\r\ngenom det frågesvar som man hänvisar till i\r\nbetänkandet och även genom den diskussion som\r\nsenare har förts.</pre><pre>Moderaterna försöker här skära pipor i vassen och\r\ndrar litet grand fördel av den oro och ängslan inför\r\nframtiden som kan finnas hos jordbrukare. Det är\r\nmycket beklagligt, eftersom jag tror att det svenska\r\njordbruket är mer betjänt av att vi med kraft hävdar\r\natt omställningen är möjlig att genomföra. Vi bör i\r\nstället visa på hur detta skall gå till. Den moderata\r\nreservationen bidrar inte precis till att öka\r\nklarheten om villkorslånens återbetalning. Hade\r\nutskottet beslutat sig för en sådan skrivning tror jag\r\natt förvirringen hade blivit mångdubbelt större\r\nbland jordbrukarna om vad den egentliga\r\ninnebörden i detta förslag är.</pre><pre>Det finns här naturligtvis en koppling till\r\nenergipolitiken. Jag skall inte sticka under stol med\r\natt vi är besvikna över att det energipolitiska\r\nbeslutet inte innehåller en omedelbar start av\r\nkärnkraftsavvecklingen, och jag tror att det finns en\r\nsvaghet där. Om det inte finns en marknad för den\r\ninhemska förnyelsebara energiproduktionen, utan\r\nden marknaden tas upp av kärnkraftsel, finns det\r\nutan tvivel ett problem. Men det kan inte rättas till\r\ngenom att vi förändrar jordbrukspolitiken. Det\r\nmåste rättas till genom att vi förändrar\r\nenergipolitiken.</pre><pre>Detta betänkande spänner över ett vitt fält, och det\r\nbehandlar inte bara jordbruket. Men det är\r\nnaturligtvis jordbruksfrågorna som nu är viktigast i\r\ndiskussionen, eftersom vi befinner oss precis i\r\nbörjan av omställningsperioden. Vi i vänsterpartiet\r\när också glada över att utskottet följer upp det\r\nbeslut som fattades förra året genom att fortsätta\r\nden samhälleliga satsningen på en del av de grödor\r\nvilka tidigare talare nämnt, vallfrö, bruna bönor\r\nm.m.</pre><pre>Det är inte fråga om att förändra det beslut som\r\nriksdagen fattade förra året. I det beslutet kunde vi\r\ninte i detalj gå in på alla de delar som tidigare\r\nfinansierades med s.k. inomramsmedel, dvs. inom\r\nramen för systemet för jordbruksprisreglering. Vi\r\nsade redan då att vi måste återkomma till detta, gå\r\nigenom och se vad som i fortsättningen på kort eller\r\nlång sikt skall finansieras via statsbudgeten och vad\r\nsom skall föras över till näringen själv. Det är precis\r\nett sådant arbete vi håller på med.</pre><pre>Detta arbete kompliceras naturligtvis av att GATT-\r\nförhandlingarna inte har gått såsom vi hade hoppats\r\noch förväntat oss när vi förra året diskuterade\r\nlivsmedelspolitiken. Vi vet alla att GATT-\r\nförhandlingarna har gått i stå, och vi vet inte när de\r\nkommer att ge ett sådant resultat att det leder till\r\nömsesidiga neddragningar av gränsskydd och\r\nborttagande av tullar.</pre><pre>Till detta kommer ytterligare en komplikation.\r\nSven Eric Lorentzon berörde EG-anslutningen och\r\nhur positivt det var att jordbruket som första näring\r\nklart hade tagit ställning för en EG-anslutning. Jag\r\när inte så säker på att det kommer att vara så\r\npositivt för jordbruket. Det beror på i vilken\r\nomfattning vi får del av EGs jordbrukspolitik, och\r\nvi vet ju alla att den håller på att förändras. Jag tror\r\ninte att man kan ha några som helst förhoppningar\r\nom att den jordbrukspolitiken skall vara kvar och\r\natt det svenska jordbruket skall få del av den. Jag\r\ntror att det kommer att leda till att vi får möta en\r\nökad import och att det blir svårt för det svenska\r\njordbruket att hävda sig. Det är viktigt att vi då\r\nförsöker lyfta fram det vi har av svenska produkter\r\nsom kan hävda sig på en exportmarknad.</pre><pre>Det är ett problem i sammanhanget att man nu i\r\nförhandlingar med EG diskuterar just jordbruket\r\noch för vilka jordbruksprodukter vi redan nu skall\r\nsänka gränsskyddet och göra åtaganden från svensk\r\nsida. Det är olyckligt att den diskussionen inte förs\r\nöppet och offentligt så att vi har möjlighet att delta\r\ni den. Det är beklagligt och ett exempel på hur den\r\npågående EG-anpassningen till sin karaktär är\r\nodemokratisk, eftersom diskussionerna förs i slutna\r\nrum och utan att, som i det här fallet, ens de\r\nnärmast berörda, nämligen jordbrukarna, har\r\nnågon som helst möjlighet att ta del av\r\ndiskussionen.</pre><pre>Detta betänkande, som i så hög grad handlar om\r\njordbruket, tar också upp skogsvården och fisket.\r\nJag skall inte uppehålla mig länge vid detta. Det\r\nberor inte på att det inte är viktiga områden, utan\r\npåatt den framtida skogspolitiken i så hög grad är\r\nföremål för diskussion i den skogspolitiska\r\nkommittén.</pre><pre>När det gäller de medel som vi förra året beslutade\r\ninte skulle användas till s.k. 5:3-bidrag, finner jag\r\ndet beklagligt att man inte har valt att fortsätta att\r\nanvända resurser i den omfattningen inom\r\nskogsbruket i Norrland till den typ av ersättningar\r\nsom kan bidra till ett mer arbetsintensivt men ett\r\nmer naturanpassat skogsbruk. När vi förra året\r\ndiskuterade att ta bort de s.k. 5:3-bidragen var\r\nupprördheten stor hos t.ex. socialdemokraterna\r\növer att detta i så hög grad skulle hota\r\nsysselsättningen. När vi i år så mycket tydligare är\r\npå väg in i eller redan befinner oss i\r\nlågkonjunkturen och när regeringen föreslår att\r\nman skall dra bort dessa medel, hörs det ingenting\r\nfrån socialdemokraterna om hur sysselsättningen\r\nnu hotas. Vi hade gärna sett att de resurserna hade\r\nfunnits kvar.</pre><pre>I övrigt anser vi att det är bra att utskottet nu begär\r\nen utredning om fiskevårdsavgiften. Vi anser också\r\natt det är bra att utskottet fullföljer de beslut det\r\nfattade förra gången vi diskuterade fiskevård och\r\natt man föreslår att medel skall anslås för bildande\r\nav fiskevårdsområden.</pre><pre>Fru talman! Det finns många reservationer till detta\r\nbetänkande. Vi från vänsterpartiet står bakom dem\r\nalla, men jag yrkar bifall endast till reservation nr\r\n7.</pre><pre>Anf. 109 SVEN ERIC LORENTZON (m)\r\nreplik:</pre><pre>Fru talman! Fru Åhnberg började mycket vackert\r\nmed att tala om klimatet, främst då klimatet mellan\r\nde borgerliga. Jag vet inte vilket klimat Annika\r\nÅhnberg har levt i den senaste tiden. Hos\r\nsocialdemokraterna är klimatet vad jag kan förstå\r\nganska kärvt, och jag skulle vilja säga att de vindar\r\nsom blåser kring de borgerliga är väl ljumma\r\nvårvindar jämfört med den mycket kalla blåsten på\r\nden socialistiska sidan.</pre><pre>Fru Åhnberg talar mot sig själv. Hon talar om att\r\ndet var vänsterkrafterna som drev avregleringen.\r\nSå var det inte. Under hela processens gång var det\r\nde borgerliga som gjorde det. Hon sade själv att det\r\nvar moderaternas förslag som antogs när det gällde\r\nomställningsersättningen. Även i andra frågor var\r\ndet de borgerliga som drev på under hela vägen\r\nfram. Jag vet inte om det är någon drömvärld hon\r\nmålar upp, men Annika Åhnberg talar här mot\r\nfakta.</pre><pre>Jag vet att EG inte är problemfritt. Jag säger att det\r\nblir stora problem att gå med i EG. Men det kanske\r\nvore en katastrof för svenskt jorbruk att stå utanför.\r\nDet vi jordbrukare och talesmän för jordbruket vill\r\när att få konkurrera på lika villkor.</pre><pre>Anf. 110 ANNIKA ÅHNBERG (v) replik:</pre><pre>Fru talman! Det är nästan patetiskt att höra hur\r\nSven Eric Lorentzon försöker göra hela\r\navregleringsprocessen till ett borgerligt förslag.\r\nAlla som har deltagit i debatten vet ju att det inte\r\nalls var så processen gick till.</pre><pre>Att moderata samlingspartiet sedan, när ärendet\r\nkom till riksdagen, fick ett mycket stort inflytande\r\növer just hur omställningsstödet skulle utformas, så\r\när det tyvärr, och det tycker jag är beklagligt. Det\r\nhar kanske att göra med att de andra partierna i det\r\narbetet inte tillräckligt vågade luta sig åt den andra\r\nsidan. Om så skett, hade omställningsstödet sett\r\nlitet annorlunda ut.</pre><pre>Men det är historia nu. Vi har fått ett stöd som är\r\nutformat på ett visst sätt. Jag tycker bara att det är\r\nbeklagligt att just moderata samlingspartiet -- och\r\ndet förnekade inte heller Sven Eric Lorentzon --\r\nsom hade så stort inflytande över hur det här stödet\r\nkom att utformas nu är det enda parti som mer eller\r\nmindre vill gå ifrån uppgörelsen. Moderaterna\r\nreserverar sig nu och säger att de velat ha en annan\r\nutformning.</pre><pre>Det är ett dubbelspel. Därför tycker jag att det var\r\nganska viktigt att här få påpeka just att det är\r\nmoderata samlingspartiet som i hög grad har\r\nansvaret för att stödet blivit onödigt krångligt och\r\nsvårhanterligt.</pre><pre>Anf. 111 MARIANNE SAMUELSSON\r\n(mp):</pre><pre>Fru talman! Det här betänkandet berör många\r\nviktiga områden. Framför allt berör det\r\njordbruket, och vi har här hört om de fem partierna\r\nsom enats om en jordbruksuppgörelse.</pre><pre>Vi hade velat ha en mer miljöanpassad uppgörelse.\r\nMiljön kom på något vis i skymundan för\r\nmarknadskrafterna. Den viktiga biten skulle vara\r\natt kunna konkurrera på marknaden. Visst är det\r\nviktigt, men det är också väldigt viktigt i dagens\r\nläge, när man gör en så här stor omställning, att den\r\nblir miljöanpassad.</pre><pre>När huvudsyftet nu var att minska överskottet,\r\ntycker vi att man borde ha gjort det genom att satsa\r\nbetydligt mer på ett ekologiskt jordbruk. Ett\r\nekologiskt jordbruk är betydligt mindre\r\nmiljöstörande och stimulerar öppna landskap i de\r\nområden där vi framöver förmodligen kommer att\r\nfå se tät granskog. Vi hade hellre sett att man hade\r\nskapat ett arealbaserat inkomststöd. Tillsammans\r\nmed sänkt matmoms skulle också konsumenterna\r\npå det sättet ha kunnat få en bra produkt, som\r\nförmodligen mycket väl hade kunnat konkurrera på\r\nmarknaderna.</pre><pre>Jag skall inte gå in på hela betänkandet utan bara\r\nnämna litet grand om det som jag tycker har varit\r\nglädjande vid behandlingen av de här frågorna,\r\nbl.a. att vi har lyckats enas om att satsa mer på\r\nsvensk fårnäring. Det är otroligt viktigt ur\r\nlandskapsvårdssynpunkt att vi kan hålla i gång\r\nfårnäringen. Fåren är ur ekologisk synvinkel\r\nmycket värdefulla. Även om vi hade tyckt att man\r\nborde ha gjort ytterligare satsningar, tycker vi att\r\nmöjligheten för svensk fårnäring att marknadsföra\r\nsig nu kan leda till att vi får behålla en aktiv\r\nfårhållning i Sverige.</pre><pre>En annan bit som är en miljömiss, där pengarna\r\nskulle ha kunnat användas betydligt bättre, tycker\r\njag är de 40 miljonerna till byggande av\r\nskogsbilvägar. Det bidraget tycker vi att man enkelt\r\nkunde avskaffa i nuläget. De pengarna skulle\r\nförmodligen kunna göra betydligt större nytta på\r\nmånga andra områden i samhället.</pre><pre>Det är glädjande, tycker jag, att vi har fått med litet\r\ngrand om fisket och fiskevårdsavgiften framöver\r\nhär.</pre><pre>Jag stöder naturligtvis alla våra reservationer, men\r\njag yrkar bifall speciellt till reservationerna 14, 23\r\noch 33.</pre><pre>Avslutningsvis skulle jag vilja säga med anledning\r\nav att Annika Åhnberg pratade så vackert om\r\nutomhusmiljön och inomhusmiljön, att med den\r\narbetsbelastning vi har riskerar vi i\r\njordbruksutskottet att bara veta hur det är med\r\ninomhusmiljön.</pre><pre></pre><pre>Anf. 112 ÅKE SELBERG (s):</pre><pre>Fru talman! Betänkandet som vi nu behandlar\r\ngrundar sig på budgetpropositionen, bilaga 11,\r\njordbruksdepartementet. Propositionen präglas av\r\nframför allt två saker.</pre><pre>Det är för det första det historiska\r\nlivsmedelsbeslutet som vi fattade den 9 juni i fjol\r\nvåras, alltså för knappt ett år sedan. Vi fattade det\r\nbeslutet, som alla vet, i stor enighet, och det har ett\r\nväldigt stort värde att vi kunde göra det. Då togs\r\nockså första steget mot avregleringen av\r\njordbruket, en näring som varit ganska tufft\r\nreglerad i närmare 60 år.</pre><pre>För det andra präglas propositionen av den nya\r\nkonsumentinriktade livsmedelspolitiken men också\r\nav att arbetet forsätter med att effektivisera de\r\noffentliga myndigheterna. Det är naturligtvis med\r\nhänsyn till det ekonomiska läget som det ställs krav\r\npå besparingar och återhållsamhet.</pre><pre>Förutom ett fullföljande av livsmedelsbeslutet\r\nmåste arbetet framöver inriktas på att klara våra\r\nambitioner på miljöområdet, när det gäller\r\nförbättrat djurskydd och när det gäller att utveckla\r\nskogspolitiken. Vad beträffar skogsbruket är en\r\nutredning tillsatt och arbetar, och den skall vara\r\nfärdig 1992. Därför är det viktigt att vi nu inte gör\r\nnågra större förändringar utan att utredningen får\r\njobba i lugn och ro tills den har sina förslag klara.\r\nDet är också viktigt att satsa på forskning och\r\nutveckling för jord- och skogsbruk.</pre><pre>Jordbruksministern har i propositionen aviserat\r\nnästa steg, hur vi går vidare med fjolårets beslut.\r\nDet följs nu upp i budgetförslaget. Vad har då hänt\r\nsedan i fjol våras, när vi fattade beslutet?</pre><pre>Naturligtvis var det spännande hur vi skulle klara\r\nomställningen och vilket intresse vi skulle kunna\r\nskapa. Omställningen är nu i full gång, t.o.m. på\r\nlitet större areal än vad vi kanske kunnat tro. För\r\nnärvarande finns ganska exakt 400 000 hektar med\r\ni omställningsprogrammet. Det står nu helt klart att\r\nföretagarna har gripit tag i möjligheterna att\r\nförändra produktionen. Minskningen av\r\nmjölkproduktionen verkar också kunna gå i stort\r\nsett programenligt.</pre><pre>Förra vårens beslut kan också ses som ett första steg\r\nmot en mera konsumentinriktad livsmedelspolitik,\r\nmed större variation i utbudet av livsmedel och\r\nförhoppningsvis också möjlighet att komma ner till\r\nen lägre prisnivå. Riksdagen valde att ge\r\nföretagarna ett stort spelrum, och det var säkert ett\r\nklokt beslut, när man satsade runt 14 miljarder för\r\natt få i gång avregleringen och för att kunna\r\ngenomföra den här reformen.</pre><pre>Det bör vara stimulerande för företagsutvecklingen\r\noch kreativiteten. Här gäller det ju också om vi\r\nskall hävda oss i framtiden i svenskt jordbruk\r\ngenom att få fram ny produktion och nya\r\nprodukter. Det är också nödvändigt att den här\r\nreformen analyseras och att den utvärderas. Därför\r\när det också tillfredsställande att regeringen, i\r\nenlighet med riksdagsbeslutet, nu gett berörda\r\nmyndigheter i uppgift att följa upp reformens olika\r\nverkningar så att vi också undviker att någonting\r\ngår snett här.</pre><pre>En del besparingar finns också med i betänkandet\r\noch i propositionen. Dessa besparingar kan ske\r\nbåde genom rationaliseringar i administrationen\r\noch genom en del strukturåtgärder. Där har man nu\r\nkunnat rationalisera för ungefär 60 milj. kr. Dessa\r\nåtgärder innebär bl.a. att lantbruksstyrelsen och\r\nstatens jordbruksnämnd upphör och att den\r\nverksamheten går över till lantbruksverket.</pre><pre>Nu är det också viktigt att vi klarar av de\r\ninternationella förhandlingarna -- GATT-\r\nförhandlingarna ligger ju i och för sig stilla nu -- och\r\nkan gå vidare. Jag anser att det är mycket viktigt att\r\nvi kan sänka de svenska gränsskyddet. Därmed kan\r\nvi öka importkonkurrensen och på det sättet\r\npåverka och få lägre matpriser.\r\nLivsmedelsreformens andra steg tas i samband med\r\natt vårt gränsskydd sänks. Då kan vi sänka priserna\r\noch få en positiv effekt hos konsumenterna. Det var\r\nockså en inriktning som var med i\r\nlivsmedelsbeslutet. Det leder till att man ökar\r\nfrihandeln, och det kommer också att innebära ett\r\nvarierat varuutbud. Importen av livsmedel kommer\r\nnaturligtvis också att öka, men samtidigt leder det\r\ntill att vi ökar och förbättrar möjligheterna att\r\nkonkurrera på andra marknader.</pre><pre>Det tredje steget för att uppnå lägre\r\nkonsumentpriser är att skärpa\r\nkonkurrenslagstiftningen. Där är det viktigt att vi\r\nfår fler aktörer på livsmedelsmarknaden så att det\r\ninte bara är fråga om ett fåtal livsmedelskedjor som\r\nstyr hela livsmedelssektorn.</pre><pre>Betänkandet JoU22 som vi nu behandlar har\r\ntillförts 47 reservationer samt 5 särskilda yttranden.\r\nVi har inom socialdemokraterna gjort en\r\nuppdelning så att jag ansvarar för områdena:</pre><pre>A. jordbruksdepartementet</pre><pre>B. jordbruk och trädgårdsnäring</pre><pre>C. skogsbruk</pre><pre>E. rennäring med tillhörande reservationer.</pre><pre>De återstående områdena jämte reservationer\r\nkommer Kaj Larsson att kommentera.</pre><pre>Jag skall kommentera reservationerna litet grand.\r\nReservation 1 och 2 föreslår en ytterligare sänkning\r\nav anslaget till jordbruksdepartementet, men\r\nmajoriteten tillstyrker den rationalisering som\r\njordbruksministern nu föreslår. Man anser att den\r\när tillräcklig, och därför yrkar jag avslag på\r\nreservationerna.</pre><pre>När det gäller anslaget till jordbruksverket föreslår\r\nfolkpartiet och moderaterna en sänkning med 15,5\r\nmilj. kr. i reservation 5. Centern vill höja anslaget\r\nmed 300 000 kr., medan vänstern vill tillskjuta\r\nytterligare 60 milj. kr. Vi finner att anslaget är väl\r\navvägt, och jag yrkar avslag på reservationerna 5, 6\r\noch 7.</pre><pre>I reservation 9 vill moderaterna minska jordfonden\r\nmed 70 milj. kr., men vi upplever att jordfonden är\r\nett bra instrument för att förbättra\r\nföretagsstrukturer inom både jordbruk och\r\nskogsbruk. Det har varit ganska fördelaktigt att ha\r\nen hygglig jordfond att ta till för att på det sättet\r\nstötta upp de olika företagen. Jag yrkar därför bifall\r\ntill budgetpropositionen och avslag på\r\nreservationen.</pre><pre>Reservation 12, stöd till vallfröodlingen, är en\r\nsocialdemokratisk reservation. När det\r\njordbrukspolitiska beslutet togs innebar det bl.a.\r\natt de interna marknadsregleringarna skulle\r\navskaffas med början den 1 juli 1991. Därmed\r\navvecklas även de interna avgifter som finansierar\r\nregleringen. Att då utveckla nya stöd som\r\nmajoriteten nu vill kan inte vara rimligt. Jag yrkar\r\ndärför bifall till reservation nr 12.</pre><pre>Sedan kommer vi till reservation nr 19 om\r\nomställningen och omställningsstödet. Den har\r\nman diskuterat tidigare, och jag blev verkligen\r\nförvånad när jag läste den reservationen. Här tog\r\nen i stort sett helt enig riksdag ett beslut för mindre\r\nän ett år sedan. Nu svänger moderaterna och menar\r\natt pengarna inte skall behöva betalas tillbaka även\r\nom man ingenting gjort under\r\nomställningsperioden. Jag vill påstå att detta är ett\r\nsvek mot uppgörelsen. Men det är också ett svek\r\nmot dem som nu seriöst ställer upp och satsar på\r\nden här omställningen. Det skapar alltid\r\ntveksamheter när man kommer med sådana här\r\npåbud. Det är tillfredsställande att de övriga\r\npartierna har tagit avstånd från detta.</pre><pre>Reservationerna 26 och 27 kommer från\r\nmoderaterna och folkpartiet. Båda vill avskaffa\r\nstödet till skogsfröplantager. Vi tycker att det är\r\nangeläget att se till att man har en tillräcklig mängd\r\noch bra kvalitet på plantmaterialet. Det är\r\nnödvändigt för att kunna driva ett långsiktigt\r\njordbruk. Jag yrkar avslag på reservationerna.</pre><pre>Reservationerna 29, 30 och 31, från moderaterna,\r\nfolkpartiet och centern, vill avskaffa anslaget till\r\növersiktliga skogsinventeringar. Det finns tid kvar\r\npå detta och man har gjort det över hela landet. Vi\r\ntycker att det är ett bra instrument för att se över\r\nvad vi har för skogsinnehav. Vi yrkar avslag på\r\nreservationerna.</pre><pre>Reservation nr 40 är socialdemokratisk. Den\r\nhandlar om prisstöd till rennäringen. Vi anser att\r\ndet är en skälig och tillräcklig höjning av prisstödet\r\nnär man räknar upp det med 39 %. Det är inte\r\nbefogat att höja ytterligare, varför jag yrkar bifall\r\ntill reservation nr 40.</pre><pre>Reservation 41 är också en socialdemokratisk\r\nreservation om kontroll av renräkningen. I den\r\npreliminära behandlingen i utskottet var vi på\r\nmycket god väg att klara ut det här och kunna ta itu\r\nmed kontroll av renräkningen, men oppositionen\r\nsvängde. Jag vet att Hans Dau skall gå upp i\r\ndebatten, och det blir intressant att få höra om han\r\ndelar den uppfattningen. Han bor och verkar ju i de\r\nhär områdena.</pre><pre>Eftersom det är mycket angeläget att samhället\r\nskapar sig inflytande och insyn på detta område\r\ntycker vi att man borde ha tillstyrkt motion Jo211.\r\nDet är mycket olyckligt att antalet renar i princip\r\nökar helt utan kontroll. Detta skapar motsättningar\r\nsom inte minst rennäringen tar mycket stor skada\r\nav.</pre><pre>Avslutningsvis vill jag yrka bifall till de\r\nsocialdemokratiska reservationerna som finns\r\nunder anslagen A, B, C samt E och avslag på de\r\növriga. Jag kommer att begära votering när det\r\ngäller reservation 12, 40 och 41.</pre><pre>Anf. 113 LENNART BRUNANDER (c)\r\nreplik:</pre><pre>Fru talman! Åke Selberg tog inledningsvis upp ett\r\npar frågor som inte behandlas i det här\r\nbetänkandet, nämligen gränsskyddet och\r\nkonkurrenslagstiftningen. På båda dessa punkter\r\ngjordes ju ganska klara uttalanden i förra årets\r\nbeslut. Om Åke Selberg med sitt resonemang om\r\ngränsskyddet menar att Sverige ensidigt skall sänka\r\ngränsskyddet, är det ett avsteg från en\r\növerenskommelse som vi gjorde förra året. Jag\r\nförutsätter att socialdemokraterna inte kommer att\r\ngöra det. Det är en fråga till Åke Selberg: Innebär\r\ndet resonemang som förts att det svenska\r\ngränsskyddet ensidigt skall sänkas? I så fall\r\nprotesterar jag.</pre><pre>Samma sak gäller konkurrenslagstiftningen. Där\r\nhar vi nu fått en proposition som inte stämmer\r\növerens med vad vi var överens om förra året,\r\nnämligen att det skall vara möjligt för\r\njordbrukskooperationen att arbeta även efter en ny\r\nkonkurrenslagstiftning. Sedan talar Åke Selberg\r\nom att det inte bara skall vara ett par\r\nlivsmedelskedjor som skall hantera\r\nlivsmedelsmarknaden. Dem tar man ju inte upp i\r\ndet här sammanhanget. Det är\r\njordbrukskooperationen man angriper. Vänta med\r\ndet tills man får en samlad bild av detta.</pre><pre>Åke Selberg diskuterar litet de reservationer som\r\nfinns. När det gäller centerpartiet och ÖSI-\r\npengarna har jag redan sagt att den reservationen\r\ninte är aktuell i dag. Jag har inte yrkat bifall till den\r\ni det här sammanhanget. Riksdagen avslog i förra\r\nveckan ett borttagande av skogsvårdsavgiften som\r\när sammankopplad till ÖSI.</pre><pre>Åke Selberg säger att det är orimligt att höja\r\nprisstödet till rennäringen. Vi följer bara det beslut\r\nsom riksdagen fattade förra året. Det har\r\nregeringen inte gjort. Det är en bakläxa till\r\nregeringen.</pre><pre>Det är inte fråga om några nya pengar för de beslut\r\nvi har lyckats få igenom för stöd till vallfröodling\r\noch konservrätter, Åke Selberg. Det är pengar som\r\nlåg i det gamla prisregleringssystemet och som\r\nregeringen hade till uppgift vid förra årets beslut att\r\nklara ut. Men regeringen har struntat i dessa delar.\r\nDet är därför som vi ger regeringen bakläxa även\r\npå den punkten.</pre><pre>Vidare har vi frågan om renräkning och kontroll.\r\nDet är riktigt att det finns ett intresse för att göra\r\nnågot. Visserligen har vi avstyrkt det tidigare\r\nförslaget om en samlad samepolitik. Men det hade\r\nvarit möjligt att göra något om tvångsslakten hade\r\navskaffats. Men det var man inte villig att göra. Då\r\nsade vi ifrån att det måste bli en samlad\r\nrennäringspolitik.</pre><pre>Anf. 114 ANNIKA ÅHNBERG (v) replik:</pre><pre>Fru talman! Åke Selberg var nästan lyrisk över hur\r\nbra det gick med omställningen av jordbruket. Jag\r\ndelar i och för sig uppfattningen att det är glädjande\r\natt det har blivit en så stor anslutning. Men jag vill\r\nunderstryka att det är viktigt att utvärdera och\r\nanalysera var i landet som det sker en omställning\r\noch hur det går till. Det är också viktigt att bevara\r\njordbruket och den levande landsbygden i de delar\r\nav landet där den spelar en stor roll, naturligtvis för\r\nlivsmedelsproduktionen men också för\r\nlandskapsbilden, infrastrukturen osv. Där finns all\r\nanledning att vara fortsatt vaksamma.</pre><pre>Vidare berördes EG-perspektivet. Med tanke på\r\nden förestående EG-anslutningen för Sveriges\r\ndel -- som vi från vänsterpartiets sida inte är så\r\nsärskilt positiva till -- undrar jag om Åke Selberg\r\ntror att det är möjligt för Sverige att inta den\r\nhållning som gjordes i GATT-förhandlingarna som\r\ntyvärr misslyckades. Jordbruksministern och Anita\r\nGradin ledde förhandlingarna. Det gjordes i det\r\nuppenbara syftet att nå fram till en lösning att\r\nåstadkomma neddragning av subventioner och\r\nskydd när det gäller industriländerna.</pre><pre>Häromdagen kunde man läsa i media att\r\nfrihandelsoganisationen GATT riktade stark kritik\r\nmot EG. Det är EG som är den största\r\nbromsklossen i processen. Det EG som i vårt land\r\nså ofta framställs som så internationalistiskt och\r\nfrihandelsvänligt är ett mycket protektionistiskt\r\nblock. Jag undrar om det kommer att vara möjligt\r\nför Sverige att försöka driva processer som gagnar\r\ntredje världens länder, när vi själva skall sitta som\r\nnära anslutna eller t.o.m. som medlemmar i EG.\r\nDet är en viktig fråga inte bara för svensk del, utan\r\näven när det gäller den globala solidariteten med\r\ntredje världens länder.</pre><pre>Konkurrensaspekter berördes också här. Det hör\r\ninte till detta betänkande. Men det är naturligtvis\r\nviktiga frågor när vi diskuterar livsmedelspolitiken.\r\nDet får mig återigen att tänka på de krav som vi har\r\nrest när det gäller ekologiskt lantbruk. Det är också\r\nett konsumentkrav. Om vi lyckas få en ökad\r\nkonkurrens och bryta de fåtaliga kedjornas\r\ndominans, kommer situationen att underlättas för\r\nde små jordbruksägarna som har svårt med\r\ndistribution och att komma ut i handeln.</pre><pre>Hur tror Åke Selberg att den alternativa odlingen\r\nskall kunna hävda sig mot dessa jättar? Jag är\r\növertygad om att när man väl har kommit över de\r\ninledande problemen kommer man att hävda sig i\r\nkraft av kvalitet och bra produktion. Men hur skall\r\nman kunna klara själva inledningen när det ser ut\r\nsom det gör med den oerhört monopoliserade\r\nmarknaden som vi har?</pre><pre>När det gäller renräkningen delar jag Lennart\r\nBrunanders uppfattning. Det var inte omöjligt att\r\nföra en diskussion i utskottet. Det fanns en\r\ndiskussion. Det fanns en utgångspunkt att\r\ndiskutera om man ville göra sig av med den\r\nociviliserade tvångsslakten. Men det var inte\r\nsocialdemokraterna intresserade av. Då får man\r\nfinna sig i att det blev nej på den punkten.</pre><pre>Anf. 115 SVEN ERIC LORENTZON (m)\r\nreplik:</pre><pre>Fru talman! Om jag uppfattade Åke Selberg rätt,\r\nsade han att nästa steg är en sänkning av\r\ngränsskyddet. Jag ansluter mig till Brunanders\r\nfrågeställning både när det gäller gränsskyddet och\r\nkonkurrenslagstiftningen. Jag har inget mer att\r\nutveckla där. Men när man ser att nästa steg är en\r\nsänkning av gränsskyddet, vore det välgörande om\r\nherr Selberg ville markera vad han menar med\r\nuttalandet.</pre><pre>Vidare talar Sven-Åke Selberg sveket mot\r\nuppgörelsen, dvs. omställningsersättningen. Jag\r\nhar inte för avsikt att driva den frågan så hårt här.\r\nMen det har åberopats ett särskilt yttrande från\r\ncenterpartiet. Det kan vara karaktäristiskt hur\r\ndetta uppfattas. Där står att signalerna från\r\nregeringen och myndigheter och krav på\r\nåterbetalning av omställningsstödet har inte varit\r\nklarare och har därför skrämt en del jordbrukare\r\nfrån att anmäla sig till omställningen, t.ex. vid en\r\nenergiproduktion där former och köpare\r\nfortfarande inte framstår som helt klara osv. Jag\r\nmenar att även socialdemokraterna står bakom\r\ndetta. Visst har man då fattat ett energipolitiskt\r\nbeslut.</pre><pre>Bortser man över huvud taget från all lönsamhet?\r\nGår det att bortse från all lönsamhet om svenskt\r\njordbruk om fem år skall slåss på en fri marknad?</pre><pre>Anf. 116 ÅKE SELBERG (s) replik:</pre><pre>Fru talman! Jag börjar med frågan om\r\nomställningsbidraget. Det kan inte vara rimligt att\r\nha en omställning där bidraget kan tas ut och att\r\nman i förväg kan säga att om omställningen inte\r\nlyckas behöver bidraget inte betalas tillbaka. Det är\r\nett svek mot den uppgörelse som gjordes i våras,\r\noch det är beklagligt. Det är helt klart att\r\nföretagarna ställer om, och vi har nått de mål som\r\nvi hade tänkt oss i inledningsskedet.</pre><pre>När det gäller gränsskyddet ligger vi fast med den\r\nuppgörelse som har gjorts. Det är det\r\nlivsmedelspolitiska beslutet som gäller från i våras.\r\nDet råder inget tvivel om det.</pre><pre>Vad gäller ÖSI är det alldeles riktigt som\r\nBrunander säger att han inte har yrkat bifall till den\r\nreservationen. Men moderaterna och folkpartiet\r\nhar yrkat bifall till de reservationerna. Vi tycker att\r\ndet är fel att just nu avbryta detta inför den\r\nskogspolitiska utredning som nu arbetar.</pre><pre>Vi arbetar med att få fram renräkningen till beslut.\r\nDet var väl möjligt att släppa tvångsslakten. Men\r\ntvångsslakten fanns med i propositionen om\r\nrennäringen. Jag menar att detta är oerhört viktigt,\r\noch vi bör inte vänta på en samlad lösning som kan\r\nta åratal att få fram med sameting och språkfrågor\r\nosv. Vi behöver kunna göra detta nu.</pre><pre>Det är klart att vi hoppades mycket på GATT och\r\nförhandlingarna och att dessa skulle gå bra. Linjen\r\när fortfarande densamma som den varit tidigare\r\nfrån svensk sida.</pre><pre>Anf. 117 LENNART BRUNANDER (c)\r\nreplik:</pre><pre>Fru talman! Nu säger Åke Selberg att beslutet från\r\ni fjol om gränsskyddet ligger fast. Innebär detta att\r\ndet inte skall komma något förslag från\r\nsocialdemokraterna om ett ensidigt sänkt svenskt\r\ngränsskydd? Det vore värdefullt för oss att få ett\r\nkonkret och riktigt svar på frågan. I Åke Selbergs\r\ntidigare inlägg kan jag inte tolka honom på annat\r\nsätt än att nu skall det komma en sänkning. Vi vet\r\natt andra länder i GATT-förhandlingarna har\r\nhavererat för tillfället och skall fortsätta senare --\r\nsom även Annika Åhnberg sade tidigare. Därifrån\r\nkom ingenting. Det vore bra om vi finge ett klart\r\nbesked.</pre><pre>Vidare har vi frågan om konkurrenslagstiftningen.\r\nVarför vill socialdemokraterna, Åke Selberg, vara\r\nså elaka mot jordbrukskooperationen? De är de\r\nenda man angriper i sammanhanget. Åke Selberg\r\ntalar i sitt anförande om livsmedelskedjan. Men det\r\när en helt annan sak. Dit har vi inte kommit än.\r\nVarför inte vänta med konkurrenslagstiftningen\r\ntills hela bilden är klar, ett förslag har kommit fram\r\noch det går att göra ett heltäckande arbete?</pre><pre>Sedan har vi rennäringen. Ja, Åke Selberg, det\r\nfanns ett resonemang om att man skulle kunna fatta\r\nett beslut även denna gång. Man skulle ge åt båda\r\nhållen. Tvångsslakten var en av de saker vi satte\r\nsom villkor för att kunna komma fram till ett beslut.\r\nMen det ville inte socialdemokraterna vara med\r\nom. Då kvarstår vårt gamla krav om en heltäckande\r\nrennäring och samepolitik och att regeringen skall\r\nkomma med förslag. Om denna fråga är angelägen\r\nför regeringen och socialdemokraterna, varför\r\nkommer ni inte med ett förslag?</pre><pre>Anf. 118 ANNIKA ÅHNBERG (v) replik:</pre><pre>Fru talman! Jag tycker att jag inte fick något vidare\r\nsvar på mina frågor. Jag tror att man måste ta dessa\r\nproblem med EGs roll när det gäller\r\nhandelspolitiken i allmänhet men\r\njordbrukspolitiken i synnerhet på allvar. Man\r\nmåste fundera över de problem som det faktiskt\r\nkommer att bli med den jordbrukspolitiska väg vi\r\nförsöker slå in på till gagn för ett mer varierat och\r\nkreativt jordbruk och till gagn för framför allt\r\ntredje världens länder.</pre><pre>Jag skulle gärna vilja ha svar på min fråga: Kommer\r\nSverige i samband med en nära anslutning till eller\r\nt.o.m. ett medlemskap i EG att kunna stå fast vid\r\nde positioner vi har intagit när det gäller arbetet\r\nmed den internationella jordbrukspolitiken?</pre><pre>Jag tycker inte heller att jag fick något svar på min\r\nfråga om stimulanser av det ekologiska jordbruket,\r\nden alternativa odlingen. Jag har utgått från att vi\r\ndelar uppfattningen att detta är en mycket väsentlig\r\ndel av det svenska jordbruket, även om det\r\narealmässigt har en liten omfattning. Det\r\nekologiska lantbruket har ju faktiskt ökat ganska\r\nmycket under de senaste åren särskilt i och med\r\nomställningsstödet, som mycket kortsiktigt\r\ninfördes och som inte längre finns kvar för\r\nominställda arealer. Jag trodde att vi delade\r\nuppfattningen att det var en viktig del av\r\njordbruket. Jag skulle gärna vilja få klart för mig\r\nhur socialdemokraterna menar att man skall\r\nstimulera till en ökad omfattning för den alternativa\r\nodlingen, när vi nu går från den reglerade\r\njordbruksprispolitiken till ett nyare och friare\r\njordbruk. Hur skall samhället kunna hjälpa till så\r\natt dessa små delar av jordbruket får en rimlig\r\nchans att hävda sig? Det är enligt min uppfattning\r\nlitet naivt att tro att marknadens krafter skall kunna\r\nåstadkomma dessa förändringar. Jag tror inte att\r\ndetta kommer att bli fallet. Strukturerna är\r\nnämligen redan så fastlåsta, och det måste därför\r\ntill aktiva åtgärder från samhällets sida.</pre><pre>Anf. 119 ÅKE SELBERG (s) replik:</pre><pre>Fru talman! Jag kan än en gång upprepa för\r\nLennart Brunander att vi i fråga om gränsskyddet\r\nstår kvar vid det beslut som fattades i våras.</pre><pre>Det är självklart att konkurrenslagstiftningen när\r\nden blir klar kommer att beröra alla aktörer.</pre><pre>Annika Åhnberg frågade om EGs roll och om vi tar\r\ndetta på allvar. Självfallet tar vi det på allvar. Det\r\nråder inget tvivel om att marknaden kommer att bli\r\nbetydligt större. Som vi ser det kommer det också\r\natt innebära en klar fördel för svenskt jordbruk.\r\nMen man måste naturligtvis i förhandlingarna se till\r\natt det leder fram till ett bra resultat. De\r\ninternationella åtagandena kan enligt min\r\nuppfattning med all säkerhet fortsätta.</pre><pre>Det finns inom de nuvarande ramarna en hel del\r\nresurser för den ekologiska odlingen och även\r\nmöjligheter till stöd. Detta är en viktig del av\r\njordbruksnäringen om än inte så stor, det vill jag\r\nhålla med Annika Åhnberg om. Jag är helt\r\növertygad om att den ekologiska odlingen så\r\nsmåningom kommer att få ett rejält genomslag i och\r\nmed att konsumenterna talar om vad de vill köpa\r\noch vad de vill ha för sorts livsmedel.</pre><pre>Vi kan vara helt överens om att marknadskrafterna\r\ninte löser alla dessa problem. Men det är viktigt att\r\nsätta in resurser just på marknadsföringen av de här\r\nfina produkterna.</pre><pre></pre><pre>Anf. 120 INGVAR ERIKSSON (m):</pre><pre>Fru talman! I jordbruksutskottets betänkande nr\r\n22 behandlas budgetfrågor. Därvid utgör den del\r\nsom beror av förra årets beslut om en ny\r\nlivsmedelspolitik ett viktigt inslag. Avgörande för\r\natt denna nya politik skall lyckas är att\r\nomställningsprogrammet, anpassningen av\r\nproduktionen till nära balans, kan förverkligas.\r\nProcessen har knappast underlättats genom\r\nregeringens agerande, vilket också nämnts tidigare\r\ni debatten. Anpassningsprocessen skulle t.ex.\r\nkunna ha underlättats om regeringen hade gått med\r\npå att lyfta bort sockeröverskottet och hade\r\nbidragit till en snabbare minskning av\r\nmjölköverskottet genom att låta mejerinäringen\r\nsjälv förstärka avgångsstödet till\r\nmjölkproducenterna. Detta har inte skett.\r\nResultatet har därför blivit att 10 000 hektar av\r\nsockerbetsarealen nu friställs under innevarande\r\når. Kanske kommer man i stället att odla spannmål\r\ndär. En annan följd har blivit en prissänkning på\r\nproducentmjölken, en prissänkning som har varit\r\nrelativt kraftig.</pre><pre>Inom oppositionen är man angelägen om att\r\nbeslutet från juni förra året kan fullföljas fullt ut,\r\noch man har därför i utskottet enat sig på vissa\r\npunkter.</pre><pre>Utskottet underströk förra året att det var av\r\nstörsta vikt att den livsmedelspolitiska reformens\r\neffekter kunde följas noggrant och kontinuerligt. I\r\nenlighet härmed har utskottet nu vid behandlingen\r\nav budgetförslaget ägnat särskild uppmärksamhet\r\nåt reformens effekter för bl.a. odlingen av vallfrö,\r\nkonservärtor och bruna bönor samt för\r\nfårnäringen.</pre><pre>I förra årets beslut utfäste sig utskottet att se till att\r\ndet stöd och skydd som utgått till dessa områden\r\nskulle fullföljas med hänsyn till att EG på liknande\r\nsätt skyddar dessa produkter. Nämnda produkter är\r\nfullt konkurrenskraftiga i ett framtida EG och\r\nmåste därför behållas i den svenska produktionen\r\näven fram till dess att Sverige kommer med i EG.\r\nDärför läggs nu 32 milj.kr. utöver regeringens\r\nförslag till odling av vallfrö, konservärtor och bruna\r\nbönor samt till lamm- och fårkött.</pre><pre>Jag noterar också med glädje att vi moderater har\r\nlyckats få stöd för den ädellövskogssatsning på\r\nåkermark som något kan bidra till att åkerarealen\r\nminskar. Nu kommer anläggningsstöd härtill att\r\nutgå även då visst inslag av barrplantor, t.ex. lärk,\r\nförekommer. Dessa inslag av barrträd har till syfte\r\natt fungera som skydd för de ömtåligare\r\nlövplantorna. Beslutet är klokt, fru talman. Utan\r\ndetta skulle många planteringar företrädesvis ske\r\nenbart med granplantor. Många skulle inte ha tagit\r\nrisken att få en misslyckad ädellövskogsplantering.</pre><pre>Fru talman! Jag är däremot besviken över att stödet\r\nhar uteblivit på några andra punkter. Om\r\nproduktionen av vallväxtfrö skall kunna bibehållas\r\näven på längre sikt utan gränsskydd och på ett\r\nkostnadseffektivt sätt krävs att vallfrönämndens\r\nfunktioner bibehålls på lämpligt sätt. Detta borde\r\nriksdagen besluta. Vi får förmodligen anledning att\r\nåterkomma till den frågan.</pre><pre>Vidare har vi en reservation angående\r\nleukosprogrammet, nämligen reservation nr 44. I\r\nförarbetet till det jordbrukspolitiska beslutet 1990\r\nuttalades att staten fortsättningsvis ämnade ta\r\nansvar för bl.a.\r\nsjukdomsbekämpningsprogrammen. Detta har\r\nmedfört att planeringen har gjorts utifrån\r\neffektivaste möjliga programgenomförande men\r\nutan att man räknat med dramatiska ekonomiska\r\nbegränsningar. Genom att regeringen i\r\nbudgetpropositionen avsatt en post om endast 20\r\nmilj.kr. för leukosprogrammet riskerar dess\r\ngenomförande att fördröjas. En fördröjning av\r\nfriförklaringstidpunkten skulle för jordbruket\r\nkomplicera en EG-anslutning och borde inte ha\r\naccepterats. Jag vill erinra om att uppåt 100 000\r\nmjölkkor i landet på grund av\r\nomställningsprogrammet måste försvinna under en\r\nrelativt kort tidsperiod. I det läget vore det\r\nsynnerligen välbetänkt att i stället påskynda\r\nutslaktningen av leukosinfekterade djur.\r\nRegeringen borde återkomma till riksdagen med\r\nförslag som är anpassade till en svensk anslutning\r\ntill EG. Jag tror att det vore välbetänkt att så göra.</pre><pre>Fru talman! Jag har inga andra yrkanden utöver\r\ndem som redan framförts av Sven Eric Lorentzon.</pre><pre>Anf. 121 KAJ LARSSON (s):</pre><pre>Fru talman! Jordbruksutskottets betänkande 22\r\ninnehåller också -- utöver vad Åke Selberg\r\nredogjort för -- ämnena fiske, djurskydd och\r\ndjurhälsovård, växtskydd och jordbrukets\r\nmiljöfrågor, livsmedel och utbildning samt\r\nforskning. Jag skall närmast redogöra för några av\r\ndessa ämnesområden och reservationerna i\r\nanslutning därtill.</pre><pre>Sedan införandet av det fria handredskapsfisket vid\r\nsödra ostkusten, längs Gotlands och Blekinges\r\nkuster samt i de stora sjöarna har motioner väckts i\r\nriksdagen med negativa synpunkter på det fattade\r\nbeslutet. Det är främst moderaterna som inte\r\nuppskattar denna frihet. Intrång på\r\nfiskerättshavare och kapitalets boning får inte ske.\r\nEn naturlig sak för moderaterna är att värna om\r\ndessa värden och dessa människor. Friheten för\r\nmänniskor med fiskeintresse har inte så stor\r\nbetydelse för moderaterna.</pre><pre>Beslutet 1985 innebar att ersättning skulle utgå för\r\nallt personligt inkomstbortfall på grund av\r\nuteblivna förtjänster från fiskekortsförsäljning,\r\narrenden m.m. som vattenägarna kom att\r\nvidkännas till följd av införandet av fritt\r\nhandredskapsfiske. Nu vill majoriteten i utskottet,\r\ndvs. de borgerliga partierna tillsammans med\r\nvänstern och miljöpartiet, att konsekvenserna av\r\nvattenägarnas förlust av fisket, som till större delen\r\när yrkesfiske, skall utredas. Även slitaget i naturen\r\noch störningar av fågellivet skall utredas. Det\r\nsenare gjorde naturvårdsverket för något år sedan,\r\nvarpå man konstaterade att det fria\r\nhandredskapsfisket inte hade inneburit något\r\nnegativt för fågelliv, flora och fauna.</pre><pre>Vi socialdemokrater anser att det inte finns någon\r\nanledning till ytterligare utredningar om\r\nhandredskapsfisket. Om det fria\r\nhandredskapsfisket påverkar yrkesfisket bevakas\r\ndetta av länsfiskenämnderna, som är underställda\r\nfiskeristyrelsen.</pre><pre>Fru talman! Riksdagen har tidigare beslutat att\r\nbidrag till bildande av fiskevårdsområden inte\r\nlängre skall utgå efter den 1 september 1990. När\r\nvi behandlade ärendet i kammaren sade jag att alla\r\nbidragsansökningar som kom in före detta datum\r\nskulle beviljas. Det står jag fast vid. Enligt\r\nfiskeristyrelsen har ansökningar inkommit före\r\ndetta datum, och de begärda beloppen uppgår till\r\nsammanlagt 27 milj. kr. Enligt fiskeristyrelsen är\r\ndet omöjligt att genomföra alla förrättningar under\r\nett år, utan det kommer att ta tre till fyra år. Därför\r\nhar man inför kommande budgetår äskat 8,3\r\nmilj.kr. 7,1 milj.kr. avses gå till fiskevårdsområdet,\r\nmedan 1,2 milj.kr. avses gå till andra fiskevårdande\r\ninsatser, t.ex. byggande av laxtrappor.</pre><pre>I nuvarande svåra ekonomiska läge, då vi har fått\r\nge avkall på mycket, anser vi socialdemokrater att\r\näven fisket bör utsättas för besparingar, och därför\r\nsäger vi nej till dessa 1,2 milj.kr. men ja till de 7,1\r\nmiljonerna. Det olyckliga är att majoriteten vill\r\nanslå 8,3 milj.kr. utan att binda pengarna till just\r\nfiskevård. Om man inte hinner med att genomföra\r\nnämnda förrättningar, och det alltså inte går åt så\r\nmycket pengar, blir det kanske bara 5 milj.kr. till\r\nfiskevårdsområdena och mer pengar till annat.</pre><pre>Jag förstår att ett införande av en fiskevårdsavgift\r\när något som inte alla riksdagsledamöter vill ge\r\nhögsta prioritet. Till att börja med konstaterar jag\r\natt det för allt fritidsfiske är viktigt med en bra\r\nfiskevård. En sådan är till gagn för alla\r\nfritidsfiskare.</pre><pre>I Sverige har många människor fritidsfiske som\r\nhobby, somliga mer, andra mindre. I dag\r\nfritidsfiskar ca 2,5 miljoner människor i Sverige.\r\nOm vi utgår från att 1,6 miljoner människor i landet\r\nskulle betala en avgift på exempelvis 50 kr., så blir\r\ndet 80 milj.kr. Det är pengar som vi kan använda till\r\nfiskevårdande insatser. Av detta belopp går dock en\r\nviss del till administration. Det är pengar som man\r\nså att säga kan slänga i sjön, men på ett positivare\r\nsätt än vad uttrycket vanligen står för.</pre><pre>Sportfiskarförbundet har uppvaktat utskottet och\r\nkommer att uttrycka stor tillfredsställelse om en\r\nfiskevårdsavgift införs. Majoriteten i utskottet\r\nföreslår att regeringen låter närmare utreda frågan\r\nom införande av allmän fiskevårdsavgift med sikte\r\npå att förslag bör kunna framläggas i samband med\r\nnästa års budgetproposition. Mot detta förslag har\r\nde borgerliga partierna reserverat sig. Jag yrkar\r\ndärför avslag på reservationerna 37 och 38. Vidare\r\nyrkar jag bifall till reservationerna 35 och 36, men\r\njag kommer beträffande dessa senare reservationer\r\ninte att begära votering.</pre><pre>Beträffande frågan om djurskydd och\r\ndjurhälsovård vill vänsterpartiet genom Annika\r\nÅhnbergs reservation 42 förstärka\r\nveterinärorganisationen i Västerbottens inland.\r\nSom framgår av betänkandet har\r\njordbruksministern anmält att man kommer att\r\nföreslå att distriktsveterinärorganisationen ses över\r\ni samband med en översyn av veterinärsväsendet. I\r\ndetta måste även Västerbotten inrymmas, och jag\r\nyrkar därför avslag på reservation 42.</pre><pre>Under avsnittet Bekämpning av smittosamma\r\nhusdjurssjukdomar belyses virussjukdomen\r\nleukos, som drabbar nötkreatur.\r\nLantbruksstyrelsen godkände 1989 ett\r\nbekämpningsprogram som skulle genomföras\r\nunder en tioårsperiod. I det sammanhanget gjordes\r\nen undersökning som visade att 25 % av landets\r\nmjölkkobesättningar var smittade. Det var en\r\noroväckande hög siffra som förvånade många. För\r\ninnevarande år har bidrag till programmet kommit\r\nfrån regleringsmedel, men i och med avregleringen\r\nav jordbruket skall pengar till programmet i\r\nfortsättningen komma från budgetmedel. För\r\nbudgetåret 1991/92 är upptaget 35 milj.kr. för\r\nbekämpning av de två förekommande\r\nvirussjukdomarna leukos och Aujezky sjukdom.\r\nDet är inte totalt 20 milj.kr. som centern säger i sin\r\nreservation 44, utan det är 35 milj. kr. Någon\r\nuppdelning av dessa 35 milj.kr. har jag inte sett.</pre><pre>Djurägarna har visat stort intresse för en anslutning\r\ntill programmet. Utskottets uppfattning är att det\r\när viktigt att programmet genomförs snabbt och\r\neffektivt, eftersom sjukdomarna vållar djuren\r\nlidanden. Jag kan inte se att detta innebär någon\r\nförsämring, vilket Ingvar Eriksson tycker.</pre><pre>Under budgetåret 1989/90 anslogs 6 milj.kr. av\r\nregleringsmedel, och budgetåret 1990/91 anslogs 10\r\nmilj.kr. Nu har beloppet ökats till 35 milj.kr. och\r\navser i och för sig bekämpning av två sjukdomar.\r\nMen större delen av pengarna går till bekämpning\r\nav sjukdomen leukos. Det innebär alltså ändå en\r\nkraftig ökning av medel. Det händer därför inte\r\nnågot negativt som kan fördröja programmets\r\ngenomförande, vilket man har påstått.</pre><pre>Fru talman! Jag yrkar avslutningsvis avslag på\r\nreservationerna 43, 45, 46 och 47 samt bifall till\r\npropositionen.</pre><pre>Anf. 122 INGVAR ERIKSSON (m) replik:</pre><pre>Fru talman! Leukosprogrammet är upplagt under\r\nett visst antal år. Enligt planerna skulle\r\ntyngdpunkten i programmets genomförande äga\r\nrum nu i syfte att snabbt genomföra hela\r\nprogrammet. Det är viktigt att hinna med det,\r\neftersom vi ligger efter EG-länderna när det gäller\r\nbekämpning av sjukdomen leukos. Det är också\r\nskälet till att de avsatta beloppen för bekämpning\r\nav sjukdomen har höjts år för år. I äskandena, som\r\nlåg till grund för planerna för bekämpningen, låg\r\nbeloppen betydligt högre. Vi är nu oroliga för att\r\nman inte skall lyckas fullfölja programmet. Just nu,\r\nnär vi ändå hade tänkt slakta ett stort antal djur,\r\nhade det varit välbetänkt att öka beloppet. På det\r\nsättet kunde man samtidigt minska antalet\r\nmjölkdjur och hålla lönsamheten i produktionen\r\nuppe.</pre><pre>Anf. 123 LENNART BRUNANDER (c)\r\nreplik:</pre><pre>Fru talman! Kaj Larsson sade att det var dumt att\r\nnu göra en utredning om det fria\r\nhandredskapsfisket. Det har nu gått en tid sedan\r\ndet beslutet fattades, och det var, precis som Kaj\r\nLarsson sade, delade meningar om den saken här i\r\nriksdagen. Ute på fältet var det också en stark\r\nopposition mot beslutet. Beslutet har naturligtvis\r\nockså fått effekter för dem som äger fiskevatten\r\nliksom för yrkesfiskarna. Men beslutet var också\r\nmycket negativt för fiskevården. Det är ganska\r\nviktigt att se vad som har hänt på det området,\r\neftersom det i beslutet egentligen låg att staten\r\nmåste ta ett större ansvar för fiskevården. Tidigare\r\nhade de som ägde fiskevattnen detta ansvar. Staten\r\nhar inte alls tagit sitt ansvar, och nu vill Kaj Larsson\r\nkrypa undan det ansvaret ännu mer.</pre><pre>Tidigare anslogs inga pengar till\r\nfiskevårdsområdens bildande, och därför är det en\r\nstor framgång att utskottet nu har föreslagit 7,1\r\nmilj.kr. för ändamålet. Vi har ansett det som\r\nväsentligt att ha kvar såväl fiskeorganisationerna\r\nsom fiskevården. Jag förstår inte riktigt varför Kaj\r\nLarsson och socialdemokratin år så njugga och\r\nnegativa till det. Samtidigt talar man ju om att det\r\nbehövs mycket pengar, och man ville införa en\r\nallmän fiskevårdsavgift. Men fram till dess att en\r\nsådan är införd måste man se till att det hela\r\nfungerar. Nu är jag inte säker på att en allmän\r\nfiskevårdsavgift löser alla problem, något som vi\r\nockså har redovisat i vår reservation.</pre><pre>Beträffande leukosprogrammet har vi fått redovisat\r\nvad de prutningar som görs innebär. Bl.a. försenas\r\nprogrammet, trots att det är angeläget att snabbt\r\ngenomföra det. Alla borde ha varit intresserade av\r\natt följa upp den här saken, men tyvärr fanns inte\r\ndet intresset hos socialdemokratin.</pre><pre>Anf. 124 ANNIKA ÅHNBERG (v) replik:</pre><pre>Fru talman! Beträffande frågan om det fria\r\nhandredskapsfisket och den analys som utskottet\r\nnu begär vill jag säga att vi tycker att det av\r\nriksdagen tidigare fattade beslutet var bra. Men när\r\ndet finns ett återkommande missnöje och det påstås\r\natt beslutet leder till problem, måste väl ändå det\r\nbästa sättet att hantera den saken vara att ta reda\r\npå hur det ser ut i verkligheten. Det verkar nästan\r\nsom om socialdemokraterna är rädda för vad man\r\nskall få reda på när utredningen görs. Vi tror att det\r\nbästa sättet att äntligen bilägga den gamla tvisten\r\noch de gamla motsättningarna är att nu, sedan det\r\ngått några år, se efter hur det gick och vilka\r\neffekterna blev. Man bör fråga sig om det finns fog\r\nför kritiken och vad man i så fall kan göra åt det\r\nhela utan att riva upp det ursprungliga beslutet.</pre><pre>Så till frågan om de medel som utskottet föreslår att\r\nriksdagen anvisar för bildande av\r\nfiskevårdsområden. Självständiga myndigheter\r\nmed någon liten rätt att omfördela mellan anslagen\r\när väl något som vi är överens om att vi skall ha.\r\nRiksdagen skall inte detaljstyra intill minsta krona\r\noch öre hur medlen skall användas. Efter de\r\nomfattande diskussioner som vi har fört om just\r\nbehovet av bildande av fiskevårdsområden, är jag\r\növertygad om att man kommer att handskas med\r\nmedlen med största försiktighet. Vi har både\r\nmöjligheter, rättigheter och ansvar att följa upp hur\r\ndet går och hur medlen används. Jag tror således att\r\ndet inte skall vara några problem med att det finns\r\nmöjligheter att göra omfördelningar mellan olika\r\nanslag.</pre><pre>Utskottets förslag till beslut om en allmän\r\nfiskevårdsavgift ligger i linje med att även fisket\r\nmåste bli föremål för besparingar. En\r\nfiskevårdsavgift kommer, utan att på något sätt\r\nbelasta statsbudgeten, att skapa omfattande\r\nresurser för en god fiskevård. Nog tycker jag att vi\r\ni förhållande till statsbudgeten bäddar för\r\nbesparingar just på fiskets område.</pre><pre>Anf. 125 KAJ LARSSON (s) replik:</pre><pre>Fru talman! När det gäller sjukdomen leukos vill\r\njag för Ingvar Eriksson och Lennart Brunander\r\nreferera följande uppgifter från lantbruksstyrelsen\r\nsom finns i betänkandet. Det bidrag till\r\nprogrammet som för innevarande år anslagits inom\r\nramen för regleringsekonomin och som i\r\nfortsättningen föreslås utgå budgetmedel är till sin\r\nstorlek anpassad efter den här planeringen som är\r\ngjord av programmet.</pre><pre>Jag sade vidare att för det första året, 1989/90, var\r\n6 milj.kr. anslagna av regleringsmedel. Året därpå,\r\n1990/91, rörde det sig om 10 milj.kr. Nu har man i\r\nbudgetpropositionen anslagit 35 milj.kr. till de två\r\nvirussjukdomarna. Nog måste detta anses som en\r\nkraftig ökning av bidraget. Jag kan då inte förstå ert\r\nresonemang när ni säger att det kommer att bromsa\r\nupp.</pre><pre>Fru talman! Lennart Brunander talar om dessa 1,2\r\nmilj.kr. till fiskevårdande insatser. Skillnaden\r\nmellan centern och socialdemokratin -- och mellan\r\nLennart Brunander och mig -- är att vi tar ett\r\nekonomiskt ansvar, men det gör kanske inte\r\ncentern. Vi tycker därför också att det är viktigt att\r\nfisket i detta fall får vara med och bidra till\r\nbesparingar, som sker på många andra områden.</pre><pre>Både Lennart Brunander och Annika Åhnberg tog\r\nupp handredskapsfisket. Min uppfattning är att när\r\ndet gäller miljö, fågellivet, flora och fauna har detta\r\nutretts av naturvårdsverket för några år sedan. Man\r\nkonstaterade då att det inte ledde till någon skada\r\noch att det inte fanns något att anmärka på. Nu vill\r\nman utreda ytterligare. Man vill också utreda\r\nkonsekvenserna för fisket. Jag anser att den biten\r\nligger på länsfiskenämnden och fiskeristyrelsen.\r\nDet finns ingen anledning. Jag trodde faktiskt inte\r\natt Annika Åhnberg var så lättlockad av\r\nkapitalister.</pre><pre>Anf. 126 INGVAR ERIKSSON (m) replik:</pre><pre>Fru talman! Det är riktigt att det är en\r\nbeloppshöjning, men man hade från början tänkt\r\nsig att programmet skulle ta tio år och att det skulle\r\nbygga på frivillig anslutning. Intresset för\r\nanslutning har dock varit betydligt större än\r\nberäknat. Därför har man nu fått en tyngdpunkt\r\nunder det kommande budgetåret. Det intresse som\r\nhar framförts under den tiden kan inte fullföljas\r\neftersom pengarna inte räcker trots\r\nmedelökningen.</pre><pre>Vi menar att det hade varit välbetänkt att satsa de\r\nytterligare pengar som behövs just nu, med tanke\r\npå omställningsprogrammet och att det ändå\r\nbehöver slaktas ut ett antal kor, på att ta dem som\r\när smittade.</pre><pre>Anf. 127 LENNART BRUNANDER (c)\r\nreplik:</pre><pre>Fru talman! Precis som Ingvar Eriksson kan jag\r\nbara hänvisa till vad som har hänt, nämligen att det\r\nnu finns ett större intresse och att det framför allt är\r\nså angeläget att det här går snabbt. Inom EG -- eller\r\ni varje fall inom vissa länder i EG -- har man gått\r\nbetydligt snabbare fram än Sverige i det fallet.</pre><pre>Ansvaret för ekonomin står förmodligen inte och\r\nfaller med 1,2 miljoner till fiskevård och\r\nfiskevårdsorganisationerna. I sitt\r\ninledningsanförande talade Kaj Larsson om hur\r\nviktigt det är med fiskevård, alla människor som\r\nfiskar och fiskets organisationer. Då är det väl\r\nviktigt, Kaj Larsson, att vi har kvar dem och den\r\nverksamhet som de bedriver, oavsett hur vi sedan\r\nkommer att lösa det med allmänna avgifter eller\r\nmed pengar ifrån budgeten.</pre><pre>Anf. 128 ANNIKA ÅHNBERG (v) replik:</pre><pre>Fru talman! I arbetarrörelsens barndom brukade\r\nman måla ut kapitalisterna som rundmagade,\r\nfrackklädda män med hög hatt på huvudet. Det\r\nverkar som om Kaj Larsson vill byta ut den bilden.\r\nDen typiske kapitalisten enligt Kaj Larsson är en\r\nyrkesfiskare. Jag måste säga att det faktiskt inte\r\nstämmer riktigt med min bild av yrkesfiskarna som\r\ngrupp. Även om det naturligtvis kan finnas\r\nmänniskor inom den gruppen som har det gott\r\nställt, är min uppfattning att det är en yrkeskår som\r\ninte precis domineras av stinna kapitalister i den\r\nmening som Kaj Larsson tror.</pre><pre>Jag tycker att det är litet olyckligt att låsningen till\r\npolitiska blockeringar när det gäller fria\r\nhandredskapsfisket finns kvar. Det intresserar inte\r\nmig om det är moderaterna eller något annat\r\nborgerligt parti som har föreslagit en utvärdering.\r\nDet som intresserar mig är att jag vet att det också\r\nmotsvaras av en omfattande kritik utanför detta\r\nhus. Då tycker jag att det är intressant och viktigt --\r\noavsett vilket parti som föreslår det -- att vi ser efter\r\nom det finns fog för kritiken och om det finns något\r\nsom vi borde följa upp det tidigare beslutet med.</pre><pre>Anf. 129 KAJ LARSSON (s) replik:</pre><pre>Fru talman! Jag återgår till sjukdomen leukos. Vi\r\när inte negativa till det som har framförts här,\r\nIngvar Eriksson. Om Ingvar Eriksson läser på s. 57\r\ni utskottsbetänkandet finner han att det står klart\r\noch tydligt att vi i stort sett har ställt upp på det som\r\nstår i de motioner som har framförts här. Vi anser\r\ndock inte att det finns anledning att göra något\r\ntillkännagivande till regeringen om detta.\r\nRegeringen har nämligen ställt upp bra och anvisat\r\nmedel. 20 milj.kr. av de 35 miljonerna skall gå till\r\nbekämpande av sjukdomen leukos. Det är faktiskt\r\nen höjning med 100 % i förhållande till detta år. Jag\r\nkan säga till Ingvar Eriksson att mer än 20 miljoner\r\nkommer att gå till leukos. Man kan inte bortse från\r\natt det är en kraftig höjning.</pre><pre>Anf. 130 CARL G NILSSON (m):</pre><pre>Fru talman! Det verkar som om debatten just nu är\r\nlitet blandad över ämnesområdena och att det finns\r\nrisk eller chans -- hur man nu vill se det -- att få ett\r\npar fiskedebatter här. Utskottet har beställt en\r\nutvärdering av konsekvenserna av det fria\r\nhandredskapsfisket. Det är bra. Det är riktigt som\r\nKaj Larsson sade att detta sker till följd av en\r\nmoderat motion.</pre><pre>När det fria handredskapsfisket ''konfiskerades''\r\nmiste tusentals vattenägare sina rättigheter att sälja\r\nfiskekort och att arrendera ut sina vatten till\r\nfiskeklubbar osv. Yrkesfiskarna fick ökad\r\nkonkurrens om fiskarna. Yrkesfiskeredskapen\r\nskadades i ökad omfattning. Det blev ett allmänt\r\nintrång.</pre><pre>Det är också känt att fauna och flora blev\r\nytterligare hårt belastade i förhållande till hur det\r\nvar förut i våra känsliga skärgårdsområden. För\r\ndetta fick de flesta ingen eller mycket dålig\r\nersättning. Det finns anledning att tala om stöld och\r\nkonfiskation. Vi framförde farhågor när detta\r\nbeslut fattades år 1985, att intresset och insatserna\r\nför fiskevård i dessa områden skulle bli sämre och\r\natt det skulle bli ointressant för vattenägarna. De\r\nfarhågorna har dess värre besannats i allra högsta\r\ngrad.</pre><pre>Det är mycket viktigt och angeläget att de här\r\nkonsekvenserna av olika slag utvärderas.\r\nUtvärderingen måste naturligtvis också ha till syfte\r\natt i den mån vi kommer fram till misshälligheter\r\noch följder som vi varnade för, skall\r\nkonsekvenserna rättas till. Vi välkomnar således\r\ndenna utvärdering i hög grad.</pre><pre>Så till förslaget om en allmän fiskevårdsavgift.\r\nUtskottet föreslår ju riksdagen att beställa ett\r\nförslag till en sådan fiskevårdsavgift. Detta\r\nutskottets förslag är inte bra.</pre><pre>I princip är ju fiskevattenägarna producenter av\r\nden här resursen, som sportfiskarna köper och\r\nutnyttjar. Fiskevården skall alltså i första hand vara\r\nen affär mellan producenter och konsumenter. Med\r\nvattenägare kan vi förstå en enskild vattenägare\r\neller t.ex. staten eller en kommun, som ju också\r\nkan vara vattenägare.</pre><pre>Sportfiskarna skall alltså köpa fiskekort. Vi tycker\r\ninte att de dessutom skall betala en statlig avgift.\r\nNågon har kallat en sådan här statlig avgift för en\r\n''metskatt''. Det tycker jag är en ganska bra\r\nbeteckning.</pre><pre>En viktig invändning mot en sådan här\r\nfiskevårdsavgift gäller den administration som\r\navgiften skulle skapa. Det blir en ganska stor\r\nprocedur att samla in dessa pengar och framför allt\r\natt på ett effektivt sätt kunna kontrollera att\r\nsportfiskarna har betalt. Kan vi inte kontrollera\r\nefterlevnaden av ett sånt här beslut, skall vi inte\r\ninföra den här avgiften.</pre><pre>Tyvärr är erfarenheterna från Norge, som sedan\r\nganska många år har en sådan här avgift, en s.k.\r\nfisketrygd, dåliga. Mindre än en fjärdedel av dem\r\nsom verkligen skulle betala avgiften gör det. Det\r\nvisar sig dessutom att kostnaderna för\r\nadministrationen är stora. Jag tycker inte att vi skall\r\ngöra om det misstaget som norrmännen har gjort.</pre><pre>Jag vet att svenska sportfiskare är villiga att betala\r\nför sina möjligheter att få fiska, och de är villiga att\r\nbetala bra, bara de får en god service och ett bra\r\nfiske. Hellre ett bra fiskeutbud till ett skäligt pris än\r\nett dåligt fiske som är gratis.</pre><pre>En fri konkurrens på detta område kommer att\r\nlocka sportfiskarna till de kortfiskeområden som de\r\nuppfattar som bra, som ger den bästa upplevelsen\r\noch de största fiskarna. Det blir då så att de\r\nvattenägare som inte sköter sin fiskevård kommer\r\natt bli utan fiskekortsintäkter och utan sportfiskare\r\npå sina vatten. De som sköter fiskevården bra får\r\nstora intäkter. Så enkelt är det ju! Att socialistiska\r\nbeslut har försämrat möjligheterna i stora delar av\r\nvåra vatten -- jag avser den inlösen som skett utmed\r\nkusterna och i de stora sjöarna -- är naturligtvis ett\r\nbekymmer. Till dess vi har löst det problemet måste\r\nstaten naturligtvis ta sitt ansvar och betala för den\r\nfiskevård som staten har tagit hand om på det ena\r\neller andra sättet, som staten har stulit, som jag\r\nsade förut. Klarar staten inte den uppgiften, finns\r\ndet faktiskt bara en lösning, nämligen att vi återför\r\nde vattnen i privat ägo och bildar\r\nfiskevårdsområden även på dessa vatten.</pre><pre>Fru talman! Jag har inget annat yrkande än det som\r\nSven Erik Lorentzon tidigare framställt.</pre><pre></pre><pre>Anf. 131 OLLE ÖSTRAND (s):</pre><pre>Fru talman! Jag satt och lyssnade på Carl G Nilsson\r\nnär han målade upp de många olägenheter som\r\nhade inträffat när handredskapsfisket släpptes fritt\r\nutefter södra ostkusten och i de större sjöarna.</pre><pre>Jag har bott granne med yrkesfiskare i över 30 år,\r\noch jag känner flera yrkesfiskare. Jag har aldrig\r\nnågon gång hört de yrkesfiskare som jag känner\r\nsäga någonting dylikt, dvs. att deras fiskegarn\r\nskulle bli förstörda av handredskapsfisket. Jag tror\r\natt detta är någonting som tillhör de fria\r\nfantasierna.</pre><pre>Fru talman! Det var inte för att säga detta som jag\r\nbegärde ordet. I frågor som berör jakt och fiske\r\nskär uppfattningarna ibland rakt över\r\npartigränserna. För min del har jag nu hamnat i den\r\nsituationen. Jag skall något beröra\r\nmajoritetsförslaget om att utreda frågan om\r\ninförandet av en allmän fiskevårdsavgift.</pre><pre>Jag vill redan nu deklarera att jag inte kommer att\r\nstödja det förslaget, främst av två skäl.</pre><pre>Det ena skälet är att jag anser att man skall vara\r\nmycket restriktiv när det gäller att lagstifta om\r\nfrågor i vilka det inte finns en rimlig chans att\r\növervaka efterlevnaden. Det andra och kanske\r\nviktigaste skälet är att om man inför en allmän\r\nfiskevårdsavgift, tar man bort en rättighet som vi\r\nhar, nämligen rätten till fritt husbehovsfiske efter\r\nhela vår kustremsa. Det är otroligt många\r\nmänniskor som skulle bli berörda av ett sådant här\r\nbeslut.</pre><pre>1973 års fiskevattensutredning, som avlämnade sitt\r\nbetänkande 1978, föreslog att det skulle införas en\r\nallmän fiskevårdsavgift. Men man konstaterade\r\nockså, och det tycker jag att det är väldigt viktigt att\r\npåpeka, att av de två miljoner fritidsfiskare som vid\r\nden tidpunkten var berörda skulle endast 50 % eller\r\nen miljon betala den här avgiften, just på grund av\r\növervakningssvårigheterna.</pre><pre>När utredningens förslag behandlades i riksdagen\r\n1981 avslogs förslaget om en allmän\r\nfiskevårdsavgift, bl.a. beroende på att kostnaden\r\nför administration, kontroll och tillsyn var svår att\r\nberäkna och på att övervakningen skulle vara svår.\r\nDet statliga stödet till fritidsfisket och fiskevården\r\nborde även i fortsättningen finansieras över\r\nstatsbudgeten, anförde utskottet, och detta blev\r\näven riksdagens beslut.</pre><pre>I dag har vi närmare 3 miljoner fritidsfiskare i vårt\r\nland. Det skulle då innebära att närmare 1,5\r\nmiljoner mer eller mindre skulle bli brottslingar,\r\neftersom lagstiftning om en avgift också måste\r\nkombineras med straffsanktioner. Det är detta jag\r\ntycker är orimligt. Det är ju samma förhållande i\r\ndag som för tio år sedan -- det är lika svårt att\r\növervaka en sådan här lagstiftning nu som för tio år\r\nsedan.</pre><pre>I de flesta sjöar och vattendrag i vårt land, där man\r\ni dag kan fiska, betalas det redan en avgift till de\r\nlokala fiskeklubbarna, pengar som de sedan\r\nanvänder till fiskevårdsåtgärder. Det är bra.</pre><pre>Med en allmän fiskevårdsavgift tar man, som jag\r\ntidigare sade, också bort rätten till husbehovsfiske\r\nmed handredskap efter hela kusten och i de stora\r\nsjöarna -- Vänern, Vättern, Mälaren, Hjälmaren\r\noch Storsjön i Jämtland.</pre><pre>Rättigheten till fritt fiske har vi med skattepengar\r\ntidigare betalat för, med undantag för västkusten,\r\ndär det alltid har varit fritt fiske.</pre><pre>Rätten till fritt fiske efter kusten är för mig och\r\nmånga med mig en omistlig del av allemansrätten,\r\nsom vi måste slå vakt om. Allemansrätten är\r\nnågonting unikt för vårt land.</pre><pre>Börjar vi tumma på allemansrätten i det här\r\navseendet är det väldigt lätt att göra det även i\r\nandra avseenden. Om en familj vill ta sin båt och\r\nåka ut och meta eller lägga ut ett nät en kväll, skall\r\nde inte behöva känna sig som brottslingar därför att\r\nde inte har betalat någon allmän fiskevårdsavgift.</pre><pre>I min lilla hemkommun har vi ca 3 500\r\nsommarstugor utefter kusten, där de boende någon\r\neller några gånger varje sommar utnyttjar den här\r\nrättigheten. Att de får fortsätta med detta är för\r\nmig ett mycket viktigt skäl att inte stödja förslaget\r\nom att utreda frågan om införandet av en allmän\r\nfiskevårdsavgift. Jag kommer att stödja reservation\r\n37, när vi kommer till omröstningen.</pre><pre>Men även om förslaget om att utreda en allmän\r\nfiskevårdsavgift skulle bli riksdagens beslut är jag\r\növertygad om att man i slutändan, när den\r\nutredningen är gjord, kommer att finna att man --\r\nav skäl som bl.a. jag här har framfört -- inte skall\r\ninföra någon fiskevårdsavgift i vårt land. Därför är\r\njag helt övertygad om att vi i vårt land aldrig\r\nkommer att drabbas av detta.</pre><pre>Anf. 132 HANS DAU (m):</pre><pre>Fru talman! Jag vill börja med att konstatera att\r\nutskottet har instämt i vårt motionsyrkande om att\r\ndet är angeläget att riksdagens beslut när det gäller\r\nprisstöd till rennäringen följs. Regeringen har inte\r\ntagit det ansvar som vi har haft anledning att vänta\r\noss. Socialdemokraterna i utskottet -- som biträder\r\nregeringens förslag om att inte räkna upp prisstödet\r\ntill rennäringen till den nivå som tidigare beslutas\r\noch som samerna har rätt att vänta sig -- avstår i\r\nreservation 40 helt från att kommentera\r\nanledningen till att man frångår riksdagsbeslutet,\r\nvilket enligt mitt förmenande är mycket\r\negendomligt. Det vore intressant att få en\r\nförklaring till det. Fru talman! Jag yrkar bifall till\r\nutskottets hemställan under mom. 76 i\r\nbetänkandet.</pre><pre>Vi moderater pekar i vår kommittémotion Jo214,\r\nyrkande 2, på den urholkning av samernas\r\ntrygghetsförsäkring som den nya premieskatten\r\nmedför. Premieskatten, som är ännu en negativ\r\neffekt av skattereformens finansiering, medför att\r\ninnehållet i trygghetspaketet måste försämras, om\r\nkompensation inte ges för den nya skatten. Vi kan\r\ninte acceptera den försämringen. Vi kan inte\r\nacceptera att höginkomsttagarnas skattesänkningar\r\nskall gå ut över samernas trygghet.</pre><pre>Det är märkligt att det i det här fallet endast är\r\ncentern som slutit upp bakom vår motion. Jag vill,\r\nfru talman, yrka bifall till reservation 39.</pre><pre>Åke Selberg ställde i sitt anförande några frågor om\r\nvad jag anser om rennäringen och det förslag som\r\nföreligger på den punkten. Jag vill då säga att den\r\nstora och ständigt återkommande frågan när vi tar\r\nupp same- och rennäringsfrågor är: När får vi en\r\nsamlad proposition angående rennäringen och\r\nsamernas ställning? Regeringens senfärdighet, för\r\natt inte säga försumlighet, i den här frågan är\r\noursäktlig och blockerar alla möjligheter att lösa de\r\nproblem som onekligen finns.</pre><pre>Så sent som den 28 november 1990 avslogs en\r\nproposition om ändring i rennäringslagen med\r\nmotivet att ett sammanhållet förslag var nödvändigt\r\nför att kunna göra rimliga avväganden. I den nu\r\naktuella motionen, Jo211, tas samma problem upp\r\nsom i den återförvisade propositionen. Jag tycker\r\natt motionärerna borde ha försökt påverka sin egen\r\nregering att komma med ett samlat förslag i stället\r\nför att motionera.</pre><pre>Att införa någon form av vitesföreläggande tror\r\nockså vi moderater är en riktig åtgärd. Alternativet\r\ntvångsslakt är, som Annika Åhnberg påpekade,\r\ninte tilltalande. Det är praktiskt ogenomförbart,\r\ndet är estetiskt stötande, och dessutom är det ett\r\nkraftigt intrång i den enskilda äganderätten. Därför\r\navvisar vi moderater den lösningen.</pre><pre>Men man måste då man behandlar den här\r\nmotionen inse att det inte bara är antalet renar som\r\när problemet. Vitesföreläggande borde vara\r\nmöjligt på flera områden för att komma till rätta\r\nmed orsakerna till irritationen mellan renskötande\r\nsamer och bofasta ortsbor. Men det måste enligt\r\nmin uppfattning avgöras i ett sammanhang. Vi\r\navvisar därför motioner om detta på samma\r\ngrunder som vi i höstas avvisade propositionen.\r\nDärför, fru talman, yrkar jag bifall till utskottets\r\nhemställan i mom. 79 i betänkandet.</pre><pre>Vi hälsar med stor tillfredsställelse utskottets klara\r\nställningstagande och klarläggande i det här\r\nbetänkandet om var renskötsel får bedrivas hela\r\nåret. Det har rått stor oklarhet i de norrländska\r\nrenskötsellänen i den frågan. 3 § i rennäringslagen\r\nhar varit föremål för diskussion, och osäkerhet har\r\nrått om hur den skall tydas. Att utskottet nu klargör\r\natt renskötsel får bedrivas hela året nedom\r\nodlingsgränsen endast å trakter där skogsrenskötsel\r\nav ålder förekommer under våren, sommaren eller\r\nhösten är bra och borde få alla beslutsfattare, bl.a.\r\ni länsstyrelserna, som tidigare inte har velat\r\nacceptera den tolkningen, att ta reson.</pre><pre>Avslutningsvis, fru talman, vill jag ställa några\r\nfrågor till regeringspartiets företrädare: När\r\nkommer den samlade propositionen om same- och\r\nrennäringsfrågor? När blir det slut på regeringens\r\nlångbänk på det här området? Kan Åke Selberg\r\nsvara på det? Vi behöver den propositionen snabbt\r\nför att komma till rätta med de problem som både\r\nSelberg och jag är så medvetna om. Det råder stor\r\nenighet om att det finns problem, men hur man\r\nskall lösa dem är den stora frågan. Jag kan väl inte\r\ntro att Selberg menade allvar med vad han sade i en\r\nreplik, nämligen att det kan ta åratal att få fram en\r\nsamlad proposition. Det är ett skrämmande\r\nframtidsperspektiv.</pre><pre>En ny regering i höst med mer handlingskraft\r\nframstår i ljuset av vad Åke Selberg i kväll sagt som\r\nhelt ofrånkomlig, om vi skall komma till rätta med\r\ndessa och andra problem.</pre><pre>Anf. 133 ÅKE SELBERG (s) replik:</pre><pre>Fru talman! I kväll har jag inte sagt att det tar åratal\r\natt få fram en proposition, och jag sade det inte\r\nförra gången heller. Däremot kan det ta åratal\r\ninnan man har beslutet klart om vi skall ha ett\r\nsamlat förslag, därför att i ett samlat förslag ingår\r\nett sameting, med val i vanlig ordning, precis som\r\nnär man väljer till riksdag, fullmäktige, osv. Det är\r\ndet som kan ta tid, om det handlar om\r\ngrundlagsförändringar, och det är där problemet\r\nligger.</pre><pre>Också förra gången framfördes kritik om att\r\nregeringen var senfärdig. Men när den\r\npropositionen lades fram var utredningen precis\r\nklar och skulle gå ut på remiss. Det är anledningen\r\ntill att regeringen inte under våren har kommit med\r\nen proposition -- remissomgången på utredningen\r\nmåste man ju göra först.</pre><pre>Ett bevis för att det här är oerhört komplicerade\r\nfrågor, som Hans Dau varit inne på, är den långa\r\ntid som samerättsutredningen tog. Det är juridiskt\r\noerhört komplicerat att utreda de här frågorna.\r\nDärför framlades särpropositionen eller vad man\r\nskall kalla den om bl.a. rennäringen och en del\r\nsamebyfrågor. Som vi alla vet är det de problemen\r\nsom är mest akuta. Oberoende av om man lägger\r\nfram en samlad proposition som inkluderar\r\nsameting, språket, kulturen och allt vad därtill hör,\r\nmåste man särskilt klara ut renantalet,\r\nkontrollerna, osv.</pre><pre>Anf. 134 HANS DAU (m) replik:</pre><pre>Fru talman! Det var ju något mindre defaitistiska\r\ntongångar i Selbergs replik nu.</pre><pre>Vad vi har efterfrågat är en samlad proposition.\r\nDen bör ju då kunna komma nu ganska snabbt,\r\neftersom utredningen har lagt fram sitt förslag och\r\nremissomgången väl i stort sett är klar. Oavsett hur\r\ndet blir skall vi väl då kunna få en proposition i år.</pre><pre>Jag är helt medveten om att val till sameting och\r\nannat får ske senare; grundlagsförändringarna tar\r\nju tid. Men en samlad proposition kan vi i alla fall\r\nfå i år. Jag tyder Åke Selbergs replik så, att han\r\nkanske inte är alldeles främmande för det. Då finns\r\ndet ingen anledning att jäkta fram några delbeslut.\r\nHar vi levt med de här förhållandena i så många år\r\nkan vi väl leva med dem ett halvår till, tills vi får\r\npropositionen.</pre><pre>Anf. 135 RUNE BERGLUND (s):</pre><pre>Fru talman! För oss som bor i närheten av\r\nsamernas vinterbetesland är det viktigt att frågan\r\nom vinterbetets organisation och de renägande\r\nsamernas arbetssätt får en lösning ganska snart.</pre><pre>Bakgrunden är denna. För tio år sedan upptäckte vi\r\nsom bor i Härjedalen och i samelandet att samerna\r\nbörjade utvidga sina vinterbetesområden utanför\r\nden betesgräns som man tidigare tillämpat. För att\r\ni min fortsatta beskrivning ta ett konkret exempel\r\nskall jag hålla mig till min egen kommun,\r\nHärjedalen. Enligt de informationer som jag har\r\nfått lär min beskrivning också kunna gälla andra\r\nrenbetesområden i Norrlands inland.</pre><pre>I Härjedalen hade samerna fram till 1970-talets slut\r\nbedrivit sitt vinterbete i den västra delen av\r\nlandskapet. Man kunde då inte se den stora mängd\r\nrenar som i dag uppehåller sig i skogslandet och i\r\nnärheten av de allmänna vägarna.</pre><pre>Sedan början av 1980-talet har vi kunnat konstatera\r\natt fler och fler renar kommit ned till de allmänna\r\nvägarna samtidigt som man har tagit större och\r\nstörre arealer i bruk för sitt vinterbete. När vi nu är\r\ninne i början av 90-talet har samerna i princip\r\nutvidgat sitt vinterbetesområde till att omfatta hela\r\nHärjedalens kommun.</pre><pre>Man har på tio år fördubblat sin betesareal.\r\nRenarna befinner sig nu tidvis i centralorten, Sveg.\r\nUnder en period för några veckor sedan fick man\r\npatrullera flygfältsområdet för att garantera att\r\ningen kollision skulle ske mellan landande flygplan\r\noch renar. Nämnas kan att flygplatsen har reguljärt\r\nflyg mellan Sveg och Arlanda.</pre><pre>Samtidigt som man har fler och fler renar som betar\r\nallt större arealer där man inte tidigare i\r\nmannaminne bedrivit renbete har det på senare år\r\ntillkommit ett problem som skapar irritation. Det\r\ngäller den överenskommelse som finns om att\r\nrenarna skall ha lämnat skogslandet senast den 1\r\nmaj. Renbete pågår nu i princip hela året i vissa\r\ndelar av skogslandet.</pre><pre>Jag har personligen i tio år kört bil varje vardag till\r\noch från jobbet i Sveg och med egna ögon kunnat\r\nkonstatera de tragedier som utspelas när renar\r\nblivit ihjälkörda av bilar. Det är en syn som inte är\r\nsärskilt estetisk och som säger oss att renskötsel\r\nsom den för närvarande bedrivs i Härjedalen passar\r\ndåligt in i det moderna samhället.</pre><pre>Vi kan samtidigt konstatera att den nuvarande\r\ngenerationen av renägare har en helt annan syn på\r\norganisation och arbetssätt än sina förfäder. Just nu\r\när det konfrontation och irritation som präglar vår\r\nsamexistens.</pre><pre>Samerna har enligt lag full rätt att bedriva sin\r\nnäring och att upprätthålla sin kulturella särart.\r\nSedvanerätten har en stark ställning både i svensk\r\nlagstiftning och i den bofasta befolkningens\r\nrättsmedvetande. Den rättegång som nu förbereds\r\ni Svegs tingsrätt angående renbetet avser enligt vad\r\njag förstår att förtydliga sedvanerättens innebörd.\r\nDet kan exempelvis vara av visst intresse att få veta\r\nom man kan vara borta från ett område i hundra år\r\noch sedan komma tillbaka och hävda betesrätt där\r\nvägar och järnvägar dragits fram, där\r\njordbruksmark och moderna skogsbruksmetoder\r\netablerats och där stadsplanebebyggelse med allt\r\nvad det innebär kommit till stånd.</pre><pre>Den motion som vi har skrivit är inte avsedd att på\r\nnågot sätt ta ställning till samernas rättigheter i\r\nrenbetesfrågor. Motionen är skriven med syftet att\r\nkomma till en uppgörelse med renägande samer om\r\norganisation och arbetssätt. Den situation som för\r\nnärvarande råder visar klart att de\r\nsamarbetsformer som finns inte förmår att bringa\r\nordning i renbetesfrågorna.</pre><pre>Vi har våra vägar, våra bilar, samhällen med\r\nmoderna sturkturer, turism och mycket annat som\r\npräglar ett modernt samhälle. Samerna nyttjar\r\nsjälva alla moderna faciliteter inkl. snöskotrar och\r\nolika typer av terrängfordon, och man bor i villor\r\nprecis som vi. Eftersom renskötseln numera har\r\nintagit en industriell form, använder man också\r\nhelikopter för rendrivning och lastbilar för\r\ntransporter av renar till exempelvis slakt, som\r\noftast sker i moderna slakterier. Samerna är mycket\r\nväl medvetna om och insatta i de problem som kan\r\nuppstå när man låter renhjordarna gå in i områden\r\nsom man inte nyttjat under lång tid för renarbete.</pre><pre>Jag förstår om den bild som jag målar upp inte\r\nstämmer för många av er, som ser rennäringens\r\nverksamhet bara på TV. Där visas kalvmärkning\r\noch renskiljning. Det kommer vackra bilder till era\r\nvardagsrum från fjällregionen, där samerna arbetar\r\ni en någorlunda ursprunglig miljö under former\r\nsom kulturellt förknippas med samernas\r\nursprungsmetoder.</pre><pre>Herr talman! Motionens syfte, att tillskapa en\r\nbättre ordning när det gäller renskötselns\r\norganisation och arbetssätt, har också en annan\r\nmycket viktig aspekt. Det gäller ekologin i de\r\nområden där för många renar har betat under\r\nalltför lång tid.</pre><pre>Vi kan nu konstatera att avbetningen av renlaven\r\nhåller på att fullbordas. Laven har en lång\r\nreproduktionstid. Den räcker inte till alla renar i\r\nområdet. Det är förmodligen huvudskälet till att\r\nrenägarna har utvidgat sina betesområden under\r\nsenare år till att omfatta områden som man inte\r\nutnyttjat på flera generationer; till områden där det\r\nunder tiden växt upp moderna samhällsstrukturer.</pre><pre>Man kan göra en jämförelse mellan fjällregionerna\r\npå den norska och svenska sidan av gränsen och se\r\nskillnaderna. På den norska sidan ligger renlaven\r\ntjock och tät. På den svenska sidan har vi\r\njorderosioner i vissa fjällområden. Jorden flyger\r\nomkring med vindarna och färgar snöfläckarna\r\nbruna.</pre><pre>I skogslandet har vi förutom den begynnande\r\nknappheten på bete de ständiga konfrontationerna\r\nmed det moderna skogsbruket, där skogsägarna\r\nhävdar att renen förstör plantor och ungskog.</pre><pre>Vi har problemen med att renarna går in på odlad\r\nmark och ibland in på gårdar. Jag har personligen\r\nför några år sedan inhägnat potatislandet efter\r\nvårsättningen för att inte få potatislandet\r\nnertrampat.</pre><pre>Jag har här gett några exempel på företeelser som\r\nskapar irritation och konflikter. Vi vill inte ha det\r\nså i framtiden, utan frågorna måste lösas på ett eller\r\nannat sätt. Rennäringen är en omistlig del av vår\r\nkultur och näringsutvöning, men den måste\r\nbedrivas på ett sätt som gör vår samexistens möjlig\r\npå lång sikt. Vi kan inte rasera vårt moderna\r\nsamhällssystem, som vi byggt upp under de senaste\r\n100 åren. Vi kan heller inte upphöra med\r\nrennäringen, men vi kan, om vi vill, skapa en\r\norganisation, som tål både ett modernt samhälle\r\noch en bra renskötsel. Tiden är inte ute ännu. Än\r\nkan vi komma fram till godtagbara lösningar. Ett\r\nsteg i den riktningen är att bifalla reservation nr 41\r\nom renräkning och möjlighet att utdöma vite.</pre><pre>Varför är det bara vi socialdemokrater som just nu\r\nvill lösa renströvningsfrågorna? Varför ansluter\r\ninte ni andra er till den uppfattning som råder bland\r\nera partikamrater i de områden problemen finns?\r\nLänsstyrelsens styrelse i Jämtlands län har enhälligt\r\nställt sig bakom förslaget om renräkning och vite.\r\nDetsamma gäller för era partikamrater i\r\nHärjedalen. Också de har välkomnat vårt förslag.\r\nI rennäringsdelegationen, där samerna själva finns\r\nrepresenterade, har man inte haft någon\r\ninvändning mot de motioner som skrivits i frågan.</pre><pre>Lennart Brunander och Annika Åhnberg har\r\ntidigare här i kväll sagt att en uppgörelse skulle ha\r\nkunnat komma till stånd om tvångsslakten hade\r\navskaffats. Jag vill säga att tvångsslakten skulle\r\navskaffa sig själv, om vi hade fått gehör för vårt\r\nförslag. I en prioriteringsskala för åtgärder för att\r\nhålla rätt nivå på renjordarna ligger tvångsslakten\r\nlångt ner. Den får anses som det sista man tar till\r\nnär alla andra försök att komma till rätta med\r\nproblemet har misslyckats.</pre><pre>Det här gäller inte samernas rättsliga ställning. Det\r\ngäller organisation och arbetssätt, och därför kan\r\nman inte hänvisa till någon samlad och större\r\nutredning. Det här gäller en förstärkning av\r\nbefintlig lagstiftning, som ger oss ett instrument för\r\natt komma till rätta med ett akut problem. Det\r\nmåste ske nu innan betet tar slut.</pre><pre>Herr talman! Jag vill härmed yrka bifall till\r\nreservation 41 angående kontroll av renräkning\r\nm.m.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>8 § Gränsskydd för rågvete m.m.</pre><pre>Föredrags</pre><pre>jordbruksutskottets betänkande</pre><pre>ip0 &gt; 1990/91:JoU24 Gränsskydd för rågvete m.m.\r\n(prop. 1990/91:100 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 18 april.)</pre><pre>9 § Anslag till riksdagens revisorer och deras\r\nkansli</pre><pre>Föredrogs</pre><pre>finansutskottets betänkande</pre><pre>1990/91:FiU15 Anslag till riksdagens revisorer och\r\nderas kansli (prop. 1990/91:100 delvis).</pre><pre>Anf. 136 CARL FRICK (mp):</pre><pre>Herr talman! Vi behandlar nu ett mycket tunt\r\nbetänkande om en sak som egentligen är mycket\r\nviktig, nämligen riksdagens möjlighet att\r\nkontrollera verksamheter i samhället och att skaffa\r\nframtida beslutsunderlag, som kan vara till gagn för\r\nkommande riksdagsbeslut. Alla i utskottet är\r\negentligen överens om att riksdagens revisorer\r\nfaktiskt måste utökas och få utvidgade möjligheter.\r\nDet är därför litet egendomligt att man nu enhälligt\r\nsäger att de inte skall få dessa möjligheter att\r\nutvidga sin verksamhet.</pre><pre>Detta beskrivs mycket väl i den reservation som jag\r\nhar avlämnat. Jag yrkar bifall till den och tackar för\r\nordet.</pre><pre>Anf. 137 PER OLOF HÅKANSSON (s):</pre><pre>Herr talman! Jag skall vara lika kort i\r\nargumentationen som Carl Frick och använda\r\nsamma teknik som han. Jag ber att med hänvisning\r\ntill vad som anförts i finansutskottets betänkande nr\r\n15 få yrka bifall till utskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>10 § Den statliga rationalliseringsverksamheten\r\nm.m.</pre><pre>Föredrogs</pre><pre>finansutskottets betänkande</pre><pre>1990/91:FiU17 Den statliga\r\nrationalliseringsverksamheten m.m. (prop.\r\n1990/91:100 delvis).</pre><pre>Anf. 138 RUNE RYDEN (m):</pre><pre>Herr talman! I reservationen påtalar vi reservanter\r\natt det visserligen sägs i propositionen att\r\nregeringen skall strama upp myndigheternas\r\nförsäljning av personuppgifter. Men vi tycker inte\r\natt förslaget är tillräckligt. Försäljningen av\r\nmyndigheternas uppgifter kommer i det\r\nföreliggande förslaget att inskränkas i mycket\r\nbegränsad omfattning.</pre><pre>Den försäljning som nu sker av personuppgifter\r\ninnebär lätt att myndigheter ägnar sig åt en\r\nverksamhet, som inte ingår i själva\r\nmyndighetsuppgiften. Detta leder till att\r\nmyndighetsuppgiften och\r\nförsäljningsverksamheten inte alltid hålls isär.\r\nRisken finns också att man prioriterar\r\nförsäljningsverksamheten framför andra uppgifter\r\nsom myndigheten har skyldighet att utföra.\r\nMyndigheterna uppfattar lätt inkomsterna från den\r\nhär typen av försäljningar som ett slags grädde på\r\nmoset. Men framför allt ligger det i försäljningen\r\nett hot mot den enskildes personliga integritet och\r\ndärmed risker för att allmänheten förtroende för\r\nmyndigheterna påverkas negativt. Vi reservanter\r\nanser bl.a. därför att statens person- och\r\nadressregister i sin nuvarande form bör omprövas\r\noch förvandlas till ett mer renodlat adressregister.\r\nMånga av de uppgifter som finns i registret finns\r\nockså på annat håll och behöver därför inte\r\nförekomma i SPAR-registret. Jag tänker på\r\nexempelvis inkomst- och förmögenhetsuppgifter.</pre><pre>Med det anförda yrkar jag bifall till reservationen\r\nvid finansutskottes betänkande nr 17.</pre><pre>Anf. 139 CARL FRICK (mp):</pre><pre>Herr talman! Rune Ryden har kortfattat sagt vad\r\nsom behöver sägas i ärendet. Också jag yrkar bifall\r\ntill reservationen.</pre><pre>Anf. 140 PER OLOF HÅKANSSON (s):</pre><pre>Herr talman! Det som vi nu debatterar är den\r\nstatliga rationaliseringsverksamheten. Det gäller\r\nfrågor som väcker mycken tankeverksamhet, och\r\ndet gäller uppgifter som partierna och olika\r\npersoner sköter med stor kärlek och stor omsorg.\r\nJag skall inte göra någon tavla, utan jag skall bara\r\nbe att med hänvisning till det som anförs i\r\nbetänkandet få yrka bifall till utskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>11 § Anslag till riksgäldskontoret</pre><pre>Föredrogs</pre><pre>finansutskottets betänkanden</pre><pre>1990/91:FiU18 Anslag till riksgäldskontoret (Prop.\r\n1990/91:100 delvis).</pre><pre>Anf. 141 CARL FRICK (mp):</pre><pre>Herr talman! Jag tänker inte vara speciellt\r\nmångordig i det här avseendet heller, men jag vill\r\nframhålla att vi i miljöpartiet tycker att det är\r\nutomordentligt viktigt att vi får i gång investeringar\r\ni spårburen kollektivtrafik. Vi tycker att det är\r\nlämpligt att försöka med alla upptänkliga metoder\r\nför att få pengar till detta.</pre><pre>Det finns ett förslag om att man via obligationslån\r\nskall försöka finansiera järnvägsutbyggnaden och\r\njärnvägstrafiken. Vi ställer oss bakom reservation\r\nnr 1.</pre><pre></pre><pre>Anf. 142 ARNE ANDERSSON i Gamleby\r\n(s):</pre><pre>Herr talman! Det hade säkert funnits anledning att\r\ndiskutera en del av de synpunkter som finns i dessa\r\nvisserligen korta reservationer. Men med\r\nhänvisning till det inlägg som nyss har gjorts skall\r\njag fatta mig kort. Jag yrkar bifall till utskottets\r\nhemställan och avslag på reservationerna.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>12 § Sparfrämjande åtgärder</pre><pre>Föredrogs</pre><pre>finansutskottets betänkande</pre><pre>1990/91:FiU21 Sparfrämjande åtgärder (prop.\r\n1990/91:100 delvis).</pre><pre></pre><pre>Anf. 143 LARS TOBISSON (m):</pre><pre>Herr talman! I en rad frågor på finansutskottets\r\nområde har den socialdemokratiska regeringen\r\nunder den senaste mandatperioden anpassat sig till\r\noch t.o.m. övertagit ståndpunkter som vi\r\nmoderater motionsvis framfört under en följd av år.\r\nOm ryktet har rätt är det inte slut än. Det lär\r\nkomma förslag i kompletteringspropositionen som\r\ninnebär uppslutning bakom ytterligare några\r\nmoderata ståndpunkter.</pre><pre>Men på en punkt är socialdemokraterna obevekligt\r\nlåsta i en hård doktrinär uppfattning, och det gäller\r\ninte vilken fråga som helst. Här rör det sig om själva\r\nskiljelinjen mellan socialism och\r\nmarknadsliberalism. Jag talar om synen på\r\nsparandet och särskilt dess fördelning mellan\r\noffentligt, kollektivt sparande och enskilt,\r\nindividuellt sparande. Detta är en så viktig fråga att\r\nden får tillmätas något större utrymme än de\r\nföregående ärendena från utskottet.</pre><pre>Den enda lilla framgång vi på den borgerliga sidan\r\ni år kan registrera är att regeringen äntligen\r\ntillsmötesgått vårt förslag att avskaffa\r\nspardelegationen. Jag får beklaga utskottets\r\ntalesman Roland Sundgren att han därmed blivit ett\r\nuppdrag fattigare.</pre><pre>Man kan t.o.m. göra gällande att samtidigt som\r\nsocialdemokraterna i många avseenden -- därtill\r\nnödda och tvungna -- sedan 1982 rört sig i\r\nmarknadsekonomisk riktning, har den socialistiska\r\nattityden snarast hårdnat just när det gäller\r\nsparandepolitiken. Det började med att man efter\r\nåterkomsten till regeringsmakten skärpte olika\r\nskatter som träffar sparande, och mot\r\nfolkmajoritetens vilja infördes kollektiva\r\nlöntagarfonder. Som redovisas i den moderata\r\nkommittémotionen har nu den egna rörelsen tryckt\r\npå ytterligare för att flytta fram positionerna.\r\nResultatet har blivit de aktuella planerna på att\r\nförvandla hela den stora AP-fonden till\r\nlöntagarfonder.</pre><pre>Detta är ett socialiseringshot mot svenskt näringsliv\r\nutan motstycke i modern tid. Mot hittills ca 20\r\nmiljarder kronor skall nu huvuddelen av 430\r\nmiljarder kronor få placeras i aktier. Jag måste\r\nfråga Roland Sundgren: Har ni socialdemokrater\r\ningenting lärt av socialismens sammanbrott i öst?</pre><pre>Detta förslag strider mot Tage Erlanders löften när\r\nATP-systemet infördes att dess tillgångar aldrig\r\nskulle få användas för att köpa aktier i privata\r\nföretag. När idén först dök upp under senare tid,\r\nvarnade AP-fondens dåvarande chef, förra\r\nsocialdemokratiska statsrådet Krister Wickman,\r\nför socialisering. Man kan konstatera att han vet\r\nvad han talar om, eftersom han har hållit på med\r\ndet själv.</pre><pre>Enligt Olof Palme var löntagarfonderna inte bara\r\nett första steg utan ''steget''. Ingvar Carlsson har\r\nförsäkrat att sedan uppbyggnaden av fonderna\r\navslutats 1990, skulle de inte ersättas av något\r\nliknande eller av andra fondsystem med samma\r\nsyfte.</pre><pre>Vi är visserligen vana vid att socialdemokratiska\r\nlöften skrivs i vatten. Men det som ytterligare gör\r\ndetta anmärkningsvärt, är att argumentationen\r\ndenna gång är osedvanligt förljugen. Det vimlar av\r\nvilseledande jämförelser med privata\r\npensionsförsäkringar. Sålunda sägs det att AP-\r\nfonden bör ha samma rätt som privata\r\nförsäkringsbolag att köpa aktier. Det är bara det att\r\nprivata försäkringsbolagen inte får placera i aktier\r\ntill den del som motsvarar deras\r\nförsäkringstekniska skulder, dvs. det belopp man\r\nförsäkrar sig för när man tecknar en\r\npensionsförsäkring.</pre><pre>I ATP-systemet finns det definitionsmässigt inget\r\nannat än försäkringstekniska skulder. Man får så att\r\nsäga inte ut mer än vad som står på\r\nförsäkringsbrevet, och det bestäms av\r\nintjänanderegler, som utgår från\r\ninkomstförhållandena under den yrkesverksamma\r\ntiden. Detta innebär att ATP-pensionens storlek\r\növer huvud taget inte kan påverkas av avkastningen\r\ni AP-fonden. Egentligen har AP-fonden och\r\nfondsystemet inte ett dyft med pensionerna att\r\ngöra, och därför är allt tal om att man nu med andra\r\nplaceringsregler skall ''trygga pensionskapitalet''\r\nhelt fel.</pre><pre>Att ordna en bättre kapitalavkastning via aktieköp\r\när inte heller alltid så lätt. Jag bläddrade nyligen i\r\nÖstfondens årsredovisning för 1990. Det är den\r\nfond som av någon anledning har kamoflerat sig\r\nunder namnet Trefond Invest. Där har man\r\nmottagit ca 600 milj. kr. per år, dvs. nu över 3\r\nmiljarder kronor. Det ackumulerade resultatet av\r\nfem års ansträngningar, korrigerat för inflationen,\r\när så dåligt som minus en halv miljard. Man har\r\nalltså lyckats förvalta detta kapital så att man nu\r\nligger back en halv miljard.</pre><pre>Detta understryker ytterligare att ATP-pensionen\r\nbara kan tryggas genom en god ekonomisk tillväxt.\r\nDet når man sannerligen inte med socialistisk\r\npolitik. Den ägar- och maktkoncentration som blir\r\nföljden leder i stället till raka motsatsen. Det är\r\ndärför som vi på den borgerliga sidan ser det som så\r\nangeläget att snabbast möjligt avveckla -- och inte\r\nutveckla -- löntagarfonderna, och göra det på ett\r\nsätt som stimulerar det enskilda sparandet.</pre><pre>Huvuddragen i den borgerliga sparpolitiken\r\ntecknas i reservation 2, till vilken jag härmed yrkar\r\nbifall. Vi påtalar där nedgången i det totala\r\nsparandet under senare år och beklagar särskilt det\r\nmycket låga hushållssparandet, som efter några år\r\nmed negativa siffror nu är på väg upp mot noll. Vid\r\nen internationell jämförelse hamnar vi i detta\r\navseende -- liksom när det gäller tillväxt,\r\nskattetryck, kapitalutflöde m.m. -- i fullkomlig\r\nsärsklass, eller om man så vill, strykklass. Sverige\r\när onekligen unikt, som ni socialdemokrater vill\r\ngöra gällande, men kanske inte på det sätt ni har\r\ntänkt er.</pre><pre>Regeringens reaktion har varit, att eftersom\r\nhushållen inte sparar skall staten göra det i stället.\r\nVi avvisar tanken att stärka det kollektiva\r\nsparandet via överbeskattning av medborgarna. I\r\nstället vill vi stimulera till ett ökat och spritt ägande\r\noch sparande bland de enskilda människorna.</pre><pre>Störst betydelse har då att det förs en ekonomisk\r\npolitik som gynnar en stadig tillväxt. Dessutom\r\ngäller det att skapa ett bra sparklimat. Det\r\nförutsätter att skattetrycket sänks så att människor\r\nfår mer kvar att spara av. Vidare måste vi återgå till\r\nfasta spelregler på detta och andra områden, så att\r\nmänniskor vågar lita på att det de har satt av för\r\nframtiden får de också behålla och själva råda över.</pre><pre>Vad gäller sparstimulanser av mer selektiv natur får\r\nman akta sig så att man inte bara lockar människor\r\natt flytta medel från ett konto till ett annat. Det\r\nfinns dock skäl att särskilt stödja långsiktigt bundet\r\nsparande till och i egen bostad, inför ålderdomen\r\noch i riskvilligt kapital.</pre><pre>I särskilda reservationer har vi moderater i\r\nutskottet -- ofta tillsammans med folkpartiets\r\nledamöter och ibland även med centerpartiets --\r\nförordat bl.a. ett skattegynnat pensionssparande i\r\nbank, startsparande för barn och ungdom,\r\nförbättrade villkor för bo- och försäkringssparande\r\nsamt en bättre behandling av bl.a. frivilliga\r\nvinstandelssystem för anställda. Det är förslag som\r\nvi kommer att fortsätta att föra fram tills vi får\r\nmöjlighet att också genomföra dem. Jag räknar\r\nmed, herr talman, att det inte kommer att dröja\r\nalltför länge.</pre><pre>Anf. 144 LARS DE GEER (fp):</pre><pre>Herr talman! För ett utvecklat industriland som\r\nSverige är det i längden en livsnödvändighet att vi\r\ntotalt sparar så mycket att vi kan finansiera våra\r\ninvesteringar inte bara i nyanläggningar utan även i\r\nunderhåll av äldre utrustning eller byggnader som\r\nvi avser att fortsätta att använda. Under senare år\r\nhar vi haft en negativ sparkvot i vårt land, vilket\r\ninnebär att vi konsumerat upplagrat kapital och\r\ntvingats låna stora belopp netto i utlandet. Det har\r\ninneburit att vår bytesbalans blivit starkt negativ\r\nmed underskott på 43 miljarder i år och en prognos\r\nom ett underskott på hela 52 miljarder nästa år, dvs.\r\n1992. Även om vi i Sverige aldrig kan förväntas nå\r\nett så stort nettosparande som man har i exempelvis\r\nJapan eller Italien, är det ändå väsentligt att vi kan\r\nåtergå till exempelvis vår sparkvot från år 1976,\r\nvilken då uppgick till 4 % av\r\nbruttonationalprodukten.</pre><pre>Den viktigaste sparstimulansen i varje land är utan\r\ntvivel medborgarnas förtroende för landets\r\nekonomiska politik. Trots att vårt regeringsparti\r\nofta och länge skrutit om framgångarna för den\r\ntredje vägens politik, visar svenskarnas ständigt\r\nminskade sparande att det varit dåligt med detta\r\nförtroende. Vad som framför allt gjort sparandet\r\nointressant har varit kombinationen av en hög\r\nmarginalskatt och en hög inflation. Vid en\r\nmarginalskatt om 60 % och en inflation om 8,8 %,\r\nbägge rätt vanliga värden under senare år, har det\r\nerfordrats 16 % ränta på ett sparkapital enbart för\r\natt behålla kapitalets köpkraft. En så hög räntesats\r\nför sparare har inte funnits i vårt land ens under de\r\når då inflationen varit som högst.</pre><pre>Ett annat hinder för positivt sparande har varit\r\nbristen på fasta spelregler. Engångsskatten på\r\npensionssparandet, olika pålagor på aktiesparandet\r\noch uttagandet av sociala avgifter på\r\nvinstandelssystem har avskräckt många från\r\nlångsiktigt sparande, detta i synnerhet som en del\r\nav dessa åtgärder -- framför allt engångsskatten på\r\npensionssparandet -- innehöll ett icke obetydligt\r\nelement av retroaktiv beskattning.</pre><pre>Hela sparsituationen måste dock radikalt ha\r\nförbättrats av den nu genomförda skattereformen,\r\nsom ju för sju åttondedelar av vårt folk innebär att\r\nmarginalskatten på kapitalinkomster blott blir ca\r\n30 %. Nästan lika viktigt för ökat sparande är att\r\ndet med endast 30 % i avdrag för låneräntor blir\r\navsevärt dyrare än förr att låna pengar -- och efter\r\nkreditregleringens upphörande har utan tvivel\r\nupplåningen ökat mycket mer än förut. Denna\r\ntrend kommer rimligen att brytas nu.</pre><pre>Men i sparandesammanhang är det lika viktigt som\r\ni många andra ekonomiska sammanhang att takten\r\ni vår svenska inflation drastiskt kan minska. Vi i\r\nfolkpartiet tror egentligen inte på att centrala\r\növerenskommelser av typ Rehnberg i längden är\r\neffektiva, men i dagens krisläge för vår ekonomi\r\nhoppas vi självfallet på att alla organisationer lojalt\r\nskall följa Rehnbergkommissionens riktlinjer. Att\r\nsvårigheter finns härvidlag är uppenbart. T.o.m.\r\nden under riksdagens förvaltningsstyrelse\r\nsorterande riksbanken har uppenbarligen\r\nåstadkommit ett präktigt övertramp, något som\r\näven Alfa-Laval och ABB tycks ha åstadkommit på\r\nden privata sidan av arbetsmarknaden.</pre><pre>Detta är allvarligt och visar på riskerna med\r\ncentrala överenskommelser. Blir de brutna på ett\r\npar håll, finns klausuler i redan träffade avtal som\r\ngör att de också kan rivas upp, om andra\r\norganisationer ''kämpat sig till'' bättre uppgörelser.</pre><pre>I en för moderaterna, folkpartiet och centern\r\ngemensam motion har föreslagits, att ungefär\r\nhälften av löntagarfondernas samlade kapital\r\nutnyttjas för att ge alla som sparat minst 100 kr. i\r\nmånaden en premie i form av en fondandel efter\r\ntjugofyra månaders sparande. Detta bör vara en\r\nverklig morot för allemansfondssystemet, mycket\r\neffektivare som sparstimulans än spardelegationens\r\nannonskampanjer. Som en allmän målsättning för\r\nsvenskarnas sparande har vi angett att en familj bör\r\nha ett eget sparande som motsvarar en\r\nindustriarbetarlön under ett år, vilket ger\r\nhandlingsfrihet i ekonomiska ting och ett visst extra\r\nskydd i händelse av olyckor och sjukdom.</pre><pre>Vinstandelssystemen ger inte den anställde någon\r\nsäker inkomst över en hel konjunkturcykel. Går\r\nföretaget bra, får den anställde del av vinsten. Går\r\ndet dåligt, får han eller hon inget alls. Att belägga\r\nen så variabel inkomst med sociala avgifter ger\r\ningen nämnvärd social trygghet. Anledningen till\r\natt socialdemokraterna likväl infört ett sådant\r\nsystem är väl närmast den, att man vill minska\r\nantalet företag som inför vinstandelssystem. Dessa\r\nhar ju en synnerligen önskvärd bieffekt, nämligen\r\natt skapa solidaritet och god anda ute i företagen.\r\nGenom att motverka vinstandelssystem har\r\nregeringen sannolikt verkställt en önskan från LO,\r\nsom hellre vill att de fackanslutna skall vara lojala\r\nmot sitt fack än mot företagen.</pre><pre>I reservationerna 5 och 7 har vi -- tillsammans med\r\nandra partier -- yrkat på att man bör införa dels ett\r\nskattemässigt gynnat långsiktigt sparande i bank,\r\ndels ett försäkringssparande uppbyggt på annat sätt\r\nän dagens med dess stela kalkylränta på 4 %. Bägge\r\nåtgärderna skulle öka hushållens vilja att spara,\r\nvilket i dagens situation är mycket viktigare än att\r\nöka det offentliga sparandet.</pre><pre>Förslaget att tilldela sammanslagna AP- och\r\nlöntagarfonder rätt att -- via fem nya fonder --\r\nplacera 60 % av sitt kapital i aktier är till sin\r\nkaraktär närmast otroligt, om man ser vad som hänt\r\nmed frihet, levnadsstandard och miljö i Östeuropa.\r\nKollektivt ägande -- även om det är av\r\nfondkaraktär -- kan aldrig ge samma framstegstakt\r\nsom privat ägande och skulle dessutom skrämma\r\nbort privat kapital från en aktiemarknad\r\ndominerad av några få, opersonligt styrda\r\njättefonder. Detta sagt utöver det som Lars\r\nTobisson förut påpekade, nämligen att aktieköp av\r\nden omfattningen skulle strida mot löften avgivna\r\nav både Olof Palme och Ingvar Carlsson vid olika\r\ntillfällen.</pre><pre>Herr talman! Med vad som sagts yrkar jag bifall till\r\nreservationerna 2, 3 och 7.</pre><pre>Anf. 145 IVAR FRANZÉN (c):</pre><pre>Herr talman! I finansutskottets betänkande nr 21\r\nbehandlas vikten av ökat sparande och åtgärder för\r\natt främja detta.</pre><pre>Utskottet är enigt om att hushållens sparande\r\nmåste öka, om vi skall klara av att få balans i våra\r\naffärer med utlandet men också för att öka de\r\nenskilda hushållens trygghet och frihet. Det är bra\r\natt denna enighet finns, men det är mindre bra att\r\nutskottet inte har kunnat enas om de kraftfulla\r\nåtgärder som krävs för att snabbt öka\r\nhushållssparandet.</pre><pre>En sådan åtgärd är centerns förslag om personliga\r\ninvesteringskonton. Alla är överens om att\r\nsparandet i Sverige måste radikalt ökas för att\r\nminska det stora underskottet i bytesbalansen. Det\r\nkrävs också att produktivitet och produktion ökar,\r\nför att utrymme skall finnas för att vända ett\r\nunderskott på i storleksordningen 50 000 miljoner\r\ntill balans. Det är lätt förstått att det är orimligt att\r\nvi lånar ungefär 6 000 kr. per svensk i utlandet,\r\nsamtidigt som investeringarna i Sverige snarare\r\nminskar än ökar.</pre><pre>Centerns personliga investeringskonto stimulerar\r\nbåde ökat sparande och ökad produktion. Till\r\ninvesteringskontot är det knutet skattefrihet, om\r\npengarna används till investeringar i egen bostad\r\neller eget företag. Det innebär att resurser förs över\r\nfrån direktkonsumtion till framtidsinvesteringar.\r\nDetta är en grundläggande förutsättning för att öka\r\nproduktionsbasen.</pre><pre>Konstruktionen av det personliga\r\ninvesteringskontot främjar nysparande. Detta\r\nberor på att knappast någon vill utnyttja redan\r\nbeskattade pengar för att få en skattekredit. Det\r\ninnebär praktiskt att många kommer att göra de\r\nextra arbetsinsatser -- som för många är\r\nnödvändiga -- för att skapa utrymme för\r\nnysparande. I den omfattning som insättningar på\r\npersonliga investeringskonton beror på dessa extra\r\ninsatser uppstår inget skattebortfall för stat och\r\nkommun, utan i stället uppstår en extra intäkt\r\ngenom ökade sociala avgifter. Det personliga\r\ninvesteringskontot kan också fungera som ett\r\nkomplement i pensionssparandet.</pre><pre>Utskottsmajoriteten gör ett ganska stort nummer\r\nav skattebortfallet, om personliga\r\ninvesteringskonton införs. Det är sannolikt att\r\nmajoriteten mycket markant överskattar detta. Sett\r\nmot de stora och säkra positiva effekter som\r\nförslaget får om det genomförs, är det att beklaga\r\natt centern inte hittills har lyckats skapa majoritet\r\nför detta förslag. Jag har dock goda förhoppningar\r\nom att övriga partier efter hand skall ta sitt förnuft\r\ntill fånga och ställa upp på centerns förslag.</pre><pre>Jag vill ge så många som möjligt chansen så snabbt\r\nsom möjligt. Därför yrkar jag nu bifall till\r\nreservation nr 6 och avser att begära votering på\r\nden punkten.</pre><pre>Centern är också med på tre reservationer\r\ntillsammans med moderaterna och folkpartiet\r\nliberalerna. Det gäller sparstimulanser och\r\nägandespridning, försäkringssparande och\r\nvinstandelssystem. Detta markerar den samsyn\r\nsom finns på sparandet hos de icke socialistiska\r\npartierna. På grund av den tidsbesparande ordning\r\nsom nu tillämpas i kammaren yrkar jag inte bifall\r\ntill dessa reservationer, men jag vill ändå markera\r\natt vi i centern tycker att de är både riktiga och\r\nviktiga.</pre><pre>Sedan vill jag också poängtera att vi tycker att det\r\när rätt och riktigt att spardelegationen avvecklas.</pre><pre>Anf. 146 CARL FRICK (mp):</pre><pre>Herr talman! En del av diskussionen beträffande\r\ndet här betänkandet har kommit att röra sig om\r\nAP-fondernas eventuella framtida möjlighet att\r\nköpa aktier. Det är ett förslag som vi i miljöpartiet\r\nogillar. Med det opinionsläge som råder för dagen\r\nverkar det inte alldeles väldigt aktuellt att tro att\r\ndet skall bli någon proposition i ärendet, men skulle\r\ndet bli någonting i den stilen kommer vi att säga nej\r\ntill det.</pre><pre>Vi tycker att det är dåligt att driva det svenska\r\nsamhället mot ytterligare storskaligt ägande. Vi har\r\nlänge varit emot löntagarfonder och vill gärna\r\navveckla dem och i stället omvandla dem till vad vi\r\nkallar för kommunala närfonder, som skall kunna\r\nvidgas till ett spritt ägande i landet. Vi vill definitivt\r\nmotverka olika former av storskalig industri, någon\r\nsom vi har sett alltför många tendenser till. Jag\r\nbefarar av det vi ser från EG att tendenserna till\r\nstorskaligt ägande kommer att öka. Det tror vi är\r\ntill klar nackdel för både människor och miljö.</pre><pre>Det är vad jag tänkte säga i det här ärendet. Vi har\r\nen reservation från miljöpartiets sida. Den ställer\r\njag mig bakom, men jag vill inte yrka bifall till den.</pre><pre>Anf. 147 ROLAND SUNDGREN (s):</pre><pre>Herr talman! I det här betänkandet biträder\r\nfinansutskottet regeringens förslag att\r\nspardelegationen skall avvecklas från den 1 juli i år,\r\natt beskattningen av vinstsparandet skall anpassas\r\ntill det nya skattesystemet och att\r\ntillståndsgivningen för den sparformen förenklas.\r\nHär är det ett enhälligt utskott.</pre><pre>I övrigt behandlar det här betänkandet ett antal\r\nmotioner om hur vi skall få till stånd ett ökat\r\nfinansiellt sparande i Sverige. Vi har ett ökande\r\nunderskott. Det tar sig uttryck i att vi förra året\r\nhade ett underskott i bytesbalansen med drygt 33\r\nmiljarder och som Lars de Geer säger beräknas de\r\ni år uppgå till nära 43 miljarder. Det är alltså\r\nsynnerligen angeläget att vi får till stånd ett ökat\r\nsparande i ekonomin. Jag kan ställa upp bakom det\r\nmål som Lars de Geer har, nämligen att vi borde\r\nåterkomma till det sparande som vi hade 1976. Det\r\när mycket som är bra om man tar 1976 som\r\nutgångspunkt, dvs. det som var före 1976. Sedan\r\nhade ju vi en parentes med borgerliga regeringar.\r\nDet skapade ju en hel del problem.</pre><pre>Jag kan också understryka det som Lars de Geer\r\nhar sagt, nämligen att de mest sparfrämjande\r\nekonomiskt politiska åtgärder som man kan få till\r\nstånd, åtminstone när det gäller att öka det\r\nfinansiella hushållssparandet, är det skattesystem\r\nsom vi nu har fått. Det gynnar sparande och\r\nmotverkar ökad skuldsättning. Till att börja med\r\nkommer hushållssparandet främst att öka genom\r\natt man amorterar på sina lån eller drar sig för att\r\nta upp nya lån. Vi kunde redan under förra året se\r\natt en sådan utveckling är på gång. Vi har nu, sedan\r\navregleringen gjordes av kreditmarknaden, haft ett\r\nunderskott i hushållssparandet, men nu finns det\r\nmycket som talar för att vi 1991 får en positiv\r\nsparkvot. Nästa år ökar den ytterligare och uppnår\r\ndå 2 %.</pre><pre>Det är mycket glädjande att vi nu fått ett\r\nskattesystem med rättvisare beskattningar av\r\narbete och kapital. Det blir ett sundare och\r\neffektivare skattesystem som leder till mindre av\r\nspekulations- och skatteplaneringstänkande.\r\nDärför finns det ingen anledning att instämma med\r\nde krokodiltårar som moderaterna fäller i\r\nreservation 1. Den handlar om att den högre\r\nkapitalbeskattningen kan väntas minska intresset\r\nför långsiktigt bundet sparande. Man kan fråga sig:\r\nVilket intresse då? Jo, intresset att spekulera i\r\nboende och att teckna pensionsförsäkringar främst\r\nav skatteskäl. Vi kan redan nu se att det är en större\r\nandel låg- och mellaninkomsttagare som tecknar\r\npensionsförsäkringar, och framför allt en större\r\nandel kvinnor. Antalet nytecknade\r\npensionsförsäkringar med lägre försäkringspremier\r\nökar. Det är bl.a. motiverat av att man önskar\r\nkomplettera sin ATP-pension. Jag tycker att det är\r\nen sund och rationell utveckling att det är en\r\ntryggare ålderdom som mer styr\r\npensionsförsäkringstecknandet än skatteskäl. Jag\r\nyrkar naturligtvis avslag på de synpunkter som\r\nframförs i den moderata reservationen nr 1.</pre><pre>Det finns nu ingen anledning att aktualisera några\r\nnya sparformer innan erfarenhet vunnits av det nya\r\nskattesystemet. Vi bör framför allt inte öka\r\nhushållens sparande med hjälp av\r\nskattesubventioner och olika avdragssystem. Vi bör\r\nnöja oss med de sparformer som redan finns i form\r\nav allemanssparandet och, det för inte så länge\r\nsedan införda, ungdomsbosparandet.</pre><pre>En stor fördel med det nya skattesystemet är att det\r\nblir enkelt och överskådligt. Att då börja krångla\r\ntill det med personliga investeringskonton och\r\nandra former för startsparande och bosparande\r\ninnebär att man åter börjar föra in moment i\r\nskattesystemet som skapar möjligheter till olika\r\nformer av skatteplanering. Det är något som man\r\nhar velat komma åt med det nya skattesystemet.\r\nDärför yrkar jag avslag på samtliga de\r\nreservationer som kräver nya skatteanknutna\r\nsystem dvs. reservationerna 4, 5, 6, 7, 9 och 11.</pre><pre>Lars Tobisson sade att det uppträder en skiljelinje\r\nnär det gäller synen på sparandet, det enskilda och\r\ndet offentliga sparandet. Man kan nog säga att vi\r\ndär har en klar skiljelinje. Reservation 2 är ju en\r\nhyllning till enskilt sparande och ägandespridning.</pre><pre>Nu är det ju inte så att all lycka här i världen utgår\r\nifrån att individer enskilt äger mycket.\r\nMarknadsekonomin garanterar inte på något sätt\r\nen sådan ägandespridning. Om den i stället får\r\nutvecklas så ohejdat som jag tycker man kan utläsa\r\nav reservation 2, leder det till ett mycket stort\r\nägande på ett fåtal händer.</pre><pre>Ägandet blir ju inte mindre spritt för att individer\r\ngår tillsammans och gemensamt skapar sin\r\nålderstrygghet via ATP, försäkringar eller via sina\r\nfackliga organisationer. Det blir tvärtom fler som\r\näger och en större rättvisa i ägandet.</pre><pre>När man nu tar upp frågan om det förslag som\r\nligger, som skall diskuteras i valrörelsen och\r\neventuellt beslutas om efter ett val, är det ganska\r\noförskämt att från den här talarstolen ta upp det\r\nsystem som vi har i det svenska samhället och säga\r\natt vi inför ett östeuropeiskt system. Om det är\r\nnågra som har stridit emot dessa system så är det\r\nsocialdemokraterna. Ofta menar man ju att\r\nsocialism är en form av förstatligande och detta har\r\nju gällt i de östeuropeiska länderna. Det är inte\r\nsocialdemokratiska regeringar som har gått i\r\nspetsen förstatliganden i de här landet. De största\r\nsocialiseringarna i detta avseende -- om man skall\r\njämföra med Östeuropa -- har ju genomförts av\r\nborgerliga regeringar.</pre><pre>Ofta är ett sparande i ATP och löntagarfonder\r\nrationellare. Det kan bättre styras till angelägna\r\ninvesteringar. Det är inte oviktigt för en BNP-\r\nökning hur effektivt ett kapital används. Jag tror att\r\ndet klart kan sägas att det offentliga kapitalet i regel\r\nanvänds bättre än det privata, särskilt som de här\r\nofta kan bli fråga om att snabbt öka\r\ninfrastrukturinvesteringar. Vi har under den\r\nsenaste tiden upplevt skandaler med\r\nfinansbolagshärvor som t.ex. Nyckeln. Många\r\nbanker har lånat ut till fastigheter med en belåning\r\nlångt utöver de verkliga värdena. Detta för att de\r\nsom lånat pengar skall få ytterligare resurser till\r\nplaceringar för att öka sin förmögenhet genom att\r\nspekulera i fler fastigheter o.dyl. Man kan ju\r\ndiskutera effektiviteten i kapitalhanteringen när\r\nbanker och finansbolag hanterar låntagarnas\r\npengar så.</pre><pre>Ett offentligt kapital kan lättare anpassa sig efter\r\ndet samhällsekonomiska läget. Detta går smidigare\r\nom vi i de här fallen har ett gemensamt\r\ndemokratiskt styrt sparande. Det utesluter\r\nnaturligtvis inte värdet av ett högt enskilt\r\nhushållssparande. Jag är varm anhängare av det.\r\nJag vill verkligen understryka att det är viktigt ur\r\nsamhällsekonomisk synpunkt med ett sådant\r\nsparande och att det ökar. Det behöver öka för att\r\nvi skall få en ekonomisk utveckling och klara av att\r\ninte behöva låna pengar i utlandet genom att vi\r\nökar underskotten i bytesbalansen.</pre><pre>Herr talman! Med det anförda vill jag yrka bifall till\r\nhemställan i finansutskottets betänkande och\r\navslag på samtliga reservationer.</pre><pre>Anf. 148 IVAR FRANZÉN (c):</pre><pre>Herr talman! Jag kan inte låta bli att något\r\nkommentera det lättsinne som jag tycker att\r\nRoland Sundgren representerar i sitt inlägg här.\r\nHan säger att vi inte bör börja krångla till det, och\r\ndet säger han i ett sammanhang där det gäller att\r\nfinna lösningar på ett problem som jag beskrev. Om\r\nvi tittar litet framåt -- som det ser ut om vi ingenting\r\ngör -- kommer vi att låna 6 000 kr. per år och svensk\r\ni utlandet. Det är en fullständigt ohållbar situation.\r\nNär det då kommer bra förslag för att hjälpa till att\r\nlösa detta säger bara Roland Sundgren: ''Vi skall\r\ninte krångla till det.'' Jag vill återigen peka på två\r\nviktiga saker i det här förslaget. Det gäller bl.a. de\r\ndynamiska effekterna. Det blir i sak att den extra\r\ninkomsten blir skattefri, eller i varje fall en\r\nlångsiktig skattekredit, så länge den används för\r\ninvesteringar som är nödvändiga såväl för\r\nproduktion som för att klara boendet. På samma\r\ngrunder är det i särklass ett system som mest\r\nfrämjar nysparande. Vi har faktiskt varit eniga i\r\nutskottet, Roland Sundgren, om att ett ökat\r\nhushållssparande också medverkar till ökad\r\ntrygghet och frihet för de enskilda hushållen. Alla\r\ndessa faktorer gör att jag nästan blir deprimerad\r\nnär jag hör Roland Sundgren avfärda det hela med\r\natt vi inte skall krånga till det.</pre><pre></pre><pre>Anf. 149 LARS DE GEER (fp):</pre><pre>Herr talman! Roland Sundgren säger att det inte\r\nhar med lycka att göra när folk har ett visst\r\nsparkapital. Men jag vill påstå att jag tror att det\r\nhar det. I Japan, Västtyskland och Italien har man\r\nsom regel ett ganska väsentligt sparkapital, även i\r\nfolkets breda lager. Det ger en viss trygghet och en\r\nviss lycka i de länderna. Det är sämre ställt med den\r\nsaken i Sverige.</pre><pre>Sedan säger Roland Sundgren att\r\nsocialdekmokraterna inte har eftersträvat att\r\nförstatliga industrin på det vis som man har gjort i\r\nöststaterna. Det är kanske sant, men det beror i så\r\nfall på våldsam opposition från andra partier i\r\nriksdagen. Jag minns när Wikman var\r\nindustriminister och han deklarerade högtidligt att\r\n25 % av den svenska industrin borde förstatligas.\r\nMålsättningen har socialdemokraterna haft, även\r\nom socialdemokraterna inte har lyckats genomföra\r\nden.</pre><pre>Det sista avsnittet jag vill bemöta i Roland\r\nSundgrens anförande rör en ideologisk skillnad.\r\nHan säger att offentligt kapital används bättre än\r\nprivat kapital. Jag förstår att han säger det, och jag\r\nsäger precis motsatsen. Som exempel menar han att\r\nfinansbolagen har misslyckats under senare år.\r\nVisst har det de. Men finansbolagen tillkom därför\r\natt planhushållningsrestriktioner inte gav bankerna\r\nmöjligheter att konkurrera på kreditmarknaden.\r\nDe var en konstruktion som kom på grund av\r\nplanhushållningsrestriktioner för våra ordinarie\r\nbanker. Att de ordinarie bankerna inte är fria från\r\nmisstag visas av att det i särklass största\r\nmisslyckandet under det senaste året har gjorts av\r\ndet statligt majoritetsägda Nordbanken.\r\nNordbanken har så vitt jag vet fått en vinst på 5\r\nmiljarder kronor förbytt i en förlust på 8 milj. kr.\r\nunder ett år.</pre><pre>Anf. 150 ROLAND SUNDGREN (s):</pre><pre>Herr talman! Det är inte ett uttryck för lättsinne,\r\nIvar Franzén, när jag menar att det inte är tid nu för\r\natt införa en massa ytterligare\r\nskattesubventionerade system eller avdragssystem,\r\nnär vi nu har infört ett inkomstskattesystem som\r\nstimulerar ökat sparande samt motverkar\r\nskuldsättning och skatteplanering. Jag tror att man\r\nmåste avvakta effekten av detta för att inte krångla\r\ntill det hela ytterligare.</pre><pre>Om Ivar Franzén minns hade vi för något år sedan\r\nen hearing där ekonomer deltog. De sade att om\r\nman inför ytterligare olika system blir det bara\r\nfråga om portföljalternativ. Pengar flyttas till och\r\nfrån olika system allt eftersom det lönar sig. Det\r\nblir inte fråga om nysparande. Skall det bli ett\r\nnysparande, görs det främst med hjälp av en\r\nskattereform, avdragsbegränsningar och annan\r\nkapitalbeskattning.</pre><pre>Jag är medveten om att man får en ökad trygghet i\r\nett ökat sparande. När nu relativpriset på sparande\r\nhar förbättrats i förhållande till konsumtionen, tror\r\njag att det kommer att leda till förbättringar.</pre><pre>Lars De Geer talar om vad jag menade med\r\nsocialisering. Jag förstår att man lägger olika\r\ninnebörd i ordet. Vid en jämförelse med\r\nöststatssystem är det fråga om ett statskapitalistiskt\r\nsystem. I det avseendet är det ingen\r\nsocialdemokratisk regering som har gjort de stora\r\nförstatligandena, inte för vare sig LKAB eller\r\nSvenskt Stål. Det är regeringar med andra\r\nförtecken som har gjort det.</pre><pre>Lars De Geer tog upp frågan om sparmålet och\r\nindustriarbetarlönen i sitt anförande. De\r\nsparformer som skattemässigt premieras kommer\r\nupp till belopp som överstiger en genomsnittlig\r\nårslön för en industriarbetare.</pre><pre>Anf. 151 IVAR FRANZÉN (c):</pre><pre>Herr talman! Jag vill kort påminna Roland\r\nSundgren om att konstruktionen av personliga\r\ninvesteringskonton är nästintill en garanti för att\r\ndet blir en väsentlig del nysparande.\r\nKonstruktionen skall inte ha de svagheter som\r\nekonomerna talade om vid den nämnda hearingen.</pre><pre>Anf. 152 LARS DE GEER (fp):</pre><pre>Herr talman! LKAB blev förstatligat under en\r\nsocialdemokratisk regering. SSAB förstatligades\r\nunder en icke-socialistisk regering. Men det var\r\nfaktiskt en strukturåtgärd som vi har anledning att\r\nvara stolta över. Vi skapade där ett\r\nkonkurrenskraftigt svenskt stålföretag som annars\r\nkanske inte hade kommit till stånd. Det var\r\nvisserligen en socialisering, men det var samtidigt\r\nen mycket viktig strukturrationalisering.</pre><pre>Anf. 153 ROLAND SUNDGREN (s):</pre><pre>Herr talman! Det är inte fråga om ett nysparande.\r\nDet är ett nysparande för de privata hushållen -- det\r\nhåller jag med om. Men det är samtidigt en\r\nminskning av det offentliga sparandet. Sparandet\r\när avdragsgillt så att den kommunala och statliga\r\nskatten påverkas. På så sätt är det bara en flyttning\r\nav sparandet från offentlig till privat sektor.</pre><pre>Det var den Arvid Lindmanska regeringen 1907\r\nsom förstatligade LKAB. Det var inte en\r\nsocialdemokratisk regering.</pre><pre>Anf. 154 IVAR FRANZÉN (c):</pre><pre>Herr talman! Låt mig åter få påminna Roland\r\nSundgren om litet fakta. Jag tycker att väsentliga\r\ndelar av skattereformen är bra. Det innebär bl.a.\r\nen marginalskattesänkning. Då är det knappast på\r\nplats att i dag när man har talat väl om\r\nskattereformen tala om lika storheter när det gäller\r\nden skatt som uteblir i det fall det inte är fråga om\r\nextra inkomster och sparande.</pre><pre>Jag har tidigare hävdat med stor rätt att\r\nskattebortfallet blir förhållandevis litet och långt\r\nifrån den omfattning som hela sparandet har.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>13 § Statistikfrågor</pre><pre>Föredrogs</pre><pre>finansutskottets betänkande</pre><pre>1990/91:FiU22 Statistikfrågor (prop. 1990/91:100\r\ndelvis).</pre><pre>Anf. 155 RUNE RYDÉN (m):</pre><pre>Herr talman! Till finansutskottets betänkande nr\r\n22 finns fogat en rad reservationer. Jag skall tala för\r\nreservationerna 8, 9 och 12. Men jag yrkar bara\r\nbifall till reservation 8.</pre><pre>År 1982 tillkom förordningen angående\r\nSamrådsskyldighet för myndighet med företrädare\r\nför uppgiftslämnarna, dvs. ''innan beslutet om nya\r\nblanketter eller förändringar av gamla tas''. Trots\r\ndetta fortsätter uppgiftslämnandet att öka.</pre><pre>Detta beror enligt oss reservanter på att\r\nmyndigheterna har använt ramlagarna till att\r\nbegära in mer uppgifter än vad de behöver. För\r\nlandets många småföretagare och andra betyder\r\ndetta ytterligare en belastning. Detta framgår bl.a.\r\nav industriverkets undersökning som heter\r\nKrångelsverige, en myt eller sanning.</pre><pre>Samrådsskyldigheten har utan tvivel visat sig\r\notillräcklig när det gäller att ifrågasätta ett behov\r\ndär lagtexten säger att ''för tillsyn enligt denna lag\r\näger myndigheter inhämta de uppgifter de\r\nbehöver''. Den bästa möjligheten att skydda\r\nföretagen mot en ökad myndighetsiver att samla\r\nuppgifter är egentligen att den lag eller den\r\nförordning som ger myndigheter rätt att samla in\r\nuppgifter specificeras så att det klart framgår vilka\r\nuppgifter som får hämtas in. Framför allt inom\r\nområdet för tillsyn och kontroll är detta\r\nnödvändigt.</pre><pre>Om lagtexten i stället innehöll en uppräkning över\r\nvad som får samlas in, skulle de samråd som\r\nförordningen för 1982 förutskickar bli riktigt\r\nmeningsfulla.</pre><pre>Ett av de skäl som anförts gentemot en specificering\r\ni lagtexten över de uppgifter som skall få samlas in\r\nav myndigheterna, är att deras behov av uppgifter\r\nförändras över tiden och att det därför med jämna\r\nmellanrum kan finnas behov av att ompröva\r\nbehovet av uppgifter. Naturligtvis förändras\r\nbehoven. Men då får också enligt vår uppfattning\r\nspecificeringen i lagtexten ändras.</pre><pre>Denna möjlighet skulle ge riksdagen bättre\r\nmöjligheter än i dag att kontrollera myndigheternas\r\nkrav på statistik. Denna kontroll skulle också ge\r\nmöjlighet till reaktioner på olika former av\r\nsamkörning av dataregister. Det kan vi inte göra i\r\ndag.</pre><pre>Visserligen föreslogs en sådan här lagstiftning i den\r\ni april 1990 avlämnade utredningen Förenklad\r\nstatistikreglering. Vi reservanter anser emellertid\r\natt en ytterligare precisering bör övervägas av de\r\nuppgifter som får samlas in om en sådan\r\nlagreglering skall ha något berättigande.</pre><pre>Reservation nr 9 rör statistiska centralbyråns\r\nmedelstilldelning och\r\npartisympatiundersökningarna. Vi moderater och\r\nfolkpartiet liberalerna tar upp en besparing på 10\r\nmilj.kr. Vi utgår från en utredning som tillsattes i\r\nhöstas med uppgift att göra en översyn av den\r\nstatliga statistikens styrning, dess finansiering och\r\nsamordning. Vi tycker att det är riktigt med en\r\nsådan utredning, men vi har också tagit fasta på vad\r\nföredraganden i budgetpropositionen utgår ifrån,\r\nnämligen att utredningens förslag kommer att\r\ninnebära minskade kostnader för den statliga\r\nstatistiken. Vi delar uppfattningen att man kan\r\nspara pengar på den statliga statistiken, och vi anser\r\natt det redan i dag bör finnas stora möjligheter till\r\nbesparingar. Vi har därför föreslagit en minskning\r\nav anslaget till SCB med 10 milj.kr.</pre><pre>I samma reservation instämmer vi däremot med\r\nbudgetpropositionen på en punkt, nämligen i vad\r\nsom sägs om att SCBs partisympatiundersökningar\r\nskall läggas ned. Vi vet ju alla att det sedan många\r\når i olika fristående institut genomförs opinions-\r\noch partisympatiundersökningar. Vi anser därför\r\natt det inte finns behov av att finansiera sådana\r\nundersökningar via skattemedel.</pre><pre>Majoriteten i utskottet har däremot beslutat att\r\nbifalla några motioner som föreslår att\r\npartisympatiundersökningarna fortsätter. Däremot\r\nhar man inga pengar till den uppgiften. Man säger\r\natt statistiska centralbyrån åter bör pröva\r\nmöjligheten att uppgiftsfinansiera statistiken. Om\r\ndet inte visar sig vara möjligt bör SCB återkomma\r\ntill regeringen och begära medel för genomförandet\r\nav undersökningarna. Kostnaderna per år för\r\nundersökningarna är ungefär 3 milj.kr., som\r\nknappast någon kommer att vara beredd att betala.\r\nDet blir säkerligen i stället så, att SCB får komma\r\nin med ett anslagsäskande på just 3 milj.kr.</pre><pre>Om man analyserar detta litet närmare kan man\r\nfråga sig hur det kommer sig att det inte finns\r\nintressenter som är villiga att betala för dessa\r\nmätningar, om det nu är så att dessa\r\nundersökningar, som det ibland hävdas, är så\r\nmycket bättre än andra opinionsmätningar. Det har\r\nju nämligen tidigare visat sig att så inte är fallet. Om\r\nnu majoriteten vill att dessa undersökningar skall\r\nfinnas oberoende av deras kvalitet, borde man\r\nåtminstone vara beredd att betala för dem via\r\nstatsbudgeten. Men det är man inte heller. Kort\r\nsagt: Jag tycker att detta är ett mycket märkligt\r\nbeteende.</pre><pre>Herr talman! Den sista reservationen, nr 12, rör de\r\nframtida folk- och bostadsräkningarna. Vi\r\nreservanter vill redan nu slå fast att folk- och\r\nbostadsräkningar inte skall ske oftare än vart tionde\r\når. Detta stämmer då överens med internationella\r\nrekommendationer. Eftersom vi hade en folk- och\r\nbostadsräkning så sent som i fjol, kommer inte\r\nnästa att äga rum förrän år 2000. Visserligen sitter\r\nen parlamentariskt sammansatt\r\nstatistikkommission och tittar på dessa frågor, men\r\nvi anser att man inte behöver vänta på den, utan att\r\nman redan nu kan slå fast att folk- och\r\nbostadsräkningar inte skall äga rum oftare än vart\r\ntionde år.</pre><pre>Anf. 156 IVAR FRANZÉN (c):</pre><pre>Herr talman! I finansutskottets betänkande nr 22\r\nbehandlas en rad viktiga statistikfrågor. Jag vill\r\nfästa kammarens uppmärksamhet på tre av dessa.</pre><pre>Miljö och ekonomi har ett nära samband, och det\r\när omöjligt att göra korrekta bedömningar av det\r\nekonomiska läget och den ekonomiska\r\nutvecklingen om vi inte samtidigt har en\r\nuppfattning om miljösituationen och hur den\r\nutvecklas.</pre><pre>Centern har under flera år arbetat aktivt för att få\r\nfram en grön BNP, som skall vara ett viktigt\r\nkomplement till de traditionella BNP-\r\nberäkningarna. Jag tror att de flesta i dag är\r\nmedvetna om att BNP är en dålig mätare på\r\nvälfärdsutvecklingen, liksom det är en dålig mätare\r\nav en hållbar ekonomisk utveckling.</pre><pre>En grön BNP skall ge underlag för att mäta en\r\nhållbar utveckling, där resurshushållning och\r\nkretsloppstänkande är viktiga delar. En möjlighet\r\natt tydliggöra detta skulle vara att basera\r\nräkenskaperna på det kvantitativa materialflödet i\r\nsamhället. Ett linjärt, resursslösande flöde minskar\r\nkraftigt en grön BNP, medan ett samhälle baserat\r\npå resurshushållning och återbruk ger en högre\r\ngrön BNP. Ett sådant BNP-mått skulle kunna\r\nåstadkommas genom att BNP per capita divideras\r\nmed icke organisk avfallsproduktion per capita.</pre><pre>Jag vill stryka under vikten av att all vår produktion\r\nsuccessivt kan inordnas i det naturliga kretsloppet\r\ngenom att återge ett citat ur Det naturliga Rådets\r\nriksinformation. Detta är information som tagits\r\nfram i koncensus av ett sextiotal kända forskare och\r\nnaturvetare.</pre><pre>''Om material inte kan inpassas i cirkulerande\r\nsystem är processen inte hållbar, dvs. den måste\r\nupphöra.</pre><pre>Vi kan därför formulera ett grundläggande krav för\r\nsåväl vårt framtida välstånd som vår överlevnad: Vi\r\nkan inte åstadkomma någon egentlig värdeökning\r\ngenom vårt arbete, om inte ekosystemen hinner\r\nmed och processa vårt avfall och om växterna inte\r\nhinner bygga upp sina energiinnehållande\r\nstrukturer igen.''</pre><pre>Herr talman! Den slutsats som dessa forskare och\r\nnaturvetare drar visar med skrämmande tydlighet\r\nvilka gränser vi inte får överskrida och hur vi måste\r\ninpassa oss i ekosystemet om vi inte skall föröda vår\r\negen eller i varje fall inte våra barns framtid. Detta\r\när något av bakgrunden till att vi i centern lägger så\r\nstor vikt vid att vi skaffar oss större kunskap om hur\r\nvi påverkar ekosystemen och sambandet mellan\r\nekonomi och miljö. En grön BNP är en viktig del i\r\ndenna kunskapsuppbyggnad.</pre><pre>Den andra frågan jag vill ta upp är miljöstatistiken.\r\nVi har en hyfsad statistik när det gäller utsläpp från\r\nstörre produktionsenheter, såväl industrier som el-\r\noch värmeproduktionsanläggningar. Vi gör många\r\nmätningar i skorstenar och vid avloppsrör, men vi\r\nhar dålig kontroll över alla de farliga ämnen som\r\nfinns i de produkter som tillverkas och sprids över\r\nkanske hela världen. Var hamnar dessa farliga\r\nämnen när varan är förbrukad? Vi vet att om de\r\ninte tas om hand på ett betryggande sätt, och det\r\ngörs tyvärr i mycket liten omfattning, så kommer\r\ndessa ämnen förr eller senare att bli en belastning i\r\nmark, hav och luft.</pre><pre>Vi i centern menar att detta inte kan fortgå. Vi får\r\ninte sila mygg och svälja kameler. Vi måste skaffa\r\noss bättre kunskaper och vara beredda att därefter\r\nmed stor kraft vidta nödvändiga åtgärder. Jag vill\r\npåminna om naturvetarnas slutsats: Den\r\nverksamhet som inte kan inpassas i ett cirkulerande\r\nkretslopp är inte hållbar och måste upphöra.</pre><pre>Den tredje frågan jag vill ta upp är det obetalda\r\narbetets betydelse. Det är inte så ofta vi tänker på\r\natt de obetalda arbetstimmarna är fler en de timmar\r\nsom det betalas lön för. Självfallet är denna stora\r\narbetsinsats av stor betydelse. Förändrade\r\ngränsdragningar mellan betalt och obetalt arbete\r\nkan i hög grad påverka vår ekonomi.</pre><pre>Låt mig ta ett litet exempel som ändå belyser ett\r\nviktigt problem. Det har ''blivit inne'' med\r\nsjälvplock av t.ex. jordgubbar och en rad andra bär\r\noch grönsaker. Om självplockningen inte hade\r\nökat, skulle t.ex. jordgubbsodlingen i Sverige ha\r\nminskat dramatiskt, och i stället skulle importen ha\r\nökat. Resultat hade blivit sämre jordgubbar och\r\nökad belastning på vår bytesbalans.</pre><pre>Kvinnornas insats i produktionen underskattas\r\nockså genom att det obetalda arbetet på intet sätt\r\nredovisas i BNP. Nyttan av god barnomsorg kan\r\nsjälvfallet inte mätas i lönekostnader och\r\nproduktionskostnader för daghem, osv. Det är\r\ndock detta som återspeglas i BNP. Nyttan avgörs\r\nnaturligtvis av hur väl barnen utvecklas. De\r\nobetalda arbetsinsatserna har givetvis en mycket\r\nstor betydelse i detta sammanhang.</pre><pre>Herr talman! Vi i centern tycker att det är viktigt att\r\nvi försöker sätta ett korrekt värde på det obetalda\r\narbetet. SCBs pågående tidsanvändningsstudie\r\nmåste ges tillräckliga resurser så att materialet får\r\nhög kvalitet. Det är också viktigt att vi får en bred\r\ndebatt kring dessa frågor. Gränsdragningen mellan\r\nbetalt och obetalt arbete kommer också att få stor\r\nbetydelse för utvecklingen av den offentliga\r\nsektorn.</pre><pre>Herr talman! Jag begränsar mig till att yrka bifall\r\ntill reservation 1, men självfallet står centern helt\r\nbakom alla de reservationer där Gunnar Björk och\r\njag finns med.</pre><pre>Anf. 157 CARL FRICK (mp):</pre><pre>Herr talman! Mycket av det som står i detta\r\nbetänkande tror jag att jag har varit med om att\r\ndebattera minst två gånger tidigare under min korta\r\ntid i Sveriges riksdag. Det betyder att vissa saker\r\nåterkommer gång på gång, och därför finns det inte\r\nanledning att hålla samma anförande som jag höll\r\nförra året. Det skulle vara utomordentligt tjatigt att\r\ngöra det. Vissa av vännerna i utskottet brukar\r\nhävda att jag håller samma anföranden flera\r\ngånger, men det är faktiskt inte sant. Jag brukar\r\nvariera temat, och jag skall fröjda dem med att inte\r\nens göra det den här gången.</pre><pre>Jag skall säga några ord om reservation 1 med\r\nrubriken Nationalräkenskaper och tillväxtbegrepp,\r\nsom Ivar Franzén så varmt har talat för. Den här\r\nfrågan är faktiskt mycket avgörande för vår\r\nframtid. Ivar Franzén säger på ett mycket fint sätt\r\natt de processer som inte kan införas i ett cirkulärt\r\nförlopp måste upphöra. Skulle den principen gälla\r\nfinge vi faktiskt stoppa det allra mesta som pågår i\r\ndetta land. Det är faktiskt ytterst litet som ingår i\r\ndet naturliga kretsloppet. Vi har avlägsnat oss från\r\ngrunderna för en sund livsföring under de senaste\r\n40--50 åren. Här finns åtskilligt att göra.</pre><pre>Vi har redan kunskaper, men det är utomordentligt\r\nviktigt att skaffa oss fler. Processen att vrida oss\r\ntillbaka till cirkulära kretslopp måste ske med stor\r\nskyndsamhet. Under mina snart tre år i riksdagen\r\nhar det tyvärr gjorts ytterst litet i den riktningen.\r\nDe beslut som har fattats i riksdagen har gått i\r\nprecis motsatt riktning i förhållande till den riktning\r\nsom befäst vetenskap säger att vi borde gå. Det är\r\nfaktiskt en stor skam för riksdagen att den har fattat\r\nså många usla miljöbeslut. Ett av de allra värsta är\r\nfaktiskt momsen på kollektivtrafik som strider mot\r\nallt sunt förnuft. Det är bedrövligt. Därmed yrkar\r\njag bifall till reservation 1.</pre><pre>Jag har med glädje ställt mig bakom reservation 8.\r\nJag har själv varit småföretagare och vet vilket\r\nelände det är att behöva fylla i alla blanketter med\r\nmängder av uppgifter som man har svårt att förstå\r\nvad de skall vara till. En stor del av denna\r\nverksamhet är lämplig för mycket stora företag med\r\nen mängd anställda. Men för småföretagare är det\r\nen börda. Jag yrkar bifall till reservation 8.</pre><pre>I övrigt står jag naturligtvis bakom alla\r\nreservationer som jag har skrivit under, men jag\r\nskall inte besvära kammaren med en mängd\r\nvoteringar.</pre><pre>Anf. 158 PER OLOF HÅKANSSON (s):</pre><pre>Herr talman! Med hänvisning till Carl Fricks\r\nanförande vill jag säga att det vi nu har att diskutera\r\när anslagen till SCB och folk- och\r\nbostadsräkningen. Vi har att behandla ett antal\r\nmotioner i det sammanhanget.</pre><pre>Ämnet statistik är ett ganska intressant ämne ur\r\nmånga olika utgångspunkter. Genom att studera\r\nstatistik får vi mycket kunskaper och många\r\nnyttigheter oss till livs. Beroende på vilka politiska\r\nintressen och ambitioner vi har kan vi vilja öka\r\nförekomsten av statistik. Men vi kan också vilja\r\ngöra tvärtom dvs. hålla tillbaka förekomsten av\r\nstatistik. Ett välkänt faktum är ju att kunskap är\r\nmakt, och i statistik ligger mycken kunskap\r\nförborgad. Efter att ha konstaterat detta och med\r\nhänvisning till att de olika sakfrågorna är ganska väl\r\nbeskrivna i fråga om det läge som råder i\r\nberedningshänseende m.m., ber jag att få yrka\r\nbifall till hemställan i betänkandet.</pre><pre>Anf. 159 LARS DE GEER (fp):</pre><pre>Herr talman! Rune Rydén har tidigare utförligt och\r\nkorrekt beskrivit bakgrunden till reservationerna 8,\r\n9 och 12. Jag skall därför inte uppta kammarens tid\r\nmed att återupprepa hans argument. I stället skall\r\njag påpeka en sak som Carl Frick berörde -- jag\r\nbegärde ordet innan han talade -- nämligen att\r\nlämnande av statistikuppgifter är en stor belastning\r\nför små företag. Stora företag har personal, tillgång\r\ntill statistik och datorer. För dem är det inte så\r\nmärkvärdigt att fylla i olika uppgifter. Själv ägnade\r\njag tre timmar i lördags åt att fylla i en tiosidig\r\nkedjeblankett, som uppenbarligen var avsedd för\r\nSydkraft, Vattenfall och Stora Kopparberg.\r\nAnledningen var att jag har ansvar för ett litet\r\nvattenkraftverk. Jag tror att jag satte 65 kryss på att\r\ndet som efterfrågades inte var tillämpligt. Bara att\r\nhitta alla kryss tog en timme i anspråk.</pre><pre>Beträffande folk- och bostadsräkningen vill jag i\r\nviss polemik mot Per Olof Håkansson påpeka att\r\ndet också är en kostnadsfråga hur ofta den skall äga\r\nrum. Varje gång folk- och bostadsräkningen\r\ngenomförs kostar det 200 milj.kr. Genomförs den\r\nvart femte år blir det 40 milj.kr. per år. Genomförs\r\nden vart tionde år blir det 20 milj.kr. om året. I\r\ndagens ekonomiska läge tycker jag att en\r\ninbesparing på 20 milj.kr. per år inte är alldeles\r\noväsentlig jämfört med den marginella nyttan av att\r\nfå statistiken vart femte år.</pre><pre>Anf. 160 PER OLOF HÅKANSSON (s):</pre><pre>Herr talman! Till Lars De Geer vill jag säga att till\r\nmarginalnyttan hör att man genom olika\r\nstatistikuppgifter får mycket kunskaper som inte\r\nminst kommunerna kan använda sig av i sitt\r\nplaneringsarbete. Det går alltså inte bara att mäta\r\nmarginalnytta i form av kostnader. Det finns också\r\nen tillgångssida, som det är beklagligt att man inte\r\ntar hänsyn till.</pre><pre>Som en liten kommentar till reservation 8, som Lars\r\nDe Geer berörde, vill jag säga att allt\r\nstatistikinsamlande nog inte bokförs på rätt konto i\r\nden här debatten. Det vore spännande att få reda\r\npå -- kanske genom en statistisk undersökning --\r\nhur mycket statistik som lämnas till myndigheter\r\nresp. till olika intresseorganisationer och andra\r\norgan som man är medlem i. Jag känner till ett fall\r\ndär en sådan undersökning har gjorts under ett år.\r\nVisserligen handlade det inte om statistiskt\r\nvedertagna metoder, men man staplade pappren i\r\ntvå olika högar. När året var slut kunde konstateras\r\natt den hög som bokfördes på myndighetssidan var\r\nbetydligt mindre än den statistikhög som skulle\r\nlevereras till andra. Jag är alltså rädd för att man\r\nhär för en debatt utifrån en felaktig utgångspunkt.</pre><pre>Anf. 161 LARS DE GEER (fp):</pre><pre>Herr talman! Att privata intressenter och\r\narbetsgivarorganisationer ofta begär in för mycket\r\nstatistik är inte något skäl för att också staten skall\r\ngöra det. Beträffande frekvensen av folk- och\r\nbostadsräkningarna vill jag påpeka att de allra\r\nflesta västeuropeiska länder nöjer sig med\r\ntioårsintervaller. Jag tycker det finns anledning att\r\nsäga att Sverige bör kunna falla in i den\r\ninternationella lunken.</pre><pre>Anf. 162 PER OLOF HÅKANSSON (s):</pre><pre>Herr talman! Jag tror inte att det finns någon\r\nsocialdemokrat som försvarar ett påstått onödigt\r\nstatistikinsamlande, något som Lars De Geer här\r\nvill göra sken av. Den statistikinsamling som sker\r\nskall självklart vara till nytta. Något annat skall inte\r\nförekomma.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>14 § AB Tipstjänsts ersättningar till idrotten</pre><pre>Föredrogs</pre><pre>finansutskottets betänkande</pre><pre>1990/91:FiU19 AB Tipstjänsts ersättningar till\r\nidrotten (prop. 1990/91:100 delvis).</pre><pre>Anf. 163 FILIP FRIDOLFSSON (m):</pre><pre>Herr talman! Av någon anledning är jag inte\r\nspeciellt debattglad så här på kvällskvisten. Men\r\njag är mån om att hålla partifanan hög, och därför\r\nskall jag givetvis göra min plikt och säga några ord\r\nom den moderata reservationen i finansutskottets\r\nbetänkande 19.</pre><pre>I denna reservation följer vi upp en reservation med\r\nBo Lundgren som första namn. Motionärerna har\r\nföreslagit att idrottsrörelsen årligen skall tillföras\r\nen viss andel av AB Tipstjänsts omslutning. De här\r\npengarna, 1 % av Tipstjänsts omsättning, bör\r\nriksdagen anslå över statsbudgeten till\r\nriksidrottsförbundet. Vi tycker att förslaget är\r\nförnuftigt, och därför stöder vi det.</pre><pre>När det gäller Tipstjänsts sponsring delar vi\r\nmotionärernas uppfattning att företagsekonomiskt\r\nmotiverad sponsring skall kunna beslutas av\r\nAktiebolaget Tipstjänst utan detaljstyrning från\r\nstatsmakternas sida i vad gäller beloppsgränser och\r\ninriktning. Att Tipstjänst skall drabbas av den\r\nhämsko som en statlig styrning av sponsring\r\ninnebär och som majoriteten pläderar för, tycker vi\r\när uppåt väggarna fel.</pre><pre>Herr talman! Med detta korta inlägg vill jag yrka\r\nbifall till reservation nr 1 i betänkande FiU19.</pre><pre>Anf. 164 MARIANNE CARLSTRÖM (s):</pre><pre>Herr talman! Vi diskuterar här i dag bara en liten\r\ndel av samhällets stöd till idrotten, 50 milj.kr. Den\r\nstora delen skall senare diskuteras av\r\nkulturutskottet. Tipstjänsts stöd till idrotten har\r\ndiskuterats i denna kammare flera gånger sedan\r\nriksdagens revisorer tog upp ärendet första gången\r\når 1988. En majoritet vill öka stödet. Nu finns ett\r\nförslag på att stödet skall vara 50 milj.kr. och att det\r\nskall vara av goodwill-karaktär eller långsiktigt\r\nkommersiellt befogat i enlighet med riksdagens\r\nbeslut.</pre><pre>Det finns tre reservationer fogade till det här\r\nbetänkandet. Jag yrkar bifall till utskottets\r\nhemställan och avslag på samtliga reservationer.</pre><pre>Överläggningen var härmed avslutad.</pre><pre>(Beslut skulle fattas den 18 april.)</pre><pre>15 § Idrott</pre><pre>Föredrogs</pre><pre>kulturutskottets betänkande</pre><pre>1990/91:KrU17 Idrott (prop. 1990/91:100 delvis).</pre><pre>Anf. 165 LARS AHLSTRÖM (m):</pre><pre>Herr talman! Jag måste denna gång, liksom vid\r\ntidigare tillfällen när vi behandlat ett betänkande\r\nfrån kulturutskottet med rubriken idrott,\r\nkonstatera att vi ej kan ha en heltäckande debatt\r\navseende idrottsfrågor. Genom arbetsfördelningen\r\ni riksdagen återfinns de för svensk idrott livsviktiga\r\nställningstagandena i såväl skatte- som finans- och\r\nkulturutskotten. Det vore välgörande, och\r\nupplysande, om en idrottsdebatt spännande över\r\nhela det mångfasetterade fältet kunde genomföras.</pre><pre>Det finns de som, tydligen på fullt allvar, för fram\r\ntanken på ett speciellt idrottsparti. Det är naivt och\r\nverklighetsfrämmande att tro att detta skulle bli en\r\ngaranti för att ge idrotten bättre förutsättningar.\r\nDen bästa garantin är att inom de etablerade\r\npartierna vinna större gehör för idrotten och dess\r\nbetydelse. Vi är ett antal som försöker.</pre><pre>För 30 år sedan skrev Bengt Ahlbom i\r\nIdrottsboken: ''50 % av idrottens slitna ledare\r\nmåste anslå huvuddelen av sin tid till att på olika\r\nsätt lösa finansieringsproblem. Är detta ett rimligt\r\nförhållande i tidens största ungdomsrörelse och\r\nstörsta folkhälsobevarande verksamhet?'' Mitt svar\r\när självfallet nej. Det är värre än så. Det Bengt\r\nAhlbom beskrev 1961 är intet mot förhållandena i\r\ndag. Därför återkommer vi moderater också i år\r\nmed vår allomfattande idrottsmotion undertecknad\r\nav 25 ledamöter.</pre><pre>Det är aldrig fel att upprepa en sanning, och jag\r\npåstår därför än en gång från denna talarstol att vi\r\naldrig kan förbättra villkoren för svensk idrott utan\r\natt vi finner för föreningar, ledare och aktiva väl\r\nanpassade lösningar på de svårbemästrade problem\r\nsom skatter och avgifter utgör.</pre><pre>Vi måste ge de ideellt arbetande ledarna och\r\ntränarna bättre villkor. De måste få en helt annan\r\nuppskattning för vad de uträttar. Den ovärderliga\r\nsamhällsnytta som görs av alla inom idrotten går\r\ninte att mäta. Vi måste på alla sätt underlätta deras\r\narbete och stödja dem. Men det är inte pengar för\r\natt avlöna ledare som är det viktigaste. Idrottens\r\nstyrka och tjusning ligger ju i det ideella\r\nengagemanget. Det väsentliga är att underlätta för\r\nde små lokala föreningarna och möjliggöra för\r\nderas ledare att ägna mer tid åt idrottslig fostran\r\noch träning och mindre tid åt att dra in pengar.</pre><pre>Ledarna är i betydande utsträckning föräldrar till\r\nunga idrottsutövare, och de förmår hålla ut så länge\r\nde egna barnen tränar och tävlar. Men sedan tar\r\nofta intresset och orken slut. Detta är allvarligt.\r\nSverige förlorar på så sätt många dugliga ledare och\r\ntränare med goda kunskaper. Omsättningen på\r\nidrottsledare är över huvud taget stor. De som\r\ndrabbas av detta är i första hand de små klubbarna.\r\nDet är därför angeläget att på alla sätt stödja dem\r\nsom är verksamma inom idrotten.</pre><pre>Idrotten är en ovärderlig hälsofaktor såväl fysiskt\r\noch psykiskt som moraliskt.</pre><pre>Den svenska idrottsrörelsen står och faller med alla\r\ndessa hundratusentals ideellt arbetande ledare vars\r\nungdomsfostrande gärning är av omätbar betydelse\r\ni en verklighet, som dess värre, är präglad av våld\r\noch av ett drogmissbruk som förstör många unga\r\nmänniskors liv.</pre><pre>Dopning är idrottens förbannelse. Det kan inte\r\nupprepas för ofta att dopning är fusk. Vi anser att\r\nstöd bör lämnas till kontrollverksamhet och sådan\r\nforskning som syftar till att utveckla metoder att\r\navslöja doping. Narkotikaliknande preparat som\r\nanvänds för dopning bör betraktas som narkotika\r\nnär det gäller exempelvis reglering av införsel,\r\nförsäljning och användning.</pre><pre>Jag vill instämma i de av 1989 års riksidrottsmötet\r\nbeslutade prioriteringarna för perioden 1990--1992,\r\nnämligen: stärk idrottens finansiering, stärk det\r\nideella ledarskapet, stärk kampen mot dopning.\r\nDen moderata idrottspolitiken medverkar till att\r\ndessa viktiga och riktiga prioriteringar kan\r\nförverkligas.</pre><pre>Marginalskattereformens stora förlorare är\r\nidrotten. Redan förra året påverkades idrotten\r\ngenom t.ex. full moms på hotell- och\r\nrestaurangbesök och bensinskattehöjningen. Från\r\nårsskiftet 1990--1991 kom så moms på bussresor\r\noch andra resor till tävlingar och träningspass.</pre><pre>Moderata samlingspartiet har motsatt sig\r\nbetydande delar av finansieringen av\r\nskatteomläggningen. Vi anser att en snabb\r\nutredning bör tillsättas för att överväga om ideella\r\nföreningar skall göras tekniskt skattskyldiga och\r\ndärmed ges full avdragsrätt för erlagd\r\nmervärdeskatt på varor och tjänster.</pre><pre>Det är också angeläget att riksskatteverkets\r\nutredning huruvida moms skall utgå på\r\nkommunernas uthyrning av lokaler till\r\nidrottsföreningar och andra snabbt kommer till ett\r\nför idrotten positivt avgörande. Ett negativt beslut\r\nblir ett dråpslag.</pre><pre>Herr talman! Svensk idrott skall vara självständig\r\noch stå helt oberoende av den politiska makten. Vi\r\nser därför ingen anledning till att regeringen skall\r\nutse två ledamöter i riksidrottsförbundets styrelse,\r\noch jag yrkar därför bifall till reservation 2.</pre><pre>Vi gläds alla åt handikappidrottens fortsatta starka\r\nutveckling. Som en följd av ett förtjänstfullt och\r\nbeundransvärt arbete är Sverige i dag en ledande\r\nnation. Våra handikappidrottare är värda all\r\nrespekt och aktning. Vi vill förbättra deras\r\nmöjligheter ytterligare bl.a. genom att ge ett ökat\r\nutrymme inom idrottslärarutbildningen för\r\nundervisning om de särskilda krav detta ställer. Vi\r\nanser att de ekonomiska förutsättningarna för\r\nhandikappidrotten skall förbättras genom att en del\r\nav de ytterligare medel ur Tipstjänsts överskott som\r\nvi föreslår skall överföras till idrotten går till\r\nhandikappidrotten. Jag yrkar bifall till reservation\r\nnr 3.</pre><pre>Herr talman! Jag tänker avsluta mitt anförande\r\nmed samma ord som jag gjorde den 6 april 1989:\r\nModerat idrottspolitik skulle ge svensk idrott ökat\r\noberoende, stärkt ekonomi och bättre möjligheter\r\nför ledare att ägna sig åt idrott.</pre><pre></pre><pre>Anf. 166 Andre vice talman CHRISTER\r\nEIREFELT (fp):</pre><pre>Herr talman! Efter varje tillfälle man får anledning\r\natt syssla med idrottsfrågorna litet extra ökar\r\nrespekten för allt det fina som idrottsrörelsen\r\nåstadkommer.</pre><pre>I första hand gäller det naturligtvis det\r\nidrottsrörelsen uträttar när det gäller\r\nungdomsfostran och friskvård. Det är svårt att\r\ntänka sig någon verksamhet som ens kommer i\r\nnärheten av den samhällsnytta idrotten gör på dessa\r\nbåda områden -- samhällsnytta, och glädje och\r\nnytta för individen.</pre><pre>Jag tänkte ändock börja med några funderingar\r\nsom handlar om någonting annat, nämligen\r\nidrotten som underhållning.</pre><pre>Vi är många som finner rekreation och avkoppling\r\npå åskådarplatserna. Det är sannerligen inte bara\r\nelitidrotten som har ett stort underhållningsvärde.\r\nOfta är det minst lika trivsamt att gå och titta på en\r\ndivision 4 match eller varför inte en match med\r\npojk- eller flicklaget.</pre><pre>Men naturligtvis är det elitidrotten som lockar de\r\nstora massorna. Det är den verkliga folkteatern\r\nsom engagerar åskådare i alla åldersgrupper.</pre><pre>Till helt övervägande del är det här naturligtvis\r\npositivt. Elitidrotten har stor betydelse som\r\nunderhållning, men också när det gäller att\r\ninspirera och vara förebild för ungdomarna.\r\nSamtidigt skall man inte blunda för att det finns\r\ninslag i elitidrotten som är oroväckande.</pre><pre>Några idrotter är i dag så intressanta för TV och för\r\nreklam att det börjar handla om mycket stora\r\nersättningar och prispengar. Kontrasten till\r\nsmåklubbarnas bredd och ungdomsverksamhet blir\r\nallt större, och anknytningen till folkrörelsen\r\nriskerar att gå förlorad.</pre><pre>När det handlar om så stora pengar blir naturligtvis\r\nockså frestelsen stor att bryta mot idrottens regler\r\noch krav på fair play. Dopningproblemet är säkert\r\nett tecken på just det.</pre><pre>Det här för oss osökt in på idrottens ekonomi. När\r\nden har diskuterats, bl.a. i samband med\r\nskattereformen, har folkpartiet liberalerna\r\nprioriterat tre områden.</pre><pre>1. Idrotten måste få en större andel av Tipptjänsts\r\növerskott.</pre><pre>2. Det lokala aktivitetsstödet skall höjas kraftigt.\r\nDet är bra därför att det gynnar aktivitet och går\r\ndirekt ut till de föreningar som har en bra\r\nungdomsverksamhet.</pre><pre>3. Ersättningar upp till ett halvt basbelopp skall\r\nockså i fortsättningen undantas från socialavgifter,\r\ndels av ekonomiska skäl, dels för att undvika\r\nbyråkrati och krångel för kassören i den lilla\r\nföreningen.</pre><pre>Det här tyckte vi var det viktigaste, och det är en\r\nprioritering som jag vet delas av nästan alla\r\nföreningsledare. Jag är glad att kunna konstatera\r\natt vi har kommit en bra bit på väg.</pre><pre>I det ekonomiska läge vi har i dag vill jag bestämt\r\npåstå att det här är ett bra utfall. Det framgår också\r\nklart av uttalanden från idrottshåll att man där\r\ndelar den uppfattningen.</pre><pre>Jag är naturligtvis medveten om att med ännu\r\nbättre ekonomiska förutsättningar skulle våra\r\nmånga fantastiska idrottsledare kunna göra ett\r\nännu bättre jobb. Självklart är det så.</pre><pre>Men tar man hänsyn till den ekonomiska\r\nsituation som vi befinner oss i vågar jag påstå att så\r\nvärst mycket mer än så här går det inte att\r\nåstadkomma i dag -- inte om man också känner ett\r\nansvar för helheten. Det gör som bekant\r\nfolkpartiet.</pre><pre>Det finns några bekymmer. Ett är den oklarhet som\r\nfortfarande tycks råda när det gäller kommunernas\r\nuthyrning av lokaler till idrottsföreningar, alltså det\r\nsom Lars Ahlström var inne på. När skall det utgå\r\nmoms och när skall det inte göra det? Det här är en\r\nsvårighet framför allt för idrotter som bowling och\r\nbadminton. Jag utgår för min del från att\r\nriksförsäkringsverket, som nu diskuterar denna\r\nfråga, kommer fram till den för klubbarna positiv\r\ntolkning. Gör man inte det finns det anledning att\r\nsnarast återkomma till den här frågan.</pre><pre>Detta om den viktiga penningfrågan.</pre><pre>Jag började med att säga att ju mer man kommer i\r\nkontakt med idrottsrörelsen, desto större respekt\r\nfår man för det den uträttar.</pre><pre>Jag har också stor tilltro till idrottens egen\r\nförmåga att lösa sina problem. Det hindrar inte att\r\nvi som politiker ändå skall lägga oss i och ha\r\nsynpunkter -- om jämställdheten inom idrotten, där\r\ndet fortfarande finns stora brister, om\r\nhandikappidrottens förutsättningar och om en hel\r\ndel annat.</pre><pre>Men på område efter område kan man samtidigt\r\nkonstatera att idrottsrörelsen sannerligen inte är\r\npassiv. Därför känner man sig ibland litet\r\nsnusförnuftig när man på det politiska planet skall\r\ndiskutera idrottens verksamhet. Både problemen\r\noch möjligheterna är i regel väl kända i\r\nföreningarna och förbunden.</pre><pre>Folkpartiet liberalernas utgångspunkt är att\r\nidrottsrörelsen skall bevara sin karaktär av\r\nobunden folkrörelse. Därför tar vi bestämt avstånd\r\nfrån olika försök att politisera idrottsrörelsen. Vi\r\ntycker t.ex. inte att det finns någon som helst\r\nanledning för regeringen att ha representanter i\r\nRiksidrottsförbundets styrelse.</pre><pre>Detta har vi nedtecknat i reservation nr 2, som\r\njag, herr talman, yrkar bifall till.</pre><pre>Anf. 167 JAN HYTTRING (c):</pre><pre>Herr talman! Som redan tidigare påpekats får vi\r\ninte den där heltäckande debatten om idrotten.\r\nKammarens arbete är så uppdelat, att idrottsfrågor\r\nkommer att behandlas i mindre bitar på grundval av\r\nbetänkanden från olika utskott. Därtill kommer att\r\nden tid som vi har till förfogande i kväll inte torde\r\nmedge att vi för den riktigt stora debatten.</pre><pre>Jag är dock övertygad om att vi kommer att få den\r\ndebatten. Problemen för idrotten har faktiskt ökat.\r\nMan har liksom andra folkrörelser fått en mer\r\nansträngd ekonomi. Redan tidigare stora\r\nekonomiska problem blev än större efter\r\nskatteomläggningen. Det är effekterna av just\r\nskatteomläggningen som man nu brottas med.</pre><pre>Jag förstår att idrottsledarna framöver kommer att\r\nha ett stort intresse av att föra den här debatten\r\nmed oss politiker, inte minst därför att man anser\r\natt påverkansmöjligheterna kanske är något större\r\ni år när vi närmar oss ett val. Vi har upplevt dessa\r\ndiskussioner tidigare. Det har ställts ut löften som\r\nsedan inte hölls, och det är naturligtvis tråkigt. Vi\r\nfår väl se hur den här debatten kommer att\r\nutvecklas framöver.</pre><pre>Det är många människor som gör fantastiskt stora\r\ninsatser inom idrotten som ledare. Vi vet att det är\r\nmånga föräldrar som gör ett mycket uppoffrande\r\narbete. De sätter till en stor del av den\r\ngemensamma fritid som familjen har att fördela.\r\nDetta gör att många ungdomar kommer i kontakt\r\nmed en mycket sund och fin verksamhet.</pre><pre>I dag känner sig många av dessa idrottsledare litet\r\nvilsna. Man anser att man gör en ideell insats\r\ngenom arbetet i en ideell förening. Men i mångt och\r\nmycket kommer diskussionerna att handla om hur\r\nman skall klara effekterna av skatteomläggningen,\r\nav nyinförd moms och, i andra fall, av en ökad\r\nmoms. Man börjar diskutera bolagisering, och där\r\när det många råd som man får. Det diskuteras att\r\ndela upp föreningarna i bolagsdelar och ideella\r\ndelar. Detta är naturligtvis väldigt främmande för\r\nde flesta av de människor som jobbar inom\r\nidrottsrörelsen.</pre><pre>Vi anser i centern att med de förslag som vi förde\r\nfram i samband med förändringen av skatten strax\r\nföre sommaruppehållet hade det inte behövt bli så\r\nhär. Idrottsledarna hade då kunnat fortsätta med en\r\nmer stimulerande verksamhet, de hade kunnat\r\nägna mer tid åt sina ungdomar och mer tid åt\r\nidrottsfostran.</pre><pre>Nu befinner man sig i den här situationen. Vi i\r\ncentern kommer inte att förtröttas när det gäller att\r\nförsöka påverka situationen och åstadkomma vissa\r\nförändringar. Men den debatten får vi naturligtvis\r\nta i en annan ordning när vi fått betänkanden från\r\nde utskott som det då gäller.</pre><pre>Man kommer då naturligtvis osökt in på den\r\nekonomiska situationen. Det lokala\r\naktivitetsstödet spelar en mycket stor roll. Det har\r\nhöjts i några omgångar, och det blir nu en ökning\r\nfrån 17 till 28 kr. per aktivitet. Men skälet för denna\r\nökning är ju inte att detta stöd på något sätt har\r\nsläpat efter, utan skälet är att man skall ge en viss\r\nkompensation, som man säger, till idrottsrörelsen.\r\nMan bör då ta i beaktande att det här lokala\r\naktivitetsstödets utveckling redan tidigare har\r\nsläpat efter mycket kraftigt. Det är anledningen till\r\natt vi från centerns sida har prioriterat detta i vårt\r\nbudgetalternativ. Vi har föreslagit en ökning med 7\r\nkr. mer per aktivitet än vad regeringen föreslagit\r\noch som kulturutskottets majoritet nu har\r\naccepterat vid behandlingen av frågan. Vi tycker att\r\ndetta vore en mycket viktig och riktig åtgärd. Jag\r\ntror inte att det är någon som bestrider att dessa\r\npengar skulle behövas. Det är många som pratar väl\r\nom detta stöd -- det har vi hört tidigare i kväll här\r\nifrån talarstolen. Men man saknar de konkreta\r\nförslagen till åtgärder när vi skall gå till beslut. En\r\nväldigt bra åtgärd av dessa talare vore naturligtvis\r\natt påverka sina partikamrater så att de stöder\r\ncenterns reservationer när det gäller anslaget till\r\nidrotten. Den uppräkning som vi föreslagit behövs\r\nmycket väl.</pre><pre>Det är också så att idrottsrörelsens egen\r\nfinansiering har ökat. Möjligheterna härtill är\r\nmycket varierande beroende på de aktiviteter som\r\nföreningarna bedriver. En del idrotter är publikt\r\nmycket mer intressanta än andra. Jag behöver inte\r\nnämna vilka idrotter det är som har stora\r\nmöjligheter till ökad egenfinansiering och vilka\r\nsom inte har det.</pre><pre>Vi i centern knyter stora förhoppningar till den\r\nutredning som riksdagen har fattat beslut om\r\nbeträffande ökade möjligheter för föreningarna att\r\nanordna lotterier, anordna bingo och andra\r\naktiviteter av den typen. Detta är naturliga\r\naktiviteter för folkrörelser när det gäller att klara\r\negenfinansieringen. Vi hoppas att de möjligheterna\r\nskall bli bättre och att utredningsarbetet snabbt\r\nskall komma i gång. Detta känns säkerligen\r\nnaturligare för idrottsledarna än diskussioner om\r\nbolagisering och organisatoriska förändringar för\r\natt smidigt anpassa sig till nya skatteregler osv. Man\r\nvill ha dessa möjligheter att själv ta in pengar. Man\r\nkan då också på ett annat sätt påverka hur pengarna\r\nskall användas.</pre><pre>Det är huvudsakligen små föreningar som ägnar\r\nmycket tid åt sådana här verksamheter. I många\r\nföreningar tycker man också att det är roligt och\r\ntrevligt att göra det, eftersom man då kommer i\r\nkontakt med människor, som i övrigt inte har så\r\nstora kontakter med idrotten eller andra\r\nfolkrörelser.</pre><pre>Resultatet av den utredningen och kommande\r\nriksdagsbeslut kommer att få mycket stor betydelse\r\nför idrottens utveckling.</pre><pre>Ett annat anslag som behandlas i detta betänkande\r\ngäller forskning. I centern har vi en reservation till\r\nförmån för att idrotten skulle få de medel man\r\nanser vara nödvändiga för att kunna göra kraftfulla\r\ninsatser mot dopning. Tidigare talare i den här\r\ndebatten har framhållit att det är viktigt att med alla\r\nmedel försöka få bort bruket av stimulerande\r\nmedel. Detta är naturligtvis ett rent fusk gentemot\r\nidrottsutövare som inte tillgriper dessa medel. Då\r\när kontroll, forskning och utveckling på detta\r\nområde naturligtvis någonting mycket viktigt. Man\r\nkan då bara konstatera att regeringens och\r\nutskottsmajoritetens ambitioner inte når upp till\r\nden nivå som idrotten anser sig behöva. Därför har\r\nvi i centern föreslagit en höjning av anslaget till den\r\nnivå som Riksidrottsförbundet anser vara\r\nnödvändig.</pre><pre>Det har också nämnts tidigare i debatten att på\r\ngrund av skatteomläggningen har idrottsrörelsens\r\nresekostnader ökat. Vi har att verka i ett avlångt\r\nland, och vi vet att seriespel är mycket stimulerande\r\nför idrotten. Det gäller inte bara lagidrotterna, utan\r\näven enskilda idrottsutövare har ofta mycket långa\r\nreseavstånd. Dessa synpunkter har vi tidigare\r\nframfört från centern, och frågan har debatterats i\r\nriksdagen. Regeringen har satt stor tilltro att man\r\ninom idrottsrörelsen själv skall kunna lösa denna\r\nfråga. Det kan man naturligtvis, men man saknar\r\nde erforderliga ekonomiska medlen. Därför har vi\r\nmarkerat att de förslag som läggs fram för att\r\nförbättra denna situation måste kompletteras med\r\nett samhällsstöd, så att man inom idrottsrörelsen\r\nkan vidta de åtgärder man anser vara nödvändiga.</pre><pre>Herr talman! Jag yrkar bifall till reservationerna 4\r\noch 8.</pre><pre>Anf. 168 ANDERS NILSSON (s):</pre><pre>Herr talman! Regeringens budgetförslag\r\nbeträffande idrotten innebär en väsentlig ökning av\r\nanslagen. Utskottets betänkande innebär en\r\nmarkering av jämställdhetsfrågorna inom\r\nidrottsrörelsen. Vi betonar också idrottens ställning\r\nsom en fri och självständig folkrörelse.\r\nOppositionens reservationer innehåller egentligen\r\ninga nyheter.</pre><pre>Det råder en bred samstämmighet om värdet av den\r\nverksamhet som idrottsrörelsen bedriver.\r\nOmfattningen av denna verksamhet är också\r\nmycket stor. Kulturutskottet ansluter sig till denna\r\nvärdering.</pre><pre>Under de senaste åren har företrädare främst för\r\nmoderaterna fört en debatt om idrottspolitiken som\r\nger en bild av idrottsrörelsens situation som om den\r\nvore katastrofal. Lars Ahlström sade i förra årets\r\ndebatt att han tycker synd om idrotten, att den\r\nsnärjs av byråkratiska regler, förmenas sin\r\nrättmätiga del av spelmarknaden, osv.\r\ninterpellationer och frågor, i tal och debattartiklar,\r\nhar denna kampanj från moderat håll fortsatt, och\r\nLars Ahlström har här i dag gått på i samma stil. Jag\r\ntycker att det här språkbruket är något underligt.\r\n''Dråpslag'' och ''katastrof'' är uttryck som man\r\nförknippar med mer vådliga händelser i vår\r\nomvärld.</pre><pre>Ändock lever och frodas idrottsrörelsen. Den\r\nuppvisar en fortsatt enorm uppslutning, höga\r\ndeltagarsiffror, goda idrottsliga resultat, en god\r\norganisation, ett studieförbund i medvind, och den\r\nomfattas för det allra mesta av en synnerligen\r\npositiv inställning hos landets invånare.\r\nVerkligheten ger en helt annan bild än den som\r\nmoderaterna försöker måla upp.</pre><pre>Det finns skäl att i några punkter beskriva vad som\r\nsker just nu. Det är ganska mycket.</pre><pre>--  Som en följd av skattereformen får det\r\növerväldigande flertalet av medlemmarna i\r\nidrottens organisationer mer pengar i plånboken.\r\nMed kännedom om idrottens starka ställning hos\r\nsvenska folket är det en ganska säker gissning att en\r\nhel del av dessa pengar går till en ökad motions- och\r\nidrottsverksamhet.</pre><pre>--  Det lokala aktivitetsstödet höjs kraftigt.\r\nIdrotten får själv bestämma reglerna för detta.</pre><pre>--  Frågan om socialavgifterna har lösts.</pre><pre>--  Som framgått av den debatt som förts i\r\nföregående ärende här i kammaren kommer\r\nidrotten att få del av 50 miljoner årligen från AB\r\nTipstjänst.</pre><pre>--  Regeringens förslag om ett nytt system för\r\nbidragen till folkbildningen ger goda och\r\nsjälvständiga utvecklingsmöjligheter för SISU,\r\nidrottens studieförbund.</pre><pre>--  En utredning innebärande översyn av\r\nlotterilagstiftningen förestår. Syftet är att se hur\r\nfolkrörelserna i högre grad kan öka sina inkomster\r\nav lotterier och spel.</pre><pre>Den här uppräkningen ger en helt annan bild av\r\nidrottens villkor än den moderata propagandan.\r\nDen visar att regeringspartiet, socialdemokraterna,\r\nhar både vilja och förmåga att bädda för en fortsatt\r\ngod utveckling inom idrottsrörelsen. Listan kunde\r\nha gjorts längre.</pre><pre>I flera motioner har man i år tagit upp\r\njämställdhetsfrågorna. Det är ett intresse i\r\nsamklang med Riksidrottsförbundets målsättning,\r\nmed vad statsrådet säger i budgetpropositionen och\r\nmed utskottets syn. Vad som saknas i dag är en\r\nheltäckande och överskådlig kunskap om hur de\r\npengar som utgör samhällets stöd till idrotten\r\nanvänds. Hur mycket går till verksamhet bland\r\npojkar och män, och hur mycket går till verksamhet\r\nbland flickor och kvinnor?</pre><pre>Vi är medvetna om att det kanske inte är alldeles\r\nlätt att särskilja detta, men det bör ändå vara\r\nmöjligt att göra en sådan sammanställning.\r\nRimligen bör både idrottens organisationer och\r\nanslagsgivande organ ha nytta och glädje av en\r\nsådan redovisning. Debatten blir sakligare om den\r\nbygger på ett ordentligt underlag. Vi föreslår därför\r\natt riksdagen i ett tillkännagivande beställer ett\r\nsådant underlag.</pre><pre>Låt mig också kortfattat kommentera några av\r\nreservationerna.</pre><pre>Vänsterpartiet vill ha en utredning om\r\nidrottsrörelsens framtida inriktning. Vi anser att\r\ndet rimligen är idrottsrörelsen själv som skall stå för\r\nden.</pre><pre>Moderaterna och folkpartiet vill avskaffa statens\r\nrepresentation i Riksidrottsstyrelsen. Det vill\r\nuppenbarligen inte Riksidrottsförbundet.</pre><pre>Ett uttalande om handikappidrott som\r\nmoderaterna och folkpartiet vill åstadkomma är att\r\nslå in öppna dörrar. Specialidrottsförbunden,\r\nRiksidrottsförbundet, föredragande statsråd och\r\nutskottet tycker alla att det är både naturligt och\r\nriktigt att handikappade skall ha möjligheter att\r\ndelta i motion och idrott på samma villkor som\r\nandra människor. Det är självklart! Varför göra ett\r\nuttalande i en riktning som alla är överens om? De\r\nsom står för den praktiska verksamheten i\r\nidrottsrörelsen har ju den målsättningen och\r\narbetar efter den!</pre><pre>Både centern och vänsterpartiet har tydligen en\r\nmålsättning att återställa det lokala aktivitetsstödet\r\ntill den nivå reellt sett som det hade vid införandet\r\n1971. Är det så alldeles självklart att alla anslag\r\nalltid skall återställas till den nivå de en gång hade?\r\nFör vår del vill jag vid det här tillfället notera att\r\ndet i år sker en betydande höjning, sannolikt den\r\nstörsta hittills sedan stödets införande.</pre><pre>Sammanfattningsvis, herr talman, vill jag\r\nkonstatera att idrottsrörelsen är en positiv kraft i\r\nsamhället, den utvecklas väl och den får med ett\r\nbifall till hemställan i utskottets betänkande ett\r\nmycket gott tillskott nästa budgetår. Jag yrkar\r\ndärför, herr talman, bifall till utskottets hemställan\r\ni betänkandet och föreslår avslag på alla tio\r\nreservationerna.</pre><pre>(forts. prot. 97)</pre><pre>\r\nBeslut om fortsatt ärendebehandling den 18\r\napril</pre><pre>Kammaren beslöt att ärendebehandlingen skulle\r\nfortsättas vid arbetsplenum torsdagen den 18 april.</pre><pre>16 § Bordläggning</pre><pre>Anmäldes och bordlades</pre><pre>Proposition</pre><pre>1990/91:172 Godkännande av avtal mellan Sverige\r\noch den Europeiska ekonomiska gemenskapen\r\navseende ERASMUS-programmet</pre><pre>Motionerna</pre><pre>med anledning av prop. 1990/91:107 Beskattning av\r\ninkomst och tjänst från Sverige m.m.</pre><pre>1990/91:Sk64 av Bo Lundgren m.fl. (m)</pre><pre>med anledning av prop. 1990/91:115 Vissa\r\nskollagsfrågor m.m.</pre><pre>1990/91:Ub178 av Gunilla Andersson och Eivor\r\nHusing (s)</pre><pre>1990/91:Ub179 av Daniel Tarschys m.fl. (fp)</pre><pre>1990/91:Ub180 av Ylva Johansson m.fl. (v)</pre><pre>1990/91:Ub181 av Eva Goe s m.fl. (mp)</pre><pre>1990/91:Ub182 av Ulla Tillander m.fl. (c)</pre><pre>1990/91:Ub183 av Ann-Cathrine Haglund m.fl. (m)</pre><pre>1990/91:Ub184 av Maj-Inger Klingvall m.fl. (s)</pre><pre>1990/91:Ub185 av Anita Persson m.fl. (s)</pre><pre>1990/91:Ub186 av Lars Leijonborg m.fl. (fp)</pre><pre>1990/91:Ub187 av Larz Johansson m.fl. (c)</pre><pre>1990/91:Ub188 av Britta Bjelle (fp)</pre><pre>med anledning av prop. 1990/91:125 Förslag om\r\ntilläggsbudget II till statsbudgeten för budgetåret\r\n1990/91</pre><pre>1990/91:N106 av Per Westerberg m.fl. (m)</pre><pre>1990/91:Bo60 av Knut Billing m.fl. (m)</pre><pre>1990/91:Bo61 av Agne Hansson m.fl. (c)</pre><pre>med anledning av prop. 1990/91:140 Arbetsmiljö\r\noch rehabilitering</pre><pre>1990/91:A40 av Sonja Rembo m.fl. (m)</pre><pre>1990/91:A41 av Lars Werner m.fl. (v)</pre><pre>1990/91:A42 av Elver Jonsson m.fl. (fp)</pre><pre>1990/91:A43 av Stina Gustavsson och Marianne\r\nAndersson i Vårgårda (c)</pre><pre>1990/91:A44 av Stina Gustavsson och Kersti\r\nJohansson (c)</pre><pre>1990/91:A45 av Inger Schörling och Anna Horn af\r\nRantzien (mp)</pre><pre>med anledning av prop. 1990/91:141 Rehabilitering\r\noch rehabiliteringsersättning</pre><pre>1990/91:Sf46 av Gullan Lindblad m.fl. (m)</pre><pre>1990/91:Sf47 av Margó Ingvardsson och Jan-Olof\r\nRagnarsson (v)</pre><pre>1990/91:Sf48 av Anita Johansson och Sten Östlund\r\n(s)</pre><pre>1990/91:Sf49 av Karin Israelsson m.fl. (c)</pre><pre>1990/91:Sf50 av Sigge Godin m.fl. (fp)</pre><pre>med anledning av prop. 1990/91:145 Byggnaders\r\ninomhusmiljö m.m.</pre><pre>1990/91:Bo62 av Knut Billing m.fl. (m)</pre><pre>1990/91:Bo63 av Lars Ulander (s)</pre><pre>1990/91:Bo64 av Jan Strömdahl m.fl. (v)</pre><pre>1990/91:Bo65 av Birger Rosqvist (s)</pre><pre>1990/91:Bo66 av Krister Skånberg och Carl Frick\r\n(mp)</pre><pre>1990/91:Bo67 av Kjell Dahlström m.fl. (mp)</pre><pre>1990/91:Bo68 av Siw Persson m.fl. (fp)</pre><pre>med anledning av prop. 1990/91:146 Ändring i\r\nplan- och bygglagen (1987:10), m.m.</pre><pre>1990/91:Bo69 av Erling Bager m.fl. (fp)</pre><pre>1990/91:Bo70 av Lars Ulander och Barbro Evermo\r\nPalmerlund (s)</pre><pre>1990/91:Bo71 av Jan Strömdahl (v)</pre><pre>1990/91:Bo72 av Knut Billing m.fl. (m)</pre><pre>1990/91:Bo73 av Ivar Virgin (m)</pre><pre>1990/91:Bo74 av Agne Hansson m.fl. (c)</pre><pre>1990/91:Bo75 av Kjell Dahlström m.fl. (mp)</pre><pre>med anledning av prop. 1990/91:149 Radio- och\r\nTV-frågor</pre><pre>1990/91:K60 av Sten-Ove Sundström m.fl. (s)</pre><pre>1990/91:K61 av Knut Wachtmeister och Rune\r\nRydén (m)</pre><pre>1990/91:K62 av Bengt Harding Olson m.fl. (fp)</pre><pre>1990/91:K63 av Anders Björck m.fl. (m)</pre><pre>1990/91:K64 av Lisbeth Staaf-Igelström (s)</pre><pre>1990/91:K65 av Sten Andersson i Malmö och Bertil\r\nPersson (m)</pre><pre>1990/91:K66 av Bo Forslund m.fl. (s)</pre><pre>1990/91:K67 av Gustav Persson m.fl. (s)</pre><pre>1990/91:K68 av Karl-Erik Svartberg m.fl. (s)</pre><pre>1990/91:K69 av Bruno Poromaa m.fl. (s)</pre><pre>1990/91:K70 av Bruno Poromaa m.fl. (s)</pre><pre>1990/91:K71 av Lennart Andersson m.fl. (s, fp, c,\r\nv)</pre><pre>1990/91:K72 av Lars Ahlström (m)</pre><pre>1990/91:K73 av Per Stenmarck och Margit Gennser\r\n(m)</pre><pre>1990/91:K74 av Lars Werner m.fl. (v)</pre><pre>1990/91:K75 av Lars-Erik Lövdén (s)</pre><pre>1990/91:K76 av Anita Jönsson m.fl. (s)</pre><pre>1990/91:K77 av Kjell Ericsson (c)</pre><pre>1990/91:K78 av Kjell Ericsson och Karin Starrin (c)</pre><pre>1990/91:K79 av Krister Skånberg (mp)</pre><pre>1990/91:K80 av Olof Johansson m.fl. (c)</pre><pre>1990/91:K81 av Håkan Hansson m.fl. (c)</pre><pre>1990/91:K82 av Göran Engström och Kjell Ericsson\r\n(c)</pre><pre>1990/91:K83 av Börje Hörnlund (c)</pre><pre>1990/91:K84 av Börje Hörnlund (c)</pre><pre>1990/91:K85 av Inger Schörling m.fl. (mp)</pre><pre>1990/91:K86 av Maud Björnemalm och Håkan\r\nStrömberg (s)</pre><pre>1990/91:K87 av Åke Wictorsson (s)</pre><pre>1990/91:K88 av Bengt Westerberg m.fl. (fp)</pre><pre>1990/91:K89 av Ingela Mårtensson och Erling\r\nBager (fp)</pre><pre>1990/91:K90 av Göran Engström (c)</pre><pre>1990/91:K91 av Erkki Tammenoksa m.fl. (s)</pre><pre>1990/91:K92 av Kjell-Arne Welin m.fl. (fp)</pre><pre>1990/91:K93 av Bengt Harding Olson (fp)</pre><pre>med anledning av prop. 1990/91:153 Ny\r\nfolkbokföringslag m.m.</pre><pre>1990/91:Sk65 av Hugo Hegeland (m)</pre><pre>1990/91:Sk66 av Görel Thurdin m.fl. (c)</pre><pre>1990/91:Sk67 av Gösta Lyngå m.fl. (mp)</pre><pre>1990/91:Sk68 av Margitta Edgren (fp)</pre><pre>1990/91:Sk69 av Hugo Hegeland (m)</pre><pre>med anledning av prop. 1990/91:158 Ett avtal\r\nmellan Sverige och Danmark om en fast förbindelse\r\növer Öresund</pre><pre>1990/91:T85 av Grethe Lundblad (s)</pre><pre>1990/91:T86 av Lars Werner m.fl. (v)</pre><pre>1990/91:T87 av Jan Andersson m.fl. (s)</pre><pre>1990/91:T88 av Bengt Westerberg m.fl. (fp)</pre><pre>1990/91:T89 av Kjell-Arne Welin (fp)</pre><pre>1990/91:T90 av Anita Stenberg (mp)</pre><pre>1990/91:T91 av Inger Schörling m.fl. (mp)</pre><pre>1990/91:T92 av Kjell Dahlström och Carl Frick\r\n(mp)</pre><pre>1990/91:T93 av Margareta Winberg m.fl. (s)</pre><pre>1990/91:T94 av Olof Johansson m.fl. (c)</pre><pre>med anledning av prop. 1990/91:159 Särskild\r\ninkomstskatt för utomlands bosatta artister, m.m.</pre><pre>1990/91:Sk70 av Bo Lundgren m.fl. (m)</pre><pre>1990/91:Sk71 av Kjell Johansson m.fl. (fp)</pre><pre>1990/91:Sk72 av Görel Thurdin m.fl. (c)</pre><pre>1990/91:Sk73 av Maud Björnemalm m.fl. (s)</pre><pre>med anledning av prop. 1990/91:162 Vissa\r\nfredspliktsregler</pre><pre>1990/91:A46 av Sonja Rembo m.fl. (m)</pre><pre>1990/91:A47 av Elver Jonsson och Börje Hörnlund\r\n(fp, c)</pre><pre>Utrikesutskottets betänkande</pre><pre>1990/91:UU25 Omedelbara humanitära\r\nhjälpinsatser</pre><pre>17§ Anmälan om fråga</pre><pre>Anmäldes att följande fråga framställts</pre><pre>den 16 april</pre><pre>1990/91:541 av Hugo Bergdahl (fp) till\r\nkommunikationsministern om persontrafiken på\r\nInlandsbanan:</pre><pre>Transportrådet tycks nu ha stannat för att föreslå\r\nregeringen att persontrafiken på Inlandsbanan skall\r\nläggas ned och ersättas med busstrafik i enlighet\r\nmed det avtal rådet träffade med länshuvudmännen\r\ni februari. Den oro vi från liberalt håll kände efter\r\nriksdagsbeslutet i mars har alltså visat sig vara\r\nbefogad.</pre><pre>Mot denna bakgrund vill jag fråga\r\nkommunikationsministern: Avser regeringen att\r\nvidta några åtgärder i syfte att trygga\r\npersontrafiken på Inlandsbanan?</pre><pre>18 § Kammaren åtskildes kl. 22.55.</pre><pre>Förhandlingarna leddes</pre><pre>av  talmannen från sammanträdets början t.o.m.\r\n5 §,</pre><pre>av  förste vice talmannen därefter t.o.m. 6 § anf. 45\r\n(delvis),</pre><pre>av  andre vice talmannen därefter t.o.m. 6 § anf. 73\r\n(delvis),</pre><pre>av  tredje vice talmannen därefter t.o.m. 7 § anf.\r\n101 (delvis),</pre><pre>av  talmannen därefter t.o.m. ajourneringen kl.\r\n17.53,</pre><pre>av  förste vice talmannen därefter t.o.m. 7 § 135\r\n(delvis)</pre><pre>och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}