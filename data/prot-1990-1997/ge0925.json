{"dokumentstatus":{"dokument":{"hangar_id":"2438913","dok_id":"GE0925","rm":"1990/91","beteckning":"25","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"25","slutnummer":"0","datum":"1990-11-15 00:00:00","systemdatum":"2010-02-17 00:00:00","publicerad":"1990-11-15 00:00:00","titel":"Riksdagens snabbprotokoll 1990/91:25 Torsdagen den 15 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{C528BC97-70A8-4A5D-BECF-D53EE4AB906E}","dokument_url_text":"http://data.riksdagen.se/dokument/GE0925/text","dokument_url_html":"http://data.riksdagen.se/dokument/GE0925","dokumentstatus_url_xml":"http://data.riksdagen.se/dokumentstatus/GE0925","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:25</div>\r\n<div class=\"sidhuvud_datum\">Torsdagen den 15 november</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 9 november.</pre><pre>2 § Svar på interpellation 1990/91:42 om\r\nglasbruket i Hammar</pre><pre>Anf. 1 Miljöminister BIRGITTA DAHL (s):</pre><pre>Fru talman! Karl-Erik Persson har frågat mig om\r\nhur jag ser på att returflaskans marknadsandel\r\nstadigt sjunker till förmån för de miljöolämpliga\r\naluminiumburkarna och PET-flaskorna, och om\r\nregeringen avser att komma med konkreta förslag\r\nsom kan leda till att avfallsmängden från\r\ndryckesförpackningar minskas. Han har också\r\nfrågat om regeringen avser att vidta åtgärder som\r\nkan garantera fortsatt återvinning av krossglas.\r\nFrågorna har föranletts av en planerad nedläggning\r\nav glasbruket i Hammar.</pre><pre>Det har tydligt framgått av regeringens redovisning\r\nav arbetet inom avfallsområdet i årets\r\nbudgetproposition att det är ett uttalat mål att\r\navfallsmängderna måste minska och att\r\nåteranvändning och återvinning av material måste\r\nöka. Regeringen har även, såväl i årets\r\nbudgetproposition som i andra sammanhang,\r\ntydligt markerat att vi avser att motverka\r\nförpackningar som belastar miljön och\r\navfallshanteringen. Det gäller både redan befintliga\r\nförpackningssystem och nya produkter.</pre><pre>Regeringens arbete med förpackningsfrågor är\r\ninriktat på att styra mot resurs- och\r\nenergihushållning samt miljöanpassade\r\nmaterialslag. Den som ger upphov till\r\nmiljöpåverkan och avfall skall stå för de kostnader\r\nsom miljöpåverkan och avfallet orsakar.\r\nRegeringen har därför i maj i år tillsatt en kommitté\r\nmed uppdrag att utreda och lämna förslag till\r\nåtgärder inom förpackningsområdet som främjar\r\nretursystem på bekostnad av\r\nengångsförpackningar. Som en första del i sitt\r\narbete har utredningen sett över skatten på\r\ndryckesförpackningar.</pre><pre>Utredningen har jämfört miljöpåverkan från olika\r\ntyper av dryckesförpackningar varvid de samlade\r\neffekterna från hela hanteringskedjan har beaktats.\r\nMan konstaterar att från miljösynpunkt är\r\nretursystemen med glas, PET-flaska och\r\naluminiumburk överlägsna engångsförpackningar\r\nav samma typer av material.</pre><pre>Utredaren anser inte att de nuvarande\r\nskattesatserna är styrande och gynnar\r\nretursystemen nämnvärt, eftersom\r\nengångsförpackningarna inte belastas med\r\nkostnader för miljöpåverkan tillräckligt mycket.\r\nDärför föreslås bl.a. en höjning av skatten på\r\nengångsförpackningar.</pre><pre>En återfyllnadsbar PET-flaska kommer att\r\nintroduceras på marknaden i vår. Det är resultatet\r\nav en rad överläggningar som jag har haft med\r\nbryggarbranschen. För att säkerställa detta\r\nkommande retursystem och helt styra bort från\r\nengångsflaskan av PET-plast förbereds nu inom\r\nmiljödepartementet ett förslag till lagreglering om\r\nett återtagningssystem. I och med detta kommer\r\nengångsflaskan av PET att försvinna från\r\nmarknaden.</pre><pre>Ytterligare åtgärder kan väntas följa sedan\r\nförpackningsutredningen presenterat sitt\r\nslutbetänkande den 1 september 1991.\r\nUtredningen har bl.a. uttalat att den kommer att\r\ngranska om skatten på pappförpackningar även\r\nskall omfatta de för mjölk.</pre><pre>Glas är ett material som lämpar sig väl att återvinna\r\noch det finns en verksamhet uppbyggd kring denna\r\nåtervinning i anslutning till glasbruket i Hammar.\r\nDetta är mycket positivt och helt i linje med\r\nregeringens mål och intentioner. Jag vill dock\r\npåminna om vad jag sade i början, nämligen att det\r\när den som ger upphov till miljöpåverkan och avfall\r\nsom skall stå för de orsakade kostnaderna.\r\nRegeringen följer därför noggrant branschens egna\r\ninsatser för att trygga framtiden för verksamheten\r\nmed glasåtervinning. En överläggning mellan\r\nföreträdare för miljödepartementet och de olika\r\nintressenterna, dvs. glasindustrin, bryggerierna och\r\nkommunerna, har ägt rum i dagarna.</pre><pre>Regeringens uppgift är inte att skapa marknader\r\noch detaljreglera. I stället går arbetet ut på att\r\nskapa förutsättningar för att alla aktörer skall\r\nkunna ta sitt ansvar och samverka för en\r\nfungerande marknad.</pre><pre>Regeländringar och ekonomiska styrmedel kan\r\nutnyttjas för att skapa bättre\r\nmarknadsförutsättningar. De förändringar i\r\nrenhållningslagen som riksdagen godkände i våras\r\nhar exempelvis skapat förutsättningar för en ökad\r\nkällsortering. Det i sin tur öppnar möjligheter för\r\nen ökad återvinning. Glas källsorteras dock till stor\r\ndel redan. I över 200 av landets kommuner finns det\r\nen fungerande glasinsamling.</pre><pre>Miljöavgiftsutredningen har föreslagit en avgift på\r\nosorterat hushålls- och industriavfall. Utredningen\r\nföreslår att avgiftsmedlen tillförs en särskild fond.\r\nEnligt utredningen är det av största betydelse att\r\nmarknadsförutsättningarna inom\r\nåtervinningsbranschen stimuleras, och fonden\r\nföreslås därför användas till att stimulera\r\nåtervinning och utveckling av källsortering.\r\nFörslagen bereds för närvarande inom\r\nregeringskansliet.</pre><pre>Anf. 2 KARL-ERIK PERSSON (v):</pre><pre>Fru talman! Jag får tacka miljöministern för svaret\r\npå min interpellation. Låt mig börja med det som\r\njag tycker är bra i interpellationssvaret.</pre><pre>Regeringen säger att man skall främja retursystem\r\npå bekostnad av engångsförpackningar. Detta\r\ntycker jag är positivt. Om vi skall minska\r\nsophanteringen och det sopberg som finns i dag\r\nmåste vi komma åt den här branschen.</pre><pre>Däremot förstår jag inte riktigt vad som menas med\r\natt regeringens uppgift inte är att skapa marknad\r\noch detaljreglera. Vidare står det att\r\nregeländringar och ekonomiska styrmedel kan\r\nutnyttjas för att skapa bättre\r\nmarknadsförutsättningar. Detta står ju i\r\nmotsatsförhållande till varandra efter vad jag kan\r\nförstå. Ena gången skall man inte detaljreglera och\r\nandra gången skall man ha styrmedel som reglerar\r\nmarknaden. Ett bra sätt vore att styra marknaden\r\nbort från PET-flaskan över till återvinningsglas.</pre><pre>Det stämmer att glas källsorteras redan i dag. Det\r\när över 200 av landets kommuner som har dessa s.k.\r\nglasigloos, där man sorterar glaset. Men vad händer\r\nmed detta om det enda glasbruk som i dag har\r\nåtervinning och tar till vara glaset läggs ned? Var\r\nhamnar då glaset till slut? Hamnar det på soptippen\r\neller får vi -- på samma sätt som när det gäller\r\nreturpapper -- ett sopberg av glas?</pre><pre>När det gäller miljöavgiftsutredningen står det\r\nockså i svaret att man skall stimulera\r\nåteranvändning och källsortering. Hur stimulerar\r\nman glasets användning om man lägger ned det\r\nenda glasbruk som återvinner glas?</pre><pre>Man skriver vidare att PET-flaskan skall kunna\r\nåteranvändas mellan 15 och 20 gånger. Men vad\r\nhänder sedan när man har återanvänt den färdigt?\r\nDet finns i dag ingen anläggning som kan ta till vara\r\noch återanvända den här plasten. Det finns\r\nuppgifter om att man skall kunna utnyttja\r\nfiberråvaran till att göra andra produkter, men man\r\nkan inte göra en ny flaska när man har använt den\r\nfärdigt. Det finns alltså i dag inte någon anläggning\r\nsom kan ta till vara och återanvända den här\r\nplastflaskan. Det märkliga är att Hammars\r\nglasbruk, som ägs av PLM, är med och satsar på\r\nden nya PET-flaskan.</pre><pre>Så sent som år 1985 byggde man en ny glashytta i\r\nHammars glasbruk. Det skulle inte vara\r\nförvånande om man -- i och med att man är det\r\nenda glasbruk som tar emot och återvinner glas --\r\nfick statliga bidrag när man gjorde denna stora\r\nomorganisation.</pre><pre>En annan sak, som egentligen inte berör\r\nmiljöministern, men som man borde ha med i\r\nbilden, är att man ställer 250 arbetare utan arbete i\r\nen hårt drabbad kommun som Askersund. På sikt\r\nkan detta innebära att regeringen måste gå in med\r\nregionalpolitiska åtgärder för att hjälpa\r\nAskersunds kommun. Jag tycker att det vore bättre\r\natt man försökte stödja återvinningen av returglas.</pre><pre>Enligt uppgift som jag har fått från Svenska\r\nbryggareföreningen har det nu tagits fram 2 000\r\nprovflaskor för testning av den nya PET-flaskans\r\negenskaper vid returanvändning. Ett företag som\r\nheter Nordpac har utfört undersökningarna, men\r\nresultatet av dessa är hemliga. Frågan är vad som\r\negentligen är hemligt i detta sammanhang. Är det\r\nså att det uppkommer utsöndringar som gör att man\r\ninte kan återanvända flaskan? Den nya flaskan kan\r\ninte tvättas i högre temperatur än 60 grader, men\r\nden skall helst tvättas i 58 graders värme. Om man\r\nkommer över dessa temperaturer utsöndras det\r\nkanske någonting i flaskan som gör att den blir\r\nhälsofarlig.</pre><pre>Jag har läst Kooperativa förbundets remissvar, där\r\nman uttrycker oro för att vissa mjölkprodukter\r\naldrig kommer att kunna användas i PET-flaskan.\r\nFrågan är varför man över huvud taget skall införa\r\nen ny produkt i vårt land, när vi har ett system med\r\nåteranvändning av glas. Kan man införa\r\nförpackningar hur som helst i landet? Såvitt jag\r\nförstått blev miljöministern litet rådlös när hon fick\r\nreda på att PET-flaskan för engångsbruk redan\r\nhade kommit ut på den svenska marknaden. Frågan\r\när alltså om man fortsättningsvis kan ha ett system\r\ndär vilken förpackningstyp som helst kan införas.</pre><pre>Anf. 3 SÖREN NORRBY (fp):</pre><pre>Fru talman! Jag har haft förmånen att i olika roller\r\nfå följa förpackningsfrågor i landet under många år,\r\noch jag har då på faktagrund kommit fram till delvis\r\nandra slutsatser än de som förekommer i den\r\nallmänna debatten.</pre><pre>En av de slutsatser som jag har dragit är att\r\nproblemet på förpackningssidan i dag inte är\r\nbryggeriförpackningar utan andra förpackningar.\r\nJag har också konstaterat att returglasflaskan,\r\nreturaluminiumburken och den kommande retur-\r\nPET-flaskan är ungefär likvärdiga från energi- och\r\nmiljösynpunkt. Det innebär att vi har tre\r\nförpackningssystem inom bryggerisektorn vilka\r\nuppfyller högt ställda krav.</pre><pre>Det är nu konsumenternas efterfrågan som skall\r\nstyra fördelningen mellan dessa förpackningstyper.\r\nReturglasflaskan har därvid hävdat sin ställning\r\nväl. Även om den totala försäljningen har ökat har\r\nden totala volymen för returglasflaskan inte\r\nreducerats påtagligt. Hela returglassystemet är\r\nunder utveckling, med lättare flaskor, nya\r\ndrickabackar och investeringar från branschen\r\nvilka är i storleksordningen 1 miljard kronor.</pre><pre>När det gäller glasförpackningar bör man kanske i\r\nstället se mera på Systembolaget, vars\r\nglasförpackningar till ungefär 40 % inte går\r\ntillbaka. Man skulle kunna införa ett generellt\r\npantsystem för alla Systembolagets flasktyper,\r\noberoende av om de skall återanvändas eller inte.</pre><pre>För PET-flaskan finns det återvinningsmöjligheter,\r\nbåde avseende engångsflaskan och den kommande\r\nretur-PET-flaskan. Karl-Erik Persson var litet\r\norolig över vad som händer vid tvättning i över 60\r\ngraders värme. Det som händer är att flaskan\r\ntenderar att börja deformeras på grund av\r\ntemperaturen. PET är en termoplast, och det gör\r\natt man måste ha en ganska låg tvättemperatur.</pre><pre>Något som jag har reagerat ganska kraftigt inför är\r\nden bedömning som görs av många ansvariga ute i\r\nkommunerna att glasinsamlingen egentligen inte\r\nlönar sig, men att man gör den för den goda sakens\r\nskull. Man kalkylerar då mot resultatgränsen 0 kr. i\r\nstället för att kalkylera mot alternativkostnaden,\r\nsom uppstår om man tar hand om glaset i det\r\nvanliga hushållsavfallet. Där ligger förmodligen\r\nkostnaden någonstans mellan 300 och 700 kr. per\r\nton. Det är alltså mot den\r\nalternativkostnadsgränsen som man skall\r\nkalkylera, och då blir glasinsamlingen i\r\nkommunerna mycket lönsam. Det är en helhetssyn\r\nsom jag tycker att vi måste hävda i olika\r\nsammanhang.</pre><pre>Jag noterar några av punkterna i\r\ninterpellationssvaret med mycket stor\r\ntillfredsställelse, bl.a. uttalandet att regeringens\r\nuppgift inte är att skapa marknader och\r\ndetaljreglera utan i stället att skapa förutsättningar\r\nför att alla aktörer skall kunna ta sitt ansvar och\r\nsamverka för en fungerande marknad. De\r\nviktigaste aktörerna är naturligtvis alltid\r\nkonsumenterna. Det är ju deras efterfrågan som\r\nskall styra produktionens inriktning i en\r\nmarknadsekonomi.</pre><pre>Självfallet kan regeländringar och ekonomiska\r\nstyrmedel utnyttjas också för att skapa bättre\r\nmarknadsförutsättningar. Det uttalandet tycker jag\r\när mycket bra. Det avgörande för om\r\navfallsåtervinning över huvud taget skall vara något\r\natt tänka på i framtiden är att vi skapar marknader\r\nför de återvunna råvarorna. Detta har hittills inte\r\nklarats på ett tillfredsställande sätt, vilket bl.a.\r\nbelyses av den aktuella situationen för\r\npappersåtervinningen. Man har inte tryggat den\r\nlångsiktiga marknaden för denna, och då kan det\r\nsom nu sker inträffa, dvs. att man i stället för\r\nfiberåtervinning får välja energiåtervinning -- något\r\nsom i och för sig inte behöver vara förkastligt, utan\r\ni vissa situationer kan vara bra.</pre><pre>Frågan om ett förpackningsglasbruk i Sverige är\r\nviktig från en rad utgångspunkter. Här handlar det\r\njust om att ha en marknad för det glas som många\r\narbetar mycket ambitiöst med att samla in, med\r\ninsatser från enskilda människor i hushållen och\r\nvidare från kommunernas och den berörda\r\nbranschens sida. I det sammanhanget är det viktigt\r\natt vi på olika sätt skapar en efterfrågan på den\r\nreturråvara som det insamlade glaset utgör.</pre><pre>I det perspektivet är en nedläggning av ett glasbruk\r\nen störning, men det behöver inte vara något\r\nabsolut hinder. Från konkurrenssynpunkt är den\r\nmarknadsbild som vi har på förpackningssidan inte\r\nbra. Där kan möjligen en internationell konkurrens\r\nhjälpa oss att få till stånd en litet bättre situation.</pre><pre>Totalt upplever jag inte, mot bakgrund av den\r\nerfarenhet som jag har, att problemet i dag finns på\r\nbryggerisidan. Där ligger man långt framme och\r\nhar höga ambitioner. Vi skall i stället i\r\nförpackningsdebatten inrikta oss på andra sektorer,\r\ndär det finns väldigt mycket att göra.</pre><pre>Anf. 4 HÅKAN STRÖMBERG (s):</pre><pre>Fru talman! Det var Karl-Erik Perssons inlägg som\r\nföranledde mig att begära ordet i denna debatt.\r\nKarl-Erik Persson efterlyste någon typ av\r\nsamhällsstöd till PLMs omhändertagande av\r\navfallet. Jag undrar om det är en ny linje som Karl-\r\nErik Persson introducerar, innebärande att\r\ntillverkare skall föra ut produkter på marknaden\r\nmedan samhället skall stödja omhändertagandet av\r\navfallet. Är det inte bättre att, som miljöministern\r\nhar redovisat i sitt svar och även i andra\r\nsammanhang hävdat, ansvaret för att ta hand om\r\navfallet ligger på den som för ut en produkt på\r\nmarknaden?</pre><pre>Det är naturligtvis beklagligt att man har aviserat\r\nen nedläggning av glasbruket i Hammar och\r\ndärmed ställer 250 människor utan jobb i en region\r\ndär det är svårt med annan sysselsättning. Jag\r\nförutsätter dock att samma linje som tidigare skall\r\ngälla, dvs. att det åligger ett företag med PLMs\r\nstorlek, omsättning och ansvar för sina anställda att\r\nse till att skapa ersättning för de arbetstillfällen som\r\nman nu kommer att förlora.</pre><pre>Anf. 5 LARS NORBERG (mp):</pre><pre>Fru talman! Det är givetvis mycket\r\ntillfredsställande att miljöministern och regeringen\r\nförsöker att arbeta i riktning mot ökad återvinning,\r\nmen arbetet går trögt, och jag vill minnas att\r\nbryggeriindustrin när aluminiumburken infördes i\r\nslutet av 70-talet lovade att man snabbt skulle ta\r\nfram en lättare och bättre returflaska för läsk och\r\nliknande drycker. Den har vi väntat på i tio år, och\r\nvi väntar fortfarande. Det är möjligt att\r\nmiljöministern kan avslöja någonting om ifall de\r\növerläggningar som tydligen ägde rum häromdagen\r\nmellan glasindustrin, bryggerierna och\r\nkommunerna för saken närmare en lösning.</pre><pre>Vi har fått en ny back för drycker men ingen ny\r\nflaska. Jag vet att det länge har funnits ritningar på\r\ndessa flaskor och idéer om dem, men uppenbarligen\r\när detta ett tecken på hur den heliga eller oheliga\r\nalliansen som råder mellan PLM, bryggeriindustrin\r\noch handeln förhindrar utvecklingen av\r\nmiljövänliga system. Jag tycker naturligtvis att\r\nbåde plastflaskan och aluminiumburken borde\r\nförsvinna från marknaden. Det är ju i båda fallen\r\nfråga om material som bygger på ändliga resurser,\r\nsom det alltså inte finns någon anledning att\r\nfortsätta med. De bör successivt elimineras.</pre><pre>Detta borde dessutom utsträckas till hela\r\nmarknaden för förpackningar, så att vi i mycket\r\nstörre utsträckning utnyttjade glas, som i varje fall\r\ni praktiken är en nästan oändlig råvara. Det vore ett\r\nämne för EG-samarbetet att inom hela Europa få\r\nfram returglasstandard för förpackningar, burkar,\r\nflaskor, osv., så att bl.a. PLMs monopol på så sätt\r\nskulle kunna reduceras.</pre><pre></pre><pre>Anf. 6 Miljöminister BIRGITTA DAHL (s):</pre><pre>Fru talman! Låt mig först säga att detta är ett\r\nstrategiskt mycket viktigt arbetsområde, och det är\r\nbesvärligt. Jag tror att alla som deltar i debatten är\r\nmedvetna om det. Detta är fallet särskilt eftersom\r\ndet inte är vare sig möjligt eller lämpligt att lösa\r\nproblemet genom detaljregleringar. Jag vill gärna\r\nen gång till upprepa det.</pre><pre>Vi skall däremot genom ekonomiska styrmedel se\r\ntill att framför allt engångsförpackningar,\r\nförpackningar som inte går att använda i ett\r\nkällsorterings- och återanvändningssystem,\r\nsuccessivt straffas ut.</pre><pre>Det kan hända att man också behöver ingripa med\r\nförbud. Jag vill nu meddela kammaren det som inte\r\nkunde stå i det svar som skulle vara kammaren och\r\ninterpellanten till handa i går, nämligen att\r\nregeringen i dag på sitt sammanträde har beslutat\r\natt till lagrådet remittera ett förslag om förbud mot\r\nengångs-PET-flaskor. Det gäller även annan\r\nreglering i fråga om användning av PET-flaskan i\r\nett retursystem som garanterar att den\r\nåteranvänds, eftersom det rör sig om ett system\r\nmed 90-procentig återlämningsgrad och pant. Jag\r\nförutsätter att detta så småningom kommer att leda\r\ntill ett förslag som underställs riksdagen.</pre><pre>Detta har bedömts som nödvändigt för att göra det\r\nmöjligt att mycket bestämt styra mot rätt\r\nretursystem. Retursystemen skall bygga på\r\nmaterial som inte i övrigt kan innebära någon fara\r\nför hälsa och miljö. Men jag anser inte att riksdagen\r\neller regeringen skall lägga sig i vad för sorts\r\nmaterial branschen i så fall använder, så länge som\r\nvi vet att det är fråga om ett fungerande\r\nåteranvändningssystem med ofarliga material.</pre><pre>Jag delar Sören Norrbys uppfattning att andra\r\nförpackningar representerar ett väl så stort\r\nproblem. Det är därför förpackningsutredningen\r\nnu arbetar med de frågorna.</pre><pre>Självfallet är det önskvärt med en internationell\r\nharmonisering för att göra det möjligt för oss att\r\nhantera dessa frågor.</pre><pre>När det gäller glasåtervinning och källsortering i\r\nkommunerna och återvinningssystemen där, menar\r\njag att vi utöver de rent ekonomiska aspekterna\r\nmåste kräva att kommunerna återvinner och\r\nåteranvänder material som kan återanvändas.</pre><pre>Vi har när det gäller glas ett problem som kommer\r\nsig av att somliga kommuner inte separerar mellan\r\nfärgat och ofärgat glas. De får då problem. Det är\r\nnämligen stor efterfrågan på ofärgat glas, medan vi\r\ni dag har överkapacitet när det gäller färgat eller\r\nblandat glas. Man kan delvis lösa detta problem\r\ngenom att, om konsumenterna accepterar det, i\r\nstörre utsträckning övergå till glasförpackningar\r\nsom inte är färgade, dvs. genomskinliga.\r\nNaturligtvis kan kommunerna också göra\r\nnågonting åt det genom att ha dubbla igloos, så att\r\nsorteringen sker redan från början.\r\nKonsumenterna ställer ju upp på det.</pre><pre>Den nya, tunnare glasflaskan finns redan. Det är\r\nalltså inte bara fråga om den nya backen. De skäl\r\nsom bryggerinäringen i sina överläggningar anger\r\nmot att nu omedelbart införa flaskan är\r\narbetsmiljömässiga -- bullerproblem i\r\nbryggerierna. Men jag kan försäkra att regeringen\r\ntrycker på för att snabba på introduktionen av den\r\nnya glasflaskan.</pre><pre>Återvinningsanläggningen i Hammar skall inte\r\nläggas ner, Karl-Erik Persson. Den skall inte läggas\r\nner, den skall finnas kvar. Det är inte heller så att\r\nbeslutet att lägga ner Hammars glasbruk är nytt.\r\nDet fattades redan 1985, och egentligen har det\r\nfunnits med i en ännu tidigare planering från\r\nföretagets sida. Även jag anser att bristen på\r\nkonkurrens på detta område i Sverige är ett\r\nbekymmer. Men man skall inte skylla den\r\nnuvarande situationen på något beslut som har\r\nfattats nu.</pre><pre>Jag kan också meddela att det har tillsatts en\r\nsärskild arbetsgrupp med representanter för\r\nföretag, fack, kommun och län för att försöka\r\nåstadkomma alternativ sysselsättning i Hammar.\r\nSjälvfallet hoppas vi att det skall vara möjligt. Det\r\när en aspekt som är mycket viktig i det här\r\nsammanhanget. Men nedläggningen skall inte\r\nbehöva leda till att Sverige förlorar sin möjlighet att\r\nha en returflaska av glas som basen i sitt system.</pre><pre>Skälet till det beslut som regeringen i dag har fattat\r\nom att förbjuda engångs-PET-flaskan är just att vi\r\nvill gynna retursystemet. Engångs-PET-flaskan har\r\ni dag 30 % av marknaden, på bekostnad av\r\nreturglassystemet.</pre><pre>Anf. 7 KARL-ERIK PERSSON (v):</pre><pre>Fru talman! Jag får tacka för de kompletterande\r\nuppgifterna. Men jag har för mig att riksdagen\r\nredan har fattat beslut om att vi skall förbjuda\r\nengångs-PET-flaskan. Kanske har jag dåligt minne,\r\nmen jag har för mig det. Så det var väl inte direkt\r\nnågon nyhet.</pre><pre>Miljöministern säger att återvinningen av den nya\r\nPET-flaskan skall vara 90-procentig. Frågan är vad\r\nsom händer om den inte återvinns på samma sätt.\r\nKommer man då att gå in och förbjuda flaskan? När\r\ndet gäller aluminiumburken har man ju sagt att den\r\nskulle försvinna från marknaden om man inte\r\nuppnådde en viss återvinningsgrad. Det har i och\r\nför sig varit litet flexibelt när det gäller\r\naluminiumburken. Frågan är om det blir samma\r\nflexibilitet när det gäller den här flaskan.</pre><pre>Miljöministern talar också om ofärgat och färgat\r\nglas. Vad jag vet har Hammar fått fram en glastyp i\r\nvilken man kan blanda ofärgat och färgat glas, och\r\nden har tydligen slagit ganska väl ut.</pre><pre>Kan miljöministern verkligen garantera att man\r\nkan fortsätta att driva anläggningen i Hammar med\r\nkrossat glas när glasbruket läggs ner? Glasbruket\r\nhar ju varit en förutsättning för att man skall kunna\r\nta till vara krossat glas.</pre><pre>Jag ställer mig väldigt tvivlande till att beslutet skall\r\nha fattats redan 1985, eftersom jag började arbeta\r\n1985 vid den nya glashyttan. Att man först skulle ha\r\nfattat beslut om nedläggning för att sedan starta en\r\nhelt ny glashytta, det låter för mig ganska otroligt.\r\nMen jag kan inte svära på att detta är hela\r\nsanningen, miljöministern kan ha rätt. Men för mig\r\nser det ganska meningslöst ut att bygga en ny\r\nglashytta när man redan har fattat beslut om en\r\nnedläggning.</pre><pre>Sören Norrby säger att det inte finns någon skillnad\r\ni energianvändningen. Den uppfattningen delar\r\ninte jag. Enligt de uppgifter jag har går det åt två\r\ntre gånger mer energi för att tillverka PET-flaskan\r\nän en flaska av glas. Det står i de uppgifter jag har.\r\nDet verkar som om Sören Norrby vill upphöra med\r\nglaset totalt i stället för att satsa på en flaska som är\r\nden enda riktigt miljövänliga. Man kan\r\nåteranvända glaset fullt ut så länge det finns.</pre><pre>Håkan Strömberg var fundersam och undrade\r\nvilken inställning jag hade till detta. Jag skulle vilja\r\nfråga honom var han skall göra av allt krossglas om\r\ndet inte skall återanvändas.</pre><pre>Anf. 8 SÖREN NORRBY (fp):</pre><pre>Fru talman! En förpackning har många funktioner,\r\ninte bara att bli avfall, vilket man ibland skulle\r\nkunna tro när man lyssnar till debatten. En\r\nförpackning drar energi inte bara när den tillverkas,\r\nutan också när den används för sitt ändamål. Den\r\nfylls med ett innehåll, distribueras och används, och\r\nsedan skall den också tas om hand när den är\r\nförbrukad. Om man tar med alla faktorer, Karl-\r\nErik Persson, ser man att dessa tre\r\nförpackningstyper -- returglasflaska,\r\naluminiumburk och retur-PET-flaska -- är ungefär\r\nlikvärdiga från energiförbrukningssynpunkt. Det\r\ngår exempelvis åt mer energi för att transportera\r\nden tunga returglasflaskan.</pre><pre>Det har gjorts många ingående utredningar om\r\ndetta. De gör på mig ett trovärdigt intryck. Dessa\r\nundersökningar har också avsett miljöeffekterna,\r\noch även där är dessa tre förpackningstyper ungefär\r\nlikvärdiga. Däremot kan jag, vilket i och för sig\r\nligger litet utanför dagens ämne, peka ut långa\r\nrader med förpackningssystem på marknaden för\r\nhelt andra saker än bryggeriprodukter som är\r\nkatastrofer utifrån miljösynpunkt. I detta land finns\r\ninnehållsrester av miljöfarliga produkter kvar i\r\nförpackningarna när de varje år i hundratals\r\nmiljoner exemplar slängs i soporna.</pre><pre>Jag tror att vi skall se litet mindre på\r\nbryggeriförpackningar -- där är situationen, som\r\njag ser det, nu under kontroll -- och i stället ägna\r\noss åt det vi hittills har ägnat för litet\r\nuppmärksamhet. Vi skall också komma ihåg att en\r\nförpackning som hanteras fel kan ställa till ganska\r\nmycket elände. Jag har lång praktisk erfarenhet av\r\nen effekt av förpackningar, nämligen\r\nnedskräpning. Jag går hellre ut i naturen och\r\nplockar upp hundra bortslängda returburkar än en\r\nkrossad returglasflaska.</pre><pre>Jag kan gå ytterligare ett steg och peka på att det\r\ninte bara är förpackningen det handlar om. En\r\ntömd spritflaska slängd i naturen åstadkommer inte\r\nens om den är krossad lika mycket skada i samhället\r\nsom innehållet redan har gjort. Vi skall tänka litet\r\ngrand på sådana faktorer också och inte stirra oss\r\nhelt blinda på vissa deleffekter av\r\nförpackningssystemen.</pre><pre>När det gäller den lättare returglasflaskan har\r\nbryggerierna stött på ett oväntat\r\narbetsmiljöproblem. Det blir en annan typ av buller\r\ni produktionen vid tappningen i bryggerierna än\r\nmed den gamla tyngre returglasflaskan. Detta med\r\nbuller hade kammaren anledning att diskutera i går\r\nkväll. Riksdagen har där lämnat en beställning till\r\nregeringen på en samlad aktionsplan mot\r\nsamhällsbullret över huvud taget, och där får även\r\nden här typen av arbetsmiljöfrågor tas upp.</pre><pre>Anf. 9 HÅKAN STRÖMBERG (s):</pre><pre>Fru talman! Jag måste rätta Karl-Erik Persson på\r\nen punkt, även om han befann sig i Hammar år\r\n1985. Glashyttan i Hammar byggdes i mitten av 60-\r\ntalet. Det var ugnarna som murades om i Hammars\r\nglasbruk år 1985. Det som föranlett att man har valt\r\natt fortsätta driften i framför allt Limmared och\r\nlägga ner den i Hammar är att man står inför en\r\nombyggnad av dessa glasugnar som håller ungefär\r\nfem sex år. Det är en investeringskostnad på\r\nungefär 200 milj.kr.</pre><pre>Jag förutsätter att PLM i den framtida\r\nglashanteringen, och det tror jag också att vi\r\nlagstiftningsvägen kan genomdriva, måste återta\r\nsitt returglas vid produktionen i Limmared.</pre><pre>Anf. 10 LARS NORBERG (mp):</pre><pre>Fru talman! Ett bekymmer som kanske ligger litet\r\ni utkanten av denna fråga är att PLM praktiskt taget\r\nhar monopol här i landet och tillsammans med\r\nbryggerinäring och handeln bildar något som kan\r\nkallas för en järntriangel. Det behövs rätt kraftiga\r\nåtgärder från statsmakternas sida för att hålla emot\r\nnär en sådan järntriangel sätts i funktion.</pre><pre>Man skulle kunna tro att det innebär ett\r\noöverstigligt tekniskt problem att få fram den ''nya''\r\når 1978 eller 1979 beställda bättre returflaskan. Nu\r\nskyller man på buller och andra problem, men jag\r\nskyller för min del huvudsakligen på ovilja.\r\nTillverkarna vill ha engångsförpackningar. Man har\r\nfått släpa detta monopol i håret för att tvinga dem\r\natt få fram denna flaska, och jag hälsar med\r\ntillfredsställelse att regeringen hjälper till med\r\ndetta.</pre><pre>När det sedan gäller energianalyser är dessa i och\r\nför sig välbekanta. De kommer ju alltid ifrån\r\nförpackningsindustrin och är kanske i någon mån\r\nsnedvridna. Men det är ju fråga om vilka råvaror\r\nsom skall användas. Jag påpekade nyss att\r\naluminium är en ändlig råvara som bör ersättas med\r\nen annan råvara som vi har praktiskt taget oändlig\r\ntillgång till, nämligen sand. Likadant är det\r\nnaturligtvis med plasten till PET-flaskan. Det är för\r\nmig en obegriplighet att man skall fortsätta att\r\nanvända en plastflaska även om den är av\r\nåtervinningstyp.</pre><pre>Sedan pekade Sören Norrby på andra\r\nförpackningsproblem. Det förminskar naturligtvis\r\ninte aktualiteten av de problem vi talat om här i\r\ndag, men givetvis skall vi syssla också med dessa.\r\nJag nämnde att en eurostandard när det gäller alla\r\nslags förpackningar vore i högsta grad önskvärd.\r\nDet må vara barnmatsburkar, saftflaskor, eller\r\nsystemflaskor. Givetvis skall hela området\r\nattackeras.</pre><pre>Anf. 11 Miljöminister BIRGITTA DAHL\r\n(s):</pre><pre>Fru talman! Jag vill bara först bekräfta Håkan\r\nStrömbergs uppgift om när nybyggnad skedde i\r\nHammar och vilken karaktär den hade.</pre><pre>Det är ett faktum att det i flera steg har skett en\r\nneddragning inom den svenska glasindustrin. Först\r\nlades glasbruket i Surte ner redan på 70-talet, och\r\nsedan skedde en viss neddragning år 1982. År 1985\r\ngick man igenom hela strukturen. Det var då man\r\nfattade beslutet att Limmared skulle bevaras på\r\nsikt, men att man skulle upprätthålla driften i\r\nHammar så länge som möjligt. Det bedömdes då\r\natt den ena ugnen skulle kunna användas till år 1991\r\noch den andra ugnen till år 1993. En upprätthållen\r\ndrift fram till år 1993 är beroende av om man får i\r\ngång produktionen av den nya lättare glasflaskan,\r\noch självfallet arbetar regeringen för att så skall\r\nske.</pre><pre>Det är samtidigt viktigt att den arbetsgrupp som nu\r\nhar bildats för att skapa alternativ sysselsättning på\r\nsikt gör sitt bästa. Jag tror att också Karl-Erik\r\nPersson håller med om detta. Jag har besökt\r\nAskersund och Hammar vid flera tillfällen och talat\r\nmed såväl fackliga och kommunala representanter\r\nsom företaget om dessa problem.</pre><pre>När det gäller återvinningsanläggningen baserar sig\r\nmin uppgift på de besked vi fick från företaget så\r\nsent som förra veckan. Jag tycker att det kan vara\r\nriktigt att ta till kammarens protokoll att företaget\r\nfaktiskt har sagt detta till regeringen vid de\r\növerläggningar vi hade.</pre><pre>Sedan frågade också Karl-Erik Persson om inte\r\nriksdagen redan hade fattat beslut. Riksdagen har\r\ngodkänt avfallshanteringsprogrammet, där\r\nregeringen också aviserade att man senare skulle\r\nåterkomma med en lagstiftning i ärendet -- och det\r\när det som vi gör nu. Lagförslaget innehåller inte\r\nbara förslag om förbud mot engångs-PET-flaskan\r\nfr.o.m. den 1 juni nästa år utan också förslag om en\r\nreglering av villkoren för att man skall få använda\r\nretur-PET-flaskan.</pre><pre>Det står i lagförslaget att för försäljning av\r\nåteranvändbara PET-flaskor krävs tillstånd av\r\nregeringen. Tillstånd får lämnas endast om\r\nförpackningen ingår i ett fungerande retursystem.\r\nMan skall då kunna visa att ett sådant system har\r\ntillräckligt hög återlämningsgrad och är förenat\r\nmed pantsystem och en rad andra förutsättningar\r\nför att det skall fungera. Det står särskilt att det\r\nskall finnas en möjlighet att återkalla tillståndet om\r\nman inte lever upp till dessa villkor. Det innebär att\r\nvi faktiskt har skaffat oss en möjlighet, som vi\r\ntidigare inte har haft, att se till att det här systemet\r\nfungerar på ett sätt som motsvarar de krav\r\nregeringen och riksdagen ställer på\r\nförpackningarna.</pre><pre>Avslutningsvis kan jag bara försäkra att vi avser att\r\nnu hantera andra delar av förpackningsområdet\r\nmed minst samma omsorg som vi har lagt ned på att\r\nförsöka få till stånd ett bättre system på\r\ndryckesförpackningssidan än vad vi har haft hittills.</pre><pre>Anf. 12 KARL-ERIK PERSSON (v):</pre><pre>Fru talman! Jag får tacka för det mer\r\nkompletterande svaret. Jag förstår att man inte kan\r\ngöra interpellationssvar hur långa som helst; tiden\r\när begränsad.</pre><pre>Den lättare flaskan skall vara kvar, säger\r\nmiljöministern. Det hoppas jag verkligen, för en\r\nlättare dryckesflaska är någonting som\r\nkonsumenterna har frågat efter under en längre tid.\r\nJag tror att det ökar glasets möjlighet att vara kvar\r\npå ett helt annat sätt. Ur konkurrenssynpunkt\r\nskulle denna flaska också vara bättre än PET-\r\nflaskan.</pre><pre>Miljöministern säger att krossglaset skall finnas\r\nkvar och att man kan använda det fortsättningsvis i\r\nHammars glasbruk. Det är ju en mycket positiv\r\nuppgift, om detta nu kan förverkligas. De här\r\nsignalerna måste ju gå fram till kommunerna. När\r\ndet har blivit känt att man tänker lägga ned\r\nHammars glasbruk, har kommunerna direkt frågat\r\nsig: Vad händer med det vi har gjort för att försöka\r\nsamla in krossglas i olika igloon? Är det bortkastad\r\ntid? Skall vi inte fortsätta denna verksamhet?</pre><pre>Dessa signaler har faktiskt inte gått ut. Det är\r\nmycket viktigt att det blir känt att krossglaset skall\r\nvara kvar, så att man kan satsa på det\r\nfortsättningsvis ute i kommunerna. Jag tror att man\r\när orolig i många kommuner. Det är alltså viktigt\r\natt dessa signaler verkligen går ut, framför allt till\r\nkommer i närheten av glasbruk.</pre><pre>Sören Norrby talar om energi. Ena gången är det\r\ntillverkningen som är mindre än vid jämbördiga\r\nindustrier. När inte det passar, använder man\r\ntransporterna som argument -- att glas är så tungt.\r\nDet stämmer inte överens. Man måste nog se på ett\r\nannat sätt när det gäller energin och transporterna.\r\nDet finns ju också möjligheter att transportera med\r\nolika system. Man kan kanske på det sättet ta igen\r\nvad man förlorar vid ett tillfälle.</pre><pre>Sedan tycker jag faktiskt att det är ett mycket dåligt\r\nargument när man börjar tala om att allting som vi\r\nhar ifråga om förpackning skall hamna ute i\r\nnaturen. Har man uppfattningen att all förpackning\r\nskall kastas i naturen och att människor skall gå och\r\nplocka upp detta? Vi måste ju åtminstone härifrån\r\npropagera för att förpackningar icke skall slängas i\r\nnaturen. Det är ju bättre med ett system där\r\nförpackningarna kan återanvändas. Vi måste väl\r\nockså vara med och bidra till att man får en\r\nmedvetenhet. Jag tycker att folk i dag är ganska\r\nmedvetna om att man inte skall slänga\r\nförpackningar -- även om det sedan finns några som\r\nslarvar. Jag tycker alltså inte att det är bra att man\r\nstår här och säger att allt skall hamna i naturen -- då\r\när det en halv katastrof. Det är inte en riktig väg att\r\ngå.</pre><pre>Förste vice talmannen anmälde att Sören Norrby\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 13 Miljöminister BIRGITTA DAHL\r\n(s):</pre><pre>Fru talman! Jag vill kort säga till Karl-Erik Persson\r\natt nyttan med sådana här debatter är självfallet att\r\nman kan ge besked till olika aktörer och\r\nintressenter, t.ex. kommunerna. Och nu har vi\r\ngjort det tillsammans här i dag.</pre><pre>Överläggningen var härmed avslutad.</pre><pre></pre><pre>3 § Svar på interpellation 1990/91:61 om\r\neffekterna av Tjernobylolyckan</pre><pre>Anf. 14 Miljöminister BIRGITTA DAHL\r\n(s):</pre><pre>Fru talman! Annika Åhnberg har frågat\r\nindustriministern om regeringen kommer att ta\r\ninitiativ till en seriös analys av effekterna av\r\nkärnkraftsolyckan i Tjernobyl samt vad regeringen\r\navser göra för att hjälpa de drabbade barnen runt\r\nTjernobyl.</pre><pre>Arbetet inom regeringen är så fördelat att det är jag\r\nsom skall svara på interpellationen.</pre><pre>Jag kan först konstatera att vi ännu, fyra och ett\r\nhalvt år efter katastrofen i Tjernobyl, sannolikt inte\r\nsett de fulla effekterna av olyckan -- varken i\r\nSovjetunionen, i Sverige eller i övriga drabbade\r\nländer. Detta faktum understryker det oerhörda i\r\nkonsekvenserna av en stor kärnkraftsolycka och\r\nsvårigheterna att utvärdera och nå klarhet om alla\r\ndess effekter.</pre><pre>Frågor om Tjernobylolyckans konsekvenser i\r\nSverige och internationellt har vid flera tillfällen\r\nbehandlats i kammaren. Jag skall här kort\r\nsammanfatta vilka beslut som fattats och vilka\r\nåtgärder som vidtagits och planerats med anledning\r\nav olyckan.</pre><pre>Riksdagen beslutade tidigt (prop. 1986/87:18,\r\nNU12, rskr. 97) om omedelbara åtgärder för att öka\r\nberedskapen och mildra olyckans konsekvenser i\r\nvårt land och för att öka det internationella\r\ninformationsutbytet och samarbetet inom\r\nkärnsäkerhetsområdet. Som underlag låg bl.a.\r\nrapporten (DsI 1986:11) Efter Tjernobyl, som\r\nutarbetades av energirådets expertgrupp för\r\nkärnsäkerhet och miljö.</pre><pre>I regeringens skrivelse (1987/88:96) till riksdagen\r\nredovisades en uppföljning av vissa åtgärder m.m.\r\nsom genomförts och som initierats efter\r\nTjernobylolyckan. Jag vill understryka att flera av\r\nde forsknings- och provtagningsprojekt som där\r\npresenterades fortfarande pågår.</pre><pre>Utredningen (Fö 1987:01) om\r\nkärnkraftsberedskapen lämnade sitt betänkande\r\n(SOU 1989:86) hösten 1989. Utredningens förslag\r\nhar remissbehandlats och bereds för närvarande\r\ninom regeringskansliet.</pre><pre>I det internationella samarbetet på\r\nkärnsäkerhetsområdet har Sverige konsekvent\r\ndrivit kravet på ökad säkerhet i befintliga\r\nanläggningar och ett ökat informationsutbyte om\r\nsäkerhetsrelaterade händelser. Dessa krav drivs av\r\nSverige främst inom det internationella\r\natomenergiorganet, IAEA, liksom inom OECDs\r\nkärnenergiorgan, NEA, och tillsammans med de\r\nnordiska länderna i FNs ekonomiska och sociala\r\nråd, Ecosoc, och i FNs generalförsamling.</pre><pre>Därutöver har Sverige träffat ett antal bilaterala\r\nregerings- och myndighetsavtal på kärnsäkerhets-\r\noch strålskyddsområdet för att ha bättre\r\ninformation om andra länders anläggningar och för\r\natt säkra omedelbar information vid en olycka.</pre><pre>I det internationella arbetet ingår också att\r\nytterligare stärka det civilrättsliga ansvaret vid en\r\nkärnenergiolycka. Frågor kring internationell\r\nsamordning och förstärkning av civilrättsliga och\r\näven folkrättsliga ansvarsprinciper drivs för\r\nnärvarande med hög prioritet inom IAEA. I detta\r\narbete utgår man från anläggningsinnehavarens\r\nprimära ansvar.</pre><pre>Det arbete som redan har gjorts och de program\r\nsom fortfarande pågår med anknytning till\r\nTjernobylolyckan ingår självfallet som underlag i\r\nregeringens utformning av det framtida\r\nenergisystemet. Jag kan inte hålla med Annika\r\nÅhnberg om att det skulle saknas en seriös analys\r\nav olyckans effekter. Tvärtom tycker jag att de\r\ninitiativ som tidigt togs för att i detalj utreda\r\nhändelserna i Tjernobyl och följa upp deras\r\neffekter visar på det allvar regeringen tillmäter det\r\ninträffade.</pre><pre>En fullständig bild av olyckans samlade effekter är\r\nemellertid inte möjlig att nå utan ett brett\r\ninternationellt samarbete inkluderande en direkt\r\nsamverkan med myndigheterna i Sovjetunionen.</pre><pre>Sverige stöder därför aktivt det internationella\r\nprojekt som har inletts med syfte att genomföra en\r\nheltäckande bedömning av de radiologiska\r\nföljderna av Tjernobylolyckan i de drabbade\r\nsovjetrepublikerna. Projektet genomförs av IAEA\r\ni samarbete med EG, FNs livsmedels- och\r\njordbruksorgan, FAO, FNs vetenskapliga\r\nstrålningskommitté, UNSCEAR, samt\r\nvärldshälsoorganisationen, WHO. Till projektet\r\nhar knutits en rådgivande kommitté bestående av\r\nett hundratal internationella experter, bl.a. från\r\nSverige, representerande en bred vetenskaplig\r\nkompetens.</pre><pre>Projektet beräknas presentera en slutlig rapport\r\nom läget i de undersökta områdena inom den\r\nnärmaste månaden. Med denna rapport som\r\nunderlag kommer en bredare analys att göras i\r\nIAEAs regi. Rapporten skall också ligga till grund\r\nför en bedömning inom FN-systemet av fortsatta\r\ninternationella insatser för att mildra effekterna av\r\nTjernobylolyckan på människor och miljö i de\r\ndrabbade områdena. En resolution i denna\r\nriktning, där Sverige stått som medförslagsställare,\r\nhar redan antagits inom Ecosoc.</pre><pre>En motsvarande resolution utarbetas för\r\nnärvarande inom generalförsamlingens andra\r\nutskott och förväntas antas under nu pågående\r\nsession.</pre><pre>I FN-resolutionerna har barnens situation i de\r\ndrabbade områdena särskilt uppmärksammats.</pre><pre>Anf. 15 ANNIKA ÅHNBERG (v):</pre><pre>Fru talman! Jag ber att få tacka för svaret på min\r\ninterpellation. Jag vill inledningsvis ytterligare\r\nbetona det som ministern sade i sitt svar, nämligen\r\natt vi inte har sett de fulla effekterna av olyckan i\r\nTjernobyl. Det är inte heller möjligt för oss att\r\ninom överskådlig framtid se de totala effekterna.</pre><pre>Jag vill också instämma i det som ministern sade,\r\natt detta understryker det oerhörda i\r\nkonsekvenserna av en kärnkraftsolycka. Det borde\r\nfå alla dem som är anhängare av kärnkraft att noga\r\ntänka över sitt ställningstagande.</pre><pre>När vi diskuterar de tänkbara effekterna av\r\nkärnkraft och kärnkraftsolyckor är det alldeles för\r\nofta sannolikheten för en olycka som diskuteras.\r\nMen vi borde i mycket högre grad diskutera\r\nkonsekvenserna av en olycka.</pre><pre>Kärnkraftsolyckan i Tjernobyl inträffade 1986. Jag\r\ntror att vi alla egentligen vill glömma den. Det är en\r\nhelt naturligt mänsklig flyktreaktion inför\r\nnågonting som man upplever som ett övermäktigt\r\nhot. Om kärnkraften finns omkring oss och om vi\r\ninte kan bli av med den, låt oss då åtminstone inte\r\ntänka på de fruktansvärda konsekvenser den har --\r\nsådan är attityden. Jag tycker dock att vi måste\r\nställa oss frågan: Har vi rätt att inta den attityden\r\ntill kärnkraften och kärnkraftsolyckor? Svaret\r\nmåste uppenbarligen vara nej. Vi har inte rätt av\r\nflera skäl, bl.a. för att det lever människor varav\r\nmånga barn i dessa områden som har drabbats av\r\nkonsekvenserna av en olycka. De är i stort behov\r\nav omvärldens hjälp för att över huvud taget kunna\r\nleva ett något så när drägligt liv framöver. Vi har\r\ninte heller rätt att förtränga kärnkraften och dess\r\nrisker med tanke på att dessa får effekter så långt in\r\ni framtiden. Slutligen är kärnkraften inte ett\r\növermäktigt hot. Kärnkraft är ingen\r\nnaturnödvändighet, utan ett av människan skapat\r\nenergisystem och därför möjligt att också ta bort.</pre><pre>Ministern sade i sitt svar att det har gjorts många\r\nundersökningar. Det är riktigt. Det finns många\r\ntjocka luntor som i mycket hög grad tar upp vad\r\nsom hände, hur olyckan gick till och tekniska fakta.\r\nDessa undersökningar har lett till att säkerheten\r\nhar förbättrats genom filteranläggningarna vid bl.a.\r\nde svenska kärnkraftverken, vilket naturligtvis är\r\nmycket bra. Men jag efterlyser en\r\nhelhetsbedömning i min interpellation, som\r\ninbegriper både ekonomiska fakta och en annan\r\nmer samlad bedömning. Det är naturligtvis svårt att\r\nbedöma de ekonomiska konsekvenserna. Vi vet\r\nt.ex. inte vad rubeln är värd och hur den skall\r\njämföras med andra valutor, men dessa problem är\r\ntrots allt inte oöverstigliga. Även om vi inte nu --\r\neller aldrig -- kan skapa oss en helhetsbild, är det\r\nändå viktigt att det görs en samlad bedömning på\r\nbasis av de kunskaper som finns. Sedan kan denna\r\nsamlade bedömning kompletteras.</pre><pre>Miljöministern sade också att Sverige har varit\r\ndrivande när det gäller kraven på ökad säkerhet och\r\ninternationellt informationsutbyte. Det är mycket\r\nbra, men jag undrar litet grand om den svenska\r\nattityden också innebär att man när det gäller\r\nreaktorer av samma typ som den i Tjernobyl --\r\nIgnalina-reaktorerna, som ju ligger väldigt nära\r\nSverige -- från svensk sida ställer krav på att även\r\ndessa reaktorer skall stängas.</pre><pre>Jag för min del känner en viss tveksamhet inför att\r\ndet är IAEA, den internationella\r\natomenergikommissionen, som skall ha ansvaret\r\nför den slutliga undersökningen om\r\nkonsekvenserna av Tjernobylolyckan. Det borde\r\nkanske vara ett organ som hade en mindre positiv\r\ngrundinställning till den fredliga användningen av\r\nkärnkraft som hade ansvaret.</pre><pre>När man sysslar med parlamentariskt arbete är det\r\nganska vanligt att processer tar lång tid. Ett ärende\r\nskall utredas, sammanställas, och så småningom\r\nfattas ett beslut. Även om man många gånger\r\ntycker att det känns tungt, är det ändå för det mesta\r\nuthärdligt. När nu miljöministern redovisar att här\r\nkommer man snart att ha en rapport som i sin tur\r\nkommer att utgöra underlag för en bredare analys,\r\nsom i sin tur skall utgöra underlag för en\r\nbedömning inom FN för fortsatta internationella\r\ninsatser för att mildra effekterna av\r\nTjernobylolyckan, då känner jag stor bitterhet.\r\nDetta handlar ju om barn som nu lever i Tjernobyl\r\noch som behöver den här hjälpen nu! Olyckan\r\nhände 1986. Vilket tidsperspektiv är det egentligen\r\nsom målas upp för hjälpinsatser för de drabbade\r\nmänniskorna i området runt Tjernobyl?</pre><pre>Det handlar om barn som inte kan gå ut och leka,\r\nsom drabbats av olika sjukdomar, som ofta blöder\r\nnäsblod, som har för många vita blodkroppar och\r\nsom på olika sätt är drabbade av effekterna. Jag vill\r\ndå fråga: Finns det ändå ingenting som vi från\r\nsvensk sida kan göra, innan de internationella\r\nundersökningarna blir klara. Såvitt jag kan förstå\r\nkommer de att dra ut väldigt långt på tiden?</pre><pre>Anf. 16 Miljöminister BIRGITTA DAHL\r\n(s):</pre><pre>Fru talman! Alla aspekter på denna oerhörda\r\nolycka är utomordentligt allvarliga, både de\r\nomedelbara och de långsiktiga. Det tror jag att vi är\r\növerens om.</pre><pre>Självfallet har vi utnyttjat alla möjligheter att ge\r\nomedelbar hjälp, t.ex. till barnen, som har gått via\r\nRöda korset och som har stötts av den svenska\r\nregeringen. Jag har ju på olika sätt haft tillfälle att\r\ndirekt ta del av beskrivningarna av situationen från\r\nsvenska forskare och representanter för våra\r\nmyndigheter som har varit på platsen samt från\r\nrepresentanter för Sovjetunionen och\r\ndelrepublikerna. Dessa ögonvittnen har vid alla\r\ninternationella överläggningar om viktiga\r\nmiljöfrågor -- senast den i Ronneby för ett par\r\nmånader sedan -- hållit passionerade inlägg för att\r\nbeskriva situationen. Det är inget tvivel om att det\r\när fråga om ett utomordentligt stort lidande för\r\nenskilda människor och om ett väldigt stort\r\nproblem för hela det sovjetiska samhället, inte\r\nminst för de berörda delrepublikerna.</pre><pre>Man kan diskutera hur många dödsfall,\r\nsjukdomsfall och hur många andra prövningar för\r\nmänniskor det handlar om, men lidandena är\r\notvivelaktigt mycket stora.</pre><pre>Lidandena är också stora, fast de har en annan\r\ndimension, för de människor i Sverige som är\r\nberörda och kommer att vara berörda i\r\ngenerationer, t.ex. samerna i Norrlands inland och\r\nmänniskorna i Gävletrakten. Konsekvenserna av\r\nTjernobylolyckan innebär att någonting i dessa\r\nmänniskors liv för alltid har förändrats. Detta\r\npåverkar naturligtvis också på ett avgörande sätt\r\nvår bedömning av kärnkraftens framtid i Sverige.\r\nDet är inte så mycket frågan om huruvida risken för\r\nen olycka är en på tusen eller en på miljonen, utan\r\ndet gäller de oerhörda konsekvenserna som\r\ninträder om en olycka skulle inträffa.</pre><pre>Jag tror att Annika Åhnberg håller med mig om att\r\nvi inte kan göra en helhetsbedömning nu, eftersom\r\nproblemen är av den arten att de kommer att finnas\r\ni generationer. Det är sanningen.</pre><pre>Jag kan också berätta att vi i dag på morgonen fick\r\nen mera samlad -- men ännu inte officiell --\r\nredovisning av arbetet såsom det nu bedrivs inom\r\nFNs generalförsamling och vilket beslut som\r\nsannolikt kommer att fattas under höstsessionen\r\noch som kommer att göra det möjligt för oss att gå\r\nvidare med konkreta insatser. Av den här\r\nredovisningen framgår att de rekommendationer\r\nsom kommer att lämnas innebär att ett särskilt FN-\r\nprogram om internationellt samarbete för att lindra\r\nkonsekvenserna av Tjernobylolyckan skall inrättas\r\nav generalförsamlingen. Vi får då studera det och\r\nhur vi kan delta. En särskild fond skall inrättas, som\r\nskall vara öppen för frivilliga bidrag från\r\nmedlemsstater och internationella organisationer\r\nm.m. med syfte att finansiera programmet.\r\nSamtliga pågående projekt som syftar till att\r\nutvärdera konsekvenserna i olika avseenden för att\r\nskapa ett bättre samlat underlag för de fortsatta\r\nFN-insatserna skall fortsätta. Sverige kommer\r\naktivt att stödja det.</pre><pre>Vi har också haft direkta kontakter med\r\nSovjetunionen och delrepubliker för att se hur vi på\r\nolika sätt kan bidra till att öka säkerheten och\r\nhjälpa dem att bedöma vilka reaktorer som måste\r\nläggas ner eller väsentligt förändras. Vi har bl.a.\r\nhaft representanter på plats i Ignalina och inlett ett\r\nsådant arbete. Det kommer att fortsätta inom\r\nramen för vårt samarbetsavtal i syfte att stärka\r\nsäkerheten både för egen del och för de närmast\r\nberörda. Det har skett på direkt begäran från\r\nMoskva och Vilnius. De litaniska myndigheterna\r\noch den litaniska regeringen känner stor oro inför\r\nverksamheten där.</pre><pre>Jag kan försäkra att vi inte skall spara någon möda\r\nnär det gäller att medverka i ansträngningarna,\r\nförbättra säkerheten och minska risken för\r\nkommande olyckor.</pre><pre>Anf. 17 ANNIKA ÅHNBERG (v):</pre><pre>Fru talman! Det känns mycket bra att\r\nmiljöministern delar oron och i lika hög grad som\r\njag och många med mig tycker att vi skall göra vårt\r\nallra bästa för att hjälpa de människor som\r\ndrabbades av den här olyckan samt att det också\r\nmåste påverka vår egen inställning när det gäller\r\nvår energipolitik och leda till en avveckling av\r\nkärnkraften. Däremot känns det inte lika bra att\r\nman inte alltid är lika övertygad om att den\r\nuppfattningen delas av miljöministerns kolleger i\r\nregeringen.</pre><pre>När det gäller den samlade bedömningen av\r\neffekterna av Tjernobyl tycker jag att det\r\nfortfarande finns många brister. De som är allmänt\r\nintresserade av energipolitik i vårt land har mycket\r\nsvårt att hitta en samlad bedömning. Det finns\r\ntjocka luntor som man med litet möda kanske kan\r\nfå tag på, men en något så när samlad översiktlig\r\nbedömning av vad som har hänt finns fortfarande\r\ninte. Dessutom finns det luckor i de helhetsbilder\r\nsom har gjorts.</pre><pre>Av någon märklig anledning tycks t.ex. all\r\nradioaktivitet och alla farliga utsläpp från\r\nTjernobyl ha gjort halt vid den franska gränsen.\r\nDet är inte utan att man kan få för sig att det har\r\nnågot samband med att Frankrike är ett mycket\r\nkärnkraftstätt land. Bortsett från inställningen i\r\nFrankrike borde det vara ett angeläget intresse för\r\nden som vill se helhetsbilden att också undersöka\r\nvad som hände i de länder som själva kanske inte\r\nhar haft så stort intresse av att utreda saken.</pre><pre>Det är mycket bra att miljöministern tar det här på\r\nså stort allvar. Jag upplever nämligen många gånger\r\natt de som är anhängare av kärnkraft i sin iver att\r\nlyfta fram kärnkraften t.o.m. underlåter att ta den\r\nsvåra olyckan på allvar och göra sitt bästa för att\r\nvara med och mildra effekterna. Den här debatten\r\ni dag är litet grand ett uttryck för detta. Det verkar\r\nvara ett ganska litet intresse från dem som är\r\nanhängare av kärnkraft att vara med och diskutera\r\nde fruktansvärda konsekvenser som kärnkraften\r\nuppenbart kan få.</pre><pre>Avslutningsvis vill jag säga att det också känns\r\nmycket bra när miljöministern säger att man kan\r\nvara övertygad om att regeringen skall göra sitt\r\nallra bästa för att arbeta vidare med dessa frågor.\r\nJag utgår från att det gäller både den svenska\r\nkärnkraftsavvecklingen och konsekvenserna för\r\nmänniskorna runt Tjernobyl.</pre><pre></pre><pre>Anf. 18 HADAR CARS (fp):</pre><pre>Fru talman! Det är uppenbart att olyckan i\r\nTjernobyl hade mycket stor omfattning med en del\r\nkonsekvenser även för ett land som Sverige, men\r\nsjälvfallet ojämförligt mycket större konsekvenser i\r\nden del av världen där Tjernobyl ligger. Jag hade\r\ntillfälle att höra Vitrysslands president beskriva\r\nkonsekvenserna under första delen av FNs\r\ngeneralförsamling. Det var en svår och gripande\r\nupplevelse att höra honom berätta om vad den här\r\nolyckan har medfört och medför för hans land.</pre><pre>Denna olycka måste självfallet också ses som ett\r\nresultat av kärnkraftverkets tekniskt osäkra\r\nkonstruktion. Det är en konstruktion som man i\r\nväst, inte minst i vårt land, övergav på ett tidigt\r\nstadium, eftersom den bedömdes vara helt\r\notillfredsställande. Olyckan är samtidigt en\r\nkonsekvens av förödande brister i det\r\nsäkerhetstänkande som bör prägla var och en som\r\narbetar med kärnkraft. Båda dessa faktorer sätter\r\njag i ett visst samband med ett socialistiskt\r\nauktoritärt system.</pre><pre>Vi kan därför glädja oss åt att det tyska enandet\r\nresulterar i att några av de anläggningar som finns\r\ni den forna tyska republiken DDR, nu inte längre\r\nkommer att vara i användning. Jag utgår ifrån att vi\r\nsom nation på alla sätt kommer att medverka till att\r\nstärka säkerhetsansträngningarna när det gäller\r\nkärnkraften i andra delar av Östeuropa.</pre><pre>Det är givet att Sverige har ett ansvar att medverka\r\ni de hjälpinsatser som behöver göras för att\r\nunderlätta för de människor i Vitryssland som har\r\ndrabbats av den här olyckan. Jag utgår från att vi\r\nfrån regeringen, så snart det finns förutsättningar\r\nför detta, får möjlighet att här i riksdagen ta\r\nställning till ett sådant hjälpprogram.</pre><pre>Anf. 19 Miljöminister BIRGITTA DAHL\r\n(s):</pre><pre>Fru talman! Annika Åhnberg har rätt i att det finns\r\nstora brister i kunskapsunderlaget. Därför arbetar\r\nvi internationellt för att verkligen alla sidor och hela\r\nsanningen skall komma fram. Det finns många skäl\r\ntill det. Ett är att man skall kunna göra konkreta\r\ninsatser till hjälp för dem som nu är drabbade. Ett\r\nannat skäl är att man vill göra allt för att mildra\r\neffekterna av eller förhindra att sådana här olyckor\r\ninträffar.</pre><pre>Sverige verkar självfallet för att alla länder skall\r\nerkänna att problemen finns och att de måste\r\nhanteras med allt det allvar som denna tekniks\r\noerhörda risker kräver.</pre><pre>Visst åsidosattes säkerheten vid anläggningen i\r\nTjernobyl på ett oursäktligt sätt. Visst är den\r\ntekniken mycket underlägsen vår. Risken är dock\r\ninte noll, ens i Sverige, med de utomordentligt\r\nhårda krav som vi ställer.  Blotta faktum att man\r\nmåste vidta så unika säkerhetsåtgärder som man\r\nmåste göra när det gäller kärnkraften och de\r\noerhörda konsekvenserna av en olycka, om den\r\ninträffar, är för mig skälet till att jag säger att\r\nkärnkraften måste avvecklas som energikälla i\r\nSverige. Och enligt min uppfattning bör det ske\r\näven i resten av världen.</pre><pre>Anf. 20 ANNIKA ÅHNBERG (v):</pre><pre>Fru talman! Låt mig än en gång säga att jag delar\r\nmiljöministerns uppfattning fullständigt om att vi\r\nmåste avveckla kärnkraften. Jag tycker att det\r\nkänns bra att få det så klart och tydligt utsagt. Men\r\njag kan inte hjälpa att jag känner en viss bitterhet\r\noch att denna tydliga markering från\r\nmiljöministern långt ifrån med samma tydlighet\r\nframgår i den svenska energipolitiken i övrigt i de\r\ndiskussioner som förs om avvecklingen, där t.ex.\r\npartier som mitt, vänsterpartiet, inte ens inbjuds att\r\ndelta för att skapa en stabilare grund för denna\r\navveckling.</pre><pre>Jag vill också ta tillfället i akt att säga att Hadar\r\nCars nu gör sig till talesman för den präktiga och\r\ngoda svenska självgodheten och hävdar nu att\r\nolyckan i Tjernobyl berodde på osäkra\r\nkonstruktioner, vilket jag kan hålla med om. Och\r\njag delar också miljöministerns uppfattning att det\r\nförekom ett fruktansvärt slarv och att det var helt\r\notillständigt att man gav upp vissa rutiner och\r\ngjorde helt fel. Men det är också, enligt Hadar\r\nCars, effekten av ett socialistiskt och auktoritärt\r\nsystem. Det kanske är så också. Men den andra\r\nstora kärnkraftsolyckan som vi också har att\r\nrelatera till och som vi brukar diskutera, nämligen\r\nden i Three Mile Island, inträffade dock i ett land\r\nsom annars av Hadar Cars brukar framhållas som\r\nexempel på ett fritt och demokratiskt land, och som\r\njag gärna brukar kalla för ett kapitalistiskt land. Till\r\ndetta kommer olyckor som vi vet bara litet om,\r\neftersom de egentligen aldrig har offentliggjorts. Vi\r\nvet inte riktigt vad som har hänt. Det gäller t.ex.\r\nupparbetningsanläggningar i länder som\r\nStorbritannien. Det är alltså inte fråga om länder\r\nsom man med någon trovärdighet kan kalla för\r\nsocialistiska. Jag tror därför att kärnkraften är\r\nfarlig oavsett vem som hanterar den. Det har\r\nfaktiskt inte att göra med vilket politiskt system\r\nsom råder i landet där den finns.</pre><pre>Jag skulle också gärna vilja säga att jag besökte\r\nRinghals i somras och gick igenom det med dem\r\nsom sitter i kontrollrummet. De var mycket stolta\r\növer sin anläggning, och de var övertygade om att\r\nde kunde hantera vartenda tänkbara problem och\r\natt de aldrig gjorde fel, eftersom de hade övat och\r\ntränat. Veckan efter inträffade där en fruktansvärd\r\ndödsolycka. Den hade ingenting med kärnkraften\r\natt göra, men den berodde på den mänskliga\r\nfaktorn, den berodde på att man inte såg till att de\r\nrätta tryckförhållandena rådde när människor\r\nskulle gå in och arbeta i förslutningen. Detta visar,\r\ntycker jag, att även i svenska reaktorer och i alla\r\nandra reaktorer runt om i världen, spelar den\r\nmänskliga faktorn en oerhört stor roll. Det är\r\nfruktansvärt fel av oss att utsätta oss för en teknik\r\nsom vi inte kan behärska och vars konsekvenser vi\r\ninte kan överblicka.</pre><pre>Anf. 21 HADAR CARS (fp):</pre><pre>Fru talman! Jag vill först till Annika Åhnberg säga\r\nnågot om språkbruk och annat. Hon har\r\nnaturligtvis rätt i att ett land som är fritt och\r\ndemokratiskt också har marknadsekonomi, det är\r\nju en förutsättning för det, och hon får gärna kalla\r\ndet kapitalistiskt, men det är ju så det förhåller sig.</pre><pre>Det är naturligtvis också värt att notera att\r\nolyckshändelsen i Three Mile Island i och för sig var\r\nbekymmersam, men den fick ju inte alls de\r\nkonsekvenser som Tjernobylolyckan. Ingen\r\nmänniska tog ju skada av det som hände i Three\r\nMile Island. Händelsen där var ett allvarligt\r\nvarningstecken, och den har lett till betydande\r\nförändringar i säkerheten, inte bara i Förenta\r\nStaterna utan också i andra länder, inkl. Sverige,\r\nsom har tagit stor lärdom av utvecklingen där.</pre><pre>Däremot hade vi ingenting att lära av\r\nTjernobylolyckan och de felgrepp som gjordes där,\r\neftersom vi hade en helt annan teknik än den som\r\nman hade där. Det fanns redan ett väsentligt\r\nannorlunda säkerhetstänkande i Sverige än vad\r\nsom fanns i det socialistiska Sovjetunionen.</pre><pre>Birgitta Dahl måste erinra sig att hon liksom jag\r\nunder 1980 arbetade för en linje som innebar att\r\nman skulle bygga ut kärnkraften till tolv reaktorer\r\noch sätta en gräns där. Nu låter det nästan på\r\nBirgitta Dahl som om hon skäms över att hon har\r\nvarit med och åstadkommit den förändringen av\r\nsvensk energipolitik som tillkomsten av\r\nkärnkraften innebär. Jag gör inte det. Och jag\r\ntycker att de principer som vi arbetade för 1980,\r\ndvs. att man skulle använda kärnkraften till dess\r\nman får fram bättre och långsiktigt miljövänligare\r\nalternativ för att tillgodose den svenska\r\nenergiförsörjningen, gäller alltjämt för mig. Jag är\r\nledsen att Birgitta Dahl uppenbarligen har lämnat\r\nden linje som vi vid den tidpunkten, då vi\r\ngemensamt slogs för den, fann riktig.</pre><pre>Anf. 22 Miljöminister BIRGITTA DAHL\r\n(s):</pre><pre>Fru talman! Den här frågan är alldeles för allvarlig\r\nför att vi skall hålla på att slänga klyschor om olika\r\nsamhällssystem omkring oss. Jag har också fört\r\nallvarliga samtal med motparter i Sovjetunionen\r\nsom nu försöker rätta till vad som har brustit. Och\r\njag tar deras respekt för kärnkraften nu på allvar.</pre><pre>Jag vill också säga till Hadar Cars att jag har haft\r\nanledning att utveckla mitt synsätt mot större allvar\r\nän tidigare när det gäller kärnkraften. Och det\r\nerkänner jag gärna, därför att jag har tagit intryck\r\nav följderna av katastrofen i Tjernobyl. Jag har\r\nockså tagit intryck av att det har varit möjligt att\r\nbegränsa energianvändningen långt utöver vad vi\r\ntrodde var möjligt för tio år sedan. Det var faktiskt\r\nmiljörörelsen som fick rätt i fråga om behovet av\r\nenergi.</pre><pre>Förste vice talmannen anmälde att Annika\r\nÅhnberg och Hadar Cars anhållit att till protokollet\r\nfå antecknat att de inte ägde rätt till ytterligare\r\ninlägg.</pre><pre>Överläggningen var härmed avslutad.</pre><pre>\r\n4 § Svar på interpellation 1990/91:64 om\r\nhöjning av skrotningspremier för att minska\r\nskadliga bilavgasutsläpp</pre><pre>Anf. 23 Miljöminister BIRGITTA DAHL\r\n(s):</pre><pre>Fru talman! Olle Östrand har frågat mig om jag är\r\nberedd att medverka till en kraftig höjning av\r\nbilskrotningspremien.</pre><pre>Miljöavgiftsutredningen har i sitt delbetänkande\r\n(SOU 1989:83) föreslagit bl.a. att\r\nbilskrotningspremien skall höjas. Förslaget går i\r\nkorthet ut på att bilskrotningspremien höjs till\r\n2 000 kr. för bilar av 1975 års modell och äldre,\r\ndock för endast 100 000 fordon. Höjningen bör inte\r\nomfatta fordon med körförbud.</pre><pre>Med denna utgångspunkt skulle alltså förslaget\r\nkosta 200 milj.kr. Åtgärden föreslås finansieras via\r\növerskottet i bilskrotningsfonden.</pre><pre>Invändningar har dock framförts mot detta förslag,\r\nbl.a. eftersom effekten från luftvårdssynpunkt är\r\nliten i förhållande till kostnaden.</pre><pre>Inom regeringskansliet pågår för närvarande\r\narbetet med att analysera och utvärdera\r\nmiljöavgiftsutredningens olika förslag och de\r\nsynpunkter som kommit fram under\r\nremissbehandlingen. Innan detta arbete har\r\nslutförts kan jag inte uttala mig i frågan om höjd\r\nskrotningspremie.</pre><pre>Anf. 24 OLLE ÖSTRAND (s):</pre><pre>Fru talman! Jag ber att få tacka miljöministern för\r\nsvaret, som jag tycker var ungefär lika intetsägande\r\nden här gången som det svar som jag fick i\r\nnovember 1988 i samma ämne.</pre><pre>Det är tre frågor som jag den här gången har ställt\r\ni det här ämnet. Eftersom de berör tre olika\r\nstatsråd har de också resulterat i tre olika\r\ninterpellationer. Men ett har de gemensamt,\r\nnämligen förslag till åtgärder för att snabbare få\r\nbort de äldre bilarna, och därmed väsentligt\r\nförbättra miljön genom minskade utsläpp av\r\nskadliga ämnen i avgaserna från den svenska\r\npersonbilsparken.</pre><pre>Detta kan åstadkommas genom att man kraftigt\r\nhöjer skrotningspremien, ökar prisskillnaden\r\nmellan blyad och oblyad bensin samt tar in de äldre\r\nbilarna till kontrollbesiktning vid varje ägarbyte.</pre><pre>Detta var de tre frågeställningarna.</pre><pre>I dag skall vi diskutera skrotningspremien, som i sig\r\när ett mycket verksamt medel för att åstadkomma\r\nresultat i det här avseendet. Därför är jag litet\r\nförvånad över det mycket passiva svaret från\r\nmiljöministern.</pre><pre>Om man på kort sikt vill uppnå väsentliga\r\nmiljöförbättringar, måste man alltså vidta åtgärder\r\nav det slag som jag har föreslagit. Motormännens\r\nriksförbund, men även Svensk Bilprovning\r\ntillsammans med naturvårdsverket, har provat\r\nutsläppen av skadliga ämnen i avgaserna från en bil\r\nutan katalysator och en med katalysator.\r\nResultaten visar att utsläppen av koloxid,\r\nkväveoxid och kolväten från en katalysatorbil i\r\nstort sett är försumbara, medan däremot utsläppen\r\nfrån en bil utan katalysator är upp till 20, 30 och 40\r\ngånger större beroende på åldern.</pre><pre>Vid utgången av år 1989 var drygt 20 % av den\r\nsvenska personbilsparken utrustad med katalytisk\r\navgasrening. Vid samma tidpunkt uppgick det\r\ntotala antalet personbilar till ungefär 3,6 miljoner,\r\nav vilka ungefär 700 000 var utrustade med\r\nkatalytisk avgasrening. Vid samma tidpunkt var\r\nungefär 40 % av personbilsparken tio år eller ännu\r\näldre, 16 % var äldre än 15 år. Mer än en halv\r\nmiljon bilar är alltså äldre än 15 år i vårt land i dag.</pre><pre>Om vi då ställer dessa fakta mot de prover som har\r\nutförts, är det bara att konstatera att vill man uppnå\r\nväsentliga förbättringar i miljöhänseende måste\r\nman vidta åtgärder mot de äldsta bilarna som vi i\r\ndag har i trafiken.</pre><pre>Utöver de kraftiga utsläppen av skadliga ämnen i\r\navgaserna har dessutom de här gamla fordonen en\r\nväsentligt högre genomsnittlig bensinförbrukning\r\nän yngre fordon. Man kan utan överdrift påstå att\r\nde äldsta bilarna förbrukar ungefär 30 % mer blyad\r\nbensin än vad dagens fabriksnya bilar förbrukar av\r\nblyfri bensin. Skillnaden ur miljösynpunkt är alltså\r\nmycket kraftig mellan en gammal personbil utan\r\nkatalysator som körs på blyad bensin och en nyare\r\npersonbil som har katalysator.</pre><pre>Varför skall man exempelvis inte kunna göra så\r\nhär -- nu tycker jag att miljöministern skall lyssna?\r\nOm man höjde nybilspriset eller\r\nbilskrotningsavgiften med ca 2 000 kr., skulle\r\nbilskrotningsfonden tillföras ytterligare ca 500\r\nmiljoner per år. Då skulle man kunna höja\r\nbilskrotningspremien till 5 000 kr. per bil utan att\r\npå något sätt belasta statsbudgeten. Men reglerna\r\nmåste då utformas så att den som skrotar sin bil\r\ngaranteras större delen av summan. Annars är ju\r\nnaturligtvis risken stor att bilskrotaren lägger\r\nbeslag på hela beloppet.</pre><pre>Genom en sådan åtgärd skulle man stimulera till en\r\nökad skrotning, och man skulle vinna en annan\r\nmycket stor fördel, nämligen att vi i fortsättningen\r\nskulle slippa se bilvrak ute i naturen.</pre><pre>Mot den här bakgrunden tycker jag att det är ett\r\nmärkligt svar som jag har fått av miljöministern.\r\nSom framhålls i svaret har miljöavgiftsutredningen\r\nockså föreslagit en kraftig höjning av\r\nskrotningspremien. Dessutom har en enig riksdag i\r\ndecember 1989, på förslag av ett enigt trafikutskott,\r\nbegärt en kraftig höjning av bilskrotningspremien.\r\nSkälet till det är att premien borde höjas därför att\r\ndet från miljösynpunkt är angeläget att påskynda\r\nutskrotningen av äldre bilar, vilka är de som\r\nförorenar mest. Man sade vidare från utskottet att\r\nom vi dessutom får en snabbare skrotning av de\r\näldre bilarna gynnas också trafiksäkerheten. Den\r\n13 juni i år skrev trafikutskottets ordförande till\r\nmiljödepartementet och frågade varför ingenting\r\nhade hänt i det här avseendet. Med detta som\r\nbakgrund anser jag att -- jag hoppas att\r\nmiljöministern håller med mig -- det nu är dags att\r\nsluta att utvärdera och i stället effektuera\r\nriksdagens beslut.</pre><pre></pre><pre>Anf. 25 ANDERS CASTBERGER (fp):</pre><pre>Fru talman! Bilägare bör stimuleras att ta äldre\r\nbilar ur trafik. De är både miljö- och trafikfarliga.\r\nDe bilar som förorenar mest är de gamla bilarna.\r\nEn väsentlig skillnad föreligger i utsläppsmängden\r\nmellan moderna bilar och äldre bilar. Det gäller\r\nockså bensinförbrukning.</pre><pre>Ett enormt arbete till stora kostnader läggs ner på\r\natt kontrollera gamla rostiga bilars avgassystem.\r\nBilägaren åsamkas stora kostnader genom att han\r\neller hon blir ålagd att reparera 70-talets ålderstigna\r\nihoprostade provisoriska avgasreningssystem.\r\nNyttan ur miljösynpunkt är minst sagt tveksam.\r\nBättre vore att skrota de ålderstigna rosthögarna.\r\nOändlig möda läggs ner från myndigheternas sida,\r\noch därmed också pengar, på att utkämpa strider\r\nmed uppfinningsrika bilägare och förbjuda deras\r\nlösningar på nya reningsmetoder, men ingen möda\r\ntycks det vara värt att effektivt lösa frågan, att\r\nstimulera människor att skrota sina ålderstigna\r\nbilar.</pre><pre>Fru talman! Än en gång möts vi alltså här i\r\nkammaren i en debatt om en aktiv miljöinsats på\r\ntrafikens område. Än en gång konstaterar vi att den\r\nsocialdemokratiska regeringens miljöminister inte\r\ngör något åt saken.</pre><pre>*  Miljöministern gör inget trots att vi har ett\r\ninstrument -- bilskrotpremien.</pre><pre>*  Miljöministern gör inget trots att löften lämnats\r\nåtskilliga gånger under flera års tid om att något\r\nskulle göras.</pre><pre>*  Miljöministern gör inget trots att hennes förre\r\nstatssekreterare i en tidningsintervju för mer än ett\r\noch ett halvt år sedan sade att regeringen inte\r\ngjorde tillräckligt på bilavgasområdet och att det\r\nviktigaste är att gamla bilar skrotas så fort som\r\nmöjligt.</pre><pre>*  Miljöministern gör inget trots att riksdagen, som\r\nOlle Östrand påpekade, enhälligt för ett år sedan\r\nbeslöt uttala att det är mycket angeläget att\r\nbilskrotpremien höjs.</pre><pre>Sakläget är att när skrotpremien infördes 1975\r\nuppgick den till 300 kr. Efter nästan 13 års\r\noförändrat belopp höjdes den till 500 kr. För drygt\r\ntvå år sedan sade Birgitta Dahl korthugget till mig\r\nhär i kammaren att regeringen följer utvecklingen\r\noch ''kommer att höja bilskrotningspremien eller\r\nvidta andra åtgärder när det visar sig nödvändigt''.\r\nÄnnu har alltså inte premien höjts.</pre><pre>För två år sedan erkände Birgitta Dahl inför mig\r\noch mina kolleger Olle Östrand, Sören Norrby och\r\nRoy Ottosson att höjningen till 500 kr. var blygsam\r\noch sade: ''Jag utesluter inte att ytterligare\r\nhöjningar kan komma.'' Vidare avslöjdade Birgitta\r\nDahl att dessa och andra åtgärder ''ingår i det\r\narbete som vi just nu håller på med i\r\nregeringskansliet -- -- --''. Detta ''just nu'' var den\r\n28 november 1988. Vad betyder det efter två år att\r\nen hel regering sysslar med en fråga ''just nu''? Det\r\när inte bara Birgitta Dahls ord som ''oåterkalleligt''\r\nsom är rena kremlologi, miljöministerns hela\r\nvokabulär är devalverad.</pre><pre>För ett och ett halvt år sedan sade Birgitta Dahl till\r\nmig här i kammaren: Vad jag tidigare har uttalat är\r\natt regeringen är beredd att höja premien eller att\r\nvidta andra åtgärder som kan vara effektiva.</pre><pre>Nu säger Birgitta Dahl att hon inte ens vill uttala\r\nsig i frågan om höjd skrotningspremie. Man måste\r\nställa sig frågan: Hur länge tänker regeringen öppet\r\ntrotsa riksdagens beslut?</pre><pre>Man kan verkligen fråga sig om miljöeffekten är\r\nliten om 100 000 icke-katalysatorrenade bilar kan\r\ntas bort från vägarna för 200 milj.kr. Och det är\r\npengar som är komna som manna från himmelen\r\nsom ett överskott i fonden. Om det är så som\r\nBirgitta Dahl säger, kan man ju fråga sig varför vi\r\nskall lägga ner miljarder på att införskaffa\r\nkatalysatorrenade bilar. Det är för miljöns skull,\r\ninte därför att vi har harmoniserat oss med andra\r\nländer?</pre><pre>Nu har vi fått ett förslag i miljöavgiftsutredningen.\r\nMan kan naturligtvis konstruera detta på litet olika\r\nsätt. Jag skulle ändå vilja fråga Birgitta Dahl om det\r\ninte går att tänka sig någon form av kampanj, som\r\nju ändå antyds i förslaget, så att man avgränsar\r\nvissa årsmodeller, ett antal fordon, sätter ett\r\nslutdatum och höjer premien drastiskt för att i ett\r\nslag få undan en stor del av verkligt gamla bilar.\r\nOlle Östrand föreslog 5 000 kr. som en premie. Vi\r\nfrån folkpartiets sida har för en tid sedan i en\r\nmotion, som redan hunnit behandlas, föreslagit\r\n4 000 kr.</pre><pre>Det börjar handla om någonting helt annat än de\r\n500 kronorna, som Birgitta Dahl faktiskt har erkänt\r\när ett blygsamt belopp. Nu är det väl så att säga\r\ntiden efter även för en socialdemokratisk regering.</pre><pre>Anf. 26 SÖREN NORRBY (fp):</pre><pre>Fru talman! Bilvraken har blivit fler på\r\nparkeringsplatserna och ute i terrängen under de\r\nsenaste åren. Alldeles uppenbart är den styreffekt\r\nsom skrotningspremien skulle ha inte tillräckligt.\r\nNär det gäller äldre fordon är det i första hand\r\nfordon som är äldre än 76 års modell som är\r\naktuella, för det året var ju första etappen\r\nbeträffande avgasrening.</pre><pre>När det gäller miljöavgiftsutredningen och dess\r\nfunderingar skulle resultatet här vara en kostnad\r\nom 200 milj.kr. Som Anders Castberger framhöll\r\növerskrider saldot i bilskrotningsfonden summan\r\n200 miljoner. Pengarna finns alltså.</pre><pre>Jag har själv frågat mig ett antal gånger under de\r\nhär åren, och jag har nog också ställt frågan i\r\ntalarstolen: Hur förvaltas de här pengarna?</pre><pre>I riksdagsbeslutet från 1972, med anledning av den\r\ndå aktuella propositionen nr 32, står det i\r\nbilskrotningslagen: Bilskrotningsfonden bildas av\r\nde skrotningsavgifter som skall erläggas enligt 9 §.\r\nOm fondens förvaltning meddelas bestämmelser av\r\nregeringen eller förvaltningsmyndighet som\r\nregeringen bestämmer.</pre><pre>Det talas här om ''fondens förvaltning''. Men hur\r\nförvaltas då den här fonden?</pre><pre>Jag har bett riksdagens utredningstjänst titta på\r\ndetta och har fått beskedet att man från\r\ntrafiksäkerhetsverket uppger att de här pengarna\r\nbokförs på bilskrotningsfondens medelkonto. Det\r\nhandlar om ett konto inom statsverket som inte är\r\nräntebärande. Jag bad då utredningstjänsten att\r\nräkna på vad den här ränteförlusten betyder för\r\nlandets bilägare. Man kom fram till att den räknat\r\nfrån budgetåret 1979/80 skulle innebära en\r\nränteförlust för landets bilägare -- och det är ju\r\nderas pengar som ligger i fonden -- på över 300\r\nmilj.kr. Och då är siffrorna för de första åren med\r\nden här fonden inte med. Det var nämligen litet\r\nsvårt att få fram de siffrorna. Bra mycket över 300\r\nmilj.kr. har alltså, enligt nämnda uppgifter, staten\r\ntagit i form av den ränteavkastning som med varje\r\nrimlig definition av ''förvaltning av fond''\r\negentligen skulle ha tillförts fonden.</pre><pre>Om de här uppgifterna stämmer -- och jag utgår\r\nfrån att de gör det, men de är ytterst förbryllande --\r\ninnebär det att regeringen har förvaltat fonden så\r\nilla att man de facto har så att säga plockat landets\r\nbilägare på över 300 milj.kr. De pengarna måste\r\nalltså rimligtvis nu stå till förfogande för de\r\nangelägna åtgärder som måste vidtas när det gäller\r\natt minska föroreningarna och att öka\r\ntrafiksäkerheten. Det gäller då att snabbt skrota\r\ndet äldre bilbeståndet.</pre><pre>Det vore intressant att få veta om miljöministern\r\nanser att det är på det här sättet en fond skall\r\nförvaltas.</pre><pre>Anf. 27 Miljöminister BIRGITTA DAHL\r\n(s):</pre><pre>Herr talman! Jag tycker inte att det är märkligt om\r\nvi behandlar den här delen av\r\nmiljöavgiftsutredningen på samma sätt som de\r\nandra och återkommer samlat i den miljöpolitiska\r\npropositionen.</pre><pre>Sedan är det obestridligen så, att det naturligtvis\r\nvore bra om gamla bilar försvann från trafiken.\r\nMen det här har inte visat sig vara en särskilt bra\r\nmetod. Vår erfarenhet är den att kostnaderna för\r\nskrotning har ökat varje gång premien har höjts.\r\nDet här har alltså inte fått avsedd effekt.</pre><pre>I en situation, där regeringen har i uppgift att spara\r\n25 miljarder för att klara landets ekonomi och\r\nsysselsättning och där regeringen samtidigt måste\r\nse till att det blir pengar över för angelägna\r\nmiljösatsningar, måste vi naturligtvis också titta på\r\nkostnaderna avseende minskningen av varje kilo\r\nkväveoxidutsläpp. Om vi använder 200 milj.kr. för\r\ndet här ändamålet, kan vi på fem år minska\r\nutsläppen med sammanlagt 1 500 ton. Detta skall\r\nvägas mot effekterna av de hastighetssänkningar\r\nsom vi har haft under de senaste åren --\r\nmotsvarande 2 200 ton -- och som nästan inte har\r\nkostat ett enda öre. Mot den bakgrunden är det inte\r\nkonstigt om regeringen funderar över den typen av\r\nproblem.</pre><pre></pre><pre>Anf. 28 OLLE ÖSTRAND (s):</pre><pre>Fru talman! Såvitt jag förstår är vi alla överens om\r\nvikten av att det äldre bilbeståndet kommer bort\r\nfrån vägarna, så att det på det sättet kan bli en\r\nbättre miljö. Jag menar alls inte att det här på något\r\nsätt skulle belasta statsbudgeten. Man måste ha en\r\nbilskrotningspremie för att stimulera ägare till äldre\r\nbilar att på ett lagligt sätt skrota dessa.</pre><pre>Det är i dag vanligt att bilar i 3 000--3 500 kronors-\r\nklassen får ny ägare. På det viset blir dessa bilar\r\nkvar på vägarna. Anledningen till att det finns så\r\ngamla bilar på vägarna är bl.a. den\r\nkontrollbesiktning som utförs av Svensk\r\nBilprovning. I och med att bilarna själva så att säga\r\nskall betala sin egen skrotning måste det finnas en\r\npremie som stimulerar till att man skrotar bilar i\r\nökad utsträckning. Om det exempelvis fanns en\r\npremie om 5 000 kr., skulle -- det är jag övertygad\r\nom -- tusentals bilar som i dag trafikerar våra vägar\r\nskrotas. Men i stället täcker statsbidrag till\r\nkommunerna till 90 % kostnaderna för uppsamling\r\nav gamla bilvrak utmed våra vägar. På det sättet\r\nmåste dock även Andersson och Pettersson som\r\naldrig har ägt några bilar vara med och betala. Det\r\när inte ett riktigt förfarande. Skrotning av bilar\r\nmåste finansieras genom just bilarna.</pre><pre>De bilskrotningsavgifter som tas ut på nybilspriset\r\nskall också täcka kostnader för skrotning av gamla\r\nbilar. Om skrotningspremien kraftigt höjs,\r\nstimulerar man till att bilar skrotas i ökad\r\nomfattning. Och det är vad vi alla vill åstadkomma,\r\nför då bidrar vi ju också till en förbättrad miljö.</pre><pre>Fortfarande anser jag, miljöministern, att det inte\r\nbehövs någon ytterligare utvärdering i detta\r\navseende. Det finns ju ett enigt riksdagsbeslut i\r\nfrågan. Detta beslut innebär krav på en kraftig\r\nhöjning av bilskrotningspremien. Eftersom en enig\r\nriksdag har beslutat om detta är det bara för\r\nregeringen att effektuera det här beslutet. Om man\r\ninte gör det, innebär det att man nonchalerar ett\r\nriksdagsbeslut, och det gör man inte utan vidare.</pre><pre>Anf. 29 ANDERS CASTBERGER (fp):</pre><pre>Fru talman! Birgitta Dahl anför helt plötsligt\r\nmiljöavgiftsutredningen och en samlad bedömning\r\nav denna som ett skäl till att ytterligare avvakta en\r\ntid. Men detta är bara svepskäl.</pre><pre>Vid flera tillfällen då vi har debatterat frågan har\r\nBirgitta Dahl förhalat svaren. Regeringen har ju\r\nännu inte tillsatt miljöavgiftsutredningen. Alltså\r\nvar det fråga om andra skäl då. Nu plockas nya skäl\r\nin för att ytterligare förhala ärendet. Helt plötsligt\r\nutgör också den hemmagjorda krisen nu ett skäl till\r\natt inte göra något på det här området. Precis som\r\nOlle Östrand påpekade innebär en sådan här åtgärd\r\ndock inte någon belastning på statsbudgeten. Det\r\nhandlar om insamlade fondmedel, om pengar som\r\nbilägarna har betalat in. Dessa pengar skall\r\nanvändas just till den här åtgärden och inte till\r\nnågon annan. Då skulle faktiskt -- precis som Sören\r\nNorrby har visat på, men av någon underlig\r\nanledning har Birgitta Dahl, tyvärr, inte ens\r\nkommenterat den saken -- de stora räntebelopp\r\nsom det egentligen rör sig om när det gäller den här\r\nfonden kunna användas till en miljöinsats. Det har\r\nfaktiskt inte saknats tillfällen då vi i riksdagen också\r\nfått veta, Birgitta Dahl, att nästan inga kostnader\r\nbör skys för att verkligen ta itu med miljöåtgärder\r\nsom är angelägna. Här behöver vi knappt sky några\r\nkostnader, här finns pengarna. De finns fonderade.\r\nDessutom finns ett räntebelopp, som inte är litet,\r\nutan tvärtom mycket stort, och som går att\r\nanvända.</pre><pre>Socialdemokraten Olle Östrand, miljöministerns\r\negen partivän, anger ytterligare ett skäl, en\r\nmöjlighet och en metod för hur detta skall kunna gå\r\ntill. Gång på gång lägger vi fram olika förslag. Gång\r\npå gång ger vi olika möjligheter för miljöministern\r\natt verkligen komma loss. Dessutom har en egen\r\nriksdag faktiskt fastslagit att så här skall det bli. Då\r\ngör den socialdemokratiska regeringen platt intet.</pre><pre>Det stod i den socialdemokratiska regeringens\r\nproposition 1975, när skrotningspremier infördes,\r\natt premiebeloppet bör fastställas med beaktande\r\nav att premien skall vara ett verkningsfullt\r\nincitament för bilägare och att premien bör ge\r\nbilägaren ett ordentligt överskott sedan kostnaden\r\nför skrotningen betalats. Anser verkligen Birgitta\r\nDahl att nuvarande nivå uppfyller dessa två krav,\r\nsom socialdemokraterna själva har skrivit under\r\npå?</pre><pre>Anf. 30 Miljöminister BIRGITTA DAHL\r\n(s):</pre><pre>Fru talman! Jag vill bara upplysa Olle Östrand om\r\natt det 90-procentiga bidraget till kommunerna inte\r\nbetalas av Andersson och Pettersson utan av\r\nbilskrotningsfonden.</pre><pre>Anf. 31 OLLE ÖSTRAND (s):</pre><pre>Fru talman! Det var faktiskt någonting som jag inte\r\nvisste om. Oavsett detta finns det en väldig massa\r\npengar i bilskrotningsfonden. Om man höjde\r\nskrotningsavgiften på nybilspriset skulle man\r\nkunna tillföra bilskrotningsfonden ännu mer\r\npengar. Därmed skulle man skapa möjligheter att\r\ngöra den kraftiga höjning av bilskrotningspremien\r\nsom jag var inne på. Därmed skulle man också i\r\nslutändan få bilägarna att snabbare än vad som sker\r\nnu och på lagligt sätt.</pre><pre>Nu är vi på väg ner i en lågkonjunktur. Det har\r\ninneburit att nybilsförsäljningen i Sverige har\r\nminskat med mellan 30 och 35 %. Det innebär i sin\r\ntur att om man inte gör någonting för att stimulera\r\nskrotningen av gamla bilar, kommer ännu fler\r\ngamla bilar att rulla omkring på de svenska vägarna\r\noch spy ut en mängd avgaser som inte är bra.</pre><pre>Det finns hur många anledningar som helst att\r\nsnabbt ta itu med detta problem och lägga fram ett\r\nförslag för riksdagen, utan ytterligare\r\nutvärderingar, så att vi verkligen får en\r\nbilskrotningspremie som stimulerar bilägarna att\r\nskrota sina bilar snabbare.</pre><pre>Anf. 32 SÖREN NORRBY (fp):</pre><pre>Fru talman! Jag tvingas i mitt sista inlägg i den här\r\ndebatten konstatera att miljöministern, som\r\nansvarar för administrationen av en hel del av de\r\npengar som bilskrotningsfonden är till för, inte vet\r\nom pengarna är räntebärande eller inte. Jag har\r\nåtminstone inte fått någon kommentar av\r\nförhållandet att räntebeloppet skulle överstiga 300\r\nmilj.kr., som alltså -- för att använda det uttryck\r\nsom nyss förekom i debatten -- Andersson och\r\nPettersson, dvs. landets bilägare, har bidragit med.</pre><pre>Jag sade i en debatt här i kammaren den 28\r\nnovember 1988 om saldot på ca 250 milj.kr.: Dessa\r\npengar förvaltas inte som en fond. De står på ett\r\nicke räntebärande konto i riksbanken, vilket\r\ninnebär att staten tar ränta på bilägarnas pengar.\r\nPremien eller avgiften är egentligen en pant på\r\nbilarna. Denna pant skall förvaltas.</pre><pre>Det var en varning för två år sedan om att det fanns\r\nanledning att titta närmare på den här frågan. Jag\r\ntycker att två år är en ganska rejält tilltagen tid för\r\natt konstatera det som riksdagens utredningstjänst\r\nnu har konstaterat åt mig.</pre><pre>Det är helt oacceptabelt att det är på det här sättet.\r\nSkall vi få förtroende för pantsystem över huvud\r\ntaget, och dem vill vi ha förtroende för, får vi se till\r\natt pantpengarna förvaltas på ett anständigt sätt. Vi\r\nskulle aldrig acceptera att t.ex. pantsystem för\r\nreturglas eller aluminiumburkar var förknippade\r\nmed att man inte räknade ränta på de pengar som\r\nkonsumenterna ställer till systemets förfogande. En\r\ndel av intäkten för de företag som administrerar\r\npanten blir rimligtvis en ränta. Skall staten få\r\nförsätta sig i ett bättre läge? I alla pantsystem\r\ndiskuterar man just räntans betydelse för att bygga\r\nupp volymen av pengar. Det har man gjort i fråga\r\nom blybatterier. Det har varit ett väsentligt\r\nargument mot panten, eftersom man snabbt måste\r\nfå fram pengar, vilket man kan få med en avgift.\r\nDet väletablerade men misskötta pantsystem som\r\nskrotningspremien på bilar utgör har nu\r\nkonstarerats inte vara det verkningssamma\r\nstyrmedel som det borde vara, dels genom att\r\npremien har hållits för låg, dels genom att fonden\r\ninte har förvaltats på det sätt som riksdagen har\r\nförutsatt.</pre><pre>Överläggningen var härmed avslutad.</pre><pre>5 § Svar på interpellation 1990/91:4 om Sverige\r\noch EG</pre><pre>Anf. 33 Statsrådet ANITA GRADIN (s):</pre><pre>Fru talman! Per Gahrton har ställt ett antal frågor\r\ntill statsministern om Sverige och EG.\r\nInterpellationen har överlämnats till mig.</pre><pre>Per Gahrtons frågor är föranledda av dels de\r\nuttalanden som gjorts av regeringen beträffande\r\nförutsättningarna för ett svenskt medlemskap i EG,\r\ndels de villkor som ställts för ett nära samarbete\r\nmed EG i enlighet med den pågående EES-\r\nförhandlingen.</pre><pre>Regeringens inställning till frågan om svenskt\r\nmedlemskap i EG har redovisats i\r\nregeringsförklaringen. Frågan har dessutom\r\nberörts utförligt i den Europadebatt som hölls i\r\nriksdagen den 10 oktober. Därvid redogjorde\r\nutrikesministern också för bakgrunden till sitt\r\nuttalande i Molde.</pre><pre>Regeringen överlämnade nyligen en skrivelse till\r\nriksdagen om åtgärder för att stabilisera ekonomin\r\noch begränsa tillväxten av de offentliga utgifterna\r\n(Skr. 1990/91:50). Däri återfinns följande avsnitt\r\nom Europapolitiken:</pre><pre>''Våren 1988 fattade riksdagen ett beslut om\r\nSverige och den västeuropeiska integrationen, där\r\ndet bl.a. konstaterades att svenskt medlemskap\r\ninte var ett mål för de diskussioner med EG som då\r\nförestod.</pre><pre>Sedan detta beslut fattades har förutsättningarna\r\nför ett svenskt medlemskap i EG ökat, tack vare\r\nden positiva utvecklingen i Europa. Möjligheterna\r\natt lägga grunden till en ny, varaktig fredsordning\r\nhar förstärkts. ESKs toppmöte i Paris i november\r\nkommer med all sannolikhet att understryka denna\r\npositiva utveckling. De kommande\r\nregeringskonferenserna mellan EGs medlemsstater\r\nkan förväntas ge ökad klarhet beträffande\r\nomfattningen av samarbetet inom EG.</pre><pre>Ett svenskt medlemskap i EG med bibehållen\r\nsvensk neutralitetspolitik ligger i vårt nationella\r\nintresse.</pre><pre>Sveriges intresse för ett EES-avtal mellan EFTA\r\noch EG är oförändrat starkt. Det föreligger ingen\r\nmotsättning, varken praktisk eller principiell,\r\nmellan ett kraftfullt fullföljande av EES-\r\nförhandlingarna och en framtida diskussion om\r\nmedlemskap. Regeringen kommer med all kraft att\r\nverka för att ett politiskt genombrott i EES-\r\nförhandlingarna uppnås före årets slut. Ett EES-\r\navtal skulle ge Sverige möjlighet till fullt tillträde till\r\nEGs inre marknad, då denna genomförs 1 januari\r\n1993. I detta tidsperspektiv saknas alternativ till ett\r\nEES-avtal.</pre><pre>Regeringen eftersträvar ett nytt riksdagsbeslut om\r\nEuropapolitiken som tydligare och i mer positiva\r\nordalag klargör Sveriges ambitioner att bli medlem\r\nav Europeiska gemenskapen. För att bygga under\r\nför en sådan utveckling kommer Sverige att\r\nintensifiera sina ansträngningar att inom ramen för\r\nEuropeiska säkerhetskonferensen medverka till en\r\nny säkerhetsordning i Europa. Förhandlingarna\r\nmellan EFTA och EG om ett EES-avtal fullföljs\r\nmed kraft.''</pre><pre>Per Gahrton frågar på vilka punkter regeringens\r\nnuvarande hållning gentemot EG skiljer sig från\r\nden grundsyn som redovisades i ''metalltalet'' år\r\n1961.</pre><pre>Neutralitetspolitiken är och förblir en\r\nutgångspunkt för regeringens hållning gentemot\r\nEG. Det är därför naturligt att såväl utvecklingen\r\nav EGs inre samarbete, som det säkerhetspolitiska\r\nläget i hela Europa måste ligga till grund för hur\r\nvåra relationer till EG utformas. Detta gällde år\r\n1961. Detsamma gällde inför förhandlingarna med\r\nEEC i början av 1970-talet och så är fortfarande\r\nfallet.</pre><pre>Per Gahrton frågar om regeringen står fast vid att\r\nsamarbetet med EG inte får leda till försämring av\r\nvår trygghetsstandard och om det finns något i vårt\r\nreformverk som vi inte är villiga att ge upp. Jag har\r\nvid upprepade tillfällen svarat på den frågan.</pre><pre>Att trygga den fulla sysselsättningen och den\r\nsociala välfärden är grunden för regeringens\r\npolitik. Vår övertygelse är att ett deltagande i det\r\neuropeiska integrationsarbetet stärker våra\r\nmöjligheter att föra reformarbetet vidare. På allt\r\nfler områden klarar vi inte våra högt ställda\r\nvälfärdsmål utan ett omfattande samarbete med det\r\növriga Europa.</pre><pre>På vissa områden får vi använda nya metoder för att\r\nnå våra mål, på vissa kan vi tjäna som inspiratörer,\r\npå ytterligare andra områden begär vi särlösningar i\r\nväntan på att ribban inom gemenskapen skall sättas\r\nlika högt som hos oss.</pre><pre>Sverige är -- och har av tradition varit -- en öppen\r\nnation. Frihandel och samarbete över gränserna\r\nhar varit en naturligt del i svensk politik. Denna\r\nöppenhet är en förutsättning för vårt ekonomiska\r\nvälstånd och därmed för vår välfärds- och\r\nsysselsättningspolitik. Internationaliseringen\r\ninnebär samtidigt att vi är starkt beroende av\r\nskeenden utanför vårt land. Företagens\r\ninternationalisering har nått långt, och den\r\nprocessen fortsätter oavsett hur vi löser vårt\r\nsamarbete med det övriga Europa.</pre><pre>Också regeringar, parlament och andra organ\r\nmåste samarbeta över gränserna -- det är en chimär\r\natt tro att vår reella suveränitet skulle öka om vi\r\navstod från sådant samarbete. Vår ekonomi är i\r\nmycket stor utsträckning beroende av det övriga\r\nEuropa -- tre fjärdedelar av handeln sker med\r\növriga Västeuropa. Miljöfrågor måste lösas över\r\ngränserna. Vi måste samarbeta över gränserna för\r\natt få impulser och bidra till europeisk kultur, för\r\natt värna om konsumenterna, för att arbeta för\r\njämställdhet och fackliga rättigheter över\r\ngränserna, för att bidra till och dra nytta av\r\nforskning.</pre><pre></pre><pre>Anf. 34 PER GAHRTON (mp):</pre><pre>Fru talman! Jag tackar för svaret, som är lika\r\nkemiskt fritt från probleminsikt som regeringens\r\nolika uttalanden kring EG-frågan dess värre brukar\r\nvara. Mot den bakgrunden är det intressant att läsa\r\nvad Expressen skrev häromdagen under rubriken:\r\n''Vad säger Carlsson, Bildt och Westerberg om\r\nstenarna på vägen?'' Man säger där att också de\r\nsom godtar tanken på svenskt EG-inträde måste\r\nvåga tala högt om stenarna på vägen mot Bryssel.\r\nDe försvinner inte bara för att man undviker att\r\nnämna dem -- någonting som regeringen borde\r\nlyssna till.</pre><pre>Detsamma gäller Svenska Dagbladets\r\nnäringslivssida i dag, där det talas om en enfaldigt\r\npositiv EG-bild i Sverige. Jag tycker att Anita\r\nGradins bild som vanligt är ett typexempel på\r\ndenna enfaldigt positiva EG-bild; det finns där inte\r\nnågra som helst stenar på vägen mot EG och inte\r\nnågra som helst problem.</pre><pre>Anita Gradin säger att utvecklingen av EGs inre\r\nsamarbete skulle ha gjort det lättare för Sverige att\r\nbli fullvärdig medlem. Hur hänger det ihop? Är det\r\ninte i själva verket tvärtom? Är det inte så att just\r\nutvecklingen av EGs inre samarbete på väg mot\r\nekonomisk, monetär, politisk och militär union gör\r\ndet svårare för Sverige än det var 1961 att bli\r\nfullvärdig medlem? Det skapar bl.a.\r\ngrundlagsproblem. Regeringsformen 10:5 säger\r\nsom bekant att man kan bli medlem i en\r\növernationell organisation, om man i begränsad\r\nomfattning överflyttar beslutsrätt. ''I begränsad\r\nomfattning'' -- det gällde kanske för det EG som\r\nfanns för 10--20 år sedan. Nu är de flesta instanser\r\növerens om att det inte gäller längre. De flesta som\r\nhar yttrat sig om vad EG-medlemskap kräver säger\r\natt grundlagen måste ändras för att vi skall kunna\r\nbli EG-medlemmar. Det är intressant att flera\r\nremissinstanser nu också säger att EES-avtal strider\r\nmot gällande grundlag. Enligt remissvar från\r\nhögsta domstolen och regeringsrätten kan vi inte\r\nens ingå ett EES-avtal utan att först ändra på\r\ngrundlagen. Vad har ni planerat att göra åt den\r\nsaken?</pre><pre>Remisstiden utgår i dag, men en del av remissvaren\r\nhar redan kommit in. Det är ett faktum att\r\nregeringsrätten kategoriskt säger att grundlagen\r\nmåste ändras innan vi sluter ett EES-avtal. Vad\r\ntänker Anita Gradin dra för slutsatser av det?</pre><pre>En annan stötesten måste ändå vara neutraliteten.\r\nAnita Gradin håller fast vid att det är neutraliteten\r\nsom vi inte skall offra. Ibland heter det att det bara\r\när om det blir en militärunion som vi inte kan gå\r\nmed i EG. Men det gör kanske inte saken så mycket\r\nlättare -- är det inte i praktiken så att EG nu håller\r\npå att i snabb takt bli en ekonomisk, politisk,\r\nmonitär och säkerhetspolitisk union? Det säger\r\nman själv. Det är så, som Svenska Dagbladet\r\nskriver i dag, att man i Bryssel tar fram mycket mer\r\nbrösttoner mot EG-strukturen än man vågar göra i\r\nSverige. Sverige lägger sig platt på marken och\r\nlåtsas som om EG inte vore vad det i själva verket\r\när. Vad tänker ni göra när EG utvecklas till en\r\nmilitärunion?</pre><pre>Sedan handlar det om tryggheten. Anita Gradin\r\nsade någonting ganska bra i riksdagen den 26\r\njanuari 1989. Hon sade då: Vi kommer inte att\r\nacceptera någon social nedrustning, försämrade\r\nmiljöer, minskat konsumentskydd, urholkad\r\narbetsrätt, eftergifter på jämställdhetsområdet\r\neller försämrade arbetslivsvillkor som pris för en\r\nEG-anpassning. Det kategoriska löftet har vi\r\notaliga gånger velat ha upprepat här i riksdagen. Vi\r\nhar inte fått det upprepat -- vi får till svar en massa\r\nrundsnack där man säger sig hoppas på det ena eller\r\ndet andra. Men faktum är att regeringens\r\nchefsförhandlare inför EFTA-delegationen har\r\nredovisat att man nu går ifrån samtliga undantag.\r\nMan begär rätt att ompröva samtliga undantag. Det\r\nblir inga undantag -- eller hur, Anita Gradin? Blir\r\ndet på någon punkt så att Sverige behåller sina egna\r\nregler? Det måste ju ändå finnas en problematik\r\nhär när regeringen har redovisat 52\r\nproblemområden. Kan vi få redovisat, på vilka av\r\ndem som man kommer att få önskemålen\r\ngenomförda på det sätt som Sverige vill och på vilka\r\nav dem man kommer att vara tvungen att ge efter\r\nför EG. Kommer vi att kunna behålla förbudet mot\r\nasbest, förbudet mot kadmium, förbudet mot PCB,\r\nosv.?</pre><pre>Det handlar här också om gränsskydd och\r\ngränskontroller. För bara två år sedan gjorde en\r\nutredning inom utrikesdepartementet en\r\nkartläggning av alla gränsformaliteter som finns för\r\nvaror. Man kom fram till att det finns 215\r\nförordningar, som vi har som skydd vid våra gränser\r\nmot att få in miljöskadliga varor och andra som vi\r\ninte vill ha in. 32 av dem finns inom miljö- och\r\nenergidepartementets område.</pre><pre>Om vi nu skall avskaffa alla gränskontroller -- vi vill\r\ngärna avskaffa gränskontroller för människor, men\r\nvi vill inte avskaffa gränskontroller för\r\nmiljöskadliga varor -- är det då tänkt att vi skall\r\navskaffa alla dessa 215 förordningar, som strider\r\nmed EGs regler? Det innebär i så fall att vi måste\r\nsläppa in en mängd varor som vi inte vill ha. Hur är\r\ndet egentligen med det -- kan vi inte få klara svar\r\noch inte bara förhoppningar hit och dit: Vilka av\r\ndessa 215 förordningar som handlar om gränsskydd\r\nför miljöfarliga varor skall vi avskaffa för att kunna\r\nanpassa oss till EG?</pre><pre>Det är alltså några frågor som jag skulle vilja ha\r\nsvar på -- hur man skall lösa grundlagsproblemen,\r\nhur man skall lösa gränsskyddsproblemen, hur det\r\när med löftet från den 26 januari 1989 och hur det\r\nskall bli med neutraliteten. Anita Gradin har ju\r\nsjälv i Kommunaktuellt sagt: Jag vill veta vad jag\r\nblir medlem i. Vet Anita Gradin exakt vilket EG\r\ndet är hon vill bli medlem i?</pre><pre>Anf. 35 HADAR CARS (fp):</pre><pre>Herr talman! Regeringens EG-politik förändras\r\nsnabbt och i rätt riktning. Det finns naturligtvis inte\r\nmycket samband mellan de dokument som\r\nstatsrådet åberopar, å ena sidan\r\nregeringsdeklarationen och det som sades i\r\nriksdagens Europadebatt och å andra sidan det som\r\nnu har kommit i krispaketet, men vi gläder oss åt\r\ndet.</pre><pre>I skrivelsen till riksdagen står det att\r\nförutsättningarna för svenskt medlemskap i EG har\r\nökat, tack vare den positiva utvecklingen i Europa.\r\nJag är övertygad om att statsrådet kunde ha lagt till:\r\noch som konsekvens av den erbarmliga\r\nutvecklingen i Sverige.</pre><pre>Sedan talar statsrådet i sitt svar om att man önskar\r\nen tydligare och i mer positiva ordalag klargjord\r\nambition för att Sverige skall bli medlem, och det är\r\nnaturligtvis någonting som gläder oss mycket, inte\r\nminst med hänsyn till alla tidigare nedsättande\r\nomdömen -- inte från statsrådet men från andra\r\nledande företrädare för hennes parti -- när det gällt\r\natt beskriva Europeiska gemenskapen.</pre><pre>Herr talman! Statsrådet säger i sitt svar att\r\nneutralitetspolitiken är och förblir en utgångspunkt\r\nför regeringens hållning gentemot Europeiska\r\ngemenskapen. Som jag förstår det, är den svenska\r\nneutralitetspolitikens mål, och har länge varit det,\r\natt Sverige i händelse av krig mellan NATO och\r\nWarszawapakten skall ha de krigförandes\r\nförtroende för vår beslutsamhet att vara neutrala\r\noch försvara oss mot varje angrepp. Om detta har\r\nvi sedan länge varit eniga.</pre><pre>Nu förändras vår omvärld. Ett stormaktskrig i\r\nEuropa framstår som alltmera osannolikt, kanske\r\nt.o.m. som uteslutet. När detta händer får det, med\r\nlogisk nödvändighet, betydelse för den traditionella\r\nsvenska neutralitetspolitiken. Dess betydelse för\r\nvårt folks säkerhet har bleknat av.</pre><pre>Detta är ingenting vi skall oroa oss över, tvärtom!\r\nSkälet är ju att hotet om ett förödande krig i\r\nEuropa -- ett krig som också vi kunde ha drabbats\r\nav -- är på väg att försvinna. Damoklessvärdet, som\r\nhela vår livstid hängt som en mörk skugga över våra\r\nhuvuden, lyfts bort och sticks i skidan -- dag och\r\nnatt vinter och sommar har vi tvingats leva med\r\ndet -- och det är ju en fantastisk händelse, en seger\r\nför det mänskliga förnuftet, för folkens fredsvilja,\r\nför demokratin, för gemenskapen i Europa.</pre><pre>Verkligheten ändras, neutralitetspolitiken med\r\nden. Men ordet blir kvar, som en flytväst vid\r\nstranden av en uttorkad sjö, som arken på Ararats\r\nberg.</pre><pre>Det må så vara! Men låt bara inte detta bli ett\r\nhinder mot svensk medverkan i en fördjupad\r\neuropeisk integration, en integration omfattande\r\nockså de forna kommunistländerna i Öst- och\r\nCentraleuropa.</pre><pre>Sverige hör hemma i Europeiska gemenskapen.\r\nAnita Gradin och i varje fall delar av den svenska\r\nsocialdemokratin inser detta. Gå då, fru statsråd,\r\nfrån ord -- särskilt från dem som förlorat sin tidigare\r\nbetydelse -- till kraftfull handling!</pre><pre>Anf. 36 PER-OLA ERIKSSON (c):</pre><pre>Herr talman! Europa är som bekant vår\r\nhemmaplan, ekonomiskt, kulturellt och socialt.\r\nDet är ju den delen av världen vi känner\r\nsamhörighet med, och det är i den delen av världen\r\nsom vi skall skapa vår framtid tillsammans med\r\nmiljoner andra människor. Vi drömmer alla om ett\r\nfredens Europa, och det som hänt särskilt det\r\nsenaste året är på alla punkter en glädjande\r\nutveckling.</pre><pre>I vår riksdagskalender finns små tänkvärda ord.\r\nVid vecka 4 står det: ''Vad vore livet om man inte\r\nkunde hoppas?'' Ja, vad vore världen, om man inte\r\nkunde hoppas att utvecklingen fortsätter med\r\navspänning, fred och säkerhet i Europa? Jag tycker\r\natt det är viktigt att vi betonar att arbetet med att\r\nintegrera oss med det övriga Europa måste ha det\r\nlångsiktiga målet att integrationen skall omfatta\r\nhela Europa, såväl Öst- och Väst- som\r\nCentraleuropa.</pre><pre>Jag tror också att det är viktigt att säga att vi\r\nbehöver en betydligt bredare folklig debatt och ett\r\nbredare folkligt engagemang i Europafrågorna än\r\nvad vi har i dag. Det primära är inte nu heller en\r\nårtalsexercis om tidpunkten för ett eventuellt\r\nmedlemskap utan att vi kan lotsa fram ett EES-\r\navtal som kan träda i kraft samtidigt som EGs inre\r\nmarknad står klar vid årsskiftet 1992-1993.</pre><pre>Det brukar i alla sammanhang vara god\r\nförhandlingstaktik att förhandla om en sak i sänder.\r\nDärför skall nu siktet i första hand inriktas på att\r\nlotsa fram ett EES-avtal som står klart när den inre\r\nmarknaden är klar, alltså vid årsskiftet 1992-1993.</pre><pre>Jag tycker att den senaste tidens debatt har präglats\r\nav en betydande flåsighet, av mycket svart eller vitt,\r\nav antingen--eller. Jag tycker att man saknar\r\nnyanserna. Det är också viktigt, som jag sade, att vi\r\nfår en betydligt bredare folklig debatt och en\r\nförankring i de djupa folkleden.</pre><pre>Nu har regeringen gjort EG till en del i\r\nkrispolitiken. Om det kanske man kan säga mycket\r\ni annat sammanhang. Att den ekonomiska\r\npolitiken har havererat för regeringen, det vet vi.\r\nMen möjligheterna till ett bra EES-avtal får inte\r\nhaverera. Vi får inte heller låta den enighet som\r\nuppnåtts mellan de fyra största partierna i Sveriges\r\nriksdag haverera.</pre><pre>Jag tror att det är viktigt att säga att vi följer med\r\nspänning den utveckling som EG befinner sig i. De\r\ntvå regeringskonferenser som kommer till hösten\r\nblir avgörande för Sveriges möjligheter att bli\r\nmedlem i EG, därom råder en tämligen bred\r\nenighet. Om EG väljer, som ett resultat av de\r\nkonferenserna, att bredda sitt samarbete i stället\r\nför att enbart fortsätta att fördjupa det för tolv\r\nsuveräna stater i Västeuropa, om avspänningen i\r\nEuropa fortsätter och ESK-processen resulterar i\r\nen alleuropeisk säkerhetsordning, då har\r\nförutsättningarna för ett medlemskap för det\r\nneutrala Sverige ökat och är inom räckhåll.</pre><pre>En svensk ansökan om medlemskap kan då bli\r\naktuell mycket snart, men det beror alltså på vilken\r\nväg EG väljer, och det vet ingen i dag, inte ens EG-\r\nländerna själva.</pre><pre>Jag tror att det är viktigt att säga, när vi diskuterar\r\nEuropafrågorna och EG-politiken, att tiden inte är\r\nmogen att, som en del näringslivsföreträdare vill,\r\nslänga neutraliteten över bord. Även om vi ser en\r\npositiv utveckling i Europa -- Berlinmuren har\r\nfallit, demokratiseringsprocessen har inletts med\r\nbetydande framsteg i Öst- och Centraleuropa -- är\r\ndet kanske litet för tidigt att göra avkall på den\r\nsvenska neutraliteten.</pre><pre>De som vill slänga den svenska neutraliteten över\r\nbord spelar hasard med Sveriges säkerhet. Jag tror\r\natt det är viktigt att säga att jag ser\r\nneutralietspolitiken som en svensk\r\nförsäkringspremie i det Europa som vi i dag\r\nbefinner oss i.</pre><pre>Jag tror att det behövs tydliga besked från\r\nregeringen i Europafrågan. Det skall inte råda\r\nnågon tveksamhet om vem som har det avgörande\r\ninflytandet i Europafrågan och över\r\nEuropapolitikens utformning. Är det regeringen,\r\nP.G. Gyllenhammar eller någon annan som styr\r\nSverige? Jag lever fortfarande i tron och\r\nförhoppningen att det är regeringen och Sveriges\r\nriksdag som styr Sverige och inte någon direktör i\r\nett större svenskt industriföretag.</pre><pre>Anf. 37 GUDRUN SCHYMAN (v):</pre><pre>Herr talman! Jag önskar också att det vore som\r\nPer-Ola Eriksson hoppas, nämligen att det inte är\r\nnågon direktör som styr Sverige utan att det är\r\nSveriges regering. Jag är inte lika säker på det,\r\nmåste jag säga. Den senaste tidens utveckling får\r\nmig alltmer att tvivla. Jag tycker nämligen att det är\r\ndirektörerna som styr i sken av att det är\r\nmarknaden som påkallar olika insatser och\r\nåtgärder från regeringen. Detta blir enligt min\r\nmening tydligare allteftersom tiden går.</pre><pre>Jag menar också att det är i det perspektivet vi skall\r\nse på EG. Jag blir innerligt trött på pratet om att vi\r\nmåste ta steget in i Europa, att vi skall gå in i\r\nframtiden, att vi inte får isolera oss och att\r\navspänningsprocessen i Europa är avhängig av EG.</pre><pre>Man blandar ihop saker och ting.\r\nEuropautvecklingen, avspänningen och\r\nnedrustningen -- allt det positiva har inte särskilt\r\nmycket med EG att göra. Bakgrunden till EG är\r\nvärldsekonomin, världsekonomins\r\ninternationalisering. Det allt mer transnationella\r\nkapitalets utveckling, framväxten av tre stora\r\nekonomiska maktcentra i världen, framväxten av\r\nden japanska och ostasiatiska marknaden,\r\nframväxten av USA- och Kanadamarknaden,\r\nbehovet av att det västeuropeiska kapitalet går\r\nsamman för att bilda en motkraft till dessa\r\nmarknader -- detta är grunden för EGs hela\r\nverksamhet.</pre><pre>Sedan försöker man läsa in världsfredstankar i\r\ndetta på ett löjeväckande sätt. När Hadar Cars står\r\nhär i talarstolen och talar som om det vore en\r\nradioföljetong blir man nästan tårögd. Det har inte\r\nmycket med EG att göra, skulle jag vilja säga. Det\r\när fromma förhoppningar, vilket också regeringen\r\nägnar sig åt väldigt mycket.</pre><pre>EG är en del av världsekonomins\r\ninternationalisering, men EG förhåller sig\r\nnaturligtvis på ett visst sätt till utvecklingen i\r\nEuropa.</pre><pre>Regeringen och Anita Gradin säger att\r\nförutsättningen för svenskt medlemskap i EG har\r\nökat tack vare den positiva utvecklingen i Europa.\r\nMen då blandar man ihop saker. Den positiva\r\nutvecklingen i Europa -- om hon med det menar\r\nvad som har hänt i Östeuropa -- har inneburit att\r\nden ekonomiska monetära unionen, som EG nu\r\nhåller på att förverkliga, har utvecklats snabbare än\r\nvad man hade tänkt sig. Detta är nödvändigt för att\r\nman på ett traditionellt imperialistiskt sätt skall\r\nkunna förhålla sig till den östeuropeiska\r\nmarknaden.</pre><pre>Vad som händer i övrigt i världen -- i Gulfen, i\r\nPersiska viken -- har påskyndat utvecklingen av den\r\nmilitära, utrikespolitiska enigheten inom EG,\r\nvilket har varit nödvändigt för att man skall kunna\r\nförhålla sig som en stormakt i västra i-världen till\r\ntredje världens länder.</pre><pre>Detta är ett faktum, och denna utveckling pågår.\r\nAnledning är just att EG är en ekonomisk stormakt\r\ni vardande, som också kräver ett utrikespolitiskt,\r\nsäkerhetspolitiskt och militärpolitiskt försvar. Det\r\när ett klassiskt utvecklingsmönster, och detta\r\nblundar man för.</pre><pre>När man pekar på detta och är kritisk får man höra\r\natt man är nationalist och inte vill samarbeta med\r\nEuropa. Men detta är befängt! Varför inte tala\r\nklarspråk?</pre><pre>När jag är ute och debatterar EG, och det gör jag\r\nofta, talar jag också mycket med motståndare --\r\ninte politiker men företrädare för olika ekonomiska\r\nintressen, företag, industrier, osv. Det är\r\nekonomer, som säger att de inte förstår sig på\r\ndebatten i Sverige. Varför talar man inte om att det\r\nockså blir en utslagning när det gäller företag?\r\nKoncentrationen och centraliseringen av den\r\neuropeiska markanden och ekonomin kommer\r\nnaturligtvis att innebära att en mängd företag i\r\nSverige -- småföretag, legotillverkare och\r\nunderleverantörer -- också blir utslagna.</pre><pre>Ingen vill se detta, ingen vill prata om det. Men\r\nekonomerna gör det. Det nödvändiga\r\nskatteharmoniseringen blir ett faktum -- och detta\r\nskall vi återkomma till, Anita Gradin, i samband\r\nmed en interpellation som vi inte hinner med i\r\ndag --, och det får naturligtvis konsekvenser.</pre><pre>Varför vågar man inte tala om det? Varför inte föra\r\nen saklig debatt där vi kan ställa fördelar mot\r\nnackdelar, så att människor har en möjlighet att\r\nsakligt orientera sig i denna fråga?</pre><pre>Varför är det så bråttom? Vi vet att EG inte släpper\r\nin några nya medlemmar förrän efter 1993. Varför\r\när det då så bråttom att man kan köra över\r\ngrundlagen och köra över den breda majoritet av\r\nsvenska folket som vet alldeles för litet om de här\r\nfrågorna? Varför skall vi i december här i riksdagen\r\npressa fram ett beslut på ett område där vi har en\r\nmycket liten aning om hur utvecklingen kommer att\r\nbli? Varför är det så nödvändigt med dessa\r\nsignaler?</pre><pre>Jag vet att frågan har diskuterats i utrikesutskottet\r\noch att åtminstone delar av utrikesutskottet har\r\nuttryckt sig mycket klart om att det handlar om att\r\nge signaler till storfinansen.</pre><pre>Jag undrar om det också är Anita Gradins\r\nuppfattning att det, i den ekonomi vi nu lever i, är\r\nså nödvändigt att ge klara och tydliga besked till\r\njust företagen och storfinansen att man därmed är\r\nberedd att köra över grundlagen och köra över det\r\nsvenska folket och inte tillåta en bred debatt.</pre><pre>Det som är mest upprörande är enligt min mening\r\natt en sådan viktig fråga hanteras så odemokratiskt\r\noch att det tycks vara en självklarhet att man är\r\nberedd att gå in i en fullständigt odemokratisk\r\norganisation. Det är fråga om en organisation där\r\nvi inte har möjlighet att påverka utveckingen, där\r\nvi inte har möjligheter att ta med oss den relativa\r\nvälfärd vi har byggt upp, där vi inte har möjligheter\r\natt föra vårt folks och vårt lands talan utan i stället\r\nskall tala för helheten. Det är nämligen det\r\nmandatet man har i ministerrådet, där Sveriges\r\nrepresentant kommer att sitta.</pre><pre>Varför är det så bråttom att säga att det är det här\r\nvi vill i stället för att utveckla det som vi har? Varför\r\nvågar man inte tala om några alternativa\r\nutvecklingar över huvud taget? Det skulle jag vilja\r\nha svar på.</pre><pre></pre><pre>Anf. 38 CARL FRICK (mp):</pre><pre>Herr talman! I sitt svar säger Anita Gradin: ''Att\r\ntrygga den fulla sysselsättningen och den sociala\r\nvälfärden är grunden för regeringens politik. Vår\r\növertygelse är, att ett deltagande i det europeiska\r\nintegrationsarbetet stärker våra möjligheter att\r\nföra reformarbetet vidare.''</pre><pre>I proposition 50 om ekonomin på medellång sikt\r\nskriver regeringen att den ekonomiska politiken de\r\nnärmaste åren med all kraft måste inriktas på att\r\nvaraktigt nedbringa inflationen och att denna\r\nuppgift måste överordnas andra ambitioner och\r\nkrav. Jag tror att vi kan tolka detta hur vi vill.</pre><pre>Jag har i min hand en skrivelse från rådspresidenten\r\nGuido Carli, en rapport som han har ställt till\r\nstatscheferna i det europeiska rådet så sent som den\r\n27 oktober i år.</pre><pre>Han beskriver där hur det nu inom EG finns en\r\nconsensus, en samstämmig uppfattning, om att det\r\nskall bildas en ekonomisk union. Det innebär att\r\nman skall bilda en ekonomisk union med en enda\r\nvaluta och ha en valutapolitik som bygger på\r\nprisstabilitet. Valutapolitiken skall fastställas av en\r\nenda myndighet, som får bestämma penningpolitik\r\noch räntepolitik för alla inom den ekonomiska\r\nunionen.</pre><pre>Detta innebär enligt Carli att de enskilda staternas\r\nsuveränitet i valuta- och skattepolitiska frågor\r\növerlämnas till denna myndighet. Han hävdar att\r\nmålet för den nya samlade ekonomiska unionen är\r\nprisstabilitet. Vid konflikter mellan prisstabilitet\r\noch arbetslöshet skall prisstabiliteten ha företräde.\r\nJag upprepar: Vid konflikter mellan prisstabilitet\r\noch arbetslöshet skall prisstabiliteten ha företräde.\r\nDetta är ett fantastiskt yttrande.</pre><pre>Centralbankens politiska legitimering skall enligt\r\nCarli ske genom Europaparlamentet, som inte har\r\nnågot egentligt att säga till om.</pre><pre>Det som sägs om den ekonomiska unionen är\r\nmycket intressant ur svensk synpunkt. Det innebär\r\natt vi vid en EG-anslutning kan glömma svenska\r\nfolkets rätt att sig själv beskatta. Våra ekonomiska\r\nförhållanden och vår ekonomiska politik kommer\r\natt bli centraleuropeisk och diktatoriskt fastlagd av\r\nen centralbank, som lutar sig mot ett\r\nskendemokratiskt organ, nämligen\r\nEuropaparlamentet. Centralbanken i den\r\nekonomiska unionen får på så sätt en allmakt över\r\nalla inom unionen. Fundamentala demokratiska\r\nprinciper sätts ur spel.</pre><pre>Man vill hålla nere inflationen genom att hålla hög\r\narbetslöshet. Vi hamnar i en situation som avviker\r\nmarkant från den socialt rättfärdiga politik som vi\r\nhar fört i Sverige under lång tid och med stor\r\nframgång.</pre><pre>Den nya centralbanken och den ekonomiska\r\nunionen kommer att innebära stor arbetslöshet i\r\nSverige. De som säger att hotet om arbetslöshet\r\nfinns på grund av att vi riskerar att inte komma in i\r\nEG, talar helt enkelt inte sant. Det stora hotet är\r\nden ekonomiska unionen, som prioriterar\r\nkapitalägarnas vinstintressen före medborgarnas\r\nväl och ve.</pre><pre>Det vi nu ser komma är en avdemokratisering av\r\nEuropa. Det vi ser är att ett fåtal stora kapitalägare\r\noch stora industrialister griper makten. Inte undra\r\npå att Sankte Pehr Gyllenhammar till varje pris vill\r\nha in Sverige i EG! Det är han och hans gelikar som\r\nvinner på detta, inte medborgarna i gemen.</pre><pre>Hur är det möjligt att en socialdemokratisk\r\nregering och de stora partierna med öppna ögon\r\nvandrar bort från demokrati, självbestämmande\r\noch medinflytande och in i en sorts monetär\r\ndiktatur?</pre><pre>När kommer regeringen att faktiskt upplysa\r\nsvenska folket om vad den planerar för oss\r\nsvenskar?</pre><pre>När kommer massmedia att vakna och kritiskt\r\ngranska de processer som leder till en\r\navdemokratisering av Sverige och Västeuropa?</pre><pre>När kommer regeringen att tala om för svenska\r\nfolket vad som kommer att hända med\r\nsocialförsäkringssystemen och arbetslösheten? Är\r\ninte de nya signaler som regeringen presenterar i\r\nproposition nr 50 ett tecken på att man accepterar\r\nen ökande arbetslöshet, någonting som man redan\r\nhar lovat makterna och makthavarna på\r\nkontinenten för att få komma in i EG?</pre><pre>Hur kommer det sig att regeringen Carlsson säger\r\nnej till en folkomröstning om EG? En folkligt\r\nförankrad politisk rörelse borde inte vara rädd för\r\nvad folket säger. Är regeringen rädd för folket? Är\r\nden rädd att folket kommer underfund med att\r\ndemokratin och medinflytandet i praktiken håller\r\npå att tas bort ifrån oss? Än en gång: Hur är det\r\nmöjligt att kombinera det statsrådet här säger om\r\natt trygga den fulla sysselsättningen med vad\r\nrådspresidenten Carli säger om vad man verkligen\r\nvill prioritera inom den ekonomiska union som man\r\nnu vill ansluta Sverige till -- nämligen att\r\nprisstabiliteten går före precis allting?</pre><pre>Detta är någonting fundamentalt nytt som man är\r\npå väg att föra in i svensk politik. En grundmurad\r\ntes från socialdemokratin om att trygga den fulla\r\nsysselsättningen sätts nu fullständigt vid sidan av,\r\neftersom man vill hävda prisstabiliteten till varje\r\npris. Detta är ett fullständigt enormt avsteg från\r\ngrundmurad svensk politik. Det skulle vara\r\nintressant att veta varför regeringen på detta sätt\r\ngår ifrån denna politik. Jag kan inte se det som\r\nnågonting annat än en fullständig kapitulation för\r\nPehr Gyllenhammar och hans gelikar, de stora\r\nkapitalägarna.</pre><pre>Hela denna process med borttagandet av\r\nvalutaregleringen -- där det gäller att se till att de\r\nstora kapitalägarna så snabbt som möjligt kan\r\nförmera sitt kapital oavsett mänskliga, sociala,\r\nkulturella och ekologiska konsekvenser -- är en\r\nskamlig politik. Det är dags för en ordentlig\r\nomgång i Sverige med en folkomröstning och en\r\nfolkupplysning om vad vi är på väg in i. Det anser\r\njag att den socialdemokratiska regeringen skulle\r\nkunna ställa sig bakom och inte säga nej till.</pre><pre>Anf. 39 MARGARETHA AF UGGLAS\r\n(m):</pre><pre>Herr talman! Lyssnar man till deltagarna i denna\r\ndebatt skulle man kunna tro att det finns en bred\r\nEG-negativ opinion här i Sverige. Mitt intryck är\r\nraka motsatsen. De allra flesta svenskar är positiva\r\ntill Europa och EG och vill gärna delta i det\r\neuropeiska samarbetet. Vi får en möjlighet att se\r\nhur det är med den saken i nästa allmänna val, som\r\nvi ju ganska snart har framför oss, och som vi från\r\nmoderat håll anser skall handla mycket om Europa.</pre><pre>Per Gahrton citerar Expressen, jag tror det var den\r\nfrån i förrgår. Han kunde lika väl ha citerat från\r\ngårdagens Expressen där man kritiserade\r\nregeringen för senfärdighet och svängdörrspolitik.\r\nDet är faktiskt vad vi moderater anser. Vi anser att\r\nregeringen varit mycket senfärdig.</pre><pre>Vi välkomnar att regeringen nu äntligen deklarerat\r\natt det är dess ambition att Sverige skall vara\r\nfullvärdig medlem i EG, eller i varje fall söka\r\nfullvärdigt medlemskap i EG. Sedan gäller det\r\nockså att EG vill ha oss. Det är ju detta vi måste\r\narbeta för. Vi moderater menar att det är hög tid\r\nför Sveriges framtid som välfärds- och\r\nindustrination att nu söka om medlemskap i EG.\r\nDet är hög tid att Sveriges ungdom, som vill leva i\r\nett land med utvecklingsmöjligheter, kan få ta del\r\nav de nya friheterna ute i Europa.</pre><pre>Europa väntar inte på oss. Europa fortsätter sitt\r\nenhetsverk, och dit söker sig i dag inte minst de nya\r\ndemokratierna i Centraleuropa. Vill Sverige vara\r\nmed att arbeta för ett fredligt och fritt Europa med\r\nekonomisk utveckling, måste vi också söka oss till\r\nEG.</pre><pre>Går Sverige inte med i EG, Gudrun Schyman,\r\nkommer vi att fortsätta att sitta på åskådarplats.\r\nDet är kanske inte alltid det sämsta, men jag tror\r\ntrots allt att det svenska folket i det långa loppet\r\ninte kommer att nöja sig med att vara utan rösträtt\r\ni det nya Europa. Kapitalet kan flytta, men vi\r\nsvenskar vill vara med och ha rösträtt i det nya\r\nEuropa.</pre><pre>Anf. 40 Statsrådet ANITA GRADIN (s):</pre><pre>Herr talman! Det är självfallet regering och riksdag\r\nsom skall forma vår Europapolitik, Per-Ola\r\nEriksson. Det är också den utgångspunkten som\r\nregeringen haft. När regeringen i sin skrivelse till\r\nriksdagen talar om ett framtida medlemskap i EG\r\nförutsätts att det är Sveriges riksdag som skall uttala\r\nsig om detta utifrån en analys. Såvitt jag har förstått\r\när det just detta som utrikesutskottet arbetar med\r\nför närvarande. Detta är naturligtvis någonting som\r\nvi kommer att återkomma till.</pre><pre>I det korta perspektivet skall Sveriges position stå\r\nhelt klar, nämligen att EES-avtalet är oerhört\r\nviktigt. Det skall ha högsta prioritet i dagens\r\narbete, eftersom det är viktigt att Sverige kommer\r\nmed i den interna marknaden redan från den 1\r\njanuari 1993.</pre><pre>Jag vill också göra några andra reflexioner.\r\nArbetslösheten är i dag ett hot i Sverige. Varför?\r\nJo, därför att vi har kostat på oss löneökningar som\r\när mycket större än vad tillväxten och\r\nproduktiviteten är. Svenskt näringsliv är inte\r\nkonkurrenskraftigt på samma sätt som tidigare.\r\nVad jag vill säga med detta är, att vi kan tycka vad\r\nvi vill, men Sverige är för sin sysselsättning och för\r\npengar till välfärden oerhört beroende av hur\r\nsamarbetet ser ut utanför våra gränser. Det råkar\r\nvara så, att tre fjärdedelar av vår handel sker med\r\nVästeuropa. Oavsett om vi talar om medlemskap i\r\nEG eller inte är vi oerhört ekonomiskt beroende av\r\nvad som händer inom såväl EFTA som EG om vi\r\nskall behålla jobben och klara av välfärdspolitiken.</pre><pre>Så till några konkreta frågor. Hur ser regeringen på\r\nbehovet av grundlagsändringar? Regeringen har\r\nsänt ut en speciell skrift där vi försökt analysera\r\ngrundlagsfrågorna med utgångspunkt i EES-\r\narbetet. Remisstiden går nu ut, och jag har inte\r\nhunnit att skapa mig en uppfattning om\r\nremissinstansernas ställningstaganden.</pre><pre>Här får regeringen naturligtvis komma tillbaka med\r\növerläggningar med EFTA-delegationen och\r\nkanske också med andra för att se vilka slutsatser\r\nregeringen skall dra av den remissomgång som nu\r\nsker angående just EES-avtalet och grundlagen.\r\nAtt grundlagen sedan måste ändras när vi skall\r\ndiskutera medlemskap är väl självklart. Men det\r\nblir en diskussion på ett senare stadium, om jag har\r\nförstått det hela rätt.</pre><pre>Så kommer vi till problemområdena. Låt mig här\r\nberätta litet om hur regeringen arbetar med\r\nområdet miljö-hälsa-säkerhet. Vi har i dag kommit\r\nfram till två poler i diskussionen. Våra förhandlare\r\nhar förmått EG-sidan att säga att de inte kräver av\r\noss att vi i Sverige skall sänka våra skyddsnivåer och\r\nstandard. Samtidigt har man sagt att man vill främja\r\nfri varucirkulation, dvs. att man skall avveckla\r\nhandelshinder.</pre><pre>Detta kan tyckas vara en svår ekvation att lösa, och\r\nregeringen går till väga på olika sätt. Man kan se att\r\nEG rör sig i vår riktning. I avvaktan på detta kan\r\nman använda övergångsbestämmelser och\r\nkontrollstationer. Vi finner ofta att det finns\r\nlikvärdiga märkningsbestämmelser och ett\r\nömsesidigt erkännande. Men på vissa området,\r\nt.ex. när det gäller farliga ämnen såsom kemikalier,\r\ngår det inte och kommer inte att gå att ha en fri\r\nvarucirkulation. Det var bl.a. detta som Per\r\nGahrton tog upp. När det gäller asbest, kadmium\r\noch liknande får vi se tiden an och påverka inifrån.\r\nMen regeringen är inte beredd att här sänka våra\r\nskyddsnormer.</pre><pre>Gränskontrollerna kommer att bli kvar. Men de\r\nnordiska länderna har nu begärt att vi skall\r\nförhandla om hur gränsformaliteter skall kunna\r\nunderlättas. Det gör vi nu inom EES-\r\nförhandlingarna. Vilka regler vi får till slut -- det får\r\nvi också återkomma till senare i diskussionen.</pre><pre>Anf. 41 PER GAHRTON (mp):</pre><pre>Herr talman! Anita Gradin säger att\r\ngränskontrollerna skall vara kvar. Det är intressant,\r\noch det är möjligt att detta kan genomföras inom\r\nramen för ett EES-avtal. Men nu har allt\r\nförändrats. Nu handlar det inte om EES-avtal\r\nlängre, nu handlar det ju om medlemskap. Nu vill\r\nni ha mandat att förhandla om medlemskap, och\r\ndet skall ni ha redan före jul. Gäller det även att\r\nSverige som fullvärdig medlem skall kunna\r\nupprätthålla gränskontroller, när man inom EG\r\navskaffat gränskontrollerna? Har ni tänkt er det,\r\noch har ni i så fall talat om för EG att Sverige skall\r\nbehålla gränskontroller? Jag tror att man inom EG-\r\nhögkvarteret då blir något förundrad, och jag tror\r\natt man får svårt att acceptera en sådan medlem. Så\r\ndet är utmärkt om ni håller på att gränskontrollerna\r\nskall vara kvar. I så fall har vi klarat av\r\nmedlemskapsdebatten. Det blir inget medlemskap,\r\noch det tycker vi inom miljöpartiet är bra, för det\r\nsamarbete i Europa som är nödvändigt vill vi ha i\r\nandra former.</pre><pre>När det gäller frågan om den fria varucirkulationen\r\när det mycket intressant att Anita Gradin nu säger\r\natt Sverige avser att inte anpassa sig till en av den\r\ninre marknadens grundpelare, nämligen fri\r\nvarucirkulation. Kan vi verkligen lita på detta -- att\r\nSverige inte anpassar sig till principen om helt fri\r\nvarucirkulation, utan kommer att behålla hinder\r\nför fri varucirkulation? Det strider mot EGs inre\r\nmarknads grundpelare. Jag är mycket tacksam för\r\ndet beskedet, och jag hoppas att det håller mer än\r\nnågra minuter, att det verkligen håller hela loppet.\r\nDå har vi nämligen klarat av ett grundläggande\r\nproblem. Men jag tror att man på EG-\r\nförhandlarsidan kommer att bli något förbluffad\r\nnär man plötsligt hör det, med tanke på vad Sverige\r\nhar sagt tidigare -- att man är beredd att acceptera\r\nsamtliga EGs s.k. acquits communautaires.</pre><pre>Sedan har vi problemet med grundlagen. Det är\r\nsjälvklart att man måste ändra på grundlagen för\r\nmedlemskap, säger Anita Gradin. Ja, det är också\r\nett välkommet besked. Det haglar av välkomna\r\nbesked här. Man hoppas bara att de håller i\r\nlängden, när man inom regeringen får klart för sig\r\nvad de innebär. Detta besked innebär nämligen att\r\nman erkänner att fullt medlemskap i EG strider\r\nmot grundlagen i dag. Det är alltså enligt gällande\r\ngrundlag omöjligt för Sverige att bli fullvärdig\r\nmedlem i EG.</pre><pre>Men samtidigt vill ni ju ha ett mandat att förhandla\r\nom medlemskap i EG. Ni uppmanar alltså\r\nriksdagen att ge er mandat att göra någonting som\r\nbryter mot grundlagen -- det är faktiskt det ni gör.\r\nDet är ju icke förenligt med gällande grundlag -- vi\r\när helt överens om det -- att Sverige blir fullvärdig\r\nmedlem i EG. Då måste man väl försöka få\r\nriksdagens majoritet och folket med på att först\r\nändra grundlagen. Lyckas man med det, då kan\r\nman börja förhandla om medlemskap i EG. Men\r\nman kan väl ändå inte börja förhandla om\r\nmedlemskap i någonting som man inte får lov att\r\nvara med i enligt gällande grundlag, om man har\r\nnågon respekt för grundlagen. Men den respekten\r\när kanske inte så stor.</pre><pre>Expressen kan man citera. Poängen är ju att även\r\nvissa ärliga EG-vänner inser att det kan gå åt\r\nhelsike för er som är EG-vänner, om ni inte tar\r\nfakta på större allvar.</pre><pre>Anf. 42 HADAR CARS (fp):</pre><pre>Herr talman! Att Per Gahrton har så begränsade\r\nperspektiv skall inte innebära att svenska\r\nmedborgare tvingas leva med gränskontroller mot\r\nEuropa.</pre><pre>Fru statsrådet pekar här på att det är viktigt att vi\r\nkommer med i den inre marknaden. Jag instämmer\r\ni det. Att vi skall göra det redan den 1 januari 1993\r\när också viktigt. Jag delar även uppfattningen EES\r\när viktigt som ett medel att nå fram dit. Men om vi\r\ninte lyckas med det vi eftersträvar -- för det kan ju\r\nändå inträffa -- måste vi kunna hitta en lösning som\r\nger oss tillträde till den inre marknaden från den 1\r\njanuari 1993 även utan EES. Vi får alltså inte kasta\r\nbarnet ut med badvattnet -- och jag tror inte heller\r\ndet är det som är statsrådets ambition.</pre><pre>Däremot tycker jag att det är synd att hon återfaller\r\ni den övermaga svenska inställning som man alltför\r\nofta möter. I ett avsnitt i sitt svar säger Anita\r\nGradin att vi skall tjäna som inspiratörer. Vi skall\r\nbegära särlösningar i väntan på att ribban mot\r\ngemenskapen skall sättas lika högt som hos oss.</pre><pre>Det är som om vi inte hade någonting alls att lära\r\nav vad de andra har uträttat. Vi skall inspirera den,\r\nvi skall tvinga upp dem. Men de har i flera\r\navseenden utvecklat system, tankar och metoder\r\nsom är minst lika bra som de svenska. Tänk om vi\r\nskulle lära någonting om dem!</pre><pre>Hur är det t.ex. med våra bullernormer? Har inte vi\r\navsaknad av sådana normer jämfört med vad man\r\nhåller på att införa, och har infört, i den europeiska\r\ngemenskapen? Hur är det med jämställdheten och\r\nlagar i det avseendet? Har inte EG utvecklat mera\r\nlagar? Vi bör ha en viss blygsamhet -- det är\r\negentligen bara det jag ville säga.</pre><pre>Gudrun Schyman staplar ord med hög fart, en\r\nmångfald av ord och åsikter om gemenskapen i\r\nEuropa. Det blir en jättehög av oordnade tankar.\r\nOch så konstaterar hon att hon är trött, jättetrött,\r\npå att höra dem som talar om att det finns ett\r\nsamband mellan framgångarna för EG och det\r\ndemokratiska genombrottet i Östeuropa. Men det\r\när precis vad som finns. Utan den styrka, den\r\nvaktslagning kring mänskliga rättigheter, kring\r\nfrihet, demokrati och marknadsekonomi, kring\r\nuppbyggnad av en ekonomisk och politisk kraft,\r\nsom EG innebär, hade man inte kunnat stå emot\r\ndet tryck som kommunismen utövade under lång\r\ntid i Östeurpa; då hade människorna inte fått den\r\nchansen.</pre><pre>Herr talman! Per-Ola Eriksson talar om att de\r\nregeringskonferenser som skall äga rum i höst blir\r\navgörande för om Sverige kan bli med i EG eller\r\ninte. Jag känner igen det där. På 70-talet talade man\r\nom Davignon och Werner. Det enda jag vet är att\r\nvi inte är med på de här konferenserna i höst -- att\r\nvi inte där får vara med och påverka den framtid i\r\nEuropa som också skall vara vår.</pre><pre></pre><pre>Anf. 43 PER-OLA ERIKSSON (c):</pre><pre>Herr talman! Dagens debatt kan ju för en del verka\r\nsom ett eko av många tidigare debatter här i\r\nkammaren om EG-frågan. Gudrun Schyman\r\nstaplar frågorna på varandra. Carl Frick och Per\r\nGahrton söker problem och målar allt i svart. En\r\ndel målar litet väl mycket i vitt.</pre><pre>Men till skillnad från pessimister är jag\r\nutvecklingsoptimist. Jag tror på Europas\r\nmöjligheter, jag tror på de europeiska\r\nmänniskornas vilja att gemensamt forma ett\r\nfredens och ett gemenskapens Europa. Det är i\r\ndetta hela Europa som människor från olika länder\r\nskall kunna skapa sin framtid tillsammans, skapa\r\nmöjligheter för samarbete och gemenskap.</pre><pre>Därför tycker jag att debatten om EG-frågan,\r\neller vår roll i förhållande till det övriga Europa, i\r\nSverige bör nyanseras och föras i något mer positiva\r\ntermer. Världen blir ju mindre, avstånden krymper.\r\nVi lever ju inte i en avskild vrå i den här delen av\r\nvärlden, utan vi är beroende av vår omvärld.</pre><pre>Som har sagts tidigare i den här debatten sker tre\r\nfjärdedelar av vår handel med EFTA- och EG-\r\nområdet. Vi har anledning att utveckla den\r\nhandeln, och vi har också anledning att utveckla vår\r\nhandel med Öst- och Centraleuropa, utan att vi för\r\nden skull stänger dörrarna till u-länderna. Jag\r\ntycker att deras situation också bör belysas och\r\nkomma med i diskussionen när vi utvecklar\r\nEuropafrågan.</pre><pre>Vi har en oerhört spännande tid framför oss.\r\nUngdomen har under 80-talet fått möjligheter att\r\nresa och lära känna Europa. Nu ser vi framför oss\r\nmöjligheter att arbeta varhelst vi vill i det nya\r\nEuropa. Vi får där möjlighet till kulturellt utbyte,\r\nvi får delta i gemensamma forsknings- och\r\nutvecklingsprojekt och vi kan -- det är inte minst\r\nviktigt att poängtera -- gemensamt göra någonting\r\nför att främja och förbättra vår miljö.</pre><pre>Arbetet med att utveckla det nya Europa är givetvis\r\ninte problemfritt. Det är en lång väg att gå. Men\r\nalternativet är ju inte att stiga av från den process\r\nsom pågår, alternativet är att vara med, och\r\nfortsätta.</pre><pre>Hadar Cars riktade sig till statsrådet som talade om\r\ninspiration. Han sade att vi inte skall vara så\r\növermaga att vi tror att vi kan inspirera andra. Men\r\njag tror att det gäller samma sak för Hadar Cars\r\nsom för mig. När jag vill få folk att tycka som jag,\r\nförsöker jag inspirera folk att göra det. Så gör nog\r\nockså Hadar Cars när han är ute och missionerar\r\nom det liberala budskapet. Jag tycker att vi kan\r\nmissionera ute i Europa om de frågor och\r\nvärderingar som vi har. I detta inspirerande arbete\r\när nog Hadar Cars beredd att delta.</pre><pre>Anf. 44 GUDRUN SCHYMAN (v):</pre><pre>Herr talman! Jag vill till Per-Ola Eriksson säga att\r\nanledningen till att jag staplar frågor är att jag\r\nsällan får några svar. Ju mer tiden går och ju mer\r\nEG utvecklas till mycket av det som vi inte vill vara\r\nmed om, desto större blir anhopningen av frågor.\r\nJag är medveten om att frågorna blir fler och fler,\r\nmen de är inte mindre angelägna att ställa för det.</pre><pre>Också jag är optimist. Jag ställer inte upp på\r\nbeskrivningen att vi som är kritiska mot EG skulle\r\nvara pessimister i vad gäller den europeiska\r\nutvecklingen, utvecklingen för freden eller en\r\nalleuropeisk säkerhetsutveckling. Det är att blanda\r\nihop saker. Vi är kritiska mot EGs struktur, bristen\r\npå demokrati, överstatligheten och ambitionen att\r\nbli en ekonomisk, politisk och militär stormakt.</pre><pre>Vi i vänsterpartiet tycker precis som Anita Gradin\r\natt det är väldigt viktigt med ett EES-avtal, men vi\r\nhar ett antal förbehåll för att vi skall kunna\r\nacceptera ett sådant avtal, nämligen att den svenska\r\nsuveräniteten bibehålls, att riksdagen fortfarande\r\nhar möjlighet att stifta lagar och att en mängd regler\r\npå arbetsrättens, socialpolitikens och\r\nmiljöpolitikens områden kan bibehållas. Vi har\r\npunkt för punkt angett förutsättningarna för ett\r\nEES-avtal. Vi vill naturligtvis utveckla Sveriges\r\nfrihandelsavtal med EG, gärna i form av ett EES-\r\navtal, men under förutsättning att vi i Sverige själva\r\nhar någonting kvar. Det tycker jag inte är att vara\r\npessimistisk, utan snarare optimistisk.</pre><pre>Sambandet, Hadar Cars, mellan EG och öst vill jag\r\nbeskriva på det här sättet: sambandet mellan\r\nVästeuropa och utvecklingen i Östeuropa finns att\r\nhämta inom fredsrörelsen i Västeuropa. Denna\r\ninternationella fredsrörelse har ständigt haft\r\nkontakt med illegala rörelser i Östeuropa --\r\nfredsrörelserna, den kristna rörelsen,\r\nstudentrörelserna -- och de människor som har fått\r\nkämpa i det tysta under jorden. Dessa människor\r\nhar fredsrörelsen i väst haft kontakt med och\r\nsamma personer sitter i dag i de östeuropeiska\r\nländernas regeringar. Vi fortsätter att genom\r\nfredsrörelsen och den radikala politiska rörelsen ha\r\nkontakt med dessa personer. Där finns det ett klart\r\nsamband.</pre><pre>När Margaretha af Ugglas säger att Svergie vill bli\r\nfullvärdig medlem i ett fredligt fritt Europa,\r\nblandar hon återigen ihop saker. Fullvärdigt\r\nmedlemskap i EG ger till att börja med just den\r\nåskådarplats som hon inte vill att Sverige skall ha.\r\nMargaretha af Ugglas säger att utan rösträtt i det\r\nnya Europa kommer vi att hamna på åskådarplats.\r\nEtt medlemskap innebär att vi avsäger oss vår\r\nrösträtt i många frågor, eftersom EG-parlamentet\r\ninte har någon beslutanderätt. Då hamnar vi på\r\nåskådarplats. Men Margaretha af Ugglas och jag är\r\nfullständigt överens om att vi vill ha ett fredligt och\r\nfritt Europa. EG är inte målet att nå detta, utan det\r\när ESK-processen och den har inte med EG-\r\nmedlemskap att göra.</pre><pre>Anf. 45 CARL FRICK (mp):</pre><pre>Herr talman! Det intressanta med Anita Gradins\r\nsvar var att hon inte på ett vettigt sätt svarade på\r\nmin fråga om sambandet mellan arbetslöshet och\r\ninflation. Vi måste utgå ifrån vad Guido Carli och\r\npojkarna anser vara det viktiga i den ekonomiska\r\nunionens ekonomiska politik, nämligen att sätta\r\nprisstabiliteten före bekämpande av arbetslöshet.\r\nDetta ligger helt i linje med vad regeringen har\r\nuttalat i sin proposition. Det är viktigt att man gör\r\nklart för oss alla att här håller en mycket markant\r\nsvängning på att ske i den inre svenska politiken. I\r\nsin passningsiver är man numera beredd att ge\r\nmänniskorna på båten och i stället se till att de stora\r\nkapitalägarna tjänar ännu mer pengar. Det är\r\nnaturligtvis därför som Sankte Pehr Gyllenhammar\r\när så utomordentligt intresserad av att påverka\r\nregeringen i den riktning som han uppenbarligen\r\nhar gjort under de hemliga rådslag som han har\r\ndeltagit i -- rådslag som ju av någon anledning inte\r\nprotokollförs.</pre><pre>Vi i miljöpartiet är positiva till hela Europa, men då\r\nskall det också vara ett Europa som är\r\ndemokratiskt. Att tala som Margaretha af Ugglas\r\noch Hadar Cars om Europa, när man i realiteten\r\nmenar en sluten tredjedel av Europa som är klart\r\nodemokratiskt uppbyggt till sin struktur i alla sina\r\nbeslutsprocesser, att kalla det för ett slags frihetens\r\nsymbol är ett fruktansvärt hyckleri. Jag anser att\r\ndet är en skam att i denna kammare tala på det\r\nsättet. Man arbetar enträget och villigt mot bättre\r\nvetande för att avdemokratisera Sverige och våra\r\nbeslutsprocesser.</pre><pre>Trots allt har vi anledning att vara stolta över vad vi\r\nhar åstadkommit i det här landet. Det är ingenting\r\nsom man kan avfärda med ett penndrag. Det finns\r\nall anledning att stå upp inför svenska värderingar,\r\nsvenska politiska erfarenheter och svensk kunskap\r\nom hur vårt land skall styras. Detta är en långsam,\r\nsmygande och förrädisk process som många\r\nmänniskor deltar i på ett sätt som de är djupt\r\nomedvetena om.</pre><pre>Man säger att svenskar är positiva till Europa. Ja,\r\nde är positiva till Europa, men säkert inte positiva\r\ntill ett odemokratiskt Europa, om de finge veta vad\r\ndet är fråga om. Därför är det så utomordentligt\r\nviktigt att regeringen och de politiska partierna här\r\ni landet ser till att det blir en god och fullödig debatt\r\nsom genomlyser problemen med ett EG-\r\nmedlemskap.</pre><pre>Man borde anordna en folkomröstning innan man\r\nförändrar grundlagen. Det står klart att det måste\r\nvidtas en grundlagsförändring innan man startar en\r\nförhandlingsprocess. Det är självfallet som Per\r\nGahrton sade: Man kan inte starta en\r\nförhandlingsprocess som strider mot grundlagen.\r\nDet är häpnadsväckande att man vill trumfa\r\nigenom ett beslut som innebär att man uppmanar\r\nregeringen att göra någonting som inte stämmer\r\nmed grundlagen. Det är utomordentligt\r\nupprörande.</pre><pre>Jag tror att den 11 december kommer att gå till\r\nhistorien som en av de stora skammens dagar för\r\nsvensk demokrati, om det inte blir ett sådant beslut.</pre><pre>Anf. 46 MARGARETHA AF UGGLAS\r\n(m):</pre><pre>Herr talman! Eftersom en frånvarande person har\r\nfått utstå många slängar i den här debatten vill jag\r\nta honom i försvar. Det kan ju faktiskt tänkas att\r\nPG Gyllenhammar är patriot och att det är hans\r\növertygelse att det är bra för Sverige att bli medlem\r\ni EG. Jag tycker att man borde tänka sig in i den\r\ntanken.</pre><pre>Ni som är negativa till EG är isolationister. Ni vill\r\natt Sverige skall fortsätta att sitta på åskådarplats\r\nutan rösträtt i det nya Europa, utan möjlighet att\r\npåverka den utveckling som, vare sig vi vill det eller\r\ninte, Sverige kommer att vara så oerhört beroende\r\nav, även i det svenska folkets vardag. Och ni tycker\r\natt Sverige skall fortsätta att sitta på åskådarplats!</pre><pre>Det är ett politiskt Europa som växer fram, och\r\ndetta Europa vill vi moderater delta i. Vi vill kunna\r\nverka för våra idéer och diskutera dem med andra\r\nsom har andra idéer. Men ni tycker att det är bra att\r\nsitta på åskådarplats. Jag vet inte vad ni är så rädda\r\noch ängsliga för. I Gudrun Schymans fall är det\r\nkanske kommunismens kollaps. Jag vet inte vad det\r\nberor på, men jag tycker att det är synd.</pre><pre>Ni borde säga ja till Europa och vara med och\r\nkämpa för era idéer i det nya Europa.</pre><pre>Anf. 47 Statsrådet ANITA GRADIN (s):</pre><pre>Herr talman! Ja, visst lever vi i en spännande tid.\r\nVi som var unga när andra världskriget tog slut\r\nhoppades redan då att ett samarbete skulle\r\nutvecklas mellan alla länder, så att vi skulle kunna\r\nresa fritt och studera i varandras länder. Men vi blev\r\ndjupt besvikna på grund av murar och det kalla\r\nkriget mellan öst och väst. Nu finns det möjligheter\r\natt forma ett medborgarnas Europa där vi kan\r\nsamarbeta med alla. Den möjligheten skall vi ta\r\nvara på.</pre><pre>Visst, Carl Frick, skall vi vara stolta över vad vi har\r\nåstadkommit i Sverige. Men man måste också\r\nkomma ihåg att det här lilla landet har varit\r\nframgångsrikt tack vare att vi är duktiga\r\ninternationellt. Vi har åstadkommit många resultat\r\ni vårt internationella samarbete, inte bara med\r\nEuropa utan också med andra delar av världen.\r\nDetta har gett resultat i vår ekonomiska utveckling.</pre><pre>Jag håller också med Gudrun Schyman om att det\r\när mycket viktigt med en bred debatt. Vi försöker\r\natt åstadkomma det på olika sätt för att var och en\r\nav oss skall kunna skaffa sig en ståndpunkt när det\r\ngäller vad vi tycker om samarbete mellan EFTA\r\noch EG, vad ett medlemskap i EG kommer att\r\ninnebära, vad har det för fördelar och nackdelar\r\noch vilka konsekvenser det får. Det är precis detta\r\nvi försöker åstadkomma. Vi har alla ett ansvar som\r\nmedlemmar i ett politiskt parti och i olika\r\nfolkrörelser. Mitt intryck är att debatten numera är\r\nmycket bred och att många är engagerade och gör\r\negna skrifter, egna debattböcker m.m. Det tror jag\r\när mycket viktigt.</pre><pre>Liksom Margaretha af Ugglas hoppas jag att vi i\r\nvalrörelsen skall få en bred diskussion om\r\nEuropafrågorna. På det sättet kan vi få väljarnas\r\nförtroende att fortsätta med detta arbete.</pre><pre>Hadar Cars, jag menade inget storsvenskt med det\r\ndär uttrycket. Jag menade att jag i debatten ibland\r\nfår en känsla av att vi skulle vara någon fattig kusin\r\nfrån landet när vi diskuterar med EG eller övriga\r\nEuropa. Det tycker inte jag. Jag tycker faktiskt att\r\nvi också har något att bjuda på. Det finns\r\nnaturligtvis mycket som är intressant i andra länder\r\nsom vi har att lära av. Jag tror att Hadar Cars har\r\nhört mig säga att det faktiskt går att äta andra\r\nländers krusbär och inte bara svenska, även om det\r\när många som tror det. Det tror jag är mycket bra.</pre><pre>Slutligen vill jag säga till Per Gahrton att han skall\r\nlyssna på vad jag sade om hur vi försöker att lösa de\r\nolika frågorna på miljö- och hälsoområdet. Jag ser\r\nlösningar.</pre><pre></pre><pre>Anf. 48 HADAR CARS (fp):</pre><pre>Herr talman! Det här lilla landet har varit\r\nframgångsrikt, Anita Gradin, på grund av att vi har\r\nskickliga forskare, lärare, direktörer och anställda\r\nav alla slag och på grund av att vi har orörda\r\nnaturtillgångar. En annan orsak är att vi har kunnat\r\nsurfa på utvecklingen av en ekonomiskt, snabb,\r\nframgångsrik och stor ekonomisk gemenskap.</pre><pre>Carl Frick beskrev Europa. Han sade att\r\nVästeuropa är odemokratiskt. Tyskland,\r\nFrankrike, Storbritannien, Italien, Holland,\r\nBelgien, Norge och Danmark är odemokratiska.\r\nHan talade om Västeuropa som odemokratiskt. De\r\ninstitutioner som Västeuropa har bygg upp och den\r\neuropeiska gemenskapen -- där man har ett\r\ndirektvalt och folkvalt parlament och ministrar som\r\nföreträder sina regeringar och som inte kan sitta en\r\ndag utan sina resp. länders tolerans -- beskriver han\r\nsom odemokratiskt. Det är en skandal att man skall\r\nbehöva höra sådant i den svenska riksdagen.</pre><pre>Till Gudrun Schyman vill jag säga att jag har stor\r\nrespekt för alla de liberaler, socialdemokrater,\r\nmoderater och andra som under de långa, svåra\r\nåren besökte och höll kontakt med personer som\r\nkämpade för demokrati och frihet i Östeuropa.\r\nGrunden var självfallet underbart att det fanns ett\r\nalternativ till kommunismen på västsidan. Utan det\r\nhade det inte varit lätt. Jag tycker dock att det\r\nkänns konstigt att få den äreprisningen -- inte bara\r\nav politiker, utan även av kyrkliga grupper och\r\nandra -- ifrån just Gudrun Schyman. Hon\r\nrepresenterar ett parti vars kontakter med\r\nÖsteuropa under alla dessa år utgjordes av\r\nkontakter med dem som satt på härskarplatserna,\r\nmed den kommunistiska ledningen av\r\nfolkförtryckarna i Östeuropa. De rövslickarna, som\r\nhon representerade -- jag vet inte om jag får\r\nanvända så hårda ord, herr talman, jag får kanske\r\nta tillbaka det --, de personer hennes eget parti som\r\nlevde och agerade på ett sådant sätt i kontakt med\r\nÖsteuropa, det är det partiet hon tillhör, dem\r\nskäms jag över som svensk, och hon borde också\r\nkunna göra det och inte framhålla det här som\r\nnågot som hon har särskilt mycket heder av.</pre><pre>Tredje vice talmannen anmälde att Carl Frick\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 49 PER GAHRTON (mp):</pre><pre>Herr talman! Med Hadar Cars språkbruk kan man\r\nsäga att Hadar Cars inte tycks kunna öppna\r\nmunnen utan att sprida lögnaktig dynga när det\r\ngäller EG. Carl Frick sade inte att EG-länderna\r\ninte är demokratier. Han sade att EG icke är en\r\ndemokrati. Detta är ett empiriskt faktum som få i\r\nBryssel ifrågasätter.</pre><pre>Margaretha af Ugglas, vi är inte emot Europa. Vi\r\när för Europa. Därför är vi kritiska mot EG. EG är\r\nsom bekant inte Europa.</pre><pre>Per-Ola Eriksson tycker att vi andra målar svart\r\neller vitt. Det är då tryggt att få höra centerns\r\nkristallklara uppfattning om Europa och EG. Vad\r\nmenar Per-Ola Eriksson när han talar om det nya\r\nEuropa? Menar han EG, som så många andra som\r\nanvänder det uttrycket gör? Menar han i stället det\r\nAlleuropa som Olof Johansson brukar tala om och\r\nsom vi också talar om? Det finns ett visst\r\nklarhetsunderskott i centerns uppfattning om EG.\r\nDet hade varit bra för oss alla om det hade kunnat\r\nutredas något tydligare.</pre><pre>Herr talman! Jag blir mer och mer övertygad om att\r\ndet sätt som EG-vännerna driver den här debatten\r\npå, gör att Sverige med säkerhet inte kommer att\r\nbli EG-medlem. Jag är inte ensam om den\r\nuppfattningen. Det är intressant att Svenska\r\nDagbladet, Dagens Nyheter, Expressen och många\r\nandra allt oftare varnar för att EG-vännerna tycks\r\nsakna probleminsikt. Vår allvarligaste kritik mot\r\nregeringen är att man saknar probleminsikt och att\r\nman inte redovisar för- och nackdelar och låter\r\nfolket ta ställning. Man ger i stället en, som Svenska\r\nDagbladet skriver, enfaldigt positiv EG-bild som\r\nom allting är mycket lätt. Som Expressen skriver,\r\nredovisar man inte stenarna på vägen, utan talar\r\nsom om allt var hur lätt som helst.</pre><pre>Sverige kommer inte att bli EG-medlem. Det beror\r\npå att grundlagen omöjliggör ilfart. Grundlagar är\r\ntill för att det skall gå långsamt. Jag tror att\r\ngrundlagen till slut håller, trots att påfrestningarna\r\nfrån attackerna från dem som försöker sabotera är\r\nmycket hårda. Neutraliteten kommer till slut att\r\ngöra medlemskap i en politisk union, som också har\r\nenad säkerhets- och försvarspolitik, omöjlig.</pre><pre>De trygghets- och miljöförluster som är oförnekliga\r\nsom en följd av EG-anslutning, kommer att väcka\r\nsvenska folket. Allt fler kommer att undra om det\r\nverkligen är värt priset, som de efter hand kommer\r\natt få klart för sig.</pre><pre>EGs nya järnridå gentemot Östeuropa kommer att\r\nmedföra att även internationalister kommer att inse\r\natt EG inte innebär internationalism utan\r\nfästningar vid Atlant- och Medelhavskusterna som\r\nkommer att stänga ute östeuropéerna. Den panik\r\nsom man blåser upp för att en del ryssar vill lämna\r\nsitt land, är en av de mest motbjudande aspekterna\r\npå att Ryssland tydligen inte hör till Europa.</pre><pre>Anf. 50 GUDRUN SCHYMAN (v):</pre><pre>Herr talman! Jag vill säga till Anita Gradin att vi\r\när överens om den svenska ekonomins beroende av\r\nden världsekonomiska situationen och kapitalets\r\ninternationalisering. Kan vi också, Anita Gradin,\r\nvara överens om vissa förutsättningar för att ett\r\nEES-avtal över huvud taget skall bli verklighet,\r\nnämligen förutsättningen att ett sådant avtal skall\r\nacceptera vårt lands suveränitet och respektera\r\nden, i den meningen att riksdagens beslutsrätt över\r\nlagar och skatter och våra domstolars\r\nsjälvständighet att döma inte överlåts till\r\növerstatliga och odemokratiska institutioner? Kan\r\nvi vara överens om att Sveriges grundlag\r\nrespekteras? Kan vi vara överens om att ett EES-\r\navtal inte får innebära försämringar av svenska\r\nfackliga rättigheter, arbetarskydds-, hälso- och\r\nmiljölagar och sociala rättigheter? Jag skulle vilja\r\nha ett klart besked om det även är Anita Gradins\r\nuppfattning om hur ett EES-avtal skall se ut.</pre><pre>Till Margaretha af Ugglas skulle jag vilja säga att\r\njag delar hennes uppfattning. Jag tror nämligen\r\nockså att P G Gyllenhammar tycker precis det som\r\nhan säger. Jag är övertygad om att han talar för sin\r\nsak. Det ligger i hans intresse att Sverige blir\r\nmedlem i EG. Ett medlemskap innebär att han kan\r\ngöra vinster. Jag respekterar att han har den\r\nåsikten. Vad jag inte tolererar är när han går ut och\r\ntalar i hela Sveriges befolknings namn i en\r\nallsmäktig viform. Han säger: Vi i Sverige behöver.\r\nVi i Sverige arbetar för litet. Vi i Sverige är för\r\nmycket sjuka. Vi i Sverige behöver en hästkur som\r\ngör att vi kommer till rätta med ekonomin.</pre><pre>Jag känner inte igen mig i detta vi, jag behåller\r\nrätten att tala för mig själv med min egen röst. Det\r\när en demokratisk rättighet. Jag hoppas att\r\nMargaretha af Ugglas är överens med mig om att\r\ndet är en viktig sak.</pre><pre>Till Hadar Cars skulle jag vilja säga att han tar i så\r\natt han nästan kräks när han börjar tala om\r\nrövslickeri. Jag tycker att det vore klädsamt av en\r\nliberal i Sveriges riksdag att respektera alla\r\npolitiska krafter i detta land. Jag tycker inte att\r\nHadar Cars har någon anledning att dra dessa\r\nväxlar på utvecklingen i Östeuropa. Framför allt\r\ntycker jag att han skall respektera alla politiska\r\nkrafter i Sverige. Jag tycker att han skall respektera\r\nalla politiska krafter i det Östeuropa som i dag\r\nfinns. Förutsättningen är att det är fråga om\r\ndemokratiska partier, eller hur? Jag vill påstå att vi\r\ni vänsterpartiet är ett demokratiskt parti. Jag vill\r\npåstå att de radikala krafter som finns i det\r\nÖsteuropa som vi kan se i dag, i form av t.ex.\r\nsocialistiska partier, är demokratiska och\r\nrespektabla krafter. Det är inte den allgörande\r\nmarknaden som är demokrati, Hadar Cars.\r\nDemokrati är vi, och i den bemärkelsen är vi mer\r\nän bara Hadar Cars.</pre><pre>Tredje vice talmannen anmälde att Hadar Cars\r\nanhållit att till protokollet få antecknat att han inte\r\nägde rätt till ytterligare inlägg.</pre><pre>Anf. 51 PER-OLA ERIKSSON (c):</pre><pre>Herr talman! Jag vill till Per Gahrton säga att på\r\nsamma sätt som Olof Johansson talar jag om hela\r\nEuropa. I detta hela Europa ingår EG. EG är en\r\ndel av Europa. Och om EG kan utvecklas till att bli\r\nett alleuropeiskt instrument, på ett sätt som vi från\r\ncenterns sida sedan många år har talat om, då är ju\r\nglädjen så mycket större. Men till skillnad från Per\r\nGahrton säger jag inte alltid nej så fort bokstäverna\r\nE och G kommer på tapeten.</pre><pre>Jag tycker att det finns skäl att säga att det har tänts\r\nett ljus av hopp i det Europa som har varit så\r\nsplittrat och så härjat under många årtionden. Det\r\nhar tänts ett ljus av hopp att skapa detta fredens\r\ngemensamma Europa som vi alla önskar. Detta ljus\r\nlyser litet starkare efter den 9 november i fjol, efter\r\ndet att demokratiseringsprocessen inleddes i Öst-\r\noch Centraleuropa.</pre><pre>Det har i den här debatten visat sig, vilket vi även\r\nkan märka ute i samhället när vi är på olika\r\nsammankomster och när vi talar med släktingar,\r\ngrannar och vänner, att det finns ett\r\ninformationsbehov om vad EG betyder för Sverige,\r\nvad Sverige betyder för EG, och vad Sverige kan\r\nbetyda för hela Europa. Därför kommer\r\ncenterpartiet att föreslå att vi anordnar en brett\r\nupplagd informationskampanj om EG och Sverige,\r\nefter precis samma mönster som vi en gång i tiden\r\nhade statliga resurser till att informera om\r\nenergifrågorna inför folkomröstningen om\r\nkärnkraften. På samma sätt behöver vi en brett\r\nupplagd informationskampanj där vi från\r\nriksdagens sida medverkar genom att ställa resurser\r\ntill förfogande, så att partier och folkrörelser kan\r\nfå tillgång till information och så att vi kan sprida\r\nkunskap om vad Sveriges relationer till övriga\r\nvärlden betyder.</pre><pre>Överläggningen var härmed avslutad.</pre><pre>6 § Meddelande om svar på interpellation\r\n1990/91:67</pre><pre>Anf. 52 TREDJE VICE TALMANNEN:</pre><pre>Jag har fått fatta beslut om att\r\ninterpellationsdebatten som helhet därmed också\r\när avslutad. Orsaken är att debatten med anledning\r\nav den nyss diskuterade interpellationen har tagit\r\nlängre tid än beräknat. Statsrådet Anita Gradin har\r\nandra åtaganden som hon måste fullgöra och är\r\nförhindrad att nu besvara interpellation nr 67. Den\r\nkommer att besvaras vid ett senare sammanträde.</pre><pre>7 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1990/91:46 Nya\r\nomprövningsregler vid uppbörd av inkomstskatter\r\noch socialavgifter m.m.:</pre><pre>1990/91:Sk20 av Bo Lundgren m.fl. (m)</pre><pre>1990/91:Sk21 av Görel Thurdin m.fl. (c)</pre><pre></pre><pre>8 § Anmälan om interpellation</pre><pre>Anmäldes att följande interpellation framställts</pre><pre>den 15 november</pre><pre>1990/91:94 av Lena Öhrsvik (s) till statsrådet Bengt\r\nLindqvist om socialt utsatta barn:</pre><pre>Vi har nyligen fått höra att svenska barn mår bäst i\r\nvärlden. Det är ett mycket gott betyg på vår\r\nvälfärd.</pre><pre>Tyvärr finns det ändå barn som far illa, som vi inte\r\nnår och inte förmår hjälpa. Detta får vi inte blunda\r\nför.</pre><pre>Vi vet att det finns socialt utsatta barn och\r\nungdomar som innan de är myndiga döms till\r\nfängelsestraff eller som hamnar i missbruk eller i\r\nannat självfientligt beteende.</pre><pre>En rad frågor infinner sig. Vilka fel har vi gjort?\r\nKan vi från samhällets sida verkligen inte komma in\r\noch stödja dessa barn tidigare?</pre><pre>Givetvis är en utvecklad generell välfärdspolitik av\r\ngrundläggande betydelse. Vi borde dock göra mer.\r\nHar vi inte möjlighet att positivt särbehandla dessa\r\nbarn, på samma sätt som vi gör exempelvis med\r\nbarn med fysiska handikapp?</pre><pre>Jag kan tänka mig att socialarbetare på mödra- och\r\nbarnavårdscentral skulle kunna göra betydande\r\nförebyggande insatser. Jag kan även tänka mig att\r\nförstärkt föräldrautbildning skulle ha ett stort\r\nvärde. Brottsförebyggande rådet (BRÅ) har också\r\nföreslagit elevassistenter i skolan. Vi har redan nu\r\nen god heltäckande lagstiftning och detta är möjligt\r\nredan inom ramen för denna, bra exempel finns på\r\nolika håll.</pre><pre>Självfallet är det också en fråga om resurser, delvis\r\nockså om olika huvudmän. Den som investerar ser\r\ninte alltid resultatet i form av mindre utgifter för\r\nvård, arbetsmarknadsåtgärder, sjukförsäkring,\r\nminskat produktionsbortfall m.m. En\r\nomfördelning av resurserna, så att effekterna av de\r\nolika åtgärderna blir tydligare för dem som arbetar\r\nmed dem, kanske är nödvändig.</pre><pre>Mot bakgrund av detta vill jag fråga bitr.\r\nsocialministern:</pre><pre>1.  Hur skall vi från samhällets sida bättre stödja\r\nsocialt utsatta barn?</pre><pre>2.  Räcker nuvarande lagstiftning?</pre><pre>3.  Kan vi nå längre genom att fördela resurserna\r\nannorlunda?</pre><pre>9 § Anmälan om frågor</pre><pre>Anmäldes att följande frågor framställts</pre><pre>den 15 november</pre><pre>1990/91:186 av Knut Wachtmeister (m) till\r\nstatsrådet Erik Åsbrink om bilersättningar:</pre><pre>Skatteavdraget för färd i tjänsten med egen bil är\r\n12 kr/mil. Överstiger ersättningen 25 kr/mil skall\r\narbetstagaren skatta för mellanskillnaden medan\r\narbetsgivaren enligt riksskatteverket skall betala\r\narbetsgivaravgift på hela beloppet.</pre><pre>Avser statsrådet föreslå någon ändring i denna\r\nuppenbara skevhet?</pre><pre>1990/91:187 av Mariana Wallin (fp) till\r\nsocialministern om försäkringskassorna och det s.k.\r\nohälsotalet:</pre><pre>Regeringen har deklarerat att det s.k. ohälsotalet\r\nskall sänkas under de närmaste åren. Ambitionen\r\när att under fem år sänka ohälsotalet med tio dagar.\r\nEn betydande resurs som konkret skulle arbeta\r\nmed denna uppgift var de tjänstemän vid\r\nförsäkringskassorna som i samband med införandet\r\nav sjuklönen blev frigjorda från nuvarande\r\narbetsuppgifter. Sjuklönereformen skulle frigöra ca\r\n2 300 tjänstemän vid försäkringskassorna.</pre><pre>Regeringen har dock aviserat att sjuklönereformen\r\ninte skall genomföras. Så denna resurs är inte\r\nlängre disponibel i samband med arbetet att sänka\r\nohälsotalet. Regeringen har i propositionen\r\n1990/91:59 om vissa ändringar i sjukförsäkringen\r\nm.m. föreslagit olika ändringar i sjukersättningen.\r\nDe förslag regeringen har föreslagit har den\r\nnackdelen att de enligt riksförsäkringsverket ställer\r\nkrav på nya personella resurser hos\r\nförsäkringskassorna. Dessa två faktorer, ingen\r\ngenomförd sjuklönereform och nya regler för\r\nsjukersättning, medför att det inte blir några\r\nresurser över hos försäkringskassorna för att sänka\r\nohälsotalet.</pre><pre>Med anledning av det ovan anförda vill jag ställa\r\nföljande fråga:</pre><pre>Vilka initiativ avser regeringen att vidta för att\r\nförsäkringskassorna skall få reella möjligheter att\r\nmedverka till att sänka ohälsotalet?</pre><pre>1990/91:188 av Lennart Brunander (c) till\r\nindustriministern om tekostödet:</pre><pre>Riksdagen har på regeringens förslag beslutat anslå\r\nmedel för industripolitiska åtgärder för svensk\r\ntekoindustri under en treårsperiod. Detta\r\npåpekade industriministern i en\r\ninterpellationsdebatt med mig den 9 november.</pre><pre>Budgetåret 1989/90 anslogs 85 milj. kr. via statens\r\nindustriverk. Tre veckor före budgetårets utgång,\r\nden 7 juni 1990, beslutade regeringen utan\r\nriksdagens hörande att av ingående reservationer\r\nden 1 juli 1989 får 26 milj. kr. ej disponeras.</pre><pre>Enligt vad jag fått veta så kommer 5,9 milj.kr. från\r\nbudgetåret 88/89. Mellanskillnaden, dvs. 20,1\r\nmilj.kr., har redan varit intecknad av olika\r\nbidragsbeslut under budgetåret. Konsekvensen av\r\nregeringens åtgärd har alltså blivit en ren\r\nlikviditetsindragning för SIND inom\r\nbranschprogram teko med 20,1 milj.kr.\r\nÅtstramningseffekten blir kännbar under\r\ninnevarande budgetår och till stort men för de\r\ntekoföretag som planerat söka stöd för bl.a.\r\nrationaliseringsinvesteringar och exportstöd. Det\r\när anmärkningsvärt att regeringen gör så här i det\r\nvärsta krisläget för svensk teko och\r\ntekosysselsättning på många år.</pre><pre>På vilka grunder undanhåller regeringen genom sitt\r\nbeslut 20,1 milj.kr. av det tekostöd riksdagen\r\ntidigare beslutat om både vad gäller\r\nstorleksordning och huvudsakliga\r\nanvändningsområden?</pre><pre>1990/91:189 av Elisabeth Fleetwood (m) till\r\nstatsrådet Göran Persson om objektiv\r\nskolundervisning:</pre><pre>Vilka åtgärder avser skolministern vidta för att\r\ntillförsäkra våra elever en objektiv undervisning?</pre><pre>1990/91:190 av Elisabeth Fleetwood (m) till\r\njustitieministern om kvinnojourerna:</pre><pre>Antalet förföljda och misshandlade kvinnor i\r\nSverige ökar. För dessa utgör kvinnojournerna en\r\ntillflyktsort och ett nödvändigt stöd i en ofta\r\nkatastrofal situation. Enligt uppgifter från\r\nsocialstyrelsen skulle kvinnojourernas verksamhet,\r\nom den bekostades av kommunerna själva, uppgå\r\ntill 50 milj.kr. I dag lämnas ett toalt stöd om 12,5\r\nmilj.kr. I flera kommuner hotas verksamheten av\r\nnedläggning.</pre><pre>Vilka åtgärder avser justitieministern vidta från\r\nstatens sida för att förmå våra kommuner att\r\nsäkerställa kvinnojourernas verksamhet?</pre><pre>10 § Kammaren åtskildes kl. 15.07.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 5 § anf 34 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}