{"dokumentstatus":{"dokument":{"hangar_id":"2387761","dok_id":"GG0981","rm":"1992/93","beteckning":"81","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"81","slutnummer":"0","datum":"1993-03-23 00:00:00","systemdatum":"2005-10-27 13:59:10","publicerad":"1993-03-23 00:00:00","titel":"Riksdagens snabbprotokoll 1992/93:81 Tisdagen den 23 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{B4606E23-F242-465A-ACCD-B526B90001BD}","dokument_url_text":"http://data.riksdagen.se/dokument/GG0981/text","dokument_url_html":"http://data.riksdagen.se/dokument/GG0981","dokumentstatus_url_xml":"http://data.riksdagen.se/dokumentstatus/GG0981","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:81</div>\r\n<div class=\"sidhuvud_datum\">Tisdagen den 23 mars</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 17 mars.</pre><pre>2 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:100</pre><pre>Till riksdagen</pre><pre>Gudrun Schyman har till mig ställt interpellation\r\n1992/93:100 om lönediskriminering av kvinnor.</pre><pre>Då första interpellationsdebatt vid vilken jag kan\r\nnärvara är den 19 april får jag härmed anmäla att\r\nmitt svar på interpellationen inte kan avges förrän\r\nvid denna tidpunkt.</pre><pre>Stockholm den 16 mars 1993</pre><pre>Bengt Westerberg</pre><pre>Interpellation 1992/93:96</pre><pre>Till riksdagen</pre><pre>Härmed får jag meddela att jag inte kan besvara\r\ninterpellation nr 1992/93:96, ställd av Hans Göran\r\nFranck, om konsekvensutredningen om alternativ\r\ntill EG-medlemskap m.m. inom föreskrivna 30\r\ndagar.</pre><pre>Anledningen är att jag och interpellanten icke\r\nkunnat finna en gemensam möjlig tidpunkt för\r\ninterpellationssvaret.</pre><pre>Efter samråd med interpellanten har\r\növerenskommits att interpellationen kan besvaras\r\nden 23 april.</pre><pre>Stockholm den 16 mars 1993</pre><pre>Ulf Dinkelspiel</pre><pre>Interpellationerna 1992/93:98 och 99</pre><pre>Till riksdagen</pre><pre>Jag har fått två interpellationer med nr 1992/93:98\r\nav Anita Johansson och 1992/93:99 av Sten Östlund\r\nom det nya statsbidragssystemet.\r\nInterpellationerna kommer ej att besvaras inom\r\nutsatt tid på grund av att både interpellanterna och\r\njag är på resa utomlands.</pre><pre>Interpellationerna kommer i stället att besvaras\r\nden 23 april.</pre><pre>Stockholm den 17 mars 1993</pre><pre>Anne Wibble</pre><pre>3 §  Svar på fråga 1992/93:417 om asylsökandes\r\nrätt att arbeta</pre><pre>Anf. 1  Kulturminister BIRGIT FRIGGEBO\r\n(fp):</pre><pre>Fru talman! Margitta Edgren har, mot bakgrund av\r\natt asylsökande har rätt att arbeta, om\r\nInvandrarverket bedömer att verkets beslut i\r\närendet inte kommer att kunna fattas inom fyra\r\nmånader, frågat mig om regeringen avser att\r\nklargöra att den asylsökande har rätt att arbeta och\r\nförsörja sig, också efter det att ansökan om asyl har\r\navslagits av Invandrarverket och överklagats till\r\nUtlänningsnämnden.</pre><pre>Margitta Edgren har i sin fråga också redovisat att\r\nhon vid ett studiebesök erfarit att rätten att arbeta\r\nskulle upphöra i och med att Invandrarverket som\r\nförsta instans beslutar att avslå ansökan om\r\nuppehållstillstånd.</pre><pre>Uppgiften att en asylsökande med rätt att arbeta\r\ninte skulle ha tillåtelse att fortsätta att arbeta och\r\nförsörja sig under den tid som handläggningen av\r\nett överklagande till Utlänningsnämnden tar är inte\r\nkorrekt.</pre><pre>Enligt 4 kap. 3 a § utlänningsförordningen\r\n(1989:547) är en asylsökande undantagen från\r\nskyldigheten att ha arbetstillstånd om Statens\r\ninvandrarverk bedömer att verkets beslut i ärendet\r\ninte kommer att kunna fattas inom fyra månader\r\nfrån ansökan. Undantaget gäller fram till dess\r\nlagakraftvunnet beslut föreligger i ärendet. Har\r\nInvandrarverkets avvisnings- eller utvisningsbeslut\r\növerklagats till Utlänningsnämnden gäller\r\nundantaget fram till dess att nämnden fattat beslut\r\ni ärendet.</pre><pre>Invandrarverket utfärdar särskilda bevis om\r\nundantag från skyldigheten att ha arbetstillstånd\r\nför asylsökande. Av dessa bevis framgår också klart\r\natt undantaget gäller fram till dess lagakraftvunnet\r\nbeslut i ärendet föreligger.</pre><pre>Anf. 2  MARGITTA EDGREN (fp):</pre><pre>Fru talman! Jag är tacksam mot kulturministern för\r\natt hon har gjort dessa klarlägganden. Det är tydligt\r\natt detta har missförståtts ute i landet. Jag besökte\r\nArlöv i Skåne, där jag blev uppmärksam på detta.\r\nEfter det att jag skrev min fråga har\r\nsocialsekreterare på flera orter hört av sig. De har\r\nsamma uppfattning, dvs. en missuppfattning. Det\r\när därför bra att det nu är klarlagt.</pre><pre>Jag har ytterligare frågor på samma tema som gäller\r\nproblem som jag också har blivit uppmärksammad\r\npå. Det gäller en kurdisk kvinna från Falkenberg\r\nsom skulle ha kunnat få arbete i en verksamhet som\r\nmotsvarar kyrkans barntimme. Hon har fått nej\r\nfrån Invandrarverket, trots att hon redan har väntat\r\nmer än fyra månader. Kan ett skäl till avslaget i det\r\nfallet vara att kvinnan för närvarande har fått ett\r\ns.k. inhibitionsbeslut?</pre><pre>Ändras det ställningstagande som kulturministern\r\nhar redogjort för i sak om en asylsökande under\r\nväntetiden byter asylskäl, dvs. gifter sig eller får\r\nnågon annan anknytning till landet?</pre><pre>Anf. 3  Kulturminister BIRGIT FRIGGEBO\r\n(fp):</pre><pre>Fru talman! Jag vill först svara på den sist ställda\r\nfrågan. Bedömningen av om man skall få arbeta\r\nutan arbetstillstånd gör Invandrarverket\r\nomedelbart efter det att ansökan har kommit in.\r\nOm bedömningen är att det kommer att ta mer än\r\nfyra månader för verket att fatta ett beslut skall ett\r\nintyg om att den sökande har rätt att arbeta\r\nutfärdas. Ett beslut kan överklagas till\r\nUtlänningsnämnden. Vid ett överklagande har man\r\nkanske nya skäl att anföra. Man har då, som svaret\r\nvisade, rätt att fortsätta med det arbete som man\r\nkan ha skaffat sig. Det ändrar således ingenting i\r\nsak.</pre><pre>Jag är inte säker att jag kan svara exakt på den\r\nförsta frågan. Ett avslagsbeslut kan inhiberas\r\ndärför att man kanske skall göra ytterligare\r\nundersökningar. Då finns i och för sig ett\r\nlagakraftvunnet avvisningsbeslut. Det är möjligt att\r\nrätten att arbeta förfaller i en sådan situation. Detta\r\när dock en mera allmän bedömning som jag gör\r\nutan att ha kontrollerat saken särskilt noga.</pre><pre>Anf. 4  MARGITTA EDGREN (fp):</pre><pre>Fru talman! Tack för svaren på mina två frågor.</pre><pre>Även när det gäller inhibitionen handlar det om\r\nsamma typ av fall. Någon som har ett arbete bör väl\r\nkunna få behålla det tills dess att avvisningen skall\r\nverkställas. Oavsett vilka skälen är till att\r\navvisningen inte kan göras när beslutet fattas bör\r\ndet faktum att den sökande har ett arbete och kan\r\nförsörja sig ta över.</pre><pre>Även när det gäller tolkningen av asylskäl\r\nförekommer missförstånd ute i Sverige om att ifall\r\nman byter asylskäl under väntetiden förlorar man\r\nsitt arbetstillstånd. Jag tycker att det vore bra om\r\ndet på något sätt skulle framgå för Invandrarverket\r\natt man kanske behöver förtydliga sig på dessa\r\npunkter, så att människor som väntar i Sverige inte\r\nskall bli uppsagda.</pre><pre>Anf. 5  Kulturminister BIRGIT FRIGGEBO\r\n(fp):</pre><pre>Fru talman! Som jag sade i svaret får man en\r\nhandling av vilken det framgår att när det finns ett\r\nlagakraftvunnet beslut i ärendet förfaller rätten att\r\narbeta. Bakgrunden är att vi inte vill få\r\nföljdeffekten att personer som kanske försöker\r\nundanhålla sig ändå har rätt att arbeta och försörja\r\nsig. Det skulle inte stämma överens.</pre><pre>Invandrarverket svarar självfallet på frågor om vad\r\nsom gäller. De asylsökande har alltid den\r\nmöjligheten att få svar, bl.a. på förläggningarna.</pre><pre>Anf. 6  MARGITTA EDGREN (fp):</pre><pre>Fru talman! Det utgår jag också ifrån. Men tydligen\r\nhar något blivit fel i dessa fall. De båda personerna\r\nsom har fått sluta sitt arbete efter det första avslaget\r\nfinns inom samma kommun. Det kan bero på att\r\njust den kommunen har gjort en egen tolkning. Jag\r\nskall omedelbart översända det här svaret till den\r\nkommunen. Jag tackar än en gång för svaret.</pre><pre>Överläggningen var härmed avslutad.</pre><pre>4 §  Svar på fråga 1992/93:419 om\r\nförsäkringsskydd för flyktingar</pre><pre>Anf. 7  Kulturminister BIRGIT FRIGGEBO\r\n(fp):</pre><pre>Fru talman! Harald Bergström har frågat mig om\r\nregeringen har för avsikt att utvidga den försäkring\r\nsom Statens invandrarverk tecknar för asylsökande\r\nsom medverkar i organiserad sysselsättning i\r\nInvandrarverkets regi till att också omfatta de\r\nasylsökandes fritidsaktiviteter.</pre><pre>De asylsökande får regelmässigt information av\r\nInvandrarverkets personal om behovet av\r\nförsäkringar i samband med att de flyttar in på en\r\nförläggning. En del skaffar sig också ett personligt\r\nförsäkringsskydd. I princip skulle staten genom\r\nInvandrarverket i stället kunna teckna försäkring\r\nkollektivt för de asylsökandes fritid.</pre><pre>Enligt vad jag erfarit har Invandrarverket\r\nemellertid inte några planer på att ta initiativ i den\r\nriktningen. Invandrarverkets principiella\r\ninställning är att verket inte skall ta över det ansvar\r\nsom vilar på den enskilde individen. Verket menar\r\natt asylökande liksom andra privatpersoner själva\r\nhar att svara för och bedöma sitt behov av ett\r\npersonligt försäkringsskydd. En annan ordning\r\nskulle dessutom medföra kostnadsökningar för\r\nstaten.</pre><pre>Jag delar verkets uppfattning och har inte för avsikt\r\natt ta några egna initiativ i syfte att utvidga de\r\nförsäkringar som de asylsökande nu omfattas av till\r\natt även gälla deras fritid.</pre><pre>Anf. 8  HARALD BERGSTRÖM (kds):</pre><pre>Fru talman! Jag vill tacka ministern för det svar som\r\njag har fått. Det var väl inte direkt överraskande.</pre><pre>Jag måste tillstå att jag i långa stycken delar synen\r\npå att en försäkring är en privatpersons ensak, men\r\ndet finns en orimlighet som jag vill peka på.</pre><pre>En cyklist körde på och skadade en bil. Bilföraren\r\nfår själv betala skadan på sin bil, eftersom\r\ncyklisten -- invandraren, flyktingen -- inte var\r\nförsäkrad. Om cyklisten i stället hade kört en bil,\r\noch denna bil hade varit oförsäkrad, hade\r\nTrafikförsäkringsföreningen tagit över och betalat\r\nskadorna på den skadelidande partens bil. I detta\r\nligger en orimlighet som man kanske skulle se något\r\npå.</pre><pre>När en sådan här incident inträffar, då någon lider\r\nskada och det visar sig att han inte kan få ersättning,\r\när det inte särskilt bra. Jag har ett exempel på en\r\nbildörr som blev ordentligt inbucklad av en cyklist.\r\nDet sprider sig just inte någon vällukt av\r\nkommentarerna om vad invandrarna tar sig för i\r\nsamhället där förläggningen finns.</pre><pre>Jag undrar om det ändå inte finns anledning att man\r\nnågot ser över detta och kanske under själva\r\nasyltiden förser invandrarna med en\r\nfritidsförsäkring.</pre><pre>Anf. 9  Kulturminister BIRGIT FRIGGEBO\r\n(fp):</pre><pre>Fru talman! Harald Bergström tar nu upp en\r\ngenerell fråga om försäkringsskydd, inte bara det\r\nsom gäller för asylsökande utan för hela svenska\r\nfolket. Jag tror att det är ganska viktigt att vi inte\r\nhar särregler för de asylsökande eller för\r\ninvandrarna.</pre><pre>Den kritik som har riktats, och som jag ofta delar,\r\nmot hur asylsökande behandlas är att det är för\r\nmycket av omhändertagande, för mycket av\r\npassivisering och att man för litet ser till att de\r\nasylsökande själva är aktiva och kan ta hand om\r\nsina egna villkor och omständigheter.</pre><pre>Vi är i full färd med att göra förändringar, t.ex. vid\r\nflyktingmottagandet, så att dessa individer kan få\r\nstyra sina liv mer. Det är en ganska viktig principiell\r\nfråga att myndigheter, stat och andra inte tar över\r\nalltför mycket av individens eget ansvar för sin\r\nprivata situation.</pre><pre>Anf. 10  HARALD BERGSTRÖM (kds):</pre><pre>Fru talman! Detta håller jag med om, men vi får\r\ninte glömma att vi här har människor som kommer\r\nfrån en helt annan kulturtradition. De kanske inte\r\nvet riktigt hur detta fungerar. Som jag har förstått\r\ndet förekommer det ganska ofta -- för att inte säga\r\nväldigt ofta -- att det finns människor som är\r\noförsäkrade.</pre><pre>Jag har i mina papper flera exempel på att\r\ninvandrare kör med oförsäkrade bilar. Det är\r\nmycket lätt att kontrollera.</pre><pre>Detta är då inte fråga om någon generell\r\növergripande åtgärd. Det gäller en kort tid tills de\r\nhär invandrarna har lärt sig hur det fungerar. På\r\ndetta sätt kunde vi undvika att vi ytterligare spär på\r\nett gryende främlingshat hos många.</pre><pre>Anf. 11  Kulturminister BIRGIT FRIGGEBO\r\n(fp):</pre><pre>Fru talman! Harald Bergström håller med mig om\r\nden principiella uppfattningen men vill göra ett\r\nundantag.</pre><pre>Det är alltför ofta som vi här i riksdagen har den\r\ninställningen att det just när det gäller en viss fråga\r\nskall göras ett undantag.</pre><pre>Det är viktigt att förläggningarna informerar de\r\nasylsökande om vilka regler som gäller, inte minst\r\natt man skall teckna en bilförsäkring. Jag är\r\nmedveten om att det på sina håll har varit och är ett\r\nvisst problem med att man kör omkring med\r\noförsäkrade bilar. Det är naturligtvis inte\r\nacceptabelt. Förläggningspersonalen har en viktigt\r\nuppgift att informera de asylsökande om denna\r\nsituation.</pre><pre>Anf. 12  HARALD BERGSTRÖM (kds):</pre><pre>Fru talman! Tack, det svaret räcker. Men jag har\r\nändå pekat på ett problem. Det är inte särskilt\r\nskojigt att få någonting sönderslaget och sedan stå\r\ndär med betalningsansvaret.</pre><pre>Överläggningen var härmed avslutad.</pre><pre>5 §  Svar på fråga 1992/93:420 om asyl för\r\nhomosexuella</pre><pre>Anf. 13  Kulturminister BIRGIT FRIGGEBO\r\n(fp):</pre><pre>Fru talman! Barbro Westerholm har frågat mig\r\nvilka åtgärder jag ämnar vidta för att flyktingar som\r\nförföljs i sitt hemland på grund av sin sexuella\r\nläggning skall kunna beviljas asyl i Sverige.</pre><pre>Jag vill framhålla att jag finner det oacceptabelt att\r\nmänniskor förföljs på grund av sin sexuella läggning\r\noch att det också därför är viktigt att dessa liksom\r\nandra förföljda kan erbjudas ett skydd i Sverige.</pre><pre>Enligt gällande lagstiftning kan människor som i ett\r\nland förföljs på grund av sin sexuella läggning\r\nerhålla uppehållstillstånd i Sverige. Det vanligaste\r\när att de beviljas tillstånd av humanitära skäl. Varje\r\nasylansökan bedöms individuellt och utifrån det\r\nskyddsbehov som kan föreligga i det enskilda fallet.</pre><pre>Regeringen har nyligen tillsatt en parlamentarisk\r\nkommitté för översyn av invandrarpolitiken samt\r\ninvandrings- och flyktingpolitiken. Av direktiven\r\nframgår att en huvuduppgift för utredningen är att\r\nden skall se över hur människor från andra länder\r\nsom söker en fristad undan förtryck av olika slag\r\nskall kunna få detta tillgodosett i vårt land. Detta\r\ninkluderar av naturliga skäl även människor som\r\nförföljs på grund av sin sexuella läggning.</pre><pre>Mot bakgrund av den nyligen tillsatta\r\nparlamentariska utredningen och att nuvarande\r\nlagstiftning ger möjlighet att bevilja denna kategori\r\nförföljda ett skydd i Sverige finner jag det inte\r\npåkallat att för dagen föreslå någon förändring av\r\nlagstiftningen enbart i detta avseende.</pre><pre>Anf. 14  BARBRO WESTERHOLM (fp):</pre><pre>Fru talman! Jag tackar statsrådet för svaret.</pre><pre>Jag är glad över att statsrådet är så tydlig på den här\r\npunkten: att det är oacceptabelt att människor\r\nförföljs på grund av sin sexuella läggning och att det\r\när viktigt att de liksom andra förföljda erbjuds\r\nskydd här i Sverige.</pre><pre>Frågan aktualiserades ju genom att två\r\nhomosexuella personer från Ryssland hade fått\r\nbeslut om avvisning. I dag fick jag reda på att det\r\nbeslutet upphävdes den 11 mars och att de får\r\nstanna i Sverige.</pre><pre>Jag hoppas att information om det här\r\nställningstagandet når ut till beslutsfattarna på\r\nInvandrarverket, så att de är klara över vilken\r\nlagstiftning som gäller. Jag är också glad över att\r\nden tillsatta parlamentariska kommittén även\r\nkommer att behandla frågan om homosexuella\r\nasylsökande som förföljs i sina egna länder.</pre><pre>Jag är mycket nöjd med svaret.</pre><pre>Överläggningen var härmed avslutad.</pre><pre>6 §  Svar på fråga 1992/93:421 om uppföljningen\r\nav avvisningsärenden</pre><pre>Anf. 15  Kulturminister BIRGIT FRIGGEBO\r\n(fp):</pre><pre>Fru talman! Berith Eriksson har frågat mig vilka\r\nåtgärder regeringen vidtagit för att följa upp vad\r\nsom händer avvisade personer vid återkomsten till\r\nhemlandet och hur denna information återförs till\r\nInvandrarverket och Utlänningsnämnden.</pre><pre>Det är i de allra flesta fall Invandrarverket och\r\nUtlänningsnämnden som har att följa upp sina\r\navvisningsbeslut i förekommande fall. Om det\r\ndäremot åberopas att den avvisade utlänningen\r\nråkat illa ut vid återkomsten till hemlandet i något\r\nav de fåtal ärenden där regeringen har att fatta\r\nbeslut, följer departementet upp och kontrollerar\r\nuppgiften med den verkställande polismyndigheten\r\noch den svenska utlandsmyndighet som finns på\r\nplats.</pre><pre>Enligt de uppgifter som jag har fått från både\r\nInvandrarverket och Utlänningsnämnden förfar de\r\npå samma sätt som departementet i dessa\r\nsituationer. De båda myndigheterna utbyter den\r\ninformation som framkommer vid dessa\r\nefterforskningar i de fall den har relevans för\r\nhandläggningen av ärenden av en speciell\r\nländergrupp.</pre><pre>De uppföljningar som har gjorts av enskilda\r\närenden har inte i något fall lett till att de påstådda\r\nuppgifterna om förföljelse och fängslande på grund\r\nav politiska skäl vid återkomsten till hemlandet har\r\nbekräftats. Det är dock inte ovanligt i vissa länder\r\natt den avvisade vid inresa i hemlandet hålls kvar\r\nför förhör, kortare eller längre tid, exempelvis med\r\nanledning av den långa utlandsvistelsen och/eller\r\nunder vilka former vederbörande har lämnat sitt\r\nhemland. I samtliga fall som regeringen har\r\nkännedom om har utlänningen efter genomförda\r\nförhör släppts fri.</pre><pre>Anf. 16  BERITH ERIKSSON (v):</pre><pre>Fru talman! Jag tackar för svaret. När det gäller de\r\ntvå fall som jag tog upp här har den iranske mannen\r\nännu inte frigivits, efter vad jag har fått veta. Det\r\när ju mycket svårt att få bekräftelser på dessa saker.\r\nI de fall då människor här i Sverige som arbetar\r\nmed detta har lagt fram bevis för att människor\r\nhålls fångna, har de fått svaret att det kan vara till\r\nföljd av ett brott som begåtts tidigare eller ett brott\r\nsom begåtts efter återkomsten.</pre><pre>Sedan finns det ju också stora svårigheter för\r\nambassadpersonalen i länder som Iran att göra\r\nundersökningar. Det vanligaste är att\r\nmyndigheterna i de här länderna väntar med att\r\nfängsla personer till dess att de svenska\r\nföljeslagarna har återvänt.</pre><pre>Som enskild riksdagsledamot med intresse för\r\ndessa frågor har man inte så stora möjligheter,\r\nfrämst av tidskäl, att följa upp sådana fall. Därför\r\nhoppas man verkligen att de myndigheter som har\r\nansvar för utvisningar och avvisningar här i landet\r\nföljer upp dessa saker och drar konsekvenserna av\r\nvad som sker.</pre><pre>Man skulle t.ex. vilja veta vad som har hänt med\r\nde personer som transporterats ut med läkareskort i\r\nspecialutrustade ambulansplan. Det gjorde man\r\nmed en bangladeshisk man från Uppsala. De gäller\r\näven dem som blivit psykiskt sjuka och som\r\ntransporterats ut i s.k. japansk bår. De anser sig\r\nvara i sådan fara när de återvänder att de har\r\nförsökt ta sitt liv.</pre><pre>Anf. 17  Kulturminister BIRGIT FRIGGEBO\r\n(fp):</pre><pre>Fru talman! Det är rätt, som Berith Eriksson säger,\r\natt det ibland kan vara vissa svårigheter att få fram\r\nuppgifter. Det kan ibland ta litet tid att få fram\r\nuppgifter.</pre><pre>Det är dock viktigt att notera att när man får\r\nkännedom om ett fall, bör man meddela det till\r\nsvenska myndigheter. Då sker det också en\r\nuppföljning och en undersökning av vad som kan\r\nha hänt den avvisade asylsökande.</pre><pre>Invandrarverket, Utlänningsnämnden och\r\nregeringen drar självfallet också konsekvenser av\r\ndet man får reda på. Utvecklingen av vad som\r\nhänder i olika länder följs dag för dag. Man följer\r\nhur situationen allmänt sett är i de länder dit vi\r\nskickar tillbaka asylsökande.</pre><pre>När vi har fått anmälningar av olika slag följs de\r\nupp. I de fall som regeringen känner till har de\r\nfängslade människorna släppts fria efter en tid, som\r\njag har sagt i svaret. Det sker ganska regelmässigt\r\natt de tas i förhör på flygplatsen eller när de\r\nanländer.</pre><pre>Anf. 18  BERITH ERIKSSON (v):</pre><pre>Fru talman! Vi hade en debatt här i förra veckan\r\ni frågor om mänskliga rättigheter. Den bedömning\r\nsom utrikesutskottet och Amnesty gör av olika\r\nländer rimmar många gånger väldigt illa med den\r\nbedömning som Invandrarverket gör i sina\r\navvisningsbeslut. Invandrarverket sätter inte tilltro\r\ntill de saker som togs upp här i betänkandet och\r\näven i Amnestys rapporter. Man hoppas att både\r\nUtlänningsnämnden och Invandrarverket tar\r\nlärdom av dessa saker.</pre><pre>Överläggningen var härmed avslutad.</pre><pre>\r\n7 §  Svar på fråga 1992/93:454 om medicinsk och\r\npsykisk hjälp vid mottagande av flyktingar från det\r\nforna Jugoslavien</pre><pre>Anf. 19  Kulturminister BIRGIT FRIGGEBO\r\n(fp):</pre><pre>Fru talman! Margareta Viklund har frågat mig om\r\nflyktingar från det forna Jugoslavien får den fysiska\r\noch psykiska hjälp de behöver när de kommer till\r\nvårt land.</pre><pre>Enligt erfarna bedömare är grymheterna i det forna\r\nJugoslavien så omfattande och utstuderade att de i\r\nmånga avseenden saknar motsvarighet t.o.m.\r\nunder det andra världskriget. Inför detta kan jag\r\nbara uttrycka min djupaste avsky.</pre><pre>För dem av krigets offer som vistas i närområdet --\r\nvilket ju de flesta gör -- ges vård och behandling\r\ngenom omfattande internationella hjälpåtgärder på\r\nplatsen. Vid ett besök i Kroatien nyligen har jag\r\npersonligen informerat mig om dessa insatser.</pre><pre>Nära 200 personer av bosniskt ursprung, som levt\r\nunder fruktansvärda och omänskliga förhållanden\r\ni fångläger i f.d. Jugoslavien, har tagits ut på den\r\nsvenska flyktingkvoten och förts över till Sverige,\r\ni många fall med sina nära anhöriga. Tillsammans\r\nutgör de omkring 500 personer. Samtliga har nu\r\nplacerats ut i kommuner. En läkare och en\r\npsykiater från Flyktingmedicinskt centrum i\r\nLinköping har haft ingående samtal med var och en\r\nav de f.d. fångarna, för att utröna deras individuella\r\nbehov av fysisk och psykisk vård. Man kommer att i\r\nkommunerna följa upp deras situation. De kommer\r\ngivetvis att få all den vård de behöver.</pre><pre>Vid årsskiftet väntade i Sverige 60 000 personer\r\nfrån f.d. Jugoslavien på ett beslut om\r\nuppehållstillstånd. Det övervägande flertalet av\r\ndem vistas i olika förläggningar, men många finns\r\nockså hos anhöriga i kommuner.</pre><pre>I princip erbjuds asylsökande en\r\nhälsoundersökning redan vid flyktingslussen. I\r\nsamband därmed är det viktigt att\r\nsjukvårdspersonalen är observant och lyhörd för de\r\nasylsökandes förhållanden så att nödvändig vård,\r\nsåväl fysisk som psykisk, kan sättas in så fort som\r\nmöjligt. Detta gäller självfallet inte minst för\r\nmänniskor som kommer från det forna Jugoslavien.</pre><pre>Det är viktigt att personalen på slussar,\r\nförläggningar, vårdcentraler och i den kommunala\r\nflyktingmottagningen har kunskap om hur\r\nmänniskor påverkas av krig, tortyr och andra\r\ngrymheter. Invandrarverket arrangerade därför i\r\njanuari tillsammans med Flyktingmedicinskt\r\ncentrum i Linköping en utbildningskonferens om\r\nsådana frågor för dessa personalkategorier.\r\nYtterligare en sådan utbildning kommer att\r\nanordnas.</pre><pre>Anf. 20  MARGARETA VIKLUND (kds):</pre><pre>Fru talman! Jag tackar invandrarministern för\r\nsvaret. Även jag, och många med mig, upprörs av\r\nden svåra situation och djupa förnedring som män,\r\nkvinnor och barn utsätts för i det forna Jugoslavien.\r\nMånga av oss känner en stor uppgivenhet och näst\r\nintill ångest inför vad som sker.</pre><pre>Det talas om 40 000--60 000 systematiska\r\nvåldtäkter. Bosniska kvinnor hämtas från fångläger\r\ntill soldatbordeller eller våldtas utanför och inom\r\nhemmets härd. Dessa systematiska våldtäkter på\r\nkvinnor och barn syftar till att bryta ner\r\npersonligheten och tvinga kvinnor att föda barn\r\nsom de inte vill ha och som de hatar därför att\r\nbarnets far är en fiende vars avsikt är att förnedra\r\noch trycka ner.</pre><pre>Jag har sagt här i kammaren tidigare, och jag vill\r\nsäga det igen, att jag anser att det är viktigt att den\r\ninternationella humanitära rättens regler särskilt\r\nuppmärksammar och fördömer sexuellt våld mot\r\nkvinnor som krigshandling. Det handlar om att\r\nhävda grundläggande mänskliga rättigheter.</pre><pre>I dag finns det i vårt land många människor från\r\nBosnien-Hercegovina och andra delar av det forna\r\nJugoslavien. Många av dem har haft ohyggliga\r\nupplevelser. Jag skulle vilja fråga\r\ninvandrarministern om det finns någon statistik\r\növer hur många som kommer från just Bosnien-\r\nHercegovina. Tar man reda på hur många av de\r\nkvinnor och barn som finns i vårt land som blivit\r\nutsatta för systematiska våldtäkter?</pre><pre>Vi vet ju att den som blivit utsatt för sådana\r\nvåldshandlingar som jag har beskrivit blir förstörd\r\nbåde fysiskt och psykiskt för resten av livet. Vi\r\nbehöver således snabbt få tag i dessa människor så\r\natt de skyndsamt kan få hjälp av läkare, psykologer,\r\npersoner med kultur- och språkkompetens och\r\nfrivilliga grupper. Då kan de få möjlighet att prata\r\nav sig sina hemska upplevelser. Finns det någon\r\ntanke på och planering för att speciellt hjälpa dessa\r\nmänniskor?</pre><pre>Anf. 21  Kulturminister BIRGIT FRIGGEBO\r\n(fp):</pre><pre>Fru talman! Vi har naturligtvis statistik på hur\r\nmånga flyktingar som kommer från krigets\r\nBosnien. Dessa människors sak skall ju prövas, och\r\ndet är då viktigt att veta vilket område i det gamla\r\nJugoslavien som ex-jugoslaverna kommer från.</pre><pre>Frågan är då: Hur kan vi hjälpa krigets offer?\r\nKrigets offer är inte bara de skändade kvinnorna,\r\nutan män som har suttit i fångläger har också\r\nupplevt fasansfulla situationer.</pre><pre>När jag besökte Kroatien var det ett besked som\r\nvar ganska genomgående. Man påpekade att det i\r\nKroatien, där ju många av flyktingarna befinner\r\nsig, finns väl utbildad personal, som kan ta hand om\r\ndessa människor. Det finns både socialarbetare och\r\npsykiskt utbildad personal. Det finns också olika\r\nprojekt, bl.a. ett som drivs av Röda korset och som\r\nstöds av Sverige. Beskedet därifrån var: Inrätta inte\r\nsärskilda kvinnohus. Kvinnorna måste behandlas\r\ntillsammans med familjerna. De vill inte bli\r\nutpekade. Låt oss sköta detta här nere, där man\r\nkan språket och har förståelse också för kulturen.\r\nDet är därför viktigt att vi från den svenska\r\nregeringen stöder flera sådana här projekt genom\r\nvilka vi kan hjälpa människorna.</pre><pre>En del kommer emellertid till Sverige på egen\r\nhand. Margareta Viklund frågade om man tar reda\r\npå vad dessa människor har gått igenom. Ja, man\r\nförsöker så gott man kan, men samtidigt är ju detta,\r\nsom Margareta Viklund påpekar, svårt att tala om.\r\nDet kan därför ta en viss tid innan flyktingarna\r\nvågar öppna sig. Det är därför viktigt att personalen\r\npå förläggningar och inom sjukvården är observant\r\npå om något är fel, så att man i så fall kan få till\r\nstånd en öppning och ett samtal.\r\nUtbildningsinsatserna går ut just på att man skall\r\nvara medveten om vad dessa människor kan ha gått\r\nigenom.</pre><pre>Anf. 22  MARGARETA VIKLUND (kds):</pre><pre>Fru talman! Jag får tacka för de uppgifterna. Jag\r\ntycker att det är väldigt fint att man genomför alla\r\ndessa insatser nere i det forna Jugoslavien och i\r\nländerna runt omkring. Det är kanske det allra\r\nviktigaste, men det är också viktigt att vi tar hand\r\nom dem som har kommit hit.</pre><pre>Jag var i går på en sluss högt uppe i Norrland, där\r\nde flesta av flyktingarna kom från Bosnien-\r\nHercegovina. Jag tyckte att det var mycket\r\nintressant och lärorikt att möta dessa människor,\r\noch jag skulle egentligen önska att alla i hela\r\nSverige fick träffa dessa människor för att på så sätt\r\nkanske förstå litet av det som de får gå igenom och\r\nden oerhörda press som de är utsatta för.</pre><pre>Det är väldigt bra att den personal som har med\r\ndessa flyktingar att göra kommer att utbildas så att\r\npersonalen kan fånga upp sådana här signaler. Men\r\njag tror också att det finns anledning att undersöka\r\nvilka frivilliga insatser som skulle kunna utnyttjas\r\npå slussar och förläggningar, vilka människor som\r\nskulle kunna lyssna på de här kvinnorna och deras\r\nfamiljer. Jag tror att man skulle kunna sätta\r\nutnyttjandet av sådana frivilliga insatser i system.</pre><pre>Anf. 23  Kulturminister BIRGIT FRIGGEBO\r\n(fp):</pre><pre>Fru talman! Jag tror att det är väldigt viktigt att man\r\nhar en god utbildning, om man mer professionellt\r\nskall kunna behandla de oerhört traumatiska\r\nupplevelser som dessa människor har bakom sig.\r\nMen självfallet är det, som Margareta Viklund\r\nsäger, bra om dessa människor omkring sig har en\r\nvidare krets av personer, som kan vara till stöd. Jag\r\ntycker att Margareta Viklund har ett alldeles\r\nutmärkt förslag. Det vore bra om människor i\r\nSverige, kanske inte minst de som tycker att det har\r\nkommit för många flyktingar till Sverige under de\r\nsenaste åren, faktiskt sökte kontakt med dessa\r\nflyktingar för att förstå varför de har åkt den långa\r\nvägen till Sverige, när de kanske kunde ha stannat\r\ni närområdet, varför de åker hit och varför de får\r\nskydd.</pre><pre>Jag har fått höra berättelser som man inte kan tala\r\nom från riksdagens talarstol eller vid stora\r\nmassmöten. Dessa berättelser är nämligen så\r\nruskiga att man inte kan finna ord.</pre><pre>Anf. 24  MARGARETA VIKLUND (kds):</pre><pre>Fru talman! Jag har samma erfarenhet som\r\nkulturministern. Det finns oerhört mycket som\r\ndessa människor berättar för oss som inte går att\r\ntala om. Men dessa människor har ändå varit med\r\nom det, medan vi knappt kan klara av att lyssna på\r\ndet.</pre><pre>Jag skulle i det här sammanhanget vilja ställa en\r\nsista fråga: Tänker man vid de olika slussarna och\r\nförläggningarna på att kvinnorna från framför allt\r\nBosnien-Hercegovina och Kroatien bör få\r\nkvinnliga tolkar, helst sådana som inte är av serbisk\r\nbörd, eftersom många av dessa kvinnor upplever\r\nserberna som fiender? Tänker man på det?</pre><pre>Anf. 25  Kulturminister BIRGIT FRIGGEBO\r\n(fp):</pre><pre>Fru talman! Jag skall ärligt svara Margareta\r\nViklund att jag inte har undersökt den saken, men\r\njag utgår från att man vid förläggningar och slussar\r\när medveten om hur oerhört känsliga sådana här\r\nfrågor är och att information om detta därför ingår\r\ni personalens utbildning och att man också tar\r\nhänsyn till det vid bemötandet av dessa kvinnor,\r\nsom vi inte skall tala om som våldtagna, vilket de\r\nsjälva inte vill bli betraktade som, utan som\r\nskändade. Det bedrivs också en opinionsbildande\r\nverksamhet som går ut på att dessa kvinnor skall få\r\nen större värdighet. Man talar om ''krigets\r\nhjältinnor'' för att också dessa kvinnor skall kunna\r\nresa sig upp ur det helvete som de har varit med om.</pre><pre>Anf. 26  MARGARETA VIKLUND (kds):</pre><pre>Fru talman! Detta är ett väldigt stort arbetsområde,\r\nsom många människor borde engagera sig ännu\r\nmer i.</pre><pre>Överläggningen var härmed avslutad.</pre><pre>8 §  Svar på fråga 1992/93:470 om användningen\r\nav s.k. kodressörer</pre><pre>Anf. 27  Jordbruksminister KARL ERIK\r\nOLSSON (c):</pre><pre>Fru talman! Patrik Norinder har frågat mig om jag\r\navser vidta åtgärder för att förbättra djurskyddet\r\ngenom att upphäva förbudet mot s.k. kodressörer.</pre><pre>Enligt 15 § djurskyddsförordningen får elektriska\r\nkodressörer inte användas. I djurstall som var i\r\nbruk före den 1 juli 1988 får dock enligt\r\nförordningen kodressörer användas till utgången av\r\når 1993. Det är riktigt som Patrik Norinder anger i\r\nfrågan att det har kommit fram vissa\r\nforskningsresultat som belyser nyttan med\r\nelektriska kodressörer, men det har också kommit\r\nfram forskningsresultat som visar skadliga effekter\r\nvid användning av kodressörer. Jag har också\r\nkonstaterat att det inom veterinärkåren råder\r\nskilda uppfattningar om nyttan resp. skadan av att\r\nanvända kodressörer.</pre><pre>Jordbruksverket följer forskningen på området,\r\noch verket bedömer att det för närvarande inte\r\nfinns tillräckligt underlag för en eventuell\r\nomprövning av förbudet. Jag delar\r\nJordbruksverkets bedömning och är således inte\r\nberedd att för närvarande överväga någon\r\nförändring av föreskriften om elektriska\r\nkodressörer.</pre><pre>Anf. 28  PATRIK NORINDER (m):</pre><pre>Fru talman! Jag tackar jordbruksministern för\r\nsvaret.</pre><pre>15 § djurskyddsförordningen infördes, som\r\njordbruksministern säkert kommer ihåg, efter en\r\nmycket känslomässig debatt under mitten av 80-\r\ntalet. Man kan säga att den lagfästes mot praktisk\r\nerfarenhet från jordbrukare, fältarbetande\r\nveterinärer och rådgivare, som hade den\r\nuppfattningen att korrekt applicerade kodressörer\r\nförbättrar hygienen på båspallarna utan att verka\r\nstressframkallande på djuren. Genom att med\r\nminimalt obehag lära korna att ta ett steg bakåt då\r\nde skall gödsla och urinera, undviker man\r\nnedgödsling på båspallarna. På det här sättet\r\nundviker djuren att bli nedsmutsade och att gödslet\r\nfastnar under klövarna, och därmed undviker man\r\nockså att gödslet bidrar till klövröta.</pre><pre>Det har nu i försök visat sig att förekomsten av\r\nklövröta i stall utan dressörer på fem månader\r\nökade från 5 % till 75 %, medan\r\nklövrötefrekvensen var mindre än 10 % när\r\ndressörer användes. Som jordbruksministern\r\nförstår är detta talande siffror.</pre><pre>Jag är litet förvånad över att jordbruksministern i\r\nsitt svar inte tar den här frågan allvarligare. Vi\r\nsträvar ju i Sverige efter att ha en mycket hög\r\nambitionsnivå inom djurskyddets område, och i\r\nförsök har det visats att djuren blir lidande om man\r\ninte får använda den här typen av hjälpmedel.</pre><pre>Jordbruksministern säger i sitt svar att skadliga\r\neffekter uppstår vid användning av kodressörer.\r\nVilka skadliga effekter är det som\r\njordbruksministern avser?</pre><pre>Anf. 29  Jordbruksminister KARL ERIK\r\nOLSSON (c):</pre><pre>Fru talman! Jag delar nog Patrik Norinders\r\nuppfattning att den debatt på 80-talet som föregick\r\ninförandet av den här bestämmelsen var ganska\r\nkänslomässig. Men en känslomässig debatt behöver\r\ninte nödvändigtvis vara fel. Jag tror att det är\r\nvärdefullt att människor engagerar sig i frågor som\r\nrör djurskydd o.d.</pre><pre>En etisk bedömning av djurhållningen är nog\r\nganska angelägen. Jag ser inte något\r\nmotsatsförhållande mellan detta å ena sidan och\r\ndriften av en rationell produktion å andra sidan.</pre><pre>Patrik Norinder gör en koppling mellan\r\nnedsmutsningen på båspallarna och klövrötan. Det\r\när alltså det som är huvudproblemet. Jag håller\r\nnaturligtvis med om att smutsiga båspallar och\r\nmängden gödsel leder till klövröta. Frågan är\r\nsnarast hur man håller rent. Gör man det genom\r\nelektriska dressörer t.ex.?</pre><pre>Patrik Norinder frågade om de negativa effekter\r\nsom har uppkommit. Jag kan nämna t.ex. att\r\nkornas utslagningsålder när det gällt besättningar\r\nmed kodressörer visat sig bli något lägre. Korna slås\r\nut tidigare. Dräktighetsresultaten har också\r\nförsämrats.</pre><pre>Det är kanske inte en självklarhet att se\r\nsambanden. Men jag tror att det är viktigt att\r\nfortsätta att forska och att undersöka vad som ligger\r\nbakom olika faktorer.</pre><pre>Anf. 30  PATRIK NORINDER (m):</pre><pre>Fru talman! Jordbruksministern berör den\r\nkänslomässiga sidan av debatten och talar om etik.\r\nSjälvfallet skall etiken vara mycket hög beträffande\r\ndjurskyddet. Men viktigast är ändå att värna om\r\ndjurens hälsa. Det måste vara det primära. Vi som\r\nhåller på med djurskötsel skall naturligtvis iaktta\r\nhög etik. Men det får inte bli det viktigaste, utan\r\nskyddet av djuren måste vara absolut viktigast. I\r\ndet här fallet tycker jag att det finns klara belägg för\r\natt djuren bäst skyddas om det är tillåtet att\r\nanvända nämnda typ av hjälpmedel.</pre><pre>Beträffande de samband som jordbruksministern\r\nhär nämner och som gäller utslagningsålder och\r\ndräktighetsresultat skulle jag gärna vilja ta del av\r\ngjorda undersökningar. Jordbruksministern har\r\nkanske fler belägg för sådana här samband.</pre><pre>Jag skulle också gärna se att jordbruksministern tog\r\nitu med frågan och att han bad Jordbruksverket att\r\nskyndsamt se över reglerna.</pre><pre>Anf. 31  Jordbruksminister KARL ERIK\r\nOLSSON (c):</pre><pre>Fru talman! Beträffande de undersökningar som\r\nhar gjorts överlämnar jag senare gärna material till\r\nPatrik Norinder. Det finns ett samband här, och det\r\när klart att det rör en grundläggande fråga. Det är\r\nsnarast i min egenskap av praktiker under många\r\når på det här området som jag säger att det är det\r\nallmänna handhavandet av djuren som är viktigt.</pre><pre>Man kan finna rena djur såväl i ladugårdar med\r\ndressörer som i ladugårdar där sådana saknas.\r\nVidare kan man finna klövspalt och klövsjukdomar\r\ni ladugårdar av olika slag. Det är alltså inte en\r\nsjälvklarhet att dressörerna i sig löser problemen.\r\nMöjligen kan jag dela uppfattningen att om man\r\nhar tänkt sig att använda kodressörer, så är ett\r\navskaffande av dessa ett bekymmer i just den\r\nanläggningen. De kan nämligen vara en del i ett\r\nfungerande system.</pre><pre>Anf. 32  PATRIK NORINDER (m):</pre><pre>Fru talman! Jordbruksministern känner väl till att\r\nutvecklingen på mjölkproduktionssidan har gått\r\nmycket fort. I dagens läge är mjölkkornas ättid\r\nmycket längre än tidigare. Detta gör att\r\nnedsmutsningen blir större.</pre><pre>Jordbruksministern vet också mycket väl att djur\r\nreser sig och lägger sig under natten. Det åsamkar\r\nnaturligtvis djuren en nedsmutsning. De här\r\nfrågorna tål alltså att diskuteras.</pre><pre>I stället för att bannlysa ett effektivt hjälpmedel\r\nborde man inrikta sig på att förbättra funktionen\r\nhos dressörerna, t.ex. genom forskning för att\r\nkomma fram till andra metoder.</pre><pre>Jordbruksministern borde alltså ta itu med dessa\r\nfrågor och tillsammans med Jordbruksverket\r\nskyndsamt utreda vad som kan göras när det gäller\r\natt förbättra djurhälsan. Vi skall ju inte ha en\r\nlagstiftning som förhindrar den höga ambitionsnivå\r\nsom skall finnas vad gäller svensk djurskötsel.</pre><pre>Anf. 33  Jordbruksminister KARL ERIK\r\nOLSSON (c):</pre><pre>Fru talman! Det är säkert riktigt att framstegen på\r\nmjölkproduktionens område inneburit en större\r\npress på korna. Korna äter mera och mjölkar mera.\r\nDet blir således mer avföring. Detta innebär en del\r\nytterligare problem som man naturligtvis måste\r\narbeta med för att undvika negativa följder för\r\ndjurhållningens del.</pre><pre>Den aktuella lagparagrafen har naturligtvis kommit\r\ntill just av omtanke om djuren. De synpunkter som\r\nPatrik Norinder för fram är i och för sig berättigade.\r\nDet är ju viktigt att se till helheten.</pre><pre>Som jag nämnt i svaret följer Jordbruksverket\r\nforskningen på området och avvaktar eventuella\r\ntillkommande uppgifter. T.o.m. utgången av det\r\nhär året får ju kodressörer användas. När man inte\r\nlängre får använda sådana är det viktigt att en\r\nbedömning har gjorts. Jag hoppas att\r\nJordbruksverket i god tid dessförinnan har så\r\nmycket material att ett bättre ställningstagande kan\r\ngöras än vad som är möjligt att åstadkomma i dag.</pre><pre>Anf. 34  PATRIK NORINDER (m):</pre><pre>Fru talman! Det räcker inte att Jordbruksverket\r\nföljer vad som händer. Man måste också göra\r\nnågonting. Om jordbruksministern verkligen\r\nmenar något med det ambitiösa\r\ndjurskyddsprogrammet måste det vara omtanken\r\nom djuret som är det primära.</pre><pre>En framstående forskare, en docent i\r\nveterinärmedicin, har uppmärksammat problemet.\r\nOm vi inte följer det som forskarna säger är vi nog\r\nilla ute. Tar vi inte hänsyn därtill, kan vi alltså lägga\r\nner allt forskningsarbete.</pre><pre>Anf. 35  Jordbruksminister KARL ERIK\r\nOLSSON (c):</pre><pre>Fru talman! Det är intressant att läsa t.ex. Svensk\r\nveterinärtidning, där det pågår en debatt mellan\r\njust forskare om vad som är rätt. Också jag kan i\r\nsammanhanget hänvisa till professorer, om nu det\r\nskulle vara till någon nytta. Det tycker jag inte att\r\nvi behöver göra här. Det viktiga är att följa\r\nutvecklingen.</pre><pre>Till sist handlar det ändå om att en politisk\r\nbedömning måste göras. Men en sådan måste\r\ngrundas på ordentliga resultat av den praktiska\r\nverksamheten. Jag hoppas att det blir möjligt att få\r\nfram så mycket att det går att göra en bedömning.</pre><pre>Överläggningen var härmed avslutad.</pre><pre>9 §  Svar på fråga 1992/93:456 om Tibet</pre><pre>Anf. 36  Utrikesminister MARGARETHA AF\r\nUGGLAS (m):</pre><pre>Fru talman! Ylva Annerstedt frågar hur långt\r\nförberedelserna kommit för att bilda en\r\nundersökningskommission för att studera\r\nförhållandena i Tibet och när denna kommission\r\navser att resa.</pre><pre>Den svenska Tibetpolitiken innebär stöd på två\r\nområden: krav på ökad respekt för de mänskliga\r\nrättigheterna och stöd för tibetanernas rätt till\r\nsjälvbestämmande.</pre><pre>Situationen för de mänskliga rättigheterna i Tibet\r\när mycket otillfredsställande. Ett stort antal\r\ntibetaner sitter i fängelse endast för att de med\r\nfredliga medel har gett uttryck för sin politiska och\r\nreligiösa övertygelse. Rapporter om brutala\r\növergrepp mot tibetanska aktivister fortsätter att\r\nkomma till omvärlden. Formellt tillerkänns Tibet\r\nav Kina ställning som autonom region i landet, men\r\ni realiteten ligger makten i händerna på de\r\nkinesiska styrande som med repressiva maktmedel\r\nhärskar över den tibetanska buddistiska\r\nbefolkningen.</pre><pre>Det är önskvärt att en dialog återupptas mellan\r\nmyndigheterna i Peking och tibetanernas andlige\r\nledare Dalai Lama om utformningen av Tibets\r\nstyre. Enligt vår uppfattning är det svårt att nå en\r\nvaraktig lösning som garanterar tibetanerna en\r\ngenuin nationell autonomi utan medverkan av\r\nDalai Lama i sådana diskussioner.</pre><pre>Det är också angeläget att omvärlden\r\nuppmärksammar inskränkningarna i\r\nreligionsfriheten i Tibet och hotet mot den\r\ntibetanska kulturens fortlevnad. Ett ökat kinesiskt\r\ninflytande på den tibetanska kulturen äger rum\r\nsärskilt i städerna, där en stor inflyttning av han-\r\nkineser har skett.</pre><pre>Kinas ledare har vid flera tillfällen framhållit att\r\nman är beredd att föra en dialog om mänskliga\r\nrättigheter. Från svensk sida fortsätter vi att ta upp\r\ndessa frågor vid överläggningar med kineiska\r\nledare, och i det sammanhanget är situationen i\r\nTibet en självklar diskussionspunkt. Kinas vice\r\npremiärminister Tian Jiyun fick i maj förra året av\r\nmig en lista på fängslade dissidenter som även\r\nomfattade ett antal tibetaner. I samtalet med vice\r\npremiärminister Zhu Rongji i november i fjol togs\r\nTibetfrågan upp, liksom vid kabinettssekreterarens\r\nbesök i Peking nyligen.</pre><pre>Sverige har i inlägg inför FN:s MR-kommission fört\r\nfram kritik av situationen i Tibet, och vi var också\r\nmedförslagsställare till ett resolutionsförslag om\r\nsituationen för de mänskliga rättigheterna i Kina\r\ninkl. Tibet, som lades fram inför kommissionen i\r\nfebruari i fjol men då röstades ner.</pre><pre>Sverige har tillsammans med de övriga nordiska\r\nländerna via sina ambassader i Peking genomfört\r\ndelegationsbesök i Tibet vid två tillfällen under\r\nsenare år. I november 1990 besökte de nordiska\r\nambassadörerna Tibet, och i maj 1992 genomfördes\r\nytterligare ett besök i Tibet av de nordiska\r\nambassaderna. Besöksresorna har haft stark\r\ninriktning på att undersöka förhållandena för de\r\nmänskliga rättigheterna. Ytterligare en nordisk\r\nambassadörsresa planeras till november i år.</pre><pre>Som jag tidigare framhållit är vi från svensk sida\r\npositiva till att få till stånd en kommission med en\r\nbredare sammansättning, eventuellt på nordisk\r\nbasis, för att undersöka situationen i Tibet. Det\r\nfinns uppenbarligen ett intresse för ett sådant\r\ninitiativ, framför allt i Norge, vilket framgick av\r\ndebatten med utrikesminister Stoltenberg i\r\nstortinget nyligen.</pre><pre>En förutsättning för att en sådan delegation skall\r\nkunna komma till stånd är givetvis att planerna har\r\nförankrats i Peking.</pre><pre>Anf. 37  YLVA ANNERSTEDT (fp):</pre><pre>Fru talman! Jag tackar utrikesministern för svaret,\r\ndär det pekas på alla de övergrepp som\r\nförekommer i Tibet. Utrikesministern visar också\r\nstor förståelse för tibetanernas situation. I svaret\r\ntas också upp alla de initiativ som Sverige har tagit\r\ni olika instanser. Det är utmärkt att så sker. Jag vet\r\nockså att utrikesministern är engagerad i Tibets\r\nsak, och hon har visat det på olika sätt.</pre><pre>I svaret sägs att det finns en positiv inställning från\r\nsvensk sida. Men utrikesministern ger inte svar på\r\nfrågan vad utrikesministern faktiskt gör för att få till\r\nstånd ett sådant initiativ. Jag tycker inte att det\r\nräcker med att man från svensk sida sitter och\r\nväntar på att det skall hållas interpellations- eller\r\nfrågedebatter i de nordiska parlamenten för att\r\nutröna om de är positiva, utan det är angeläget att\r\ndet från svensk sida sker initiativ. Utrikesministern\r\nhar ju andra kanaler än att lyssna på debatten i\r\nresp. parlament.</pre><pre>Därför kvarstår frågan: Vad avser utrikesministern\r\natt göra för att själv ta initiativ till en sådan\r\nundersökningskommission, antingen på svensk\r\nbasis eller tillsammans med de övriga nordiska\r\nländerna?</pre><pre>Anf. 38  Utrikesminister MARGARETHA AF\r\nUGGLAS (m):</pre><pre>Fru talman! Jag har stor förståelse för Ylva\r\nAnnerstedts inställning, och jag tycker att det är\r\nnaturligt att jag nu helt enkelt tar en\r\nunderhandskontakt, som vi brukar göra inom\r\nramen för utrikesförvaltningen, med de nordiska\r\ngrannländerna och undersöker intresset för att vi\r\ntar ett nordiskt initiativ.</pre><pre>Jag vill till detta lägga, vilket Ylva Annerstedt\r\nsäkert är medveten om, att det naturligtvis även\r\nkommer att kräva ett visst förankringsarbete i\r\nPeking. Det finns nämligen exempel på\r\nkommissioner, eller man kanske skall kalla dem\r\nmissioner, bl.a. en australiensisk sådan, som trodde\r\natt man skulle få besöka Tibet men sedan inte fick\r\ngöra det. Det kräver alltså ett arbete även gentemot\r\nde kinesiska myndigheterna. Jag är beredd att säga\r\natt vi naturligtvis skall ta på oss detta.</pre><pre>Anf. 39  YLVA ANNERSTEDT (fp):</pre><pre>Fru talman! Jag är mycket glad för detta positiva\r\nbesked om ett konkret initiativ från\r\nutrikesministerns sida. Även om det har stor\r\nbetydelse att man på nordisk basis från Peking gör\r\nmer eller mindre hemliga undersökningsresor,\r\nbetyder det ändå mer för tibetanernas sak att de får\r\nuppmärksamhet på ett större område och att\r\nvärldsintresset hålls uppe för tibetanernas sak. Det\r\nsker genom att man skickar kommissioner med litet\r\nbredare sammansättning.</pre><pre>Så sent som före jul gjorde Europaparlamentet ett\r\nkraftfullt uttalande i form av en resolution för att vi\r\ni västvärlden ytterligare skulle stödja och\r\nuppmärksamma de problem som tibetanerna har\r\nnär det gäller det bristande samarbetet med Kina.\r\nDet finns många infallsvinklar.</pre><pre>Jag är oerhört glad för det positiva besked som\r\nutrikesministern gav och hoppas att vi snart får se\r\nde nordiska länderna tillsammans i detta arbete.</pre><pre>Anf. 40  Utrikesminister MARGARETHA AF\r\nUGGLAS (m):</pre><pre>Fru talman! Jag tror inte att vi skall underskatta\r\nvärdet av att de nordiska ambassadörerna på detta\r\nsätt tämligen regelbundet försöker göra en sådan\r\nresa. Jag tror att det är mycket viktigt. Sedan\r\nmedger naturligtvis en mission en bredare\r\nsammansättning. Man kan tänka sig parlamentarisk\r\nmedverkan, man kan tänka sig experter, osv. Det är\r\ni detta sammanhang som en sådan nordisk mission\r\nskulle kunna ha sitt särskilda värde.</pre><pre>Överläggningen var härmed avslutad.</pre><pre>10 §  Svar på fråga 1992/93:432 om Somalia och\r\nvapenembargot</pre><pre>Anf. 41  Utrikesminister MARGARETHA AF\r\nUGGLAS (m):</pre><pre>Fru talman! Margareta Viklund har frågat mig om\r\nden svenska regeringen inom ramen för det\r\ninternationella samarbetet avser agera för att\r\nvapenembargot mot Somalia efterlevs.</pre><pre>FN:s säkerhetsråd beslutade i januari 1992 (res 733)\r\nom ett totalt embargo mot alla leveranser av vapen\r\noch militärutrustning till Somalia. Sverige svarade\r\nomedelbart FN:s generalsekreterare att inga\r\nsvenska leveranser ägt rum till Somalia och givetvis\r\ninte skulle kunna bli aktuella så länge embargot\r\ngällde. De regler som gäller för svensk\r\nkrigsmaterielexport gör att utförsel av vapen till\r\nSomalia ändå inte skulle kunna bli aktuell.</pre><pre>Det är naturligtvis mycket angeläget att i så stor\r\nutsträckning som möjligt söka hindra handel och\r\ninförsel av vapen i Somalia. Att så sker kan i hög\r\ngrad bli avgörande för en fortsatt fredlig utveckling.\r\nSverige stöder som lojal FN-medlem FN:s\r\nansträngningar i detta avseende.</pre><pre>Den mycket tragiska situationen i Somalia har\r\nsedan några månader avsevärt stabiliserats. Nu\r\nförbereds övergången från UNITAF-operationen\r\ntill en ren FN-operation (UNOSOM II). FN:s\r\ngeneralsekreterare har betonat att mandatet för\r\nden kommande operationen måste inkludera\r\navväpning, kontroll av tunga vapen och åtgärder\r\nför att övervaka vapenembargot.</pre><pre>I och med en utvidgning till hela landet bör\r\nkontrollen över gränserna också underlättas, och\r\ndärigenom kan risken för vapensmuggling minskas.</pre><pre>Mandatet skall också enligt generalsekreteraren\r\ninnehålla militära element, t.ex. konfiskering av\r\nhandeldvapen och minröjning.</pre><pre>I sin senaste rapport till säkerhetsrådet pekar\r\ngeneralsekretaren också på behovet av en\r\nförankring av den kommande operationen i\r\nstadgans kapitel VII, som ger rätt att använda alla\r\nerforderliga medel för att uppnå de uppsatta målen.\r\nFrån svensk sida ser vi det som angeläget att\r\nåtgärder för att hindra vapensmuggling och stärka\r\nkontrollen över vapnen genomförs.</pre><pre>Freds- och försoningsprocessen, som tog fart på\r\nallvar med en FN-konferens i Addis Abeba i\r\njanuari, ledde bl.a. till ett avtal om vapenvila. Som\r\nbekant har tyvärr inte denna efterlevts. Dock\r\narbetar en särskild kommitté sammansatt av de\r\nstridande parterna på att få fram former för\r\navrustning och för s.k. kantonering av vapen under\r\nFN-övervakning. FN arbetar också redan nu med\r\natt demobilisera och avväpna de stridande\r\nförbanden.</pre><pre>Parterna träffas sedan i förra veckan åter i Addis\r\nAbeba i försoningskonferensen. Deltagarkretsen\r\när nu vidare och innehåller också representanter för\r\nde civila samhällslagren. Den svenska regeringen\r\nuppmuntrar givetvis denna process, och vi stöder\r\nden dessutom genom bidrag via Liv- och\r\nfredsinstitutet i Uppsala som både genom\r\npersonella och finansiella insatser underlättat freds-\r\noch försoningsarbetet.</pre><pre>Anf. 42  MARGARETA VIKLUND (kds):</pre><pre>Fru talman! Först ber jag att få tacka\r\nutrikesministern för svaret.</pre><pre>Somalia är ett land som vi här i Sverige och även\r\nmånga andra av världens länder har haft i\r\nblickpunkten, dels på grund av den svåra svälten,\r\ndels på grund av det meningslösa krigandet och\r\nstriderna mellan de olika klanerna.</pre><pre>Att vi här i Sverige inte skall leverera vapen till\r\nSomalia ser jag som en självklarhet. Men det verkar\r\nfortfarande ändå finnas hur mycket vapen som helst\r\ni Somalia, trots det vapenembargo som FN:s\r\nsäkerhetsråd utfärdade i januari 1992 och som\r\nutrikesministern nämnde.</pre><pre></pre><pre>Det är svårt att säga om det vapenembargot har\r\nhaft någon reell effekt. Det skulle vara intressant\r\natt få veta hur utrikesministern ser på det.</pre><pre>Enligt initierade källor finns det mycket som tyder\r\npå att vapenhandeln fortgår tämligen obehindrat,\r\nåtminstone gjorde den det fram till USA:s\r\nintervention i december 1992 och förmodligen även\r\ndärefter. Visserligen har en del av de stridande\r\nfraktionernas stora vapenförråd kunnat beslagtas.\r\nMen det har ändå bara inneburit att man har\r\nskrapat litet på ytan, påpekar Boutros Boutros\r\nGhali.</pre><pre>Det är viktigt att få stopp på handeln och införseln\r\nav nya vapen och att få en fullständig kontroll över\r\nde vapen som finns i landet. Det är inte så lätt i ett\r\nland där varje man ser det som sin rättighet att bära\r\nvapen och där många lever av och genom sitt\r\nvapen, somliga som banditer men andra som\r\nvakter. Det är ett av de få välbetalda arbeten som i\r\ndag erbjuds i Somalia.</pre><pre>Man måste därför försöka få fram alternativa\r\nförsörjningsmöjligheter. Dessutom måste man\r\nkunna garantera att de som lämnar ifrån sig vapnen\r\ninte råkar ut för att bli överfallna och invaderade av\r\nen fientlig grannklan.</pre><pre>På vilket konkret och direkt sätt agerar regeringen\r\ninom ramen för det internationella samarbetet, så\r\natt vapenembargot på Somalia efterlevs? Finns det\r\nnågra planer på att Sverige t.ex. skulle kunna\r\nsammankalla en konferens, där de som kan ha\r\nnågot att bidra med för att få till stånd en positiv\r\nutveckling av Somalia skulle kunna mötas och se\r\nhur man skulle kunna angripa de här problemen?</pre><pre>Anf. 43  Utrikesminister MARGARETHA AF\r\nUGGLAS (m):</pre><pre>Fru talman! Jag har den bestämda övertygelsen att\r\ndet bästa sättet som Sverige kan försöka att verka\r\nför fred och försoning i Somalia på är via FN-\r\nsystemet. Det är trots allt inom ramen för nästa fas\r\nav operationen, UNOSOM II, under ledning av\r\nFN:s säkerhetsråd, som man måste försöka nå\r\nmålen att avväpna de grupper som har vapen och\r\natt försöka hindra tillförsel av vapen. Sedan måste\r\nman få till stånd en försoningsprocess.</pre><pre>En mer direkt bilateral medverkan från svensk sida\r\nsker i de fredsdiskussioner som äger rum mellan\r\nparterna. Liv- och fredsinstitutet i Uppsala gör en\r\nmycket värdefull insats, som även uppskattas\r\ninternationellt.</pre><pre>Jag ser kanske inte direkt svenska isolerade\r\nåtgärder som ett sätt att komma åt vapensmuggling\r\ntill Somalia. Vi vet att vissa beslag har gjorts, bl.a.\r\nbeslagtogs ett fartyg som var på väg från Serbien.\r\nVissa åtgärder lyckas man ändå genomföra.</pre><pre>Sverige verkar däremot inom ramen för vår icke-\r\nspridningspolitik, dvs. vi verkar för att över huvud\r\ntaget få en större transparens när det gäller\r\nkrigsmateriel. Vi har varit mycket aktiva för att få\r\ntill stånd FN:s register över krigsmaterielen.\r\nSverige lämnar upplysningar vad gäller vår egen\r\nexport. Vi verkar även inom ramen för ESK i Wien\r\nför att där få en regim som ökar insynen i\r\nkrigsmaterielhandeln. Men detta är initiativ som vi\r\ntar för att över huvud taget försöka verka för icke-\r\nspridning vad gäller krigsmateriel.</pre><pre>Anf. 44  MARGARETA VIKLUND (kds):</pre><pre>Fru talman! Det var litet grand av det svar som jag\r\nhade väntat att jag skulle få. Jag tycker att det är\r\nmycket bra att höra att Sverige arbetar genom FN-\r\nsystemet och de olika möjligheter som vi har där.\r\nEfter vad jag kan förstå har Sverige ett mycket stort\r\noch gott internationellt anseende. Det är ett\r\nanseende som man måste ta vara på och som man\r\näven kan använda i många olika sammanhang.</pre><pre>Dessutom tycker jag att man även utanför de här\r\nramarna skulle kunna ta initiativ till en konferens,\r\ndär man tillsammans diskuterar hur man skall\r\nkunna hjälpa Somalia på bästa sätt.</pre><pre>Anf. 45  Utrikesminister MARGARETHA AF\r\nUGGLAS (m):</pre><pre>Fru talman! Jag ser inte omedelbart denna\r\nmöjlighet. Men vi får väl ha Margareta Viklunds\r\nförslag i åtanke. Jag tror fortfarande att det är FN-\r\nramen som gäller. Det är framför allt där vi måste\r\narbeta, förutom att vi naturligtvis måste verka för\r\nicke-spridning, som vi nu gör i flera multilaterala\r\nfora.</pre><pre>Anf. 46  MARGARETA VIKLUND (kds):</pre><pre>Fru talman! Jag tror också det.</pre><pre>Till sist skulle jag vilja fråga: Hur ser\r\nutrikesministern på situationen i Somalia i dag?\r\nFinns det något hopp för det landet? Finns det\r\nnågon möjlighet att få stopp på alla de här vapnen\r\nmed alla våra ansträngningar bilateralt och\r\nmultilateralt?</pre><pre>Anf. 47  Utrikesminister MARGARETHA AF\r\nUGGLAS (m):</pre><pre>Fru talman! Detta måste vara den alldeles\r\nbestämda utgångspunkten för den stora UNOSOM\r\nII-operation som nu förbereds inom FN:s\r\nsäkerhetsråd. Det är ett stort fortsatt engagemang\r\nfrån världssamfundets sida. Där måste\r\nutgångspunkten vara att det skall gå att få ett stopp\r\npå striderna.</pre><pre>Överläggningen var härmed avslutad.</pre><pre>11 §  Svar på fråga 1992/93:472 om Östtimor</pre><pre>Anf. 48  Utrikesminister MARGARETHA AF\r\nUGGLAS (m):</pre><pre>Fru talman! Bertil Måbrink har frågat\r\nnäringsminister Per Westerberg om\r\ninvesteringsskyddsavtalet med Indonesien innebär\r\nett svenskt erkännande av Östtimor som\r\nindonesiskt territorium. Ärendefördelningen inom\r\nregeringskansliet är sådan att frågan har\r\növerlämnats till mig för besvarande.</pre><pre>Det stämmer, som Bertil Måbrink säger, att Sverige\r\nundertecknade ett investeringsskyddsavtal med\r\nIndonesien i Jakarta i september förra året.\r\nLiknande avtal har vi som bekant med många\r\nländer i syfte att både främja och skydda\r\ninvesteringar.</pre><pre>Avtalet innehåller sedvanliga bestämmelser om\r\nmest-gynnad-nationsbehandling av investeringar\r\npå vartdera lands territorium, ersättning vid en\r\neventuell nationalisering, rätt att fritt överföra vinst\r\noch annan avkastning och att gå till internationell\r\nskiljedom vid investeringstvister. Avtalets\r\ntillämpningsområde anges i en inledande artikel\r\nmed definitioner. Där finns en bestämmelse som\r\nsäger att vid tillämpningen av denna\r\növerenskommelse skall termen ''territorium'', vad\r\navser republiken Indonesien, betyda dess\r\nterritorium så som det definieras i dess lagar samt\r\nde angränsande områden över vilka det har\r\nsuveränitet, suveräna rättigheter eller jurisdiktion i\r\nenlighet med bestämmelserna i Förenta\r\nnationernas havsrättskonvention 1982. Sveriges\r\nterritorium definieras på samma sätt.</pre><pre>Då det gäller själva erkännandefrågan av Östtimor\r\nsom indonesiskt territorium har Sverige aldrig\r\naccepterat Indonesiens annektering av Östtimor,\r\nsom ju är ett brott mot folkrätten. Detta har vi\r\nockså framhållit upprepade gånger, i FN, i samtal\r\nmed företrädare för Indonesiens regering och i\r\nandra sammanhang. Investeringsskyddsavtalet\r\ninnebär ingen ändring av den svenska positionen\r\nhärvidlag.</pre><pre>Som Bertil Måbrink säkert erinrar sig tog Sverige\r\nsom medlem av FN:s säkerhetsråd kraftfullt\r\nställning mot den illegala ockupationen av\r\nÖsttimor 1976 och vi uttalade oss för befolkningens\r\nsjälvbestämmande. Vi har reagerat starkt mot\r\nbefolkningens lidanden och sökt, efter vår\r\nförmåga, bidra till att avhjälpa situationen.</pre><pre>Anf. 49  BERTIL MÅBRINK (v):</pre><pre>Fru talman! Jag tackar för svaret, men jag tycker att\r\nutrikesministern glider ifrån själva kärnfrågan.</pre><pre>Ett faktum är att indonesisk lag är så utformad att\r\nÖsttimor är dess tjugosjunde provins. I det avtal\r\nmed Indonesien som näringsministern skrev under\r\ni september förra året står det att avtalet skall gälla\r\nfrämjande och skydd av investeringar. Indonesiskt\r\nterritorium sägs vara dess territorium så som det\r\ndefinieras enligt indonesisk lag.</pre><pre>Här anser alltså jag att Sverige har gjort ett misstag.\r\nMan kan inte ha som argument att Sveriges\r\nterritorium definieras på samma sätt. Det är en\r\nväldig skillnad. Sverige har väl ändå inte ockuperat\r\nnågonting någonstans? Sverige är väl inte utsatt för\r\nett fördömande från FN för att man har ockuperat\r\nen ö eller något häromkring eller en bit ifrån? Det\r\när just det som Indonesien har gjort.</pre><pre>FN har fördömt denna ockupation. FN godkänner\r\ninte att detta är indonesiskt territorium. Sverige har\r\nfördömt den. Då måste det väl ändå vara på det\r\nsättet, utrikesministern, att man måste göra någon\r\nmarkering. Den borde ha gjorts när man skrev\r\navtalet.</pre><pre>Jag har i övrigt ingenting emot att man gör ett avtal\r\nmed Indonesien när det gäller skydd för\r\ninvesteringar. Men då får man vara mycket klar och\r\nexakt vad det är för områden som skall gälla och\r\nvad som inte kan gälla för Sverige, nämligen\r\nÖsttimor. Detta kommer naturligtvis den\r\nindonesiska regimen att använda i sin propaganda\r\nför att försöka försvaga FN:s och andra länders\r\nfördömanden av ockupationen av Östtimor.</pre><pre>Anf. 50  Utrikesminister MARGARETHA AF\r\nUGGLAS (m):</pre><pre>Fru talman! Desto viktigare är det att jag här i\r\nriksdagen mycket klart deklarerar att\r\ninvesteringsskyddsavtalet inte innebär någon\r\nändring av den svenska positionen vad gäller\r\nÖsttimor. Ett investeringsskyddsavtal innebär\r\ninte -- det vill jag gärna understryka -- ett\r\nerkännande i sig. Vi brukar som bekant inte\r\nerkänna på detta sätt.</pre><pre>Jag vill också fästa Bertil Måbrinks\r\nuppmärksamhet på att avtalets definitioner\r\nuttryckligen är begränsade till att gälla på\r\ninvesteringsskyddsområdet. Det innebär alltså att\r\nannekteringen av Östtimor inte blir mera\r\naccentuerad genom ett dylikt avtal. Det handlar om\r\nett investeringsskydd. Avtalet fyller alltså, som jag\r\ntidigare redovisat, helt andra uppgifter.</pre><pre>Anf. 51  BERTIL MÅBRINK (v):</pre><pre>Fru talman! Låt mig bara ställa följande fråga till\r\nutrikesministern: Kan utrikesministern och jag vara\r\növerens om att Indonesien inte på något sätt har\r\nrätt att inbjuda utländska investerare till Östtimor?\r\nKan utrikesministern och jag vara överens om att\r\nIndonesien icke har rätt att inbjuda utländska\r\ninvesterare till Östtimor? Det strider alltså mot FN-\r\nbeslutet och det svenska ställningstagandet.</pre><pre>Jag hoppas att vi är överens om det och att\r\nutrikesministern inte på något sätt kommer att\r\nmedverka till att svenska företag försöker göra\r\ninvesteringar i Östtimor.</pre><pre>Anf. 52  Utrikesminister MARGARETHA AF\r\nUGGLAS (m):</pre><pre>Fru talman! Vad jag klart kan deklarera här i\r\nkammaren i dag är att Sverige aldrig har erkänt\r\nÖsttimor som indonesiskt territorium och att\r\ninvesteringsskyddsavtalet inte innebär någon\r\nändring i Sveriges position i denna fråga.</pre><pre>Däremot gäller naturligtvis\r\ninvesteringsskyddsavtalet som sådant för det syfte\r\nsom det har upprättats för. Det innebär att\r\ntänkbara investeringar även i Östtimor, vilka Bertil\r\nMåbrink här frågar mig om, omfattas av detta avtal.</pre><pre>Anf. 53  BERTIL MÅBRINK (v):</pre><pre>Fru talman! Det svaret förstod jag inte riktigt. Låt\r\nmig vara litet konkret. Kommer utrikesministern\r\natt medverka till att svenska företag icke tillåts\r\ninvestera exempelvis i Östtimor? Östtimor är ju\r\nolagligt ockuperat av Indonesien. Där begås ett\r\ngigantiskt folkmord, och FN har fördömt denna\r\nockupation. Då måste det väl vara viktigt att\r\nsvenska företag icke etablerar sig åtminstone i\r\nÖsttimor.</pre><pre>Om de sedan vill etablera sig i Indonesien är en\r\nannan sak -- det har jag ingenting emot -- och det\r\när det som avtalet bör koncentrera sig på, inte på\r\nnågonting annat. Vi vet att olika utländska företag\r\nnu står i kö för att få komma till Östtimor och\r\ninvestera där, bl.a. eftersom det där finns\r\nintressanta oljefyndigheter.</pre><pre>Anf. 54  Utrikesminister MARGARETHA AF\r\nUGGLAS (m):</pre><pre>Fru talman! Sveriges utrikesminister brukar inte\r\nsäga till svenska företag var de skall investera eller\r\ninte investera. Sveriges riksdag kan anta en särskild\r\nlag som förbjuder investeringar, som har skett\r\nbeträffande apartheids Sydafrika, men i övrigt är\r\nsvenska företag fria att investera där de så väljer.</pre><pre>Däremot kan, och det är en naturlig sak, svenska\r\nföretag själva göra olika typer av riskbedömningar\r\noch bedömningar av hur läget är i vissa områden.\r\nNär det gäller Östtimor är det en klar svensk linje\r\natt området icke är erkänt som en del av\r\nindonesiskt territorium. Det är också så att\r\növergreppen mot de mänskliga rättigheterna i\r\nÖsttimor har i olika sammanhang påtalats av\r\nSverige. Jag kan tänka mig att detta bör ingå i\r\nsvenska företags riskbedömning när det gäller\r\ninvesteringar.</pre><pre>Däremot innebär investeringsskyddsavtalet, som\r\njag sade till Bertil Måbrink, på det sätt som det är\r\nutformat att svenska företags investeringar även i\r\nÖsttimor omfattas av avtalet.</pre><pre>Anf. 55  BERTIL MÅBRINK (v):</pre><pre>Fru talman! Jag tycker att det borde vara möjligt att\r\ngöra en precisering -- jag kan inte alla de juridiska\r\naspekterna -- genom vilken man undantar Östtimor\r\ni detta avtal. Avtalet är som det nu är utformat\r\nmycket olyckligt. Det borde vara möjligt att göra\r\ndetta som en gest i den fortsatta kampen för\r\nÖsttimors rätt till självbestämmande och som ett\r\npåpekande för Indonesien om att det som man\r\nhåller på med är oacceptabelt.</pre><pre>Anf. 56  Utrikesminister MARGARETHA AF\r\nUGGLAS (m):</pre><pre>Fru talman! Jag vill bara nämna att Norge och\r\nFinland har samma typ av investeringsskyddsavtal\r\nmed Indonesien som Sverige har. Jag vill\r\navslutningsvis också återupprepa att det är viktigt\r\natt inse att detta icke innebär ett erkännande av\r\nannekteringen av Östtimor.</pre><pre>Överläggningen var härmed avslutad.</pre><pre>12 §  Svar på fråga 1992/93:473 om Uriprojektet\r\ni Kashmir</pre><pre>Anf. 57  Statsrådet ALF SVENSSON (kds):</pre><pre>Fru talman! Bertil Måbrink har frågat mig hur\r\ngenomförandet av Uriprojektet kommer att\r\npåverkas av det försämrade säkerhetsläget i\r\nKashmir.</pre><pre>Kashmir har alltsedan Indien och Pakistan blev\r\nsjälvständiga stater år 1947 utgjort en svår\r\nkonflikthärd. I den riskbedömning som gjordes\r\n1989--1990 vid beredningen och projekteringen av\r\nUrikraftverket ansåg man dock att konflikten inte\r\nskulle påverka genomförandet. Projektet ansågs\r\nmedföra betydande fördelar för regionens\r\nbefolkning och var således förankrat hos båda\r\nparterna i konflikten. För de säkerhetsmässiga\r\naspekterna skulle den indiska regeringen ansvara.</pre><pre>Redan inledningsvis drabbades emellertid\r\nkraftverksbygget av problem med förseningar,\r\nfrämst på grund av säkerhetsläget i Kashmir. Som\r\nen följd av kidnappningen av de två svenskarna i\r\nmars 1991 avbröts arbetet helt under ett antal\r\nmånader. Efter att krav på bl.a. förbättrade\r\nsäkerhetsarrangemang uppfyllts av den indiska\r\nregeringen, återupptogs arbetet i december 1991.\r\nUnder det senaste året har avsevärda framsteg i\r\nprojektets genomförande gjorts. Det mesta av\r\ninfrastrukturen och de temporära arbetena har\r\nslutförts och de permanenta arbetena har\r\npåbörjats. Hittills har drygt 3 500 m tunnelarbeten\r\ngenomförts.</pre><pre>Den senaste tidens tecken på tilltagande våld i\r\nKashmir är oroande på många sätt. Det vore\r\ndessutom olyckligt om nya oroligheter återigen\r\nskulle störa Uriprojektets genomförande.\r\nRegeringen kommer att följa händelseutvecklingen\r\ngenom den säkerhetsgrupp bestående av\r\nrepresentanter från ambassaden och\r\nbyggkonsortiet som regelbundet möts i Indien. Jag\r\nvill också nämna att några av mina medarbetare\r\nkommer att besöka Kashmir i slutet av april och\r\ndärvid får möjlighet att på plats skaffa sig en\r\nuppfattning om det aktuella läget.</pre><pre>Trots att projektet drabbats av en rad svårigheter\r\noch förseningar på grund av det politiska läget i\r\nKashmir är det min förhoppning att arbetet på\r\nprojektet skall kunna fortsätta enligt nuvarande\r\nplaner.</pre><pre>Anf. 58  BERTIL MÅBRINK (v):</pre><pre>Fru talman! Jag tackar biståndsministern för svaret.\r\nDet här är ju ett rätt stort problem. Det var inte den\r\nnuvarande regeringen som lade fram förslaget om\r\nUriprojektet, utan den förra regeringen. Redan då\r\nvar vi emot detta projekt, eftersom vi tyckte att den\r\nproposition som lades fram var mycket tunn och\r\ndålig.</pre><pre>Vi står nu inför en mängd problem. Jag vill först\r\nsäga att det är på tiden att man litet mera noggrant\r\nser över situationen när det gäller mänskliga\r\nrättigheter i Indien. Jag tycker att det som i dag\r\npågår i Indien är mycket oroväckande.</pre><pre>Bråken och stridigheterna i Kashmir innebär en\r\nväldig upptrappning av våldet. Säkerhetsstyrkor\r\noch vanlig polis går ju mycket brutalt till väga. Man\r\ntorterar folk, invalidiserar och slår ihjäl människor.\r\nDet är mycket viktigt att nu på något sätt ta upp en\r\ndiskussion med den indiska regeringen om hur vi\r\nser på det här. Jag är medveten om att det har gjorts\r\ntidigare, men man måste kanske nu allvarligt\r\npåminna den om vad vi anser om sådana metoder\r\nsom polis och säkerhetsstyrkor i Indien använder.</pre><pre>Också jag hoppas naturligtvis att Uriprojektet kan\r\nfullföljas, men för detta krävs andra åtgärder från\r\nden indiska regeringens sida. Jag tror inte att man\r\nlöser religionstvister, som det ju handlar om, på det\r\nsätt som sker från centralregeringens sida. Helt\r\nandra åtgärder måste till.</pre><pre>Anf. 59  Statsrådet ALF SVENSSON (kds):</pre><pre>Fru talman! Jag är fullständigt överens med Bertil\r\nMåbrink om att religionstvister inte skall lösas\r\ngenom att man på ett brutalt sätt slår påkar och\r\nklubbor i huvudet på varandra eller tänder eld på\r\nbostäder osv. MR-situationen i Indien inger, precis\r\nsom Bertil Måbrink säger, en hel del övrigt att\r\nönska. Jag kan försäkra Bertil Måbrink att detta tas\r\nupp i de kontakter vi har med landet. Det är inte\r\nbara vi som gör det. Jag vet att de nordiska\r\nkollegerna också gör det. Jag vågar påstå att jag\r\nsjälv har gjort det på ett resolut sätt.</pre><pre>Men samtidigt, i ärlighetens namn, möter vi rejält\r\nmotstånd. Man tycker att det är en inblandning i ett\r\nannat lands inre traditioner och affärer. Men vi\r\ntänker inte sluta för den skull. Vi menar att vi har\r\nFN-konventionerna på vår sida. Har man\r\nratificerat dem skall man också visa respekt för\r\nmänniskor av olika kön och religion.</pre><pre>Vidare har vi frågan om Uriprojektet. Precis som\r\nBertil Måbrink säger var det ett projekt som drogs\r\ni gång mycket tidigt. Man började faktiskt att\r\nresonera om det redan på 1970-talet. Jag nämnde i\r\nmitt svar övriga årtal för den projektering som\r\npåbörjades.</pre><pre>Jag är glad över att Bertil Måbrink säger att han\r\nockså hoppas att projektet skall fullföljas. Det är\r\nkostnadsberäknat till ca 5 miljarder kronor. Det är\r\nen gigantisk summa. Det vore helt förödande för\r\nalla parter, också för oss, om vi inte kunde fullfölja\r\ndet.</pre><pre>Jag kan försäkra att vi gör allt för att trycka på och\r\nsäga till indierna att de måste ta ett rejält ansvar för\r\nsäkerhetsläget. De säger förstås till oss att de gör\r\ndet. Nu kommer min statssekreterare, Alf T\r\nSamuelsson, att åka dit. Ni kan vara säkra på att vi\r\nkommer att understryka detta ytterligare en gång.</pre><pre>Anf. 60  BERTIL MÅBRINK (v):</pre><pre>Fru talman! Det är typiskt att när man framför\r\nprotester till dem som bryter mot de mänskliga\r\nrättigheterna, anser de att det är en inblandning i\r\nderas inre angelägenheter. Det framförs av t.ex.\r\nkineser när vi talar om för dem vad vi tycker och\r\ntänker om sådana metoder. Det är naturligtvis bara\r\natt fortsätta att höja rösten och finna på andra\r\nåtgärder.</pre><pre>Ja, jag tycker att Uriprojektet skall fullföljas. Det\r\nhar kommit långt och har kostat mycket pengar.\r\nAlla dessa oroligheter som försenar projektet\r\nkostar pengar. Det finns naturligtvis en gräns för\r\nhur långt man kan gå. Kidnappningen och\r\nstilleståndet kostade åtskilliga miljoner -- jag vet\r\ninte den exakta summan. Om våldet trappas upp i\r\nKashmir kan man behöva diskutera med den\r\nindiska regeringen och framföra att det finns en fara\r\nför att projektet kan kapsejsa. Det här måste tas\r\nmed i diskussionerna med regeringen.</pre><pre>Anf. 61  Statsrådet ALF SVENSSON (kds):</pre><pre>Fru talman! Jag vill gärna ge en eloge till vår\r\nambassadör i Indien, Pär Kettis. Han har mycket\r\nnoga och uppmärksamt följt händelseutvecklingen\r\ni Indien, och han har agerat på ett mycket hedervärt\r\nsätt i denna mycket stora och svåra fråga.</pre><pre>Det är angeläget att det framgår av vårt\r\nresonemang att det är naturligtvis inte ens fel att två\r\nträter. Utan tvivel begås felsteg även av motparten.\r\nDet skall också sägas att i den senaste\r\nrapporteringen bedömdes säkerhetsläget, trots allt,\r\nvara ''något så när''. Det är klart att det är relativt.\r\nMen om vi jämför med den tidigare perioden går\r\ndet nu att arbeta vidare med projektet. Därmed är\r\ndet inte sagt att vi kan slå oss till ro. Det finns\r\nmycket övrigt att önska, och osäkerhet råder.</pre><pre>Anf. 62 BERTIL MÅBRINK (v):</pre><pre>Fru talman! Jag betvivlar inte biståndsministerns\r\nengagemang i frågan och att han gör vad han kan.</pre><pre>Vi får väl hoppas på besöket i slutet av april, då\r\nnågon eller några av biståndsministerns\r\nmedarbetare skall åka till Indien. Vi får sedan höra\r\nvilka bedömningar som görs. Sedan kan vi\r\nåterkomma i frågan.</pre><pre>Överläggningen var härmed avslutad.</pre><pre>13 §  Svar på fråga 1992/93:462 om\r\nStångådalsbanan</pre><pre>Anf. 63  Kommunikationsminister MATS\r\nODELL (kds):</pre><pre>Fru talman! Mona Saint Cyr har frågat mig om hur\r\njag ser på Stångådalsbanans framtid såsom\r\nlänsjärnväg.</pre><pre>Stångådalsbanan är en länsjärnväg. Enligt 1988 års\r\ntrafikpolitiska beslut skall prioriteringar mellan\r\nolika investeringar i länstrafikanläggningar ske\r\ngenom länsstyrelsernas försorg. Min uppfattning är\r\natt det således måste ankomma på resp. länsstyrelse\r\natt göra nödvändiga prioriteringar och\r\nbedömningar av framtida trafikunderlag. Jag ser i\r\ndag inga skäl till att ompröva Stångådalsbanan som\r\nlänsjärnväg.</pre><pre>Nyligen har regeringen lagt fram en proposition om\r\ninvesteringar i trafikens infrastruktur m.m. (prop.\r\n1992/93:176). I propositionen har regeringen bl.a.\r\naviserat att man i kompletteringspropositionen\r\navser att återkomma med förslag om\r\nsysselsättningsfrämjande åtgärder som riktas mot\r\nupprustning och förbättring av länsvägar och\r\nlänsjärnvägar. Detta ger länsstyrelserna ökade\r\nmöjligheter att prioritera angelägna satsningar i\r\nlänsvägar, länsjärnvägar och övriga\r\nkollektivtrafikanläggningar.</pre><pre>Då Mona Saint Cyr, som framställt frågan, anmält\r\natt hon var förhindrad att närvara vid\r\nsammanträdet, medgav talmannen att Leif Carlson\r\ni stället fick delta i överläggningen.</pre><pre>Anf. 64  LEIF CARLSON (m):</pre><pre>Fru talman! Jag ber att få tacka statsrådet för\r\nsvaret, och jag beklagar att Mona Saint Cyr inte har\r\nmöjlighet att ta emot det.</pre><pre>Stångådalsbanan diskuteras just nu intensivt i\r\nÖstergötland och Kalmar län. I propositionen\r\nnämns inte banan. Men kommunikationsministern\r\nhar i ett pressmeddelande gett en positiv bild av sin\r\nsyn på banans betydelse. Mona Saint Cyr har sagt\r\natt det har skapats en liten osäkerhet i\r\nlänsstyrelserna, bland kommunerna och\r\ntrafikhuvudmännen, som måste ta kostnaderna för\r\ndet eventuella driftunderskott som kan uppstå. De\r\när tveksamma. Därför betyder regeringens syn på\r\nbanan mycket. Är det positivt eller negativt att göra\r\ndenna satsning -- inte bara från länsstyrelsernas\r\nsynpunkt?</pre><pre>Statsrådet säger nu att det är länsstyrelserna som\r\nmåste göra avvägningarna om huruvida det är\r\nangeläget att göra investeringar i banan. Det är\r\ngivetvis rätt. Det är mycket viktigt för att komma\r\nfram till ett beslut att länsstyrelserna får reda på hur\r\nangelägen Stångådalsbanan uppfattas som en länk i\r\nkommunikationerna i sydöstra Sverige. Är det den\r\ntypen av länsjärnväg som bör komma i fråga för\r\nsatsningar?</pre><pre>Anf. 65  Kommunikationsminister MATS\r\nODELL (kds):</pre><pre>Fru talman! Jag noterar att Leif Carlson hävdar att\r\nStångådalsbanan inte nämns i propositionen. Jag\r\nfår be honom att slå upp s. 11 i propositionen. Där\r\nstår följande: ''Exempel på länsjärnvägar där\r\nlänsstyrelserna tidigare har anmält särskilt intresse\r\nav investeringar är Blekinge Kustbana,\r\nBohusbanan, Stångådalsbanan, Hargshamnsbanan\r\noch Haparandabanan -- -- --. Det måste ankomma\r\npå resp. länsstyrelse att göra nödvändiga\r\nprioriteringar och bedömningar av det framtida\r\ntrafikunderlaget.''</pre><pre>Tillbaka till hur regeringen betraktar denna bana.\r\nJag har framfört regeringens åsikter i det skrivna\r\nsvar som Leif Carlson har fått. Vi anser att banan\r\näven framdeles bör vara en länsjärnväg enligt de\r\nförutsättningar som finns för närvarande. Dock\r\naviseras nu att i kompletteringspropositionen\r\nkommer särskilda förutsättningar ges för\r\nlänsstyrelserna att öka sina reinvesteringar och\r\nunderhållsanslag även för länsjärnvägarna.</pre><pre>Normalt disponeras under ett budgetår 900\r\nmiljoner kronor till LTA -- länstrafikanslaget. I\r\ninfrastrukturpropositionen aviseras nu dels extra\r\nmedel, dels en tidigareläggning av anslag, så att 900\r\nmiljoner kronor plus ungefär 1,5 miljarder kronor\r\nper år kommer att kunna disponeras. Det blir ca 2,5\r\nmiljarder kronor per år för länsstyrelserna för att\r\ngenomföra denna typ av projekt.</pre><pre>Men det är vår fasta förvissning att det är just\r\nlänsstyrelserna som är bäst på att prioritera vilka\r\nprojekt de bör satsa på.</pre><pre>Anf. 66  LEIF CARLSON (m):</pre><pre>Fru talman! Jag förstår att statsrådet inte kan gå\r\nlängre i vägledning i den här frågan. I och för sig är\r\ndet önskvärt att länsstyrelserna är de som är bäst på\r\natt prioritera, men jag är rätt övertygad om att\r\nMona Saint Cyr har uppfattat rätt, nämligen att\r\nman i båda länen känner en viss osäkerhet och har\r\nett visst behov av vägledning i de här frågorna.</pre><pre>Jag är dock tacksam för svaret och tycker att det har\r\nen klart positiv underton om vissa möjligheter som i\r\nkompletteringspropositionen kommer att närmare\r\nbeskrivas. Jag kommer att överbringa svaret till\r\nMona Saint Cyr, som ställt frågan.</pre><pre>Anf. 67  Kommunikationsminister MATS\r\nODELL (kds):</pre><pre>Fru talman! Det faktum att regeringen nu lägger\r\nfram ett förslag till riksdagen som betyder\r\nytterligare resurser till förfogande när det gäller\r\nlänstrafikanslagen innebär nya möjligheter för\r\nlänsstyrelserna att exempelvis rusta upp den här\r\ntypen av bana. Jag tror att det är bra att så sker.</pre><pre>Men det finns ingen utom länstrafikhuvudmännen\r\nsom kan bedöma förutsättningarna för att också\r\nskapa en bärkraftig trafik på den här banan. Jag\r\ntror att den här rollfördelningen är till gagn för\r\ninvånarna även i de här båda aktuella länen.</pre><pre>Överläggningen var härmed avslutad.</pre><pre>14 §  Svar på fråga 1992/93:465 om s.k. alkolås\r\nför fordon</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Åke Carnerö har frågat mig vad jag\r\navser att göra med anledning av\r\nTrafiksäkerhetsverkets önskemål att få inleda en\r\nförsöksverksamhet med s.k. alkolås.</pre><pre>I den proposition om trafiksäkerheten på vägarna\r\ninför 2000-talet, som jag hoppas att regeringen kan\r\npresentera för riksdagen inom kort, avser jag att\r\nlämna en närmare redogörelse för användningen av\r\nalkolås. Men jag kan redan i dag berätta att\r\nTrafiksäkerhetsverkets förslag går ut på att man\r\nskall välja ut ett antal personer som dömts för grovt\r\nrattfylleri. I stället för att dessa får sina körkort\r\nåterkallade skall de erbjudas att teckna ett kontrakt\r\nom att förse sin bil med ett alkolås under en tid av\r\ntvå år. Bilen skall då inte gå att starta om\r\nutandningsluften hos föraren innehåller otillåtna\r\nmängder alkohol.</pre><pre>Försök med alkolås har prövats i USA med goda\r\nresultat, och jag anser att det kan vara av värde att\r\ngöra liknande försök också i Sverige.</pre><pre>Den aktuella försöksverksamheten kräver dock en\r\nsärskild lagstiftning, och frågan behöver beredas\r\nytterligare.</pre><pre>Anf. 69  ÅKE CARNERÖ (kds):</pre><pre>Fru talman! Jag ber att få tacka statsrådet för\r\nsvaret. Jag blev intresserad av den här frågan efter\r\natt jag tog del av en undersökning i Ohio, USA. I\r\ndenna undersökning hade man under 30 månader\r\nföljt alkoholberoende människor när det gäller\r\nrisken för trafiknykterhetsbrott.\r\nTrafiknykterhetsbrotten minskade kraftigt bland\r\ndem som erhållit alkolås. Återfallen reducerades\r\nmed 65 %, jämfört med fall där man tillämpat\r\nkörkortsindragning. Man utgår då från antalet\r\nupptäckta brott.</pre><pre>Jag noterade också att det av undersökningen\r\nframgår att arbete och familjeliv påverkas i\r\nbetydligt mindre grad om de alkoholberoende får\r\nalkolås.</pre><pre>Anser statsrådet att det, trots de amerikanska\r\nerfarenheterna, kan finnas en risk att alkolås inte\r\nger tillräckligt preventiv verkan i jämförelse med\r\nkörkortsindragning?</pre><pre>Anf. 70  Kommunikationsminister MATS\r\nODELL (kds):</pre><pre>Fru talman! Alkohol och trafik hör över huvud\r\ntaget inte ihop. Detta är själva grundtesen i hela\r\nden svenska trafiksäkerhetshållningen. Det finns\r\ndock en ganska stor grupp människor i vårt\r\nsamhälle som har alkoholproblem. Dessa\r\nmänniskor vill vi hjälpa till rehabilitering och till ett\r\ni samhället så normalt liv som möjligt.</pre><pre>Alkolås är ett hjälpmedel som i bl.a. USA har visat\r\nsig ge mycket goda resultat. Vi tycker därför att det\r\nfinns anledning att närmare studera detta. Exakt\r\nvad vi föreslår kommer Åke Carnerö att få veta när\r\npropositionen inom kort läggs fram.</pre><pre>Men att det delvis är fråga om att genomföra en\r\nförsöksverksamhet är alldeles uppenbart. Vi kan då\r\nvinna nödvändiga erfarenheter för att få svar på\r\nÅke Carnerös fråga. Jag anser egentligen att det är\r\nför tidigt att ge något svar, innan vi vet hur det här\r\ni en svensk miljö skulle fungera.</pre><pre>Anf. 71  ÅKE CARNERÖ (kds):</pre><pre>Fru talman! Jag är medveten om att det ännu inte\r\nfinns något konkret förslag framlagt. Men\r\nstatsrådet nämner i sitt svar att ett kontrakt\r\nkommer att tecknas. Vad anser statsrådet skall ingå\r\ni ett sådant här kontrakt, förutom villkoret om en\r\ninmontering av alkolås? Jag tycker att någon form\r\nav medicinsk kontroll, rehabilitering, bör finnas\r\nmed. Vad anser statsrådet?</pre><pre>Anf. 72  Kommunikationsminister MATS\r\nODELL (kds):</pre><pre>Fru talman! Åke Carnerö ställer en fråga som i och\r\nför sig är frestande att svara på, med ett antal\r\npunkter som skulle kunna ingå i ett sådant här\r\nkontrakt. Jag tror dock att Åke Carnerö och jag är\r\nganska överens om att just detta måste förberedas\r\nväldigt noga. Vi måste se till att försöket, om det\r\nskall genomföras, måste ske under sådana former\r\natt rättssäkerheten tillgodoses. Den här gruppen\r\nmänniskor får inte favoriseras på ett otillbörligt\r\nsätt, jämfört med andra grupper av människor som\r\nhar begått motsvarande trafikbrott.</pre><pre>Jag avstår alltså från att svara på den frågan, även\r\nom jag skulle kunna ge exempel på vad jag själv\r\ntycker bör ingå. Jag tror att vi tjänar på att få ett\r\nsamlat grepp när det gäller helheten i den här\r\nfrågan.</pre><pre>Anf. 73  ÅKE CARNERÖ (kds):</pre><pre>Fru talman! Har statsrådet hört eller på annat sätt\r\nerfarit vad polismyndigheten anser om det här?\r\nÄven om det inte finns några förslag, undrar jag om\r\ndet har förts några diskussioner.</pre><pre>Anf. 74  Kommunikationsminister MATS\r\nODELL (kds):</pre><pre>Fru talman! Jag har ingen heltäckande bild när det\r\ngäller hur polismyndigheten ser på detta. Men jag\r\nhar varit närvarande vid en demonstration av den\r\nhär typen av anläggning. Och jag har konstaterat\r\natt den tekniska utvecklingen går oerhört snabbt\r\nframåt. De möjligheter till att ''lura'' den här typen\r\nav konstruktion som man tidigare har redovisat har\r\ntack vare den tekniska utvecklingen i stort sett\r\neliminerats. Den tekniska utformningen kommer\r\nsäkerligen att bli mycket betryggande.</pre><pre>Överläggningen var härmed avslutad.</pre><pre>15 §  Svar på fråga 1992/93:468 om Gotlands\r\nflygförbindelser</pre><pre>Anf. 75  Kommunikationsminister MATS\r\nODELL (kds):</pre><pre>Fru talman! Gunhild Bolander har frågat mig om\r\njag avser att föra överläggningar med SAS för att\r\nmotverka försämringar av Gotlands\r\nflygförbindelser eller på vilket annat sätt jag avser\r\natt upprätthålla gällande trafikpolitiska mål.</pre><pre>Som frågeställaren vet avreglerades det svenska\r\ninrikesflyget den 1 juli 1992. På en avreglerad\r\nflygmarknad är det de olika\r\nmarknadsoperatörerna -- flygbolagen -- som avgör\r\npriser och trafikprogram. Den svenska\r\nflygmarknaden har under de senaste åren minskat\r\nbetydligt, huvudsakligen till följd av\r\nlågkonjunkturen. Detta gäller även flygtrafiken till\r\nGotland. Mot denna bakgrund är det naturligt att\r\nflygbolagen söker anpassa sina trafikprogram till\r\nefterfrågan. Men det är värt att notera, att till\r\nskillnad mot i den tidigare monopolsituationen kan\r\ninget flygbolag nu i längden undvika att tillgodose\r\ntransportbehov där sådana finns utan att riskera att\r\nandra effektivare flygbolag etablerar sig på linjen.</pre><pre>Mot denna bakgrund är jag inte beredd att vidta\r\nnågra åtgärder med anledning av frågan.</pre><pre>Anf. 76  GUNHILD BOLANDER (c):</pre><pre>Fru talman! Jag tackar för svaret. Men jag tycker\r\ninte att det ger intryck av någon större förståelse av\r\nde problem som jag har tagit upp. Jag har ställt\r\nfrågan mot bakgrund av den förändrade turlista\r\nsom gäller för flygtrafiken mellan Visby och\r\nArlanda.</pre><pre>Det handlar om en neddragning med tio turer i\r\nveckan fr.o.m. den 28 mars, tre månader framåt --\r\növer midsommar alltså. Turistsäsongen har då\r\npågått i 1,5 månader, och turistnäringen är ju\r\nväldigt viktig för Gotland.</pre><pre>Jag vill faktiskt påminna om att resenärer till och\r\nfrån Gotland har två alternativ när det gäller att ta\r\nsig över vattnet, nämligen färja och flyg. Vi har ju\r\ninte bil- och tågmöjligheter, som nästan hela övriga\r\nSverige har. Neddragningen på Visbylinjen slår\r\ndärför, som vi ser det, jämförelsevis hårdare än på\r\nnågon annan linje.</pre><pre>Inför avregleringen uttalades vissa farhågor när det\r\ngäller utvecklingen av s.k. mindre lönsamma linjer.\r\nFram till för några år sedan lämnades ett\r\ntransportstöd på 14,5 miljoner kronor till denna\r\nlinje. Det transportstödet lämnas inte längre.</pre><pre>Jag tänker inte här och nu kräva stödet tillbaka --\r\ninte i första hand. Men mot bakgrund av de\r\ntrafikpolitiska mål som har slagits fast här i\r\nriksdagen och som skulle medverka till ett\r\n''rundare'' Sverige vill jag fråga statrådet om han är\r\nberedd att föra förhandlingar med SAS Linjeflyg\r\nför att av just de skäl som jag här har anfört\r\nförhindra ytterligare indragningar framöver.</pre><pre>Luftfartsverket utreder för närvarande hur\r\nNorrlands inland drabbas av nedskärningar på\r\nflygets område. Precis samma skäl skulle kunna\r\nanföras vid diskussioner om Gotland. Jag undrar\r\ndärför om statsrådet är beredd att vidga uppdraget\r\nför Luftfartsverket att gälla även Gotland.</pre><pre>Anf. 77  Kommunikationsminister MATS\r\nODELL (kds):</pre><pre>Fru talman! Vi befinner oss i en mycket djup\r\nlågkonjunktur. Den har bl.a. drabbat inrikesflyget\r\nså till vida, att den inrikes flygtrafiken totalt\r\nminskade i antalet passagerare med hela 20 %\r\nunder 1991 och med ytterligare 1 % under 1992.\r\nAvregleringen har samtidigt inneburit att det har\r\nblivit ett ökat utbud och att priserna har sjunkit.\r\nOm jag inte tar helt fel har även priserna för att ta\r\nsig till och från Gotland minskat ganska drastiskt.\r\nDetta är någonting som man måste väga in när man\r\nskall göra en resultaträkning över avregleringen\r\noch se vad den har inneburit när det gäller att under\r\nsommartid, under turistsäsongen, få fler människor\r\ntill Gotland.</pre><pre>SAS har alltså aviserat en neddragning fr.o.m. den\r\n28 mars av antalet turer på linjen Stockholm--Visby\r\nfrån sju till fem avgångar dagligen. Det finns\r\nytterligare ett bolag som har fått koncession på\r\ntrafiken Bromma--Visby och som har aviserat att\r\nman avser att öppna året runt-trafik fr.o.m.\r\nsommaren.</pre><pre>På frågan om vi inte tycker att Luftfartsverket bör\r\nfå ett utvidgat uppdrag vill jag svara att jag inte\r\nanser att tiden är mogen att diskutera detta,\r\neftersom det dels är fem turer per dag, dels finns\r\nnya bolag som ansökt om koncession och som vill\r\nta upp trafiken mellan Stockholm och Visby.</pre><pre>Anf. 78  GUNHILD BOLANDER (c):</pre><pre>Fru talman! Jag känner till den nya koncessionen,\r\nmen dess värre har bolaget inget plan just nu. Det\r\nkanske fixar sig så småningom.</pre><pre>Jag undrar om det här med prissättningen är riktigt\r\nmed sanningen överensstämmande. Den beslutade\r\nminskningen av antalet turer är anpassad till\r\naffärsresenärerna. Men Visbylinjen har en ganska\r\nhög andel privatresenärer. De röda avgångarna är\r\nborta, och det finns inte möjlighet för den enskilde\r\nprivatresenären att på samma sätt som tidigare\r\nräkna ut hur man gör en billig resa. Man vet inte\r\nhur många platser som är avsedda för\r\nrabattresenärer. Det framgår ändå klart att antalet\r\nrabatterade platser kommer att minska. Det\r\nhandlar faktiskt om prishöjningar för några\r\nkategorier resenärer.</pre><pre>Sammantaget innebär det här en betydande\r\nserviceförsämring i den här delen av landet, där\r\nturismen betyder så mycket och där tillgängligheten\r\när så viktig. Därför vidhåller jag att jag hoppas att\r\nministern är beredd att ta sitt ansvar för den här\r\ndelen av landet, som har så litet utbud av\r\nkommunikationsmöjligheter.</pre><pre>Anf. 79  Kommunikationsminister MATS\r\nODELL (kds):</pre><pre>Fru talman! Gotland har en mycket speciell\r\nsituation i Kommunikationssverige. Riksdagen har\r\nockså uppmärksammat detta genom att anslå\r\nungefär 160 miljoner kronor för båttrafiken. Jag är\r\nnaturligtvis beredd att ta upp en diskussion, om det\r\nskulle komma därhän, om fördelningen av dessa\r\nmedel på flera trafikslag -- om det är detta som\r\nönskas -- när vi har kommit ett stycke i den dialog\r\nsom nu förs mellan staten och Gotland.</pre><pre>Jag tycker ändå, fru talman, att det finns anledning\r\natt avvakta och se vad som händer. Vi är i en\r\nlågkonjunktur. Vi hoppas att den ekonomiska\r\nutvecklingen vänder i Sverige. Vi vet att de\r\nförändrade förhållandena, exempelvis kronans\r\nannorlunda värde i förhållande till utländska\r\nvalutor, kommer att attrahera betydligt fler\r\nmänniskor, dels turister från utlandet, dels svenskar\r\nsom vill stanna hemma. Låt oss därför avvakta och\r\nse vad den säsong som nu ligger framför oss\r\nkommer att ge. Sedan kan vi återkomma till dessa\r\nfrågor.</pre><pre>Anf. 80  GUNHILD BOLANDER (c):</pre><pre>Fru talman! Jag har inte alldeles givit upp hoppet.\r\nMen det är viktigt, även om\r\nkommunikationsministern talar om valuta och\r\nannat, med tillgängligheten. Det ger större\r\nmöjligheter att ta sig till och från Gotland. Tack för\r\nsvaret.</pre><pre>Överläggningen var härmed avslutad.</pre><pre>16 §  Svar på fråga 1992/93:475 om planerat\r\nbrobygge i Norrtälje kommun</pre><pre>Anf. 81  Kommunikationsminister MATS\r\nODELL (kds):</pre><pre>Fru talman! Anita Johansson har frågat mig när\r\nregeringen kommer att besluta om möjligheter för\r\nbyggande av Trästabron i Norrtälje kommun.</pre><pre>Regeringen har i proposition 1992/93:176 om\r\ninvesteringar i trafikens infrastruktur m.m. angett\r\nsin avsikt att i kompletteringspropositionen\r\npresentera utformningen av\r\narbetsmarknadspolitiskt motiverade\r\ninfrastrukturella insatser. Dessa insatser kommer\r\nbl.a. att inriktas på tidigareläggning av\r\ninvesteringar i länsvägar, till vilka den aktuella\r\nTrästabron hör.</pre><pre>Arbetet med beredningen av\r\nkompletteringspropositionen pågår för närvarande\r\ninom regeringskansliet. Jag kan därför inte nu ange\r\nde riktlinjer som kan bli aktuella för fördelningen\r\nav medel till län och inte heller om byggandet av\r\nTrästabron kommer att kunna genomföras med\r\ndessa medel.</pre><pre>Anf. 82  ANITA JOHANSSON (s):</pre><pre>Fru talman! Jag tackar för svaret på min fråga.</pre><pre>För någon vecka sedan besökte jag brobygget vid\r\nden snart färdiga Vätöbron, som också ligger i\r\nNorrtälje kommun. Det var en dyster stämning där.\r\nSamma dag som jag var där varslades alla vid det\r\nbrobygget, som beräknas vara klart till hösten.\r\nBrobyggarnas vädjan till mig som politiker var:\r\n''Snälla Anita, gör någonting så att vi får fortsätta\r\natt arbeta och bygga broar!'' Detta är bakgrunden\r\ntill min fråga i dag.</pre><pre>Förra våren gick vi socialdemokrater igenom alla\r\nprojekt i vårt län som skulle kunna sättas i gång\r\nsnarast. Ett av dessa projekt var just Trästabron.\r\nFöljande fakta finns, kommunikationsministern:\r\nDetaljplanen är fastställd, inga problem med\r\nmarklösen, bron utgör en mycket viktig förbindelse\r\nför alla anställda vid Hallsta pappersbruk som bor\r\npå Väddö. Bron utgör också en mycket viktig\r\nförbindelse vid resande till Åland. I dag uppstår\r\nmånga och stora trafikstörningar när folk köar i\r\nväntan på färjan vid Trästabron.</pre><pre>Arbetslösheten i Norrtälje är i dag mycket hög. Till\r\nhösten beräknas den vara 9 %. Det finns i dag en\r\nstor kompetens hos dessa herrar -- det är mest\r\nherrar -- som arbetar vid brobygget vid Vätö.</pre><pre>Min vädjan är nu att kommunikationsministern till\r\nkompletteringspropositionen nogsamt skall pröva\r\nom inte också Trästabron kan bli ett av de projekt\r\nsom prioriteras.</pre><pre>Anf. 83  Kommunikationsminister MATS\r\nODELL (kds):</pre><pre>Fru talman! Jag kan inte uttala mig om vilka\r\nprojekt som kan komma att ingå i de projekt som\r\nblir aktuella med anledning av den nu aviserade\r\nhöjningen av länstrafikanslagen. Mot de normalt\r\ndrygt 900 miljonerna per år som disponeras av\r\nlänsstyrelserna kommer det genom\r\ntidigareläggning och extra anslag att finnas\r\nytterligare ca 1,5 miljarder. Sammantaget kommer\r\nman att disponera 2,5 miljarder kronor under det\r\nkommande och det därpå följande budgetåret.\r\nExakt hur dessa skall fördelas blir en fråga för\r\nlänsstyrelserna. Det blir länsstyrelsen som kommer\r\natt bestämma vilka projekt som man skall köra i\r\ngång med anledning av de extra resurser som\r\nkommer.</pre><pre>Om det är så som Anita Johansson säger, att det\r\nfinns en enighet om att detta är ett högt prioriterat\r\nprojekt och att det ligger väldigt bra till för en snabb\r\nigångsättning, är det mycket som talar för att\r\nlänsstyrelsen kommer att prioritera detta. Dock är\r\ndetta en fråga som ligger utanför både regeringens\r\noch riksdagens kompetensområde och ligger i\r\nstället hos länsstyrelsen.</pre><pre>Anf. 84  ANITA JOHANSSON (s):</pre><pre>Fru talman! Det får inte bara bli tomt prat när det\r\ngäller satsningar på vägar och broar. Jag kommer\r\natt göra allt vad jag kan för att se till att Trästabron\r\nskall byggas. Jag hoppas att\r\nkommunikationsministern också kan göra det.\r\nTack.</pre><pre>Överläggningen var härmed avslutad.</pre><pre>17 §  Svar på fråga 1992/93:461 om det rättsliga\r\nskyddet för personer som hjälper polisen</pre><pre>Anf. 85  Justitieminister GUN HELLSVIK\r\n(m):</pre><pre>Fru talman! Knut Wachtmeister har frågat mig om\r\njag avser att föreslå förbättrat rättsligt skydd för\r\npersoner som är polisen behjälplig i kampen mot\r\nbrottsligheten.</pre><pre>Frågan synes ställd mot bakgrund av ett nyligen\r\nuppmärksammat fall där en person dömdes i\r\ntingsrätten för att ha ingripit mot en misstänkt\r\ninbrottstjuv. Upplysningsvis kan jag nämna att\r\nmålet nu är föremål för prövning av Svea hovrätt.</pre><pre>Mot den här bakgrunden uppfattar jag att Knut\r\nWachtmeister frågar mig om jag avser att verka för\r\natt enskilda personer i större utsträckning än vad\r\nsom gäller i dag skall få använda våld när de\r\ningriper mot brottslingar.</pre><pre>Som Knut Wachtmeister känner till finns i dag\r\nbestämmelser om att envar får gripa den som har\r\nbegått brott på vilket fängelse kan följa, om\r\nbrottslingen påträffas på bar gärning eller flyende\r\nfot (24 kap. 7 § andra stycket rättegångsbalken).\r\nDen som ingriper mot brottslingen har rätt att\r\nbruka visst våld för att genomföra gripandet. Av\r\nbestämmelser i polislagen (23 § första stycket andra\r\nmeningen jämförd med 10 första stycket 2) följer\r\nnämligen att varje medborgare som med laga stöd\r\nskall gripa någon får, i den mån andra medel är\r\notillräckliga och det med hänsyn till\r\nomständigheterna är försvarligt, använda våld för\r\natt genomföra åtgärden, om den som skall berövas\r\nfriheten försöker undkomma eller gör motstånd.\r\nSålunda gäller behovs- och\r\nproportionalitetsprinciperna såväl för en polisman\r\nsom för en enskild person som med stöd i lag\r\nfrihetsberövar en brottsling. För såväl polismän\r\nsom enskilda som ingriper mot brott gäller alltså att\r\ndet våld som används måste stå i rimlig proportion\r\ntill bl.a. det våld som den ingripande möts med av\r\ngärningsmannen.</pre><pre>Den situation som jag nu redogjort för skiljer sig\r\nemellertid från nödvärnssituationen, som bl.a. tar\r\nsikte på det fallet att någon blir angripen med våld.\r\nI den situationen (jfr 24 kap. 1 § BrB) är rätten till\r\nvåldsanvändning bestämd så, att våldet med hänsyn\r\ntill angreppets beskaffenhet och det angripnas\r\nbetydelse inte får vara uppenbart oförsvarligt. Om\r\nden angripne i en sådan situation gjort större våld\r\neller svårare skada än som är påkallat, skall han\r\nändå inte dömas till ansvar, om omständigheterna\r\nvar sådana att han svårligen kunde besinna sig. Om\r\ngärningen ändå befinns vara brottslig kan han\r\ndömas till lindrigare straff än vad som annars är\r\nföreskrivet för brottet (jfr 24 kap. 5 § BrB).</pre><pre>Enligt min mening kan inte enskilda personer ges\r\nbefogenhet att tillgripa grövre våld än den\r\nbefogenhet som polisen har i motsvarande\r\nsituationer. En sådan rätt skulle mycket väl kunna\r\nleda till en oönskad upptrappning av våldet i\r\nsamhället. Och jag är övertygad om att Knut\r\nWachtmeister liksom jag inte önskar en sådan\r\nutveckling.</pre><pre>Mitt svar till Knut Wachtmeister blir således att jag\r\nanser att reglerna för den enskildes rätt att ingripa\r\ni stort är väl avvägda. Det hindrar inte att det kan\r\nfinnas skäl att se över de olika roller som finns när\r\ndet gäller att skapa trygghet mot brott mellan bl.a.\r\npolisen, kommunen och enskilda. Jag avser att\r\ninom kort tillsätta en parlamentarisk kommitté med\r\nuppgift att överväga den frågan.</pre><pre>Anf. 86  KNUT WACHTMEISTER (m):</pre><pre>Fru talman! Jag tackar justitieministern för svaret.</pre><pre>Häromveckan var det många som upprördes av ett\r\nTV-program, där det beskrevs hur en ung man från\r\nsin bostad hade blivit åsyna vittne till inbrott in hans\r\negen bil. Försedd med en dykarkniv lyckades han\r\nspringa ifatt tjuven och hålla fast denne, varvid en\r\nrispa uppstod på tjuvens kind. Tillkallad polis\r\nhäktade tjuven.</pre><pre>Det upprörande var att också bilägaren fick sitta\r\nhäktad, i hans fall i tio timmar, varjämte han\r\ndömdes till 7 000 kr i böter och till att betala\r\nskadestånd till tjuven på 14 500 kr.</pre><pre>Bilägaren intervjuades i TV och sade att han\r\nknappast flera gånger skulle våga försvara sin\r\negendom, när tydligen domstolen stod på tjuvens\r\nsida.</pre><pre>Det var mot denna bakgrund som jag ställde min\r\nfråga i syfte att stärka den brottsdrabbades\r\nställning.</pre><pre>Sedan jag ställde frågan har jag haft tillfälle att läsa\r\ndomen, som visade att TV-reportaget var totalt\r\nvinklat till domstolens nackdel. Jag övervägde då\r\natt ta tillbaka frågan, men jag tyckte likväl att den\r\nvar värd att debattera. Av domen framgick\r\nföljande.</pre><pre>För det första: Bilägaren såg inte den som hade\r\ngjort inbrottet, utan blott att en bilruta var sönder.\r\nHan saknade vid det tillfället inte heller någonting\r\ni bilen.</pre><pre>För det andra: Bilägaren sprang ifatt en person som\r\ninte bar på något tjuvgods, men som faktiskt var en\r\nav de två som gjort bilinbrottet och tagit en CD-\r\nspelare. Han överföll denne och skar honom i\r\nansiktet på två ställen. Den överfallne fick sys med\r\nflera stygn. Han skulle få lov att leva med de två\r\närren i framtiden.</pre><pre>För det tredje: Bilägaren var medveten om\r\nmisshandeln, eftersom han godtog 6 000 kr av de\r\n14 500 kr som utdömdes i skadestånd.</pre><pre>Inget av detta nämndes i TV-programmet, som var\r\nett grovt försök att manipulera tittarna och\r\ndiskriminera svenskt rättsväsen. Som detta ärende\r\nnu utvecklas är det mera ett moraliskt än ett\r\njuridiskt spörsmål. Men jag hoppas att\r\njustitieministern håller med mig om att det behövs\r\nen högre mediemoral.</pre><pre>Anf. 87  Justitieminister GUN HELSVIK\r\n(m):</pre><pre>Fru talman! Jag skall inte göra några invändningar\r\nmot den beskrivning som Knut Wachtmeister gav.\r\nMen vad som är viktigt är att vi alla är medvetna\r\nom den rätt att ingripa som vi enligt lag har. Det är\r\notroligt viktigt att vi som medborgare vågar och vill\r\ningripa när någon gör sig skyldig till brott. De\r\nsvenska reglerna har en vid omfattning, vilket jag\r\nhoppas framgår av det svar som jag gav på frågan.</pre><pre>Anf. 88  KNUT WACHTMEISTER (m):</pre><pre>Fru talman! I Dagens Nyheter för en dryg vecka\r\nsedan var det en artikel av professorn i straffrätt,\r\nSusanne Wennberg. Under rubriken Vrångbilder i\r\npressen beklagade hon mycket att protester mot\r\ndomar grundas på felaktiga\r\nmassmedierapporteringar. Det är alltså en sak som\r\nvi måste försöka att komma till rätta med.</pre><pre>Jag välkomnar justitieministerns svar, och jag\r\nhåller helt med henne, särskilt när det gäller de två\r\navslutande meningarna beträffande upptrappning\r\nav våldet i samhället. Jag är också mycket glad att\r\njustitieministern har tillkallat en parlamentarisk\r\nkommitté, eftersom det finns en del saker att lära på\r\ndet här området.</pre><pre>Jag läste för en tid sedan följande: En bilist\r\nförföljde en bilburen tjuv och tillkallade genom sin\r\nbiltelefon polisen, som tog fast tjuven. Bilisten som\r\nhjälpte polisen blev avtackad på platsen, men han\r\nblev samtidigt anmäld för att han vid förföljandet\r\ninte hade respekterat stopplikten vid utfarten till\r\nhuvudväg. Detta är en medieuppgift som alltså inte\r\när garanterat sann.</pre><pre>Jag tackar än en gång för svaret på frågan. Jag är\r\nglad över justitieministerns ställningstagande och\r\nför att hon skall tillsätta en parlamentarisk\r\nkommitté som skall överväga dessa frågor.</pre><pre>Överläggningen var härmed avslutad.</pre><pre>18 §  Svar på frågorna 1992/93:464, 469 och 478\r\nom svensk medborgares rätt till pass</pre><pre>Anf. 89  Justitieminister GUN HELLSVIK\r\n(m):</pre><pre>Fru talman! Göthe Knutson har frågat mig om\r\nskälen till att det inte är aktuellt att se över de regler\r\nsom tvingar en svensk ambassad och svenska\r\nmyndigheter att utfärda ett nytt pass till en\r\nmedborgare som har blivit fråntagen sitt pass på\r\ngrund av misstanke om brottslig gärning. Inger\r\nHestvik har frågat mig om inte de svenska\r\npasslagarna måste ses över, så att svenska\r\nmyndigheter kan vägra att utfärda ett nytt pass åt\r\nen person som är frihetsberövad i ett annat land.\r\nLars Moquist har frågat mig om det förehållandet\r\natt en svensk utlandsmyndighet i ett visst fall\r\nutfärdat ett pass föranleder en översyn av\r\nlagstiftningen på det berörda området.</pre><pre>Bakgrunden till frågorna är ett uppmärksammat\r\nfall där en svensk medborgare, som befann sig i\r\nThailand och var misstänkt för att där ha begått\r\nbrott, fick ett nytt pass.</pre><pre>Jag vill först säga att det naturligtvis ankommer på\r\nvarje land att besluta om sina straffprocessuella\r\ntvångsmedel och andra regler som möjliggör att\r\nbrottslingar kan lagföras. Sådana regler bör inte\r\nsammanblandas med de bestämmelser som gäller i\r\nfråga om utfärdande av pass för svenska\r\nmedborgare.</pre><pre>Enligt den svenska passlagen har en svensk\r\nmedborgare rätt att på ansökan få ett vanligt pass\r\nom inte annat följer av den lagen (4 § passlagen). I\r\npasslagen finns särskilda bestämmelser för det fall\r\nsökanden är misstänkt för brott (8 § passlagen).\r\nDessa bestämmelser gäller emellertid bara svenska\r\nförundersökningar. Att en svensk medborgare\r\nutomlands är misstänkt för brott utgör alltså inte ett\r\nskäl att vägra pass. Detsamma gäller för övrigt om\r\nen svensk medborgare utomlands är anhållen,\r\nhäktad eller avtjänar frihetsstraff.</pre><pre>Enligt grundlagen får en svensk medborgare inte\r\nlandsförvisas eller hindras att resa in i riket (2 kap\r\n7 § första stycket regeringsformen). Denna\r\nrättighet är absolut, dvs. den kan inte inskränkas\r\nutan föregående grundlagsändring. En svensk\r\nmedborgare skall alltså släppas in i Sverige, även\r\nom han eller hon inte kan uppvisa ett pass vid\r\ngränsen. Regleringen i passlagen måste ses mot\r\nbakgrund av den grundlagsfästa rättigheten att resa\r\nin i Sverige. Att få ett pass kan ju vara en\r\nförutsättning för att alls kunna ta sig till den svenska\r\ngränsen. Bestämmelsen i 11 § passlagen, som\r\ninnebär en rätt för svenska medborgare att alltid få\r\nett pass för direkt resa till Sverige, vilar\r\nuppenbarligen på denna princip.</pre><pre>Av betydelse i detta sammanhang är också att det\r\nfinns bestämmelser i brottsbalken som ger en\r\nsvensk domstol möjlighet att döma svenska\r\nmedborgare för brott som begåtts utomlands (se 2\r\nkap. 2 § brottsbalken).</pre><pre>Jag ser inget skäl att se över reglerna om pass.\r\nEnligt min mening skall svenska medborgare som\r\nbefinner sig utomlands även i framtiden ha rätt att\r\nfå ett pass för att kunna resa hem. Som framgått är\r\ndet en rättighet som bör gälla oberoende av vilka\r\nmisstankar om brott som kan föreligga.</pre><pre>Anf. 90  GÖTHE KNUTSON (m):</pre><pre>Fru talman! Jag tackar justitieministern för svaret.\r\nSkälet till min fråga var att utförligt få klarlagt\r\nvarför vederbörande brottsmisstänkte svensk i\r\nThailand så lätt, eller över huvud taget, fick ett pass\r\nnär han där var frisläppt endast mot borgen. Jag\r\nkonstaterar att det nu föreligger en\r\ngrundlagsskyddad rättighet, en absolut rättighet,\r\nför en svensk medborgare att kunna få ett nytt pass\r\nså att han eller hon kan återvända till Sverige om\r\ndet skulle hända någonting utomlands.</pre><pre>Jag kan emellertid inte låta bli att förundras över\r\nhur lätt denne brottsmisstänkte svenske\r\nmedborgare kom ut ur Thailand. Eftersom detta\r\nbrott var en stor nyhet i praktiskt taget alla\r\nthailändska tidningar -- åtminstone efter vad som\r\nalldeles tydligt har framgått av svenska medier --\r\nvar detta ett uppmärksammat fall. Genom\r\nuppmärksamheten hoppas vi att det bringar en\r\npreventiv verkan, vilket är angeläget. Men att man\r\ndå låter denna person så lätt slinka ut ur Thailand\r\när anmärkningsvärt. Jag vill fråga justitieministern\r\nom det kan finnas några speciella synpunkter på\r\njust det förhållandet.</pre><pre>Anf. 91  TALMANNEN:</pre><pre>Jag vill erinra om att kammaren inte får överlägga\r\nom lämpligheten eller rättsenligheten av\r\nmyndighetsagerande i enskilt fall.</pre><pre>Anf. 92  INGER HESTVIK (s):</pre><pre>Fru talman! Jag tackar statsrådet för svaret. Det\r\ngav ett klargörande i en mycket svår fråga.\r\nSexturister och pedofiler har debatterats här\r\ntidigare i kammaren. Jag har sett mycket positivt på\r\nregeringens åtgärder när det gäller att komma till\r\nrätta med dessa problem och att göra det omöjligt\r\neller åtminstone försvåra för svenska pedofiler och\r\nsexturister att i ett annat land agera fritt med\r\nminimal risk för att bli upptäckta och straffade.</pre><pre>Det var ett stort steg framåt när 66-åringen med\r\nhjälp av svensk polis och Rädda barnen togs på bar\r\ngärning och ställdes inför rätta i Thailand. Man\r\nkunde nu statuera exempel och visa samhällets\r\navsky. Men man missade kanske möjligheten att\r\nstatuera exempel genom att 66-åringen har fått ett\r\nnytt pass utfärdat av svenska ambassaden, trots att\r\nen rättsprocess mot honom pågår och trots att\r\nthailändska myndigheter har gjort bedömningen att\r\nhan skall stanna i Thailand till dess att\r\nrättsprocessen är avklarad. Därför har de tagit hans\r\npass.</pre><pre>Det är omöjligt för gemene man att förstå logiken\r\nbakom den svenska passlagstiftningen. Trots svaret\r\nkvarstår frågan om man inte har möjlighet att\r\nförhindra den svenska ambassaden att utfärda ett\r\nnytt pass till personer som omfattas av en utländsk\r\nrättsprocess. Måste grundlagen ändras för att\r\nrättssamhället skall kunna upprätthållas?</pre><pre>Anf. 93  LARS MOQUIST (nyd):</pre><pre>Fru talman! Jag tackar för det svar som vi har fått\r\npå den fråga som vi alla tre har ställt. Det som\r\nupprör i just det här fallet är självfallet att det rör\r\nsig om barn. Jag inser att sådana här fall säkert har\r\ninträffat många gånger tidigare, men att det när det\r\nhar gällt andra brott inte har uppmärksammats av\r\nmedierna.</pre><pre>Det är viktigt att man funderar igenom hur svensk\r\nlagstiftning över huvud taget skall vara utformad i\r\nde fall liknande händelser inträffar. Det finns\r\nländer som inte har ett fungerande rättsväsende,\r\ndär vilka straff som helst eller t.o.m. dödsstraff kan\r\nutdömas. Man borde egentligen göra skillnad\r\nmellan de fall då en person har tappat sitt pass och\r\nde fall då en myndighet i en rättsstat har behållit\r\npasset i akt och mening att kunna ställa\r\nvederbörande inför rätta. Att man ställs inför rätta\r\ninnebär ju inte att man blir dömd. Man borde göra\r\nskillnad på dessa båda punkter, dvs. om en person\r\nhar tappat sitt pass eller om en utländsk myndighet,\r\nsom i det här fallet en domstol, har tagit ett pass i\r\nbeslag.</pre><pre>Anf. 94  Justitieminister GUN HELLSVIK\r\n(m):</pre><pre>Fru talman! Ett lands processuella regler är interna\r\noch man har själv total makt över dem. I Sverige\r\nhar vi inte ett borgensförfarande. Varför har vi inte\r\ndet? Jo, därför att vi anser att vi när det över huvud\r\ntaget finns grund för häktning också skall ha total\r\nkontroll över den som är misstänkt. Andra länder\r\nhar valt -- men det är deras val -- att frisläppa\r\nhäktade mot borgen.</pre><pre>När det sedan gäller passlagen och den\r\ngrundlagsskyddade rättigheten, tror jag att vi skall\r\nstanna upp och fundera över vad det egentligen är\r\nsom gör att vi reagerar så starkt mot att mannen fick\r\ntillbaka sitt pass. Det är väl därför att vi alla är\r\nangelägna om att rätt kunna utröna om mannen har\r\ngjort sig skyldig till ett brott och, om så är fallet, att\r\nhan också kan lagföras. Det är våra motiv. Men jag\r\nhar en känsla av att vi i debatten icke har låtit\r\nkänslorna passera de grå cellerna, utan vi går litet\r\nvidare. En hel del hämndkänslor har kommit in i\r\nden här debatten. Det är lätt att tycka att det är bra\r\natt han sitter i ett fängelse som inte är så bra som\r\nvåra. Detta finns som en underton i den här\r\ndiskussionen.</pre><pre>Det viktiga är att vi får ett brott utrett och, om det\r\nfinns grund, att det också blir lagföring. Vad är då\r\nvårt ansvar? Jo, vårt ansvar är att se till vi förbättrar\r\nvåra möjligheter att lagföra brott som är begångna\r\nutomlands. Detta har vi gjort bl.a. genom att\r\nutbilda våra sambandsmän i Bangkok för att de\r\nskall kunna medverka i utredningar när det gäller\r\nsexuella brott mot barn. Detta är vårt ansvar.</pre><pre>Min taletid håller på att ta slut. Men jag vill också\r\ngärna föra ett resonemang om just passlagen och\r\nlogiken bakom den, men jag ber att få återkomma.</pre><pre>Anf. 95  INGER HESTVIK (s):</pre><pre>Fru talman! Det är klart att det är mycket känslor\r\nbakom sådana här ställningstaganden och frågor.\r\nJag kan förstå att man som svensk i utlandet skall\r\nha en möjlighet att få ett nytt pass om det gamla har\r\ngått förlorat. Man skall helt enkelt ha rätt att\r\nkomma hem. Men med upparbetande av rutiner\r\nmellan utländska myndigheter och svenska\r\nambassaden borde det finnas möjlighet att klara\r\nbåda dessa problem. Jag tycker att frågan är för stor\r\nför att bli olöst på grund av, vad jag ser det som,\r\nbyråkratiska och administrativa svårigheter. Man\r\nkanske kan ta upp en diskussion om problemet med\r\nborgensförfarandet i andra länder och belysa vad\r\nderas borgensförfarande medför för vårt land.</pre><pre>Jag kan bara hoppas att justitieministern, om hon\r\ninte omprövar sitt ställningstagande, åtminstone\r\nförsöker finna andra utvägar så att de här barnen,\r\nsom behandlas mycket illa av svenska pedofiler och\r\nsexturister, inte kommer att bli utsatta i framtiden.\r\nDet är i alla fall bra -- som det står i svaret på s. 2 --\r\ndetta med sambandsmän i Bangkok och att\r\nbrottslingarna kan dömas här hemma.</pre><pre>Anf. 96  GÖTHE KNUTSON (m):</pre><pre>Fru talman! Jag delar helt justitieministerns syn att\r\ndet är bra om man inte låter känslorna fara i väg,\r\nutan först låter de grå cellerna arbeta. Man bör då\r\nta fasta på, som justitieministern mycket bestämt\r\ngjorde, att den svenska passlagen åtminstone\r\nhärvidlag är korrekt, och att rättigheten till pass är\r\nstadfäst i grundlagen.</pre><pre>Jag upprepar vad jag tidigare sade om den\r\nomfattande publicitet som kan komma till stånd i\r\nsådana här fall. Det har en preventiv verkan. Vad\r\nvi diskuterar är ett avskyvärt brott, där misstanke\r\nförelåg mot en person. Vi skall dock vara rädda om\r\nvår passlag.</pre><pre>Anf. 97  LARS MOQUIST (nyd):</pre><pre>Fru talman! Jag vill bara upprepa den fråga jag\r\nställde om huruvida det finns anledning att göra\r\nskillnad på de fall där en myndighet i t.ex. Thailand\r\ntar till vara ett pass för att vederbörande inte skall\r\nkunna lämna landet och de fall där vederbörande\r\nhelt enkelt har förlorat passet av andra skäl.</pre><pre>Det här fallet börjar anta väldigt stora\r\nproportioner. Det har inte alls med detta att göra,\r\nmen jag tycker att det är mycket märkligt att\r\nmänniskor i sådana här fall skall behöva gå ut i\r\npressen och tala om att de inte är skyldiga. Det som\r\nman får se på löpsedlarna i dag är mycket märkligt.</pre><pre>Anf. 98  Justitieminister GUN HELLSVIK\r\n(m):</pre><pre>Fru talman! Jag är inte beredd att arbeta fram en\r\nlagändring av det slag som Lars Moquist är ute\r\nefter. Skälet till det är att det blir omöjliga\r\ngränsdragningar. Är passet tappat eller stulet? Vem\r\nhar bevisbördan för vad?</pre><pre>Vi har färska exempel på personer som på grund av\r\nsådant som betraktas som brott i det aktuella landet\r\nhar blivit fråntagna sina pass. Vi betraktar inte\r\nsamma beteenden som brott och har snabbt kunnat\r\nge dessa personer möjlighet att lämna landet\r\ngenom att ge nya pass.</pre><pre>För mig är det viktigt att vi håller fast vid\r\ngrundlagens principer. Att vara svensk medborgare\r\ninnebär att man tillhör den svenska familjen. I en\r\nfamilj öppnar man dörren även för dem som har\r\nburit sig illa åt. När de sedan kommer innanför\r\ndörren, ser man till att göra klart för dem att vi inte\r\naccepterar detta beteende.</pre><pre>Vi måste bli bättre på att lagföra svenskar som gör\r\nsig skyldiga till brott utomlands. Vi håller på att bli\r\nbättre på det.</pre><pre>Anf. 99  LARS MOQUIST (nyd):</pre><pre>Fru talman! Justitieministern säger att man inte kan\r\nskilja mellan stulna och tappade pass. Det var inte\r\ndet frågan gällde. Det gäller de fall då en domstol\r\nhar lagt beslag på ett pass eller då det har kommit\r\nbort på ett annat sätt. Det är alltså just den\r\ndistinktionen jag vill ha fram.</pre><pre>Anf. 100  Justitieminister GUN HELLSVIK\r\n(m):</pre><pre>Fru talman! Jag tog också i. Men vi har fall då\r\nmänniskor har blivit fråntagna sina pass av annat\r\nlands myndigheter på grund av att de har gjort\r\nnågonting som betraktas som allvarligt brott i det\r\nlandet, men där vi kanske inte ens betraktar\r\nbeteendet som ett brott.</pre><pre>Då kan vi inte ha en sådan generell regel. Hur skall\r\nden se ut? Det är egentligen ointressant för mig.\r\nSom svensk medborgare skall man ha möjlighet att\r\nkomma hit, men det är vårt ansvar att se till att man\r\nblir straffad för de brott man begått.</pre><pre>Överläggningen var härmed avslutad.</pre><pre>19 §  Svar på fråga 1992/93:479 om nåd i visst\r\nfall</pre><pre>Anf. 101  Justitieminister GUN HELLSVIK\r\n(m):</pre><pre>Fru talman! Bert Karlsson har frågat mig om jag vill\r\nmedverka till att Torbjörn Moberg blir benådad i\r\navvaktan på att domen mot honom omprövas.</pre><pre>Bert Karlsson hänvisar till en lagakraftvunnen dom\r\ni vilken Torbjörn Moberg dömdes till ett långvarigt\r\nfängelsestraff för våldtäkter som han anser aldrig\r\nhar ägt rum.</pre><pre>Av allmänna principer följer att regeringen i ett\r\nnådeärende inte gör någon omprövning av\r\nskuldfrågan eller brottets straffvärde.\r\nNådeinstitutet är inte ett korrektiv till oriktiga\r\ndomar. Det är i stället resningsmöjligheten som då\r\nskall användas.</pre><pre>Genom nåd är det emellertid möjligt för regeringen\r\natt efterge eller mildra påföljden i fall där denna på\r\ngrund av omständigheter som inträffat efter domen\r\nframstår som obillig.</pre><pre>Torbjörn Moberg kan naturligtvis, liksom alla\r\nandra dömda, ansöka om nåd. Regeringen har\r\nmöjlighet att av nåd medge den dömde avbrott i\r\nverkställigheten av ett fängelsestraff. Av vad jag\r\nnyss sagt framgår dock att det knappast räcker med\r\natt den dömde i nådeärendet åberopar att domen är\r\nfelaktig. Regeringen kommer naturligtvis att ge\r\nnåd om det föreligger skäl för det. Jag kan dock\r\nsjälvfallet inte i dag uttala mig om förutsättningarna\r\nför bifall i detta enskilda fall.</pre><pre>Avslutningsvis kan jag inte låta bli att nämna att Ny\r\ndemokrati motionerat om att åklagarens\r\nbevisbörda i brottmål skall minskas.</pre><pre>Anf. 102  BERT KARLSSON (nyd):</pre><pre>Fru talman! Jag kan förstå att man inte kan\r\ndiskutera enskilda fall. Anledningen till att jag har\r\ngjort det är att jag vill belysa vilka problem som är\r\nförknippade med ett antal domar -- inte bara den\r\nhär, utan många andra -- där allmänheten\r\nifrågasätter domsluten. De utredningar som har\r\ngjorts i Sverige visar också att tilltron till\r\ndomstolarna har minskat ganska kraftigt. Det här\r\när naturligtvis oroande.</pre><pre>Jag tycker därför att det är viktigt att man gör allt\r\nför att i så stor utsträckning som möjligt rätta till en\r\nhel del av dessa, som jag vill uttrycka det,\r\nanmärkningsvärda domar. Jag kan förstå att man\r\ninte kan gå in på detta enskilda fall och plötsligt\r\nändra någonting, men det är viktigt att man från\r\nregeringens och riksdagens sida gör allt för att\r\nförändra attityderna och motverka felaktiga domar.</pre><pre>Anf. 103  Justitieminister GUN HELLSVIK\r\n(m):</pre><pre>Fru talman! När det gäller ifrågasättandet av våra\r\ndomstolar är det nog snarare allmänhetens\r\nuppfattning att våra domstolar är för milda i sin\r\nbedömning.</pre><pre>Jag kan inte låta bli att återkomma till det jag talade\r\nom tidigare. Om vi skall ändra våra attityder i den\r\nriktning Bert Karlsson är ute efter i sin fråga måste\r\ndet rimligtvis innebära att man i Ny demokrati\r\nsäger nej till sin egen motion. Den går i precis\r\nmotsatt riktning. Den skall göra det lättare för\r\ndomstolarna att hitta en skyldig genom sänkta\r\nbeviskrav.</pre><pre>Anf. 104  BERT KARLSSON (nyd):</pre><pre>Fru talman! Jag medger att det kan verka litet\r\nmotsägelsefullt. Det brott det nu är fråga om,\r\nvåldtäkt, är naturligtvis speciellt. Det är fråga om\r\ntilltro till olika parter. Jag kan förstå att det är\r\nmycket, mycket svårt att döma, men det är också\r\nmycket viktigt att det inte görs misstag.</pre><pre>Jag tror att många är upprörda över detta speciella\r\nfall. Jag tror därför att det är viktigt att vara litet\r\nförsiktigare i just våldtäktsmålen. Det finns ett\r\nliknande fall där en 13-åring blev våldtagen och det\r\nefteråt visade sig att en hel del av hennes uppgifter\r\ninte stämde. Dessa uppgifter påverkade ändå\r\ndomslutet.</pre><pre>Anf. 105  Justitieminister GUN HELLSVIK\r\n(m):</pre><pre>Fru talman! Vi har mycket höga krav på bevisning\r\ni det svenska systemet. Det gäller genomgående.\r\nMin uppfattning är att det generellt krävs otroligt\r\nmycket för att den som påstår att brott inträffat och\r\ninte har materiell bevisning skall vinna tilltro.</pre><pre>Vi har ett instanssystem som är en viktig garant för\r\natt domstolarna så långt det står i mänsklig makt\r\nskall kräva tillräcklig bevisning.</pre><pre>Jag tycker också att vi skall påminna oss om att vi\r\nså lätt för diskussioner utan att någon av oss är\r\ninsatta. Det är möjligt att Bert Karlsson har läst\r\ndomen eller var närvarande vid rättegången. Jag\r\nhar varken läst dom eller varit närvarande vid\r\nrättegång, och jag uttalar mig alltså inte i det här\r\nfallet. Det är så väldigt lätt att vi har uppfattningar\r\nom ett domstolsavgörande. När vi sedan läser\r\ndomen ser vi att verkligheten var helt annorlunda.</pre><pre>Anf. 106  BERT KARLSSON (nyd):</pre><pre>Fru talman! Jag har faktiskt satt mig in i det här\r\nfallet. Det är klart att det i och för sig inte spelar\r\nnågon roll vad jag tycker och tror. Jag tror att ett\r\nmisstag tyvärr har begåtts i detta fall, precis som i\r\nfallet med den 13-åriga flickan, där det visade sig att\r\nhennes uppgifter inte stämde. I rätten var hon\r\nsäkert trovärdig, men efteråt ser man att det inte\r\nvar som hon hade beskrivit det. Det fanns\r\nanledning att misstänka att också det hon sagt i\r\nrätten i övrigt inte stämde.</pre><pre>Det visar hur farlig denna typ av brott är och vilka\r\nmisstag som kan begås. För den som drabbas är det\r\nfruktansvärt att bli oskyldigt dömd.</pre><pre>Anf. 107  Justitieminister GUN HELLSVIK\r\n(m):</pre><pre>Fru talman! Det är väldigt viktigt att vi värnar om\r\ndet s.k. resningsinstitutet i det svenska systemet,\r\nvilket ger oss möjlighet att få även en\r\nlagakraftvunnen dom prövad, om det i efterhand\r\nframkommer väsentliga uppgifter som kan påverka\r\nutgången. Det institutet får vi aldrig ge avkall på.\r\nDet är den bästa garantin vi har för att undvika\r\nfelaktiga domar.</pre><pre>Anf. 108  BERT KARLSSON (nyd):</pre><pre>Fru talman! Jag kan inte undvika att jämföra olika\r\nutslag. I detta fall är det fråga om ett oerhört långt\r\nfängelsestraff. Man kan jämföra detta brott med\r\nandra brott. Det kan faktiskt gälla mord, men den\r\nmisstänkte åtalas för dråp och får bara ett års\r\nfängelse fast han har tagit livet av en person. Jämför\r\nman detta med straffet i det aktuella fallet,\r\nåtskilliga år, börjar man ju undra hur straffskalorna\r\när konstruerade. Det har jag reagerat mot just i\r\ndetta fall.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.21 på förslag av talmannen\r\natt ajournera förhandlingarna till kl. 18.00.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>20 §  Svar på fråga 1992/93:476 om\r\nfamiljehemsvården</pre><pre>Anf. 109  Socialminister BENGT\r\nWESTERBERG (fp):</pre><pre>Herr talman! Liisa Rulander har frågat mig vilka\r\nåtgärder regeringen avser att vidta för att utveckla\r\noch stärka familjehemsvården. Frågan är ställd mot\r\nbakgrund av att riksdagens revisorer i en rapport\r\n(1991/92:4) om familjehemsvård för barn och\r\nungdom har riktat kritik såväl mot kommunernas\r\nsom mot tillsynsmyndigheternas arbete.\r\nSocialutskottet har i ett betänkande\r\n(1992/93:SoU4) sammanfattat kritiken och ansett\r\natt åtgärder behövs för att utveckla och stärka\r\nfamiljehemsvården, bl.a. genom utbildning, stöd\r\noch handledning till familjehemsföräldrarna.</pre><pre>När samhället tar på sig ansvaret att omhänderta\r\nbarn genom att lyfta dem ur sin miljö väcker det,\r\nsom frågeställaren påpekat, hopp om förbättring\r\nför barnet och familjen.</pre><pre>Jag har tagit fasta på den kritik som anförts i olika\r\nundersökningar. Samhällets ansvar för barn som\r\nomhändertas och placeras i familjehem är\r\notvetydigt. Därför är de brister som redovisats\r\noacceptabla.</pre><pre>Jag avser att på torsdag denna vecka föreslå att\r\nregeringen ger ett brett uppdrag till Socialstyrelsen\r\nmed syftet att utveckla familjehemsvården.\r\nUppdraget har utarbetats i samråd med\r\nSocialstyrelsen. Synpunkter har också inhämtats\r\nfrån flera personer med långvarig erfarenhet på\r\nområdet.</pre><pre>I uppdraget ingår att Socialstyrelsen tillsammans\r\nmed länsstyrelserna till kommunerna bör föra fram\r\noch diskutera den kritik som anförts för att\r\ndärigenom ge ett underlag för att åtgärda de brister\r\nsom finns i dag.</pre><pre>Utbildning av familjehemsföräldrar har i alltför hög\r\ngrad lämnats till familjehemmens organisationer.\r\nOrganisationerna gör ett bra och många gånger\r\nnödvändigt arbete och har också i mycket stått för\r\nden utveckling som skett på området. Dock måste\r\nsocialtjänsten ta ett större ansvar för att de familjer\r\nsom på uppdrag av socialtjänsten tar emot andras\r\nbarn i sina hem får den hjälp och det stöd som\r\nuppgiften kräver.</pre><pre>Jag föreslår att Socialstyrelsen, utifrån sin samlade\r\nkunskap om nationellt och internationellt\r\nutvecklingsarbete och forskning, sammanställer ett\r\nutbildningsmaterial att användas vid utbildning av\r\nfamiljehemsföräldrar.</pre><pre>Ibland utvecklas en olycklig kamp om barn som\r\nvarit länge i familjehem eller som placerats i späd\r\nålder. Socialtjänsten ställs ofta inför svåra\r\nbedömningar, t.ex. om när det kan vara motiverat\r\natt begära vårdnadsöverflyttning till\r\nfamiljehemsföräldrarna.</pre><pre>Socialstyrelsen bör därför få i uppdrag att\r\nsammanställa kunskap och överväga behovet av\r\nallmänna råd till vägledning för socialsekreterare i\r\ndenna fråga.</pre><pre>Jag föreslår också att Socialstyrelsen följer\r\nutvecklingen för invandrarbarnen i\r\nfamiljehemsvården och bedömer om åtgärder krävs\r\nt.ex. för att barnen skall kunna bibehålla kontakten\r\nmed den egna kulturen och anknytningen till\r\nanhöriga i andra länder.</pre><pre>Slutligen föreslår jag även att Socialstyrelsen\r\nutarbetar kvalitetsmått för regelbunden\r\nuppföljning och utvärdering av familjehemsvården.</pre><pre>Uppdraget är, med alla sina delar, en samlad aktion\r\nför att åstadkomma en positiv utveckling av\r\nfamiljehemsvården i landet.</pre><pre>Anf. 110  LIISA RULANDER (kds):</pre><pre>Herr talman! Jag tackar socialministern för svaret.\r\nDet är oerhört positivt att det kommer att hända\r\nnågonting så snart som på torsdag. Det gläder mig\r\nverkligen.</pre><pre>Det är mycket svårt att riktigt föreställa sig hur det\r\nkänns eller vad det innebär för ett barn att bli\r\nomplanterat. Det är oerhört svårt att föreställa sig\r\nhur ett litet eller stort barn kommer att fungera i\r\nfortsättningen eller reagera som vuxen. Men det är\r\nockså oerhört frustrerande för de biologiska\r\nföräldrarna men även för familjehemmet när detta\r\nbarn börjar visa reaktioner.</pre><pre>Utbildning för familjehemsföräldrar är därför\r\nnågonting som inte får glömmas bort. Kanske\r\nmåste även en omvärdering ske med tanke på den\r\nekonomiska situationen. Vissa kommuner kan vara\r\növerbelastade med den typen av familjer som\r\nbehöver ett större stöd. Jag vill också skicka med\r\nsocialministern att man kanske borde fundera på\r\nvem som skall stå för kostnaderna för utbildningen.</pre><pre>Det är redan i dag oerhört svårt att få kommuner att\r\nutbilda familjehemsföräldrar, fastän det kan finnas\r\nbehov, intresse och de som vill utbilda. Om man\r\nutbildar i förväg, får man ändå helt plötsligt inga\r\nfamiljehem. Andra kommuner kommer och tar\r\nplatserna innan man lyckas placera rätt barn på rätt\r\nställe.</pre><pre>Det är mycket viktigt att det finns en ''bank'' av\r\nfamiljehemsföräldrar för att få rätt familj till rätt\r\nbarn. Det är minst lika viktigt. All utbildning i\r\nvärlden kan inte förebygga problem med det vi\r\nkallar för personkemi och olika förutsättningar i\r\nfamiljerna.</pre><pre>Det vore intressant att höra vilka resurser\r\nfamiljehemmen kommer att erbjudas. Vad\r\nkommer socialministern att föreslå i detta fall?\r\nVilken tidsaspekt kommer socialministern att\r\nanlägga på uppdraget? Kommer uppdraget att\r\nomfatta någon form av professionalisering av\r\nuppdraget som familjehemsföräldrar? Det måste\r\ninnebära ersättningsnivåer som också gör det\r\nmöjligt för verkligt professionella och utbildade\r\nmänniskor att fortsätta sin verksamhet. Det är\r\noerhört svårt att få anställning som\r\nfamiljehemsförälder. Det är mycket tillfälliga\r\nuppdrag.</pre><pre>Anf. 111  Socialminister BENGT\r\nWESTERBERG (fp):</pre><pre>Herr talman! Jag tror att vi är ganska överens om\r\nde brister som finns och vad som krävs i form av\r\nförstärkningar på detta område. Vilka\r\nersättningsnivåer som kan bli aktuella i framtiden\r\nkan jag i dag inte säga. Det får bli ett utflöde av\r\nutredningen. Man skall titta på de\r\nutbildningsinsatser och inte minst den uppföljning\r\nsom kan behövas inom familjehemsvården.</pre><pre>Som jag sade i mitt svar har det riktats en hel del\r\nkritik mot socialtjänstens sätt att sköta detta. Det\r\ngäller många olika aspekter av familjehemsvården.\r\nDet gäller utbildningen av föräldrar som skall ta\r\nemot barn, kontakterna mellan de biologiska\r\nföräldrarna och barnen samt uppföljningen efteråt\r\ni samband med en vårdnadsöverflyttning -- kanske\r\ntillbaka till de biologiska föräldrarna -- från\r\nfamiljehemsvården. Det finns en lång rad andra\r\naspekter i dessa frågor.</pre><pre>Jag har tagit till mig kritiken och ger detta uppdrag\r\ntill Socialstyrelsen. Vad man sedan kommer att\r\nföreslå i slutändan har jag i dag inte någon alldeles\r\nbestämd uppfattning om. Uppdraget skall\r\nnaturligtvis skötas skyndsamt, så att vi snabbt kan\r\nfå litet bättre ordning på dessa förhållanden.</pre><pre>Anf. 112  LIISA RULANDER (kds):</pre><pre>Herr talman! Jag vill ytterligare betona en viktig\r\nfaktor när det gäller utbildning. Det finns en\r\nolycklig kamp mellan familjehem och biologiska\r\nföräldrar, som socialministern nämner. Det är\r\nnågot som jag menar inte helt men till stora delar\r\nkan förebyggas genom att den familjehemsförälder\r\nsom ställer upp i förväg har fått gedigen utbildning\r\noch information om vad det egentligen innebär.</pre><pre>Det behövs inte bara utbildning och information i\r\nförväg. Det måste också till handledning under\r\ntiden. Det är oerhört svårt att ta till sig svår\r\ninformation när man mycket gärna vill ha ett barn.\r\nJag menar att handledning är en del av det som\r\nmåste till efter det att barnet är placerat. Det gäller\r\nspeciellt individuell handledning med anledning av\r\ndet barn som har placerats.</pre><pre>Jag tror att detta är lika viktigt för\r\ninvandrarbarnen. Det är också något som jag vill\r\nskicka med. Det finns i dag helt nya problem\r\njämfört med vad vi är vana vid i\r\nfamiljehemsvården. Det finns en stor andel\r\ninvandrarbarn med en helt annan kultur. Där måste\r\nman fundera på vad som ytterligare behöver göras.</pre><pre>Anf. 113  Socialminister BENGT\r\nWESTERBERG (fp):</pre><pre>Herr talman! Jag har inte så mycket att tillägga.\r\nEfter att ha lyssnat till Liisa Rulander konstaterar\r\njag att vi har ungefär samma syn på dessa frågor och\r\nsamma förhoppningar om att vi skall kunna få en\r\nbättre ordning på detta område.</pre><pre>Jag delar helt uppfattningen om behovet av\r\nhandledning under den tid som barnen är placerade\r\ni familjehem. Vad gäller invandrarbarnens speciella\r\nsituation finns det naturligtvis särskilda aspekter\r\nsom man måste beakta, t.ex. vilket språk de talar\r\noch vilka familjer de kommer till.</pre><pre>Det finns en färsk studie som ännu inte är\r\npublicerad där man har tittat på hur socialtjänsten\r\ntar hand om finska invandrarbarn. Den tyder i och\r\nför sig inte på att de behandlas annorlunda än\r\nsvenska barn. De brister som finns i\r\nomhändertagandet av finska barn är samma brister\r\nsom finns i omhändertagandet av svenska barn.</pre><pre>Det är alldeles uppenbart att det finns vissa\r\naspekter som man måste fästa särskild vikt vid när\r\nman har med invandrarbarn att göra. Också detta\r\nbehöver socialtjänsten bli bättre på.</pre><pre>Anf. 114  LIISA RULANDER (kds):</pre><pre>Herr talman! Jag tycker att detta låter mycket\r\nlovande. Det som fortfarande bekymrar mig är\r\nrekryteringsfrågan. Det är ett svårt problem som\r\nkommer att bli ännu svårare i framtiden. Redan i\r\ndag är det svårt att rekrytera. Det gäller i synnerhet\r\ntonårshem.</pre><pre>Utvecklingen går i dag mot fler yrkesarbetande\r\nkvinnor och män. Det är sällan som någon är\r\nhemma med barnen.</pre><pre>Det tycker jag i och för sig är en positiv utveckling.\r\nMen när det gäller de drabbade barnen är det ett\r\nproblem. Det finns inte så många familjer kvar där\r\nman kan välja bort ett yrke till förmån för ett skadat\r\nbarn om man inte får ekonomisk ersättning. Jag\r\nskulle gärna vilja höra om socialministern skulle\r\nkunna tänka sig att ta med i beräkningen att\r\nrekryteringsproblemet faktiskt kan bli mycket\r\nstörre om man inte ser över den ekonomiska\r\nersättningen redan från början. Det gäller också\r\nvillkoren för pensioner, ledigheter, veckoslutshem\r\näven om barnet har placerats i familjehem, osv.</pre><pre>Anf. 115  Socialminister BENGT\r\nWESTERBERG (fp):</pre><pre>Herr talman! Som jag redan har sagt är det\r\nsjälvklart att Socialstyrelsen även kommer att se\r\növer dessa frågor inom ramen för sitt uppdrag. När\r\nuppdraget är slutfört får vi se vilka slutsatser man\r\nhar dragit. Allt är naturligtvis inte dåligt som det är.\r\nDet har skett en utveckling även på detta område.\r\nInte minst genom intresseorganisationernas försorg\r\nhar det skett en utbildning av familjehemsföräldrar.\r\nMen det finns som sagt åtskilliga brister som vi\r\nmåste göra någonting åt. Detta är motiveringen för\r\nuppdraget, och låt oss nu avvakta och se vad\r\nSocialstyrelsen kommer fram till.</pre><pre>Socialstyrelsen skall för övrigt samarbeta med\r\nlänsstyrelserna. Man skall ordna konferenser för\r\natt samla på sig information om hur det fungerar.</pre><pre>Avslutningsvis vill jag säga att det är klart att även\r\nför dessa barn, som kommer från miljöer som är\r\nproblematiska på olika sätt, är naturligtvis det stöd\r\nsom man t.ex. kan få från daghemsverksamhet\r\nmycket värdefullt. Även om dessa barn är\r\nfamiljehemsplacerade är daghem ofta ett viktigt\r\nkomplement. Internationell forskning visar att det\r\när särskilt betydelsefullt för sådana barn. Det tror\r\njag också att det är för de barn som placeras i\r\nSverige.</pre><pre>Anf. 116  LIISA RULANDER (kds):</pre><pre>Herr talman! Jag håller verkligen med om detta.\r\nDaghems- och fritidshemsverksamhet behövs\r\nverkligen. Dessa barn behöver ha många barn\r\nomkring sig. Det finns emellertid alltid en\r\növergångsperiod som är olika för olika barn. Det\r\nvarierar hur lång tid det tar innan ett barn kan vistas\r\ni en större grupp, dvs. hur lång tid det tar innan\r\nbarnet har lugnat ner sig efter en omplacering från\r\noerhört dramatiska förhållanden. Det är detta jag\r\nsyftar på när jag talar om ekonomisk ersättning och\r\nledighet.</pre><pre>Avslutningsvis skulle jag vilja trycka på\r\nsamarbetet. Det är bra om Socialstyrelsen,\r\nlänsstyrelserna och kommunerna samarbetar. Det\r\nfinns emellertid två föreningar som helt ideellt\r\njobbar med familjehemsföräldrar. Jag vädjar för att\r\nden verksamheten skall finnas med i\r\nutvärderingarna och i samarbetet. Den skall finnas\r\nmed vid sammanträffanden. Dessa föreningar bör\r\nockså ges ekonomiskt utrymme att arbeta. Det\r\nfinns en oerhörd kunskap i föreningarna, där man\r\nhar jobbat fram utbildningsmaterial och program\r\nav olika slag. Jag vill understryka att den\r\nverksamheten bör få utrymme.</pre><pre>Anf. 117  Socialminister BENGT\r\nWESTERBERG (fp):</pre><pre>Herr talman! Inte heller på denna punkt har vi\r\nnågra delade meningar.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 18.13 på förslag av förste vice\r\ntalmannen att ajournera förhandlingarna till kl.\r\n18.15 i väntan på att statsrådet Bo Lundgren skulle\r\ninfinna sig i kammaren för att lämna svar på fråga\r\nnr 429.</pre><pre>Återupptagna förhandlingar</pre><pre>Förhandlingarna återupptogs kl. 18.15.</pre><pre>21 §  Svar på fråga 1992/93:429 om\r\nkompensation för slopat avdrag för nedsatt\r\nskatteförmåga</pre><pre>Anf. 118  Statsrådet BO LUNDGREN (m):</pre><pre>Herr talman! Peter Kling har frågat mig vad jag\r\navser att göra för att kompensera de långvarigt\r\nsjuka som tidigare kunde få extra avdrag för nedsatt\r\nskatteförmåga vid inkomsttaxeringen.</pre><pre>Fram t.o.m. 1991 års taxering fanns möjlighet att få\r\nett extra avdrag vid nedsatt skatteförmåga på grund\r\nav långvarig sjukdom, olyckshändelse m.m.\r\nAvdraget var maximerat till 10 000 kr. Ett yrkande\r\nom sådant avdrag prövades av\r\nskattemyndigheterna efter vissa kriterier om vad\r\nsom kunde utgöra merkostnad och till vilka belopp\r\ndessa uppgick vid olika sjukdomar. Vidare fick det\r\nutredas om den skattskyldige fått bidrag till\r\nsjukdomsutgifterna.</pre><pre>I samband med skattereformen slopades avdraget\r\nmed motiveringen att bl.a. frågorna om extra\r\navdrag innefattade bedömningar som inte lämpade\r\nsig för prövning i skattesammanhang. I riksdagen\r\nframhölls att ett slopande av avdraget inte var\r\navsett att ge en budgetförstärkning utan det\r\nförutsattes att andra stödformer i stället gavs medel\r\ni ungefär motsvarande utsträckning.</pre><pre>För egen del anser jag inte att det finns anledning\r\natt för närvarande överväga att återinföra en\r\navdragsrätt för sjukdomskostnader m.m. av det\r\nslag som fanns före skattereformen bl.a. med\r\nhänsyn till de brister som detta avdrag hade.\r\nExempelvis kan nämnas att de inkomstmässigt\r\nsämst ställda pensionärerna inte hade någon nytta\r\nav avdragsrätten eftersom de normalt ändå inte\r\nbetalade någon inkomstskatt.</pre><pre>Frågan om ekonomiskt stöd till personer med stora\r\nsjukdomskostnader bör därför i första hand lösas\r\nutanför skattesystemets ram. Sådant stöd ges\r\ndessutom redan nu i många olika former. Jag vill\r\nockså framhålla att det betänkande av\r\nMerkostnadsutredningen som Peter Kling hänvisar\r\ntill enligt vad jag inhämtat har överlämnats till\r\nstatsrådet Bo Könberg i december 1992 och för\r\nnärvarande bereds inom Socialdepartementet.</pre><pre>Anf. 119  PETER KLING (nyd):</pre><pre>Herr talman! Statsrådet Bo Lundgren gjorde en\r\nmycket lång utläggning om vad som hände när\r\nbeslutet fattades och sade att det inte ledde till\r\nnågra budgetförstärkningar. Bo Lundgren tog\r\nvidare upp att han inte har tänkt återinföra\r\navdraget. Det är inte detta jag har frågat om.</pre><pre>Jag har frågat vad människorna skall göra efter det\r\natt avdragsrätten slopas och fram till dess att\r\nMerkostnadsutredningens förslag träder i kraft.\r\nSkall de gå till socialen eller skall de söka annan\r\nhjälp? Det är detta min fråga gäller. Jag vill inte ha\r\nlånga utläggningar om huruvida Bo Lundgren\r\nämnar att ta tillbaka avdraget igen. Det är inte det\r\nsom är intressant. Frågan lyder: Vad skall dessa\r\nmänniskor göra under tiden? Jag hoppas att\r\nMerkostnadsutredningens förslag kommer att\r\nträda i kraft snabbt.</pre><pre>Anf. 120  Statsrådet BO LUNDGREN (m):</pre><pre>Herr talman! Det är nu en gång så att jag i\r\nregeringskansliet handlägger skattefrågor och en\r\ndel andra frågor som inte alls har beröring med\r\ndetta. Jag svarar gärna på frågor som rör\r\nberedningsområdet, men jag kan inte svara på\r\nandra frågor. Som framgår av frågesvaret är det\r\nfullt möjligt att exempelvis vända sig till statsrådet\r\nBo Könberg för att närmare diskutera problemen i\r\ndet här avseendet.</pre><pre>Anf. 121  PETER KLING (nyd):</pre><pre>Herr talman! Då får jag väl bolla över denna fråga\r\ntill Bo Könberg och tacka Bo Lundgren för det\r\ndelsvar han kunde ge i denna fråga. Eftersom Bo\r\nLundgren tillhör regeringen hoppas jag att han\r\npåverkar i rätt riktning, för att hjälpa de människor\r\nsom kommer i kläm.</pre><pre>Anf. 122  Statsrådet BO LUNDGREN (m):</pre><pre>Herr talman! Regeringen har ju visat en vilja i det\r\navseendet. Vi hade ett annat problem som gällde\r\nden skattereduktion som fanns för ensamstående.\r\nRegeringen kompenserade för den i efterhand\r\ngenom ett speciellt bidrag.</pre><pre>Det är klart att ambitionen inte är att försämra\r\nsituationen här, men det var ett ohållbart system.\r\nJag såg själv som oppositionspolitiker -- då man ju\r\nhar större frihet att kunna hantera olika saker,\r\nvilket Peter Kling säkert är medveten om -- hur\r\nmotioner väcktes om utvidgningen av än det ena än\r\ndet andra avdraget och förbättringar av avdragen.\r\nMen det var ogörligt för skattemyndigheterna som\r\ninte hade någon kompetens att hantera det. Det var\r\nmot den bakgrunden vi var överens om att hantera\r\ndet på ett mer socialt sätt.</pre><pre>Anf. 123  PETER KLING (nyd):</pre><pre>Herr talman! Jag är medveten om att det säkert var\r\nrätt väg att gå att slopa det här avdraget. Men jag\r\nanser fortfarande att en hel del människor kommer\r\ni kläm efter slopandet av avdraget och innan de nya\r\nreglerna från Merkostnadsutredningen träder i\r\nkraft. Det är detta jag vill påpeka.</pre><pre>Överläggningen var härmed avslutad.</pre><pre>22 §  Svar på frågorna 1992/93:466 och 467 om\r\nbostadssubventionerna, m.m.</pre><pre>Anf. 124  Statsrådet BO LUNDGREN (m):</pre><pre>Herr talman! Lars Stjernkvist har med hänvisning\r\ntill de ekonomiska problem som många\r\nbostadsföretag och boende brottas med och som\r\nenligt Lars Stjernkvist bl.a. orsakas av regeringens\r\nbantning av boendesubventionerna i nyare hus,\r\nfrågat mig vilka åtgärder jag är beredd vidta för att\r\nförhindra att situationen förvärras för dem som bor\r\ni hus byggda under senare år.</pre><pre>Göran Magnusson har mot en liknande\r\nbakgrundsbeskrivning frågat mig om jag avser att\r\ngöra något för att mildra effekterna av\r\nbostadsbesluten så att konkurser i\r\nbostadsrättsföreningar och raserad\r\nhushållsekonomi kan undvikas.</pre><pre>Jag besvarar frågorna i ett sammanhang.</pre><pre>Jag vill till att börja med framhålla att de problem\r\nsom frågeställarna tagit upp odiskutabelt har sin\r\ngrund i den ekonomiska politik som bedrevs under\r\n1980-talet. Tillsammans med det tidigare\r\nsubventionssystemet ledde den till att man i slutet\r\npå 1980-talet producerade bostäder som ingen\r\negentligen hade råd med. Kostnaden för\r\nsubventionssystemet har dessutom växt på ett\r\nokontrollerat sätt. Det är detta som utgör själva\r\nroten till det som händer i dag.</pre><pre>Jag har tidigare i denna kammare på bl.a. en fråga\r\nav Lars Stjernkvist redovisat hur regeringen avser\r\natt komma till rätta med de problem som skapades\r\nunder 1980-talet. En grundläggande förutsättning\r\nför låga boendekostnader i framtiden är en\r\nekonomisk politik som leder till sänkt ränta med\r\nfortsatt låg inflation. Det förutsätter att vi genom\r\nen fortsatt sanering av de statliga utgifterna kan\r\nkomma till rätta med budgetunderskottet. De höga\r\nboendekostnaderna i de senast byggda bostäderna\r\nvisar att det inte är möjligt att genom bidragssystem\r\no.d. kompensera misslyckandena i 1980-talets\r\nekonomiska politik. De senaste årens höga\r\nproduktionskostnader visar också att det tidigare\r\nräntebidragssystemet motverkat sitt syfte att\r\nbegränsa boendekostnaderna. Samtidigt som jag\r\nbeklagar att många hushåll drabbats av 1980-talets\r\npolitik uppskattar jag ändå att allt fler\r\nsocialdemokrater också blivit medvetna om\r\nbristerna i den tidigare politiken. Det utgör en bra\r\ngrund för en riktig ekonomisk politik i\r\nfortsättningen.</pre><pre>Enligt överenskommelse mellan företrädare för\r\nregeringen och företrädare för Socialdemokraterna\r\nskall bostadssubventionerna reduceras från den 1\r\njanuari 1994 med 3 miljarder kronor netto, dvs.\r\nsedan hänsyn tagits till en trolig ökning av\r\nbostadsbidragen. Effekterna på hyran skall\r\nfördelas så rättvist som möjligt. Det innebär att en\r\nkostnadsutjämning bör eftersträvas mellan yngre\r\noch äldre årgångar i beståndet av bostäder.\r\nSamtidigt är alla medvetna om att detta medför\r\nökade kostnader för många bostadsföretag,\r\nbostadsrättsföreningar och egnahemsägare och att\r\nmånga enskilda hushåll i dag befinner sig i en\r\nekonomiskt mycket besvärlig situation. Frågan om\r\nhur reduceringen skall genomföras diskuteras\r\ndärför för närvarande mellan regeringen och\r\nSocialdemokraterna.</pre><pre>Slutligen vill jag göra två påpekanden i anslutning\r\ntill frågorna. Först vill jag upplysa om att de\r\nproblem i Haningehem som Lars Stjernkvist\r\nåberopar i sin fråga inte går att hänföra till\r\nminskade bostadssubventioner. Det är helt andra\r\norsaker som ligger bakom Haningehems problem.\r\nFör det andra kan jag nämna att\r\nbostadsrättsföreningen Lästen, som Göran\r\nMagnusson hänvisar till, har fått information\r\nbrevledes att deras dystra framtidsprognoser\r\nbaserat sig på spekulationer som inte vilar på saklig\r\ngrund.</pre><pre>Anf. 125  LARS STJERNKVIST (s):</pre><pre>Herr talman! Jag har förstått att det finns en\r\nstämpel på departementet som statsrådet använder\r\nvarje gång han får en fråga om bostadspolitiken.\r\nDen lyder ungefär så här: Allting är\r\nSocialdemokraternas fel.</pre><pre>Det är litet synd att den här diskussionen om\r\nhistorien finns med i varje svar. Det är naturligtvis\r\nviktigt att blicka bakåt, men med tanke på hur\r\nallvarliga problemen är och hur oerhört snabbt\r\nsituationen försämras för enskilda människor är det\r\nbeklagligt att statsrådet inte ägnar mer kraft och tid\r\nåt att fundera på framtiden.</pre><pre>Vi är överens på en punkt och det vill jag gärna\r\nsäga. Vi är överens om att minska boendets\r\nbelastning på statsbudgeten. Det framgår också av\r\nsvaret. Men frågan är hur den här belastningen\r\nskall minskas och vilka människor det är som skall\r\ndrabbas.</pre><pre>Det alternativ som statsrådet med full kraft\r\nföreträder och håller på att genomföra innebär att\r\nenskilda familjer i det här landet de senaste åren\r\nhar fått ökade boendekostnader med ett par tusen\r\nkronor i månaden. Det tillhör inte ovanligheten\r\nbland dem som drabbats. Samtidigt är det ungefär\r\n80 % som över huvud taget inte har berörts av dessa\r\nförsämringar.</pre><pre>Den här verkligheten och dessa orättvisor har ju\r\nenligt massmedieuppgifter också trängt in i\r\nstatsrådets och regeringens värld. Företrädare för\r\nregeringen, det gäller folkpartister, har gjort\r\nuttalanden om att man i fortsättningen måste sprida\r\ndessa nedskärningar så att alla berörs och delar\r\ndetta solidariskt. Delar statsrådet den\r\nuppfattningen att man måste lägga om kursen, så\r\natt även de 80 % som hittills inte har varit med och\r\nburit bördorna i fortsättningen skall vara med och\r\nsolidariskt bära dem?</pre><pre>Anf. 126  GÖRAN MAGNUSSON (s):</pre><pre>Herr talman! Jag måste säga att när man läser\r\nsvaren på bostadspolitiska frågor som ställs här i\r\nriksdagen så tänker inte jag på en stämpel, utan jag\r\ntänker snarare på formulär 1 A för besvarande av\r\nfrågor i riksdagen beträffande bostadspolitik. Det\r\när den vanliga upprepningen om 80-talets\r\nekonomiska politik och att man i framtiden skall\r\nföra en politik som skall göra allting väldigt mycket\r\nbättre. Vad som har inträffat där emellan av\r\nkraftiga försämringar av bostadssubventionerna\r\noch en omläggning av bostadspolitiken berör\r\nstatsrådet inte.</pre><pre>Jag vill ta upp ett par punkter i svaret, nämligen\r\ndetta att de som flyttade in i t.ex.\r\nbostadsrättsföreningen Lästen i slutet på 80-talet\r\negentligen inte hade råd att bo i dessa bostäder.\r\nProblemet för bostadsrättsinnehavarna i Lästen är\r\natt de gjorde en kalkyl som grundade sig på vad de\r\ndå visste och vad de kunde bedöma för\r\nfortsättningen. De gjorde den bedömningen att\r\nman skulle kunna bo på ett bra sätt där.</pre><pre>Sedan har det alltså fattats bostadspolitiska beslut\r\nsom innebär att de hittills har fått en mycket kraftig\r\nstegring av hyran. Deras bedömning av\r\nDanellalternativet eller Bo Lundgrenalternativet\r\nsom de har i sitt material leder fram till slutsatsen\r\natt de knappast inte har möjligheter att bo i dessa\r\nbostäder fram emot slutet av 90-talet. Det avfärdar\r\nnu statsrådet som spekulationer som inte vilar på\r\nsaklig grund. Men om vi bortser ifrån hur man skall\r\nbedöma fortsättningen måste vi ändå konstatera att\r\ndet som har hänt hittills och det man kan se, inte är\r\nbra för dem som bor i bostadsrättsföreningar. Jag\r\nber att få återkomma till vad man kan göra i ett\r\nsenare inlägg.</pre><pre>Anf. 127  Statsrådet BO LUNDGREN (m):</pre><pre>Herr talman! Jag har ingen stämpel och inte heller\r\nnågot fomulär. Det har inte heller mina\r\nmedarbetare. Men om jag får frågor med ungefär\r\nmotsvarande inriktning som jag har fått flera\r\ngånger innan, blir svaret ungefär av samma\r\ninriktning som frågans karaktär. Det är självklart.</pre><pre>Det är viktigt att ta upp detta med historia. Att\r\nredovisa för allmänheten det som har hänt innan,\r\nde misstag som har begåtts och de som kräver\r\nförändringar legitimerar de åtgärder som vi måste\r\nvidta, hur smärtsamma de än är. Det är inte för\r\nskojs skull som vi drar ner bostadssubventionerna.\r\nDet är för att rätta till allt det som har ställts till\r\ntidigare. Då måste vi förklara det också.</pre><pre>Socialdemokraterna har genom uppgörelsen i\r\nhöstas accepterat både de neddragningar som har\r\nskett tidigare och den som kommer 1994 och fanns\r\nmed i uppgörelsen. Om man tyckte att det var för\r\nmycket innan, fanns det ingen anledning att ta\r\nytterligare 3 miljarder. Det innebär att vi är på\r\nsamma nivå volymmässigt.</pre><pre>Problemet i svensk ekonomi är att statsutgifterna\r\nhar svällt. Jag tror inte att någon av frågeställarna\r\nkan hävda att vi har alldeles för låga skatter i\r\nSverige. Trots det antyder åtminstone Lars\r\nStjernkvist att en lösning på problemet är en\r\nhöjning av fastighetsskatten -- det är så jag tolkar\r\nhans synpunkter. Med Sveriges rekordhöga\r\nskattetryck och våra problem med skatterna tycker\r\nLars Stjernkvist ändå att skatterna är för låga och\r\natt de skall höjas ytterligare.</pre><pre>För mig är det en självklarhet att den neddragning\r\nav subventionerna som skall ske, skall ske på ett så\r\nrättvist sätt som möjligt, så att belastningen på\r\nvarje specifik kategori blir så liten som över huvud\r\ntaget är möjligt. Det är en självklarhet att det skall\r\ngå till på det viset. Jag har också sagt att vi med den\r\nförändring som skall ske 1994, och som vi har\r\nkommit överens med Socialdemokraterna om,\r\nnärmar oss -- för att uttrycka det milt -- den gräns\r\nvid vilken man inte kan göra särskilt mycket mer i\r\nsnabb takt på subventionssidan.</pre><pre>Anf. 128  LARS STJERNKVIST (s):</pre><pre>Herr talman! Jag glömde tidigare att tacka för\r\nsvaret. Det skall jag naturligtvis göra.</pre><pre>Utgångspunkten för våra frågor är att vi nästa år\r\nskall spara 3 miljarder kronor på boendet. Om man\r\nlägger den besparingen ensidigt på de 20 % av\r\nsvenska folket som bor i nyare hus, innebär det att\r\nde som bor i Haningehem och de som bor i\r\nbostadsrättsföreningen Lästen kommer att få det\r\noerhört svårt. De som redan bor dyrast kommer att\r\nfå bära hela bördan. Det kommer att leda till att\r\nföretag får bekymmer, det kommer att leda till att\r\nekonomin fullständigt rasar samman för enskilda\r\nmänniskor, och det kommer att leda till många\r\ntragedier.</pre><pre>Det enda sättet att få oss som bor i hus som redan\r\nhar fått del av generösa subventioner delaktiga i\r\nbesparingarna är att se till att vi skattevägen betalar\r\ntillbaka en del av de subventioner vi har fått. Jag\r\ntycker att det är fullt rimligt, och jag har förstått att\r\nman också inom regeringen börjar öppna sig för\r\nden typen av diskussioner.</pre><pre>Skall jag tolka statsrådets svar som att han ändå är\r\nberedd att fortsätta diskussionerna om hur den här\r\nbesparingen skall fördelas?</pre><pre>Anf. 129  GÖRAN MAGNUSSON (s):</pre><pre>Herr talman! Jag ställde min fråga utifrån den\r\nutgångspunkten att just bostadsrättsföreningar,\r\noberoende av vilken huvudorganisation de kan\r\nråka tillhöra, hamnar i en särskilt besvärlig\r\nsituation genom att de inte har någon möjlighet att\r\nfördela kostnaderna även på bostäder som ligger\r\nutanför subventionssystemet eller på bostäder som\r\nligger innanför systemet men för vilka det ändå\r\nfinns en möjlighet att höja avgifter eller hyror.</pre><pre>Finns det i departementet några tankar på att ta\r\nupp dessa bostadsrättsföreningars särskilda\r\nproblem? Det står inget om detta i det skriftliga\r\nsvaret. Dessa problem kommer ju att kunna leda\r\ntill konkurser och därmed, såvitt jag kan bedöma,\r\nökade förluster i banksystemet, och en snöboll sätts\r\ndärmed i rullning. Det här måste man enligt min\r\nmening på något sätt angripa. Vore det inte bra, Bo\r\nLundgren, att till Lästens medlemmar och andra\r\nkunna säga att vi ändå har det här under uppsikt\r\noch att vi försöker åstadkomma en förbättring i\r\nstället för att bara vifta bort det som osakliga\r\nspekulationer?</pre><pre>Anf. 130  Statsrådet BO LUNDGREN (m):</pre><pre>Herr talman! Jag är medveten om\r\nbostadsrättsföreningarnas situation. Det är ju\r\nockså deras situation och deras ekonomi som\r\negentligen är gränssättande, eftersom de inte har\r\nnågon möjlighet att fördela utgifterna. Vi ser också\r\nproblemet i bostadsföretag med ett väldigt ungt\r\nbestånd.</pre><pre>Orsaken är att man tidigare släppte i väg kostnader\r\npå ett sätt som är fullkomligt orimligt. Lars\r\nStjernkvist har tidigare -- och jag tror att han\r\nfortfarande står för det -- sagt att det var en felaktig\r\npolitik. Det är bra att vi är överens om detta. Det\r\ninnebär att det finns restriktioner. Vi kan inte gå\r\nfram hur snabbt och tufft som helst, utan vi måste\r\nhantera situationen. Det är självklart. Men vi skall\r\ninte göra det genom att höja skatter. Om Lars\r\nStjernkvist föreslår det är han inne på den politik\r\nsom ledde fel under 80-talet.</pre><pre>Jag är medveten om att besparingskravet för 1994\r\nmåste hanteras så att man undviker en alltför\r\nkraftig belastning exempelvis på de\r\nbostadsrättsföreningar som Göran Magnusson talar\r\nom.</pre><pre>Jag kan däremot inte gå in på det som för\r\nnärvarande är föremål för diskussioner med\r\nSocialdemokraterna. De diskussionerna kommer\r\nslutligen att resultera i att vi presenterar en\r\nproposition, och då kommer jag naturligtvis att\r\nnärmare redovisa vilka överväganden som legat till\r\ngrund för den.</pre><pre>Anf. 131  LARS STJERNKVIST (s):</pre><pre>Herr talman! Så här efteråt med facit i hand kan vi\r\nkonstatera att det var många som under 80-talet\r\ngjorde dramatiska felbedömningar. Det var\r\nbanker, det var företagsledare, och det var\r\nnaturligtvis också många enskilda, som köpte\r\nlägenheter.</pre><pre>Det statsrådet säger skrämmer mig, eftersom\r\nslutsatsen av hans resonemang är att man skall ha\r\nstor förståelse för banker och företag och att man\r\nskall ha förbarmande med dem som begått misstag,\r\nmedan det för de enskilda människor som köpte\r\nbostäder och som enligt statsrådet byggde sina\r\nförhoppningar på orealistiska kalkyler inte finns\r\nnågon förståelse och inget förbarmande. Jag tycker\r\natt detta är ett oerhört cyniskt resonemang.</pre><pre>Självfallet måste vi försöka fördela\r\nnedskärningarna på ett solidariskt sätt. Det finns\r\ninget självändamål i att höja fastighetsskatten, men\r\njag anser det vara mer rättvist i en situation där vi\r\nmåste välja. Trots en del cyniska formuleringar\r\ntolkar jag statsrådets ord som att det ändå finns en\r\nöppning för att fortsätta resonemangen, och det\r\ntycker jag är positivt.</pre><pre>Anf. 132  GÖRAN MAGNUSSON (s):</pre><pre>Herr talman! Jag har frågat Bo Lundgren vad man\r\nkan göra åt bostadsrättsföreningarnas problem, och\r\nBo Lundgren har sagt att det inte är någon lösning\r\natt höja skatter.</pre><pre>Sedan hänvisas till överläggningarna mellan\r\nSocialdemokraterna och regeringspartierna med\r\nanledning av höstens uppgörelse, men i den\r\nuppgörelsen behandlades ju faktiskt inte\r\nbostadsrättsföreningarnas problem. Tvärtom har\r\nman i fallet Lästen inte beaktat effekterna av den\r\nuppgörelsen, utan Lästens dystra situation är\r\nalldeles oberoende av uppgörelsen. Situationen blir\r\nnaturligtvis ännu dystrare när Bo Lundgren och\r\nkanske också andra regeringsföreträdare säger att\r\nbesparingen om 3 miljarder skall göras inom\r\nsubventionsbeståndet.</pre><pre>I svaret står att besparingen skall fördelas så rättvist\r\nsom möjligt mellan äldre och yngre årgångar. Skall\r\ndet förstås som att besparingen skall fördelas\r\nmellan äldre och yngre årgångar i\r\nsubventionsbeståndet, eller gäller det samtliga\r\nbostäder i landet? Får jag som i dag bor\r\nosubventionerat vara med och bidra till att\r\nmänniskorna i kvarteret Lästen kan bo kvar?</pre><pre>Anf. 133  Statsrådet BO LUNDGREN (m):</pre><pre>Herr talman! Jag hade inget hellre önskat än att vi\r\nhade kunnat backa tillbaka klockan till 1970 och\r\nbörjat om från början, utan att begå misstagen med\r\nden svällande offentliga sektorn, de kraftiga\r\nbostadssubventionerna och de höga skatterna, som\r\nledde till exempelvis spekulationsekonomi och som\r\nockså ledde till att företag och banker kom i kris.\r\nMen nu befinner vi oss i den situationen att vi måste\r\nhantera de problem som har uppstått, och det är vår\r\nuppgift att hantera dem.</pre><pre>Det är inte så att vi på något vis skyddar banker\r\neller företag. Jag antar att både Lars Stjernkvist och\r\nGöran Magnusson är medvetna om all den\r\narbetslöshet som uppkommer därför att företagen\r\nhar fått alltför dåliga arbetsbetingelser. Vi kan inte\r\nrädda varje enskilt företag, och vi räddar heller inte\r\nnågra banker i sig, utan vi räddar insättare och\r\nfordringsägare för att garantera det finansiella\r\nsystemet.</pre><pre>Jag har ingen som helst åstundan att skapa problem\r\nför enskilda människor. Jag söker förbättra deras\r\nsituation med utgångspunkt i vad som hände under\r\n70- och 80-talen.</pre><pre>Anf. 134  LARS STJERNKVIST (s):</pre><pre>Herr talman! Företrädare för Folkpartiet sade för\r\nen vecka sedan -- med utgångspunkt, antar jag, i\r\ndet som drabbar människor i Lästen, Haningehem\r\noch på andra ställen -- att man hade kommit fram\r\ntill att det nu var nödvändigt att omfördela en del\r\nav neddragningen av subventionerna och lägga en\r\ndel av besparingen på fastighetsskatten. Jag\r\nupplevde det uttalandet som väldigt positivt.</pre><pre>Om jag nu väljer att tolka vad statsrådet inte säger\r\noch bortser från vad han faktiskt säger, att han\r\nupprepar en del politisk retorik, konstaterar jag --\r\noch det glädjer mig -- att han inte tar avstånd från\r\ndet som företrädare för Folkpartiet har sagt och det\r\nsom vi länge har hävdat, nämligen att de här\r\nbesparingarna måste fördelas på ett rättvist sätt, så\r\natt Bo Lundgren, Göran Magnusson och jag själv\r\nfår vara med och solidariskt bära den börda som\r\nmåste bäras.</pre><pre>Anf. 135  GÖRAN MAGNUSSON (s):</pre><pre>Herr talman! Bo Lundgren säger att han inte vill\r\nskapa dåliga förutsättningar för någon enskild\r\nmänniska, och det tror jag i och för sig är alldeles\r\nriktigt. Frågan är bara hur medlemmarna i Lästen\r\noch i andra bostadsrättsföreningar skall uppfatta\r\nBo Lundgrens svar. Det söker sig tillbaka till 80-\r\ntalet -- Bo Lundgren nämnde nu även 70-talet -- och\r\nsäger att det var då vi grundlade problemen och att\r\nberäkningarna inför framtiden har varit alldeles\r\nfelaktiga. Bortsett från vad som har hänt, befinner\r\nvi oss nu faktiskt i en viss situation.</pre><pre>Frågan är då: Vad har Bo Lundgren att säga till de\r\nenskilda människor som känner oro över detta och\r\nsom sitter i en mycket besvärlig situation? De är ju\r\ninte hjälpta av att Bo Lundgren hänvisar till det ena\r\neller andra förhållandet bakåt i tiden, utan de\r\nbehöver stöd och hjälp just nu för att klara av sin\r\nsituation. Det blir ju heller inte bättre inom\r\nbanksystemet om bostadsrättsföreningar börjar gå\r\ni konkurs och därmed förorsakar nya förluster i\r\nsystemet.</pre><pre>Låt mig till sist ställa en fråga: Är en fastighetsskatt\r\neller en boendeavgift på det icke subventionerade\r\nbeståndet det som Bo Lundgren nu förhandlar med\r\nSocialdemokraterna om?</pre><pre>Anf. 136  Statsrådet BO LUNDGREN (m):</pre><pre>Herr talman! Om Sveriges problem till stor del\r\nberor på att vi har skaffat oss för höga skatter, kan\r\nvi inte lösa problemen genom att höja dessa redan\r\nför höga skatter. Det är en självklarhet.</pre><pre>Vad jag i dag säger till de människor som råkar illa\r\nut -- till människor som blir arbetslösa eller som har\r\nproblem därför att vi faktiskt tvingas skära i det\r\nsom de har trott är något för evigt givet -- är\r\nföljande: När man har misskött ekonomin på det\r\nsätt som skett under 70- och 80-talen och det finns\r\nett strukturellt budgetunderskott -- dvs.\r\nutgiftsnivån är väsentligt överstigande de möjliga\r\ninkomsterna -- måste man rätta mun efter matsäck.\r\nMan måste ändra det sätt på vilket ekonomin\r\nfungerar, så att det blir möjligt att återigen få trygga\r\njobb och att få företag att fungera och så man får\r\nett finansiellt system som fungerar. I det läget måste\r\nvi hålla nere räntenivåerna och spara i fråga om\r\noffentliga utgifter.</pre><pre>Det är tuffa tider, därför att vi måste komma till\r\nrätta med misstag som begåtts under 20 års tid. Men\r\nvi skall göra det jobbet.</pre><pre>Överläggningen var härmed avslutad.</pre><pre>23 §  Svar på fråga 1992/93:471 om det statliga\r\nbolaget Securum</pre><pre>Anf. 137  Statsrådet BO LUNDGREN (m):</pre><pre>Herr talman! Göthe Knutson har frågat mig vilka\r\nåtgärder jag avser att vidta för att Securums olika\r\nengagemang skall kunna utföras med den oväld och\r\nden integritet som uppdraget kräver. Frågan är\r\nföranledd av uppgifter i massmedierna rörande dels\r\nanlitande i Securum av förre styrelseordföranden i\r\nNordbanken, Björn Wahlström, dels anlitande av\r\ntidigare anställda i ett fastighetsbolag som gått i\r\nkonkurs för att hantera de av Securum övertagna\r\nfastigheterna.</pre><pre>Björn Wahlström utsågs till ordförande i\r\nNordbankens styrelse den 18 januari 1991. Han\r\navgick på egen begäran som styrelseordförande\r\nden 1 september 1992. Wahlström har ett avtal med\r\nNordbanken och Securum, enligt vilket han\r\nkvarstår till utgången av år 1995 som Nordbankens\r\noch Securums rådgivare i industriella frågor. För\r\ndetta uppbär han ersättning från Nordbanken och\r\nSecurum. Detta offentliggjordes i Nordbankens\r\ndelårsrapport hösten 1992.</pre><pre>Securum har utnyttjat Wahlströms tjänster bl.a. vid\r\nrekonstruktion av ett engelskt företag som\r\nSecurum övertagit. Wahlström har dock inte någon\r\nanställning i Securum.</pre><pre>Jag har från Securum inhämtat att anledningen till\r\natt bolaget anlitat tidigare anställda i ett företag\r\nsom Securum måst överta på grund av konkurs är\r\natt Securum Fastigheter Norra AB ännu inte hunnit\r\norganiseras, att det övertagna fastighetsbeståndet\r\nkrävde skyndsamma åtgärder för att inte öka risken\r\nför att ekonomiska värden skulle gå förlorade och\r\natt de anställda var väl insatta i bolagets\r\nfastighetsbestånd. Det bör uppmärksammas att\r\ningen av de anlitade tidigare hade arbetat med\r\nupplåning av kapital i fastighetsbolaget.</pre><pre>Ledningen för Securum har klart uttalat att bolaget\r\nskall undvika de intressekonflikter som kan uppstå\r\ngenom att låta tidigare ansvariga för lämnade\r\nkrediter syssla med samma engagemang i Securum.</pre><pre>Jag har -- som ansvarig för ägandet av Securum --\r\nför avsikt att aktivt följa den fortsatta\r\nverksamheten i Securum, bl.a. genom lämplig\r\nstyrelserepresentation. Självfallet kommer jag\r\nockså att fortlöpande hålla kontakt med ledningen\r\ni Securum, på samma sätt som jag hittills gjort.</pre><pre>Anf. 138  GÖTHE KNUTSON (m):</pre><pre>Herr talman! Jag tackar för svaret, som ger en\r\nutförlig beskrivning av de speciella frågor som jag\r\nhar ställt. Det tackar jag extra mycket för.</pre><pre>Det är alltför många märkligheter som vi får höra\r\ntalas om då det gäller Securum, ett bolag som -- om\r\njag är riktigt underrättad -- fått 24 miljarder till\r\nsanering i de ytterst anmärkningsvärda fastighets-\r\noch utlåningsaffärer som en del banker har gjort sig\r\nskyldiga till.</pre><pre>Nordbanken är en gigant bland understödstagarna.\r\nJust i dag har vi med anledning av bankens\r\nbokslutsrapport fått höra att ännu en jätteförlust\r\nföreligger. Förlusten är större än någonsin. Om jag\r\nhört rätt uppgår den till mer än 16 miljarder.</pre><pre>Detta lägger ytterligare mycket tungt ansvar på\r\nskatte- och bankministerns breda skuldror.\r\nNaturligtvis får vi också se detta utifrån det faktum\r\natt det är svenska folket, åtminstone den\r\nskattebetalande delen, som är synnerligen stor\r\nmedintressent här. Därför är det mycket angeläget\r\natt bolaget Securum inte ens kan misstänkas för att\r\ninte arbeta med största oväld. Genom TV --\r\nförmodligen gäller det också radion -- och tidningar\r\nfår vi veta hur det arbetas i ett slags ljusskygghet.\r\nFöretaget Norrlandspojkarna hade inte ens\r\nförstånd att släppa in massmedierna.</pre><pre>Öppenheten bör i detta sammanhang vara\r\nutomordentligt stor, eftersom det är just\r\nskattebetalarna som får stå för det hela.</pre><pre>Jag vill fråga statsrådet: Är nu detta tillräckligt?\r\nLitar statsrådet på att Securum kommer att\r\nuppträda med, låt oss säga, större oväld och\r\nintegritet än man hittills visat prov på?</pre><pre>Anf. 139  Statsrådet BO LUNDGREN (m):</pre><pre>Herr talman! Jag tycker att det är bra att det både\r\ni riksdagen och i medierna förekommer en öppen\r\ngranskning av vad som händer. Det är bra, därför\r\natt man då kan sätta i fokus sådana saker som bör\r\ndiskuteras. Ibland visar det sig att det finns en\r\nnaturlig och rimlig förklaring till en viss situation.</pre><pre>Nordbanken är extra hårt drabbad av\r\nkreditförluster. Det är ingen tröst att säga att man\r\nkunde förutse stora förluster i årets bokslut. Det är\r\nju en av bedömningarna bakom den rekonstruktion\r\nsom har gjorts här. Men detta visar i och för sig att\r\nman skall undvika statligt ägande av banker. Jag\r\ntycker att Nordbanken är ett exempel i det\r\navseendet. Så fort som möjligt tänker vi privatisera\r\nbanken, även om, som var och en inser, det finns\r\nproblem i det avseendet just nu.</pre><pre>Självfallet skall Nordbanken och Securum --\r\nSecurum är ju en bildning till följd av de dåliga\r\nkrediterna i Nordbanken -- hanteras på ett bra och\r\neffektivt sätt. Det är också möjligt att det vid\r\nuppbyggnaden av ett företag inträffar olika former\r\nav misstag, vilka man sedan snabbt måste komma\r\ntill rätta med.</pre><pre>Jag har själv informerat mig om en del olika saker\r\nvad gäller Securum och har konstaterat att\r\nSecurums ledning exempelvis i ett tidigare\r\nomdiskuterat ärende hanterade en omorganisation\r\nså, att personer som sysslat med kreditgivning inte\r\nlängre hade att hantera upprensningen beträffande\r\negna krediter. Man har en ambition att fortsätta på\r\ndet viset. Jag kan försäkra Göthe Knutson att också\r\njag i min roll som skattebetalarnas representant --\r\ndet är ju skattebetalarna som äger de här bägge\r\nbankerna -- skall se till att allting fungerar på ett bra\r\noch tillfredsställande sätt. Så fort något\r\nuppkommer som inte borde vara på ett visst sätt\r\nskall jag se till att det hela kan ändras och rättas till.</pre><pre>Anf. 140  GÖTHE KNUTSON (m):</pre><pre>Herr talman! Det är alldeles utmärkt att höra\r\nstatsrådet säga att krafttag skall tas när det gäller\r\natt se till att möjligheten inte finns att personer som\r\ntidigare gjort sig skyldiga till denna miljardrullning\r\noch till alla stora förluster får städa undan efter sig\r\nsjälva. I vardagslivet kan det vara en god sak att\r\nman städar efter sig. Men i detta sammahang finns\r\nalltså risken att man städar undan, sopar under\r\nmattan, döljer osv. Den som tar del av vad som sägs\r\ni massmedierna får onekligen ett intryck av att det\r\när så.</pre><pre>Det av mig åberopade TV-programmet är\r\negentligen en rysare. Eftersom de inblandade inte\r\nhar dementerat utgår jag från att det är så illa att\r\nman försöker lägga locket på. Det är främsta\r\nanledningen till att jag väckte den här frågan. En\r\nannan anledning är det faktum att statsrådet under\r\nen vistelse utomlands sagt att han icke kände till att\r\nBjörn Wahlström blivit engagerad i Securum.</pre><pre>Anf. 141  Statsrådet BO LUNDGREN (m):</pre><pre>Herr talman! Vi skall se till att locket inte läggs på.\r\nHär skall naturligtvis det som finns att visa upp\r\nockså visas upp. Men de som anlitas för att hantera\r\ndet snabbt övertagna fastighetsbeståndet har inte\r\nhanterat upplåningen av kapital. Det innebär att\r\ndet inte riktigt är fråga om den risk som Göthe\r\nKnutson talar om.</pre><pre>Det är bra att detta har belysts. Därmed har vi fått\r\nanledning att kontrollera det här. Inte minst den\r\nnoggranna kontrollen gör att de som verkar har all\r\nanledning att vara försiktiga i sin normala\r\nverksamhet.</pre><pre>När det gäller just Björn Wahlströms avtal om\r\navgångsvederlag är jag numera informerad om att\r\nman gjort bedömningen att han skall kunna stå till\r\nförfogande också för att, på förfrågan och på\r\nuppdrag av Nordbanken och Securum, kunna göra\r\nvissa insatser. Men det finns inte något\r\nanställningsförhållande, utan Wahlström anlitas i\r\nden mån man från Nordbankens och Securums sida\r\nanser det vara lämpligt och rimligt att göra det --\r\ndetta för att utnyttja de pengar som ändå enligt\r\navtal skall utgå.</pre><pre>Anf. 142  GÖTHE KNUTSON (m):</pre><pre>Herr talman! Avslutningsvis vill jag säga följande.\r\nLika väl som jag har litet förtroende för dem som\r\nhar skymtat i den av mig påtalade självsaneringen\r\nhar jag stort förtroende för att statsrådet Bo\r\nLundgren skall ta itu med detta. Det var gott att\r\nhöra vad som här sades. Jag önskar statsrådet all\r\nlycka.</pre><pre>Överläggningen var härmed avslutad.</pre><pre>24 §  Svar på fråga 1992/93:474 om\r\nförsäkringsbolagens kapitalbas</pre><pre>Anf. 143  Statsrådet BO LUNDGREN (m):</pre><pre>Herr talman! Peter Kling har frågat mig om jag kan\r\ngarantera att försäkringstagare i ömsesidiga\r\nförsäkringsbolag inte skall behöva drabbas av\r\nuttaxering på grund av finansiella problem hos\r\nförsäkringsbolagen.</pre><pre>Peter Klings fråga berör den mer övergripande\r\nfrågan om stöd motsvarande det som nu gäller för\r\nbankerna skall införas även för försäkringsbolag.</pre><pre>Syftet med bankstödet är att garantera stabiliteten\r\ni betalningssystemet och att trygga\r\nkreditförsörjningen. Stödsystemet omfattar därför,\r\nförutom banker, kreditinstitut med statlig\r\nanknytning samt bankägda\r\nbostadsfinansieringsinstitut och finansbolag. Också\r\nförsäkringsbolag spelar en viktig roll i det\r\nfinansiella systemet. I den av riksdagen antagna\r\npropositionen (1992/93:135) om åtgärder för att\r\nstärka det finansiella systemet konstaterades\r\nemellertid att deras verksamhet inte är av det slaget\r\natt exempelvis en betalningsinställelse omedelbart\r\nleder till allvarliga störningar i betalningssystemet\r\neller får vittgående konsekvenser för den\r\nlångsiktiga kreditförsörjningen. Det finns alltså\r\nfrån de utgångspunkter som ligger bakom\r\ninförandet av bankstödet inga skäl att införa en\r\nmotsvarande garanti för försäkringsbolag.</pre><pre>Så till Peter Klings mer begränsade fråga om\r\nuttaxering. Uttaxering kan komma i fråga endast i\r\nömsesidiga skadeförsäkringsbolag. En\r\nförutsättning är att bolaget redovisat en förlust som\r\ninte kan täckas med de egna reserverna. Det är\r\nalltså inte möjligt att använda uttaxering enbart för\r\natt stärka bolagets konsolidering. Skyldigheten att\r\nvidkännas uttaxering kan i bolagsordningen\r\nbegränsas till ett visst belopp eller till en viss grupp\r\nförsäkringstagare.</pre><pre>Det är viktigt att hålla i minnet att\r\nuttaxeringsprincipen grundas på att de ömsesidiga\r\nbolagen ägs av sina försäkringstagare. Som jag nyss\r\nnämnt kan det inte komma i fråga att från de\r\nutgångspunkter som ligger bakom bankstödet, dvs.\r\natt garantera betalningssystemet och trygga\r\nkreditförsörjningen, införa en motsvarighet till\r\nbankstödet för försäkringsbolag. Detta gäller i än\r\nhögre grad när det, som vid uttaxering, är fråga om\r\nen skyldighet som åvilar ägarna enligt lag.</pre><pre>Jag är alltså inte beredd att föreslå en sådan garanti\r\nsom Peter Kling efterlyst.</pre><pre>Anf. 144  PETER KLING (nyd):</pre><pre>Herr talman! Bo Lundgrens svar på denna fråga\r\nkan tolkas på bara ett sätt, nämligen att\r\nförsäkringstagarna i dessa försäkringsbolag lever\r\nett farligt liv. De löper uppenbarligen stor risk att\r\nråka ut för en uttaxering i framtiden i och med att\r\ndet ekonomiska läget i Sverige är mycket\r\nbesvärligt. Så tolkar jag Bo Lundgrens svar.</pre><pre>Anf. 145  Statsrådet BO LUNDGREN (m):</pre><pre>Herr talman! Som ägare tar man alltid en viss risk.\r\nDen är visserligen i viss utsträckning begränsad i\r\ndetta avseende, men det finns en risk i\r\nsammanhanget. Det kommer man inte ifrån.</pre><pre>Peter Kling och jag kan, om vi har betalat något till\r\nnågon men inte fått varan levererad eller tjänsten\r\nutförd och om vederbörande går i konkurs, råka ut\r\nför att vi förlorar pengarna. Om vi är ägare till\r\nnågot, kan vi riskera att förlora det ägarkapital som\r\nvi har satsat. Det finns ibland även vissa andra\r\nregler som gör att man som ägare till ett\r\nfåmansaktiebolag kan tvingas betala mer än man\r\nursprungligen har satt in, därför att man har en del\r\npersonligt ansvar.</pre><pre>De ömsesidiga försäkringsbolagen bygger på\r\ntanken att försäkringstagarna är ägare. Det innebär\r\natt man, med de eventuella begränsningar som\r\naccepteras enligt lag och som kan finnas i\r\nbolagsordningen, är skyldig att vara beredd att\r\nkunna täcka förluster som inte kan täckas med\r\nredan ansamlade reserver. Det är ofrånkomligt att\r\nman har den ägarsituationen. Det är då naturligtvis\r\nviktigt att komma ihåg att det faktiskt gäller att det\r\när en förlust. Det gäller att se till att det inte bara är\r\nen vanlig konsolidering, att man försöker förstärka\r\nkapitalbasen. Då kan man inte genomföra en\r\nuttaxering.</pre><pre>Detta är ju ett exempel på att man måste tänka\r\nigenom sin ägarroll. Om man har anledning att\r\nbefara att det finns problem med det sätt på vilket\r\nett företag över huvud taget bedrivs, skall man\r\nkanske fundera på hur man skall göra med den\r\nledning som finns.</pre><pre>Nu talar jag inte om ett speciellt fall, utan jag bara\r\nkonstaterar att ägaren har även den möjligheten att\r\nhantera situationen.</pre><pre>Anf. 146  PETER KLING (nyd):</pre><pre>Herr talman! Problemet med ägandet i dessa\r\nförsäkringsbolag är att den lilla mannen inte känner\r\natt han är ägare och att han kanske råkar ut för den\r\nuttaxering som kan ske i dessa fall. Det finansiella\r\nläget för försäkringsbolagen är svårt i dag. Det vet\r\nBo Lundgren. Förmodligen kommer vi att uppleva\r\nen svår kris även just på försäkringssidan. Då är det\r\ntyvärr den lilla mannen, som inte känner till dessa\r\nregler, som blir drabbad.</pre><pre>Anf. 147  Statsrådet BO LUNDGREN (m):</pre><pre>Herr talman! Jag vill naturligtvis inte kommentera\r\nvare sig hela försäkringsbolagssituationen eller\r\nenskilda företag. Det hanteras på sedvanligt sätt av\r\nFinansinspektionen, som har till uppgift att sköta\r\ntillsynen och anmäla om det skulle finnas problem\r\noch hantera dessa problem.</pre><pre>Det som jag har redovisat är de regler som gäller.\r\nJag har också redovisat motivet för att staten\r\nrimligen inte skall gå in i detta fall med en speciell\r\ngaranti.</pre><pre>Överläggningen var härmed avslutad.</pre><pre>25 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:Sf27 till socialförsäkringsutskottet</pre><pre>1992/93:Jo49--Jo63 till jordbruksutskottet</pre><pre>26 §  Bordläggning</pre><pre>Anmäldes och bordlades</pre><pre>Justitieutskottets betänkanden</pre><pre>1992/93:JuU16 Straffskalor m.m.</pre><pre>1992/93:JuU17 Åtgärder mot bruk av narkotika\r\nsamt ringa narkotikabrott</pre><pre>1992/93:JuU18 Särskild utlänningskontroll</pre><pre>1992/93:JuU19 Förnyad behandling av villkorlig\r\nfrigivning, m.m.</pre><pre>1992/93:JuU20 Anslag till Justitiedepartementet\r\nm.m.</pre><pre>Lagutskottets betänkanden</pre><pre>1992/93:LU27 Medlemsantalet i ekonomiska\r\nföreningar och bostadsrättsföreningar</pre><pre>1992/93:LU29 Anslag till Patentverket m.m.</pre><pre>1992/93:LU30 Anslag till\r\nKronofogdemyndigheterna, m.m.</pre><pre>1992/93:LU31 Anslag till Bokföringsnämnden,\r\nm.m.</pre><pre>1992/93:LU32 Konsumentpolitiska frågor m.m.</pre><pre>1992/93:LU33 Livsmedelskontroll m.m.</pre><pre>nSocialutskottets betänkanden</pre><pre>1992/93:SoU14 Tilläggsbudget I till statsbudgeten\r\nför budgetåret 1992/93</pre><pre>1992/93:SoU16 Äldreomsorg -- inriktning och\r\nanslag</pre><pre>1992/93:SoU17 Alkoholpolitiken</pre><pre>n</pre><pre>27 §  Kammaren åtskildes kl. 18.56.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.22 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}