{"dokumentstatus":{"dokument":{"hangar_id":"2387686","dok_id":"GF0947","rm":"1991/92","beteckning":"47","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"47","slutnummer":"0","datum":"1991-12-17 00:00:00","systemdatum":"2005-10-27 13:54:00","publicerad":"1991-12-17 00:00:00","titel":"Riksdagens snabbprotokoll 1991/92:47 Tisdagen den 17 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{06E97E53-A6AF-45BC-ABDC-75DAF3870826}","dokument_url_text":"http://data.riksdagen.se/dokument/GF0947/text","dokument_url_html":"http://data.riksdagen.se/dokument/GF0947","dokumentstatus_url_xml":"http://data.riksdagen.se/dokumentstatus/GF0947","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:47</div>\r\n<div class=\"sidhuvud_datum\">Tisdagen den 17 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Utökning av antalet suppleanter i\r\nsocialförsäkringsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i socialförsäkringsutskottet skulle\r\nutökas från 19 till 20.</pre><pre>Kammaren biföll denna framställning.</pre><pre>2 § Meddelande om val av valprövningsnämnd\r\nm.m.</pre><pre>Talmannen meddelade att val av\r\nvalprövningsnämnd samt val av en ytterligare\r\nsuppleant i socialförsäkringsutskottet kommer att\r\nske vid morgondagens sammanträde.</pre><pre>3 § Justering av protokoll</pre><pre>Justerades protokollet för den 11 december.</pre><pre>4 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1991/92:76 till utbildningsutskottet</pre><pre>5 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1991/92:KU19</pre><pre>Finansutskottets betänkanden 1991/92:FiU6-FiU9</pre><pre>Skatteutskottets betänkanden 1991/92:SkU6,\r\nSkU7, SkU9, SkU11 och SkU12</pre><pre>Trafikutskottets betänkande 1991/92:TU4</pre><pre>Jordbruksutskottets betänkande 1991/92:JoU8</pre><pre>Näringsutskottets betänkanden 1991/92:NU10,\r\nNU14 och NU15</pre><pre>Meddelande om samlad votering</pre><pre>Talmannen meddelade att bostadsutskottets\r\nbetänkanden BoU9, BoU7 och BoU8,\r\nlagutskottets betänkande LU14, försvarsutskottets\r\nbetänkanden FöU5 och FöU6,\r\nsocialförsäkringsutskottets betänkande SfU5 samt\r\nsocialutskottets betänkanden SoU9, SoU10,\r\nSoU11 och SoU12 skulle avgöras i ett sammanhang\r\nefter avslutad debatt.</pre><pre>6 § Bostadsbyggandets finansiering</pre><pre>Föredrogs</pre><pre>bostadsutskottets betänkande</pre><pre>1991/92:BoU9 Bostadsbyggandets finansiering\r\n(prop. 1991/92:56).</pre><pre>Anf. 1 ULF LÖNNQVIST (s):</pre><pre>Fru talman! Luciadagen 1990 fattade riksdagen\r\nbeslut om ett nytt bostadsfinansieringssystem, ett\r\nsystem som var väl förankrat i Bygg- och\r\nBostadssverige, ett system som skulle klara den\r\nbostadsproduktion som vi har behov av. Bristerna i\r\ndet nu gällande bostadsfinansieringssystemet\r\nrättades till, samtidigt som belastningen på\r\nstatsbudgeten dramatiskt kunde minska utan att\r\nbostadsutgiften för den enskilde blev högre än med\r\ndagens system.</pre><pre>Bygg- och Bostadssverige inrättade sig efter\r\nriksdagens beslut. Man visste vad som skulle gälla.\r\nProduktionen planerades efter det.</pre><pre>Trots varningar från branschen för det kaos som\r\nskulle uppstå om man rev upp det beslutade\r\nfinansieringssystemet, som de borgerliga partierna\r\ntalat om, valde den borgerliga regeringen att lägga\r\nfram ett sådant förslag som utskottsmajoriteten nu\r\nhar ställt sig bakom. Därmed har en fullständig\r\novisshet skapats om vad som skall gälla på\r\nbostadsfinansieringens område.</pre><pre>Precis det kaos som branschen varnade för har\r\nuppstått. Bostadsbyggandet är långsiktigt. Man\r\nmåste veta vilka spelregler och förutsättningar som\r\ngäller när lånen skall lyftas, om man skall våga sätta\r\ni gång byggen. Regeringens handlande har lett till\r\natt planerade byggen ställs på framtiden.\r\nBostadsbyggandet minskar dramatiskt.\r\nArbetslösheten i byggbranschen ökar.</pre><pre>För denna situation får den borgerliga regeringen\r\noch den borgerliga utskottsmajoriteten ta det fulla\r\nansvaret. Det är obegripligt att man i en situation,\r\ndär det är problem med sysselsättningen inom hela\r\nbyggsektorn och där fortfarande ett stort antal\r\nmänniskor är behov av bostad, vidtar åtgärder som\r\nstoppar bostadsbyggandet och ökar arbetslösheten.\r\nMen det är precis vad regering och\r\nutskottsmajoritet gör med dessa åtgärder.</pre><pre>Nu har direktiven till en utredning som skall ta fram\r\nett nytt finansieringssystem publicerats. Ur de vaga\r\ndirektiven kan egentligen bara en sak utläsas,\r\nnämligen att subventionerna skall bort och att det\r\ndärmed blir dyrare att bo. Så ökar än mer oron och\r\novissheten. Det här är tydligen regeringens och\r\nutskottsmajoritetens signal till branschen. Då\r\nbromsas byggandet ytterligare.</pre><pre>Också de övriga åtgärder som regeringen har lagt\r\nfram förslag om och som utskottsmajoriteten ställer\r\nsig bakom ökar kostnaderna för byggandet på\r\nboendet. En vanlig trerumslägenhet i\r\nnyproduktionen blir om dessa förslag genomförs\r\nungefär 1 500 kr. dyrare i månaden än om\r\nräntelånesystemet genomförs. Jämfört med dagens\r\nsituation blir bostaden ungefär 350 kr. dyrare i\r\nmånaden. Kostnaderna i nyproduktionen är redan\r\nhöga. Det är otillständigt att lägga fram förslag som\r\nytterligare ökar dem och därmed utestänger stora\r\ngrupper från möjligheten att få den bostad som de\r\nså väl behöver.</pre><pre>För ungefär ett år sedan skrev Olof Johansson och\r\nAgne Hansson på DNs debattsida att vanligt folk\r\ninte tål ytterligare höjningar av hyrorna och att\r\nbyggmomsen därför måste slopas. Detta krav\r\nupprepade sedan både Olof Johansson och Agne\r\nHansson gång på gång i valrörelsen. Ja, Agne\r\nHansson gick t.o.m. så långt i Kristianstadsbladet\r\nav den 5 september att han hävdade att hyran för\r\nen normal trerumslägenhet skulle sänkas med 125--\r\n175 kr. i månaden, om centern fick vara med och\r\nbestämma. Det skulle kunna vara verklighet i vår\r\nmed en borgerlig regering, hette det. Jag vill fråga\r\nAgne Hansson om centern är helt överkörd när det\r\ngäller bostadspolitiken eller vad det är som har\r\nhänt, eftersom Agne Hanssons handlande i dag\r\nkommer att gå i direkt motsatt riktning mot vad han\r\noch centerpartiet sade i valrörelsen.</pre><pre>Bland förslagen som kommer att medverka till\r\nhögre kostnader för byggande och boende finns\r\nockså den kraftiga reduktionen av\r\ninvesteringsbidraget. Det skall sänkas från 9,3 %\r\ntill 3,1 %. Investeringsbidraget kom till för att\r\nkompensera nybyggandet av bostäder på grund av\r\nhöjningen av mervärdeskatten. I radions\r\ntelefonväkteri den 5 september fick Olof Johansson\r\nfrågan om just investeringsbidraget. Han svarade\r\nför centerpartiets räkning att centern vill sänka\r\nmomsen på allting som har med boendet att göra till\r\n60 % av dagens nivå. Det skall vi, sade han,\r\nfinansiera genom att ta bort investeringsbidraget.\r\nNu reduceras investeringsbidraget kraftigt. Det ger\r\npengar till statskassan. Men vart tog sänkningarna\r\nav byggmomsen vägen? Sänkningen skulle ju\r\nfinansieras med dessa pengar. Nu sänker ni\r\nbidraget men glömmer bort att sänka momsen. Då\r\nblir det dyrare att bygga. Är detta, Agne Hansson,\r\nett nytt område där centern är överkörd av\r\nregeringens hantering av bostadspolitiken, eller är\r\ndet ett uttryck för att centern säger en sak i en\r\nvalrörelse och gör något helt annat när den fått del\r\ni regeringsansvaret?</pre><pre>Ett genomgående tema såväl i regeringens\r\nproposition som i den borgerliga\r\nutskottsmajoritetens utlåtandetext är att olika s.k.\r\nregleringar drivit upp kostnaderna för\r\nbostadsbyggandet. Därför säger man sig vilja\r\ngenomföra långtgående åtgärder för en\r\navreglering. Det skulle, menar man, betyda att\r\nkostnaderna dramatiskt kunde minska.</pre><pre>Fru talman! Den dryga hälft av det totala byggandet\r\ni Sverige som är inriktat på näringslivets behov av\r\nkontors- och företagslokaler styrs helt av\r\nmarknaden. Under perioden 1985--1990, då\r\növerhettningen var som mest utpräglad på\r\nbyggområdet i vårt land var det\r\nnäringslivsbyggandet som drog i väg kraftigast.\r\nKraven på byggkapacitet -- arbetskraft och\r\nmaterial -- från näringslivets sida var så stora att vi\r\nfick brist på arbetskraft och material. I alla\r\nbristsituationer stiger kostnaderna. Så skedde\r\nockså vid det här tillfället. Näringslivet var för att få\r\nfram den byggkapacitet som man ansåg sig behöva\r\nberedd att betala det pris som branschen krävde. Så\r\nblev näringslivsbyggandet tändvätskan i den\r\ninflationsbrasa som drabbade byggsektorn. Detta\r\nfick självfallet återverkningar också på\r\nbostadssidan. Den skulle ju konkurrera med annat\r\nbyggande om tillgänglig kapacitet. Detta var\r\nsituationen. Det var alltså inte regelverken på\r\nbostadsområdet som drev upp kostnaderna. Det\r\nvar marknadskrafternas fria spel på den oreglerade\r\ndelen av byggsektorn som var ledande.</pre><pre>För att säkerställa det bostadsbyggande som\r\nbehövdes för att tillgodose den stora efterfrågan på\r\nbostäder fick den socialdemokratiska regeringen\r\nbegränsa annat byggande främst i storstäderna.\r\nVidare träffades en överenskommelse med\r\nbyggentreprenörer och byggherrar om att de skulle\r\nställa resurser till bostadsbyggandets förfogande\r\nmed målet att byggkostnaderna inte skulle stiga\r\nkraftigare än inflationen. När detta var fullt\r\ngenomfört ledde det till att bostadsbyggandet\r\nökade till de högsta nivåer som vi haft sedan\r\nmiljonprogrammets dagar samtidigt som\r\nkostnaderna för bostadsbyggandet dämpades och\r\nlåg i nivå med inflationen i övrigt. Åtgärderna var\r\nalltså framgångsrika. Centern var i viss\r\nutsträckning med på att sätta in sådana åtgärder,\r\nmen hade bara litet andra recept. Folkpartiet och\r\nmoderaterna reste däremot hela tiden motstånd.</pre><pre>Jag har velat säga detta därför att den som påstår\r\natt kostnadsuppgången i bostadsbyggandet under\r\nsenare delen av 1980-talet berodde på olika\r\nregleringar har fel. Kostnadsökningarna berodde\r\npå den överhettning som de kraftiga kraven på\r\nbyggresurser från näringslivets sida ledde till.\r\nMarknadskrafterna talade sitt språk.</pre><pre>De åtgärder som regeringen och\r\nutskottsmajoriteten nu vill vidta i den s.k.\r\navregleringens namn -- borttagande av\r\nmarkvillkoret och\r\nproduktionskostnadsprövningen -- leder inte till\r\nlägre priser. De utvärderingar som boverket gjort\r\nav såväl markvillkor som\r\nproduktionskostnadsprövning, visar tvärtom att\r\nbåda dessa åtgärder har lett till minskade kostnader\r\ni byggandet. Regeringen och utskottsmajoriteten\r\nvill nu ta bort markvillkor och\r\nproduktionskostnadsprövning. Regeringen vill\r\nockså ta bort den s.k. bostadsanvisningsrätten, dvs.\r\nkommunernas möjlighet att ställa krav på att\r\nbostäder som byggs med statlig belåning skall\r\nkunna ställas till den gemensamma\r\nbostadsförmedlingens förfogande. Regeringens\r\nförslag är inte till fromma för bostadsförsörjningen\r\ni vårt land. De leder inte till sänkta kostnader i\r\nbyggandet, men de leder däremot till att\r\nkommunernas möjligheter att ta det ansvar för\r\nbostadsförsörjningen som de är ålagda kraftigt\r\nminskar. Det är en onödig klåfingrighet som\r\nutskottsmajoriteten ställer sig bakom.</pre><pre>Vi anser att det finns anledning att genomföra\r\nförenklingar i olika regelverk. Utgångspunkten bör\r\nvara att det är funktionerna när det gäller olika krav\r\npå boendet som är det viktiga, inte hur dessa\r\nfunktioner genomförs. Vi var på väg att genomföra\r\nlångtgående förändringar i denna riktning. Vi\r\nkommer att vara beredda att positivt pröva sådana\r\nförslag som kan komma att läggas fram. Men de\r\nförslag som nu har presenterats har inte den\r\ninriktningen och den innebörden. Det är därför\r\nsom vi har sagt nej till dem.</pre><pre>Utskottsmajoriteten förordar också att de\r\nfördelaktiga bostadslånen och räntebidragen skall\r\nfå övertas av köparen om ett allmännyttigt\r\nbostadsområde säljs ut. Vi säger nej till detta. Vi\r\ngör det därför att vi anser att allmännyttan har en\r\nviktigt funktion att fylla också i 1990-talets\r\nBostadssverige. Den sociala bostadspolitiken\r\nmåste få ligga fast. Den förutsätter att det finns\r\nskilda upplåtelseformer. Såväl äganderätten som\r\nbostadsrätten och hyresrätten behövs.</pre><pre>Den socialdemokratiska regeringen hade en\r\nbyggministergrupp. Dess uppgift var att genomföra\r\nungefär det som förordades i centerns motion på\r\ndetta område. Tyvärr har centern i utskottet gått\r\nemot sin egen motion. Vi anser att en sådan grupp\r\nhar betydelse på byggområdet och för\r\nverksamheten där. Det är orsaken till att vi nu ger\r\nvårt stöd till centermotionen, så att den borgerliga\r\nregeringen får ett likartat organ.</pre><pre>Fru talman! Socialdemokratin slår vakt om den\r\nsociala bostadspolitiken. Alla människors rätt till\r\nen bra bostad till rimlig kostnad är ett nödvändigt\r\nmål för bostadspolitiken också under 1990-talet.\r\nDe förslag regeringen nu har lagt fram och som har\r\nstöd av den borgerliga utskottsmajoriteten, är ett\r\nallvarligt ingrepp i den sociala bostadspolitiken.\r\nFullföljandet av den försvåras avsevärt. De förslag\r\nriksdagen i dag har att ta ställning till kommer, om\r\nde genomförs, att skapa ett kaos i byggsektorn,\r\nbromsa upp byggandet, förvärra arbetslösheten och\r\ngöra det dyrare att bo. Det är anmärkningsvärt att\r\nutskottsmajoriteten har ställt sig bakom dessa\r\nregeringsförslag.</pre><pre>Jag vill, fru talman, yrka bifall till de\r\nsocialdemokratiska reservationerna 1, 3, 4, 5 och 7.</pre><pre>Anf. 2 EVA ZETTERBERG (v):</pre><pre>Fru talman! Riksdagskollegor! Jag har under\r\nperioder i mitt liv haft en återkommande dröm.\r\nDen har handlat om en bostad som jag har kunnat\r\ninreda och utforma precis efter mina egna\r\nönskemål. Det har funnits plats både för en vävstol\r\noch för samvaro med grannar, släkt och vänner, allt\r\ni en god personlig förening.</pre><pre>Jag berättar om den här drömmen därför att jag\r\ntror att jag inte är unik. Det är många människor\r\nsom i sina drömmar -- och nu talar jag inte bara om\r\nde vakendrömmar som vi alla har om en bra bostad\r\nutan även om drömmarna under natten -- utformar\r\nsitt boende som de vill. Man kan naturligtvis tolka\r\ndrömmar, och bör göra det, psykologiskt, att\r\nhusen, bostäderna, står för helt andra delar i vårt\r\nliv. Det gör de ibland. Men jag tror att det mycket\r\nofta handlar om att människan faktiskt vill påverka\r\nsitt boende utifrån egna önskemål.</pre><pre>Efter förra höstens diskussioner om bostäder och\r\nbostadsfinansiering och det beslut som vi fattade i\r\ndenna kammare den 13 december 1990, hade jag en\r\nförhoppning om att komma tillbaka till denna\r\nriksdag och få diskutera hur människornas\r\ndrömmar om en bra bostad skulle kunna\r\nförverkligas, att vi på luciadagen 1990 fattat ett\r\nbeslut som skulle gälla framöver och att vi därmed\r\nskulle kunna lämna finansieringsdelen och ha ett\r\nhållbart bostadsfinansieringssystem för de\r\nnärmaste åren och lång tid framåt. Jag trodde att vi\r\ndå skulle kunna börja diskutera hur vi skall gå\r\nvidare för att skapa ett boende i samklang med\r\nnaturen, i samklang med grannar och efter\r\nmänniskors egna önskemål. Och i detta\r\nsammanhang tror jag att det inte handlar om\r\nhuruvida vi äger vår bostad eller hyr den eller över\r\nhuvud taget om upplåtelseformer. Det handlar om\r\nhur vi skall kunna påverka vårt boende och utforma\r\ndet som vi vill, inte om vi äger bostaden eller inte.</pre><pre>Tyvärr kan jag konstatera att jag har kommit\r\ntillbaka till riksdagen denna höst för att se\r\nfilmrullen rulla tillbaka. När man då skall se\r\nreprisen på förra årets bostadspolitiska debatt\r\ntycker jag att det blir en dålig repris, därför att\r\nförhållandena har förändrats mycket sedan förra\r\nhösten. Det är inte bara att visa filmen en gång till,\r\ndärför att publikens -- då menar jag inte enbart\r\nplenissalen, utan jag tänker på det svenska folket,\r\nden publik som vi har utanför och som är så berörd\r\nav beslut som fattas här -- scen och villkor har\r\nförändrats, och tyvärr till det sämre sedan beslutet\r\nom räntelånesystemet fattades i december 1990.</pre><pre>De minnesgoda aktörer som var med vid debatten\r\nförra året minns att vänsterpartiet anslöt sig och\r\nhade varit med om att utforma förslaget till nytt\r\nbostadsfinansieringssystem. Men vi hade också\r\nvissa förslag till förbättringar av det. Våra förslag\r\ngällde t.ex. borttagande av moms på fjärrvärme,\r\nutagsskatt på eget arbete, bevarande av\r\nförvärvslånen, dvs. för barnfamiljer med mycket\r\nsmå inkomster för att de skulle få möjlighet att\r\nskaffa ett eget hus. Men i stora drag anslöt sig\r\nvänsterpartiet till räntelånesystemet och\r\nuppfattade att det var ett system som skulle hålla\r\nlång tid framöver.</pre><pre>Man kan då fråga varför det system som fortfarande\r\när i gång behövde förändras. Vissa orsaker var\r\nmycket tydliga, och de har i vänsterpartiets ögon\r\naccentuerats ytterligare. Det var subventionerna\r\nsom hade ökat mycket drastiskt, och huvuddelen av\r\nsubventionerna gick ut på att låginkomsttagare\r\növerförde sina skatteinkomster, skatteavgifter, till\r\nhöginkomsttagares goda boende. Det var en orsak.\r\nMen boendekostnaderna över huvud taget skjuter\r\ni höjden. Målsättningen med en god bostad till en\r\nrimlig kostnad står i allt fast och har ytterligare visat\r\nsig behövas.</pre><pre>Jag måste tillstå att jag, när jag återkom till\r\nriksdagen efter valet, trots allt hade vissa\r\nförhoppningar om att de borgerliga partierna i viss\r\nmån skulle komma till insikt om att\r\nräntelånesystemet är ett system som håller över\r\ntiden.</pre><pre>Jag är av den uppfattningen att regeringen, och\r\näven den borgerliga majoriteten i riksdagen, i dag\r\nhelt klart är medskyldiga till att krisen inom bygg-\r\noch bostadssektorn ytterligare förstärks. Jag undrar\r\nvad ni i den borgerliga majoriteten egentligen har\r\natt säga till de byggjobbare som demonstrerade här\r\nden 11 december. För de här människorna är det\r\nsvårt att över huvud taget klara sig i dag. Det\r\nbefaras ju att det snart är 100 000 byggjobbare --\r\noch i fotspåren av den arbetslösheten tusentals\r\nsysselsatta inom andra delar av byggsektorn -- som\r\nkommer att vara arbetslösa. Vi har tagit del av\r\nsiffror som visar på 13 % arbetslöshet i februari\r\n1992. Under återstående delen av 1992 blir det\r\nkanske uppemot 20 % som är arbetslösa. För mig\r\noch övriga i vänsterpartiet är det helt oacceptabla\r\narbetslöshetssiffror. Det handlar ju om en bransch\r\ndär varje arbetsinsats behövs.</pre><pre>Den borgerliga kritiken mot räntelånesystemet går\r\nbl.a. ut på att systemet inte håller vid låg inflation\r\noch hög ränta. Jag kan inte tänka mig annat än att\r\ndet måste vara fråga om en bristande tilltro till den\r\negna regeringen och dess förmåga att föra en bra\r\nekonomisk politik. Höjningen av räntan under den\r\nsenaste tiden visar helt klart att tilltron till den\r\nförda politiken inte kan vara särskilt stor. Jag\r\nundrar, som sagt, varför de borgerliga partierna\r\ninte visar en större tilltro till den förda politiken.</pre><pre>Vidare instämmer jag i Ulf Lönnqvists uttalanden\r\nom regleringarna och krånglet. Vi i vänsterpartiet\r\när självfallet för avregleringar. Vi vill att det skall\r\nvara så litet byråkrati som möjligt. Men när det\r\ngäller propositionen och betänkandet uppfattar jag\r\ninte att det handlar om en minskad byråkrati. I\r\nstället vill man ta bort en rad viktiga villkor.\r\nDärmed kommer det att bli sämre för dem som har\r\nsvårt att ta för sig på bostadsmarknaden.</pre><pre>Jag skulle vilja fråga er i centern varför ni inte har\r\nstått fast vid ert goda förslag om en\r\nbyggkommission. Det hade ju gått att få en klar\r\nmajoritet här i riksdagen för det förslaget. Men ni\r\ni centern har definitivt inte stått fast vid det egna\r\nförslaget.</pre><pre>Så till kds och Ny Demokrati, som ju hela hösten\r\nhar haft möjlighet att följa den här diskussionen.\r\nJag skulle vilja fråga varför ni inte på något sätt\r\naktivt har tagit del i den här diskussionen. Ni har ju\r\nenbart följt de andra borgerliga partierna, som är\r\näldre i gården. Ni har alltså följt deras förslag till\r\npunkt och pricka och har inte haft någonting att\r\ntillföra här. Finns det inget nytänkande eller något\r\ndrag under galoscherna vad gäller bostadsfrågan?\r\nÄr den frågan så oviktig för er som tillhör dessa nya\r\nriksdagspartier att ni tycker att den över huvud\r\ntaget inte bör diskuteras?</pre><pre>I propositionen och även i betänkandet står det att\r\nett sätt att för framtiden garantera bra bostäder för\r\nalla är att satsa på ett ökat bosparande. Vi i\r\nvänsterpartiet tycker att det är ett bra förslag. Vi\r\ntror också att det är nödvändigt att satsa på\r\nbosparandet och att göra detta förmånligt, så att\r\nmänniskor med vanliga inkomster kan skaffa sig,\r\nköpa sig, en bostad. Men det får inte bli så, att detta\r\när enda sättet att garantera bra bostäder. Jag tror\r\nnämligen att det behövs olika upplåtelseformer och\r\natt den fördelning mellan hyresrätt, bostadsrätt,\r\negnahem osv. som finns i Sverige i dag är rätt bra.\r\nDäremot kan det behövas förändringar inom de\r\nolika grupperna.</pre><pre>Bosparandet kan dock inte stå som modell för alla\r\ni framtiden. Det kommer nämligen att visa sig att\r\ninte alla människor har haft möjlighet att spara till\r\nen egen bostad. Däremot har alla rätt till en egen\r\nbostad.</pre><pre>Till slut vill jag säga att jag minns den kritik som har\r\nförekommit och som var väldigt kraftig förra\r\nhösten, då vi diskuterade räntelånesystemet. Det\r\nvar många olika intressenter -- alltifrån husbyggare\r\ntill olika bostadsföretag -- som hade invändningar.\r\nMen nu när beslutet är fattat har man accepterat\r\nförslaget. Nu tycker man att det är ett bra förslag.\r\nVad vi i utskottet under hösten hört från olika håll\r\när att krav har rests från byggmästare,\r\nhyresgästföreningar m.fl. Man vill veta vad det är\r\nför spelregler som gäller. Dessa har man inte hållit\r\nsig till. Jag tycker att regeringen och den borgerliga\r\nutskottsmajoriteten har ett mycket stort ansvar här.</pre><pre>Fru talman! Vi i vänsterpartiet vill att\r\npropositionen skall avslås. Vi yrkar således avslag\r\npå utskottsmajoritetens hemställan i föreliggande\r\nbetänkande. Jag skulle önska att vi under några år\r\nframöver kunde slippa frågan om\r\nbostadsfinanseringen på dagordningen. På det\r\nsättet skulle vi i stället kunna ägna oss åt frågan om\r\nhur människors drömmar om en bra bostad kan\r\nförverkligas.</pre><pre>Vidare yrkar jag bifall till socialdemokraternas\r\nreservationer samt till den meningsyttring från oss i\r\nvänsterpartiet som är fogad till betänkandet.</pre><pre>Jag instämmer således i Ulf Lönnqvists yrkande\r\nbeträffande reservationerna 1, 3, 4, 5 och 7.</pre><pre>Anf. 3 AGNE HANSSON (c):</pre><pre>Fru talman! Det var intressant att lyssna till Ulf\r\nLönnqvist, som i den här debatten gör sin debut\r\nsom utskottsledamot. Ja, så här talar en f.d.\r\nbostadsminister som har gått till historien som den\r\nbostadsminister som har blivit världsmästare på att\r\nhöja hyror. Vad det handlar om är en 50-procentig\r\nbruttohöjning på tre år och 130 % höjning sedan\r\n1982. Men Ulf Lönnqvist har inte hela ansvaret för\r\nvad som hänt under den här tiden. Det är klart att\r\ndet inte går att över en natt åstadkomma en\r\nförändring -- om man nu vill undvika att enskilda\r\nbostadskonsumenter drabbas av höga kostnader.</pre><pre>Denna debatt, fru talman, är den första\r\nbostadspolitiska debatten här i kammaren efter\r\nhöstens val. Jag hälsar därför såväl nya som gamla\r\nbostadsdebattörer välkomna. Bostadsutskottet är\r\nett utskott som har behållit kontinuiteten från\r\nföregående mandatperiod vad gäller\r\npersonsammansättningen i stort. Det gäller såväl\r\nutskott som presidium.</pre><pre>Jag tar detta som ett tecken på att de frågor som\r\nutskottet handlägger och den arbetsgemenskap\r\nsom har funnits inte har avskräckt ledamöterna från\r\nfortsatt arbete i utskottet. Det är min förhoppning\r\natt vi skall kunna fortsätta på den inslagna vägen\r\nockså under den mandatperiod som vi har framför\r\noss.</pre><pre>Bostadspolitiken är viktig. Den påverkar varje\r\nindivids välfärd. Att få syssla med samhällsfrågor\r\nsom så i detalj angår varje människa i vårt land är\r\nen stor förmån. Det gör att arbetet känns\r\nangeläget, intressant och ansvarsfullt.</pre><pre>Valet medförde politiska förändringar och ett\r\nregeringsskifte. Det innebär att min roll som\r\nordförande har förändrats i den meningen att jag\r\noch mitt parti, centern, ingår i den konstellation\r\nsom nu har regeringsansvaret.</pre><pre>Som ordförande kommer jag, som hittills har varit\r\nfallet, att arbeta för att vi skall kunna finna så breda\r\npolitiska lösningar som möjligt i de frågor som vi\r\nhar att syssla med. Jag välkomnar alla att vara med\r\ni den dialogen. Detta säger jag trots att Ulf\r\nLönnqvist har kommit med i bilden. Han försöker\r\nså att säga att blåsa upp sig och försvara de omöjliga\r\nförslag som han tidigare i egenskap av\r\nbostadsminister arbetat fram. Men jag säger detta\r\nockså därför att man i oppositionen skall veta att\r\nman, om så önskas, kan delta i ett konstruktivt\r\narbete. Vi är beredda att lyssna till sakliga och\r\nansvarsfulla oppositionsförslag. Den traditionen\r\nfinns i utskottet, och jag tänker arbeta för ett\r\nbibehållande av denna.</pre><pre>I den fråga som vi nu skall diskutera finns det en\r\nklar skiljelinje i och med det förslag om räntelån\r\nsom började diskuteras redan 1989. Vi i centern,\r\noch det gäller även moderaterna och folkpartiet,\r\nhar aldrig trott på räntelånen som en lösning på de\r\nfinansieringsproblem som i dag är förknippade med\r\nboendet. Det trodde heller inte en majoritet av\r\nsvenska folket på i det senaste valet. Eftersom\r\nräntelånen hade en central plats i valdebatten\r\nmåste man dra den slutsatsen.</pre><pre>Det här belyses också av hur de som själva bygger\r\nhar reagerat och tvekat inför räntelånen. Enligt den\r\ndåvarande bostadsministern Ulf Lönnqvists\r\nkalkyler skulle räntelånen innebära besparingar om\r\n2,8 miljarder under innevarande budgetår genom\r\natt de som bygger skulle fördröja och förlägga\r\navlyften av sina lån till efter årsskiftet 1992 för att\r\ndessa skulle komma direkt in i räntelånesystemet.\r\nMen i stället, det visar sig nu, ökar kostnaderna för\r\nräntebidragen med 9 miljarder brutto detta\r\nbudgetår. Till stor del beror det på att alla som\r\nbygger i år har försökt att göra avlyften så fort som\r\nmöjligt före årsskiftet, eftersom de har skrämts av\r\nskuldfällorna och av ovissheten om de kostnader i\r\nframtiden som räntelånen medför.</pre><pre>Därför drar vi, naturligtvis, slutsatsen, och därmed\r\nfullföljer vi vårt vallöfte, att räntelånesystemet inte\r\nskall införas.</pre><pre>Det är fullständigt fel att påstå att vi klarar\r\nbostadssituationen och bostadsbyggandet genom\r\nräntelånen. Utvecklingen har visat att våra tidigare\r\nfarhågor beträffande de mycket allvarliga bristerna\r\ni räntelånesystemet har besannats. Det gör att det\r\när helt omöjligt att genomföra detta. Ingen\r\nregering, och inte ens socialdemokraterna själva,\r\nskulle ha kunnat fortsätta med ett sådant här system\r\nunder en längre tid. Systemet skulle förr eller\r\nsenare kollapsa. Med räntelånesystemet skulle vi\r\ninte kunna garantera den bostadsförsörjning för\r\nframtiden som behövs i vårt land.</pre><pre>Det visar sig nu, precis som vi tidigare har varnat\r\nför, att räntelånesystemet är sådant att man inte\r\nklarar av att hålla tillbaka den växande börda som\r\nbostadsstödet i statsbudgeten i dag är. I stället för\r\nen tänkt besparing nästa budgetår och under åren\r\ndärefter med hjälp av räntelånen skulle statens\r\nkostnader öka mycket kraftigt som en följd av den\r\nrealräntesituation som vi nu befinner oss i. Om\r\nräntelånen hade införts, skulle kostnaderna för\r\nrealräntebidrag ha ökat med i storleksordningen 18\r\nmiljarder kronor under de närmaste fem åren, med\r\nutgångspunkt i nuvarande realräntesituation.</pre><pre>Räntelånen motverkar därmed alla strävanden att\r\nföra en antiinflationspolitik, som ju från\r\nkostnadssynpunkt är mycket viktig för boendet.\r\nSystemet är därmed inte långsiktigt stabilt, vilket\r\nbetyder att räntelånesystemet skulle få allvarliga\r\nkonsekvenser både för bostadsförsörjningen och\r\nför sysselsättningen den dag det havererar -- och så\r\nskulle det ha blivit i en ekonomiskt och\r\nsysselsättningsmässigt besvärlig nära framtid.</pre><pre>Räntelånen är omöjliga ekonomiskt i en situation\r\nmed höga realräntor. Vi är just nu inne i en sådan\r\nperiod. Förra gången det var aktuellt att införa\r\nräntelån stoppade den dåvarande bostadsministern\r\nframlagda förslag. Det var så sent som 1986. Det är\r\nkanske av visst värde att veta vad bostadsministern\r\ndå anförde för skäl för att inte införa räntelånen. Så\r\nhär skriver han i proposition 1986/87:48 på s. 48:\r\n''Nuvarande samhällsekonomiska förutsättningar\r\när dock -- -- -- inte sådana att ett räntelånesystem\r\nbör införas.'' Det är att märka att inflationen i\r\nmitten av 1980-talet uppgick till 4 %. Detta innebär\r\nen inflation av ungefär samma storleksordning som\r\nden som noterats under de senaste 12 månaderna.\r\nUnder tolvmånadersperioden oktober 1990--\r\nseptember 1991 uppgick inflationen till knappt\r\n5 % -- effekten av skatteomläggningen borträknad.</pre><pre>Vad är det som gör att det nu skulle vara lättare att\r\ninföra räntelån? Situationen nu är ju exakt\r\ndensamma som 1986. Litar socialdemokraterna\r\ninte på Hans Gustafssons bedömning vid den\r\naktuella tidpunkten? Eller är det något annat som\r\ngör att ni socialdemokrater inte har samma\r\nuppfattning som ni hade i ett tidigare skede? Och\r\nvarför genomförde ni inte räntelånen 1986 om\r\ndessa var så bra som ni nu säger att de är?</pre><pre>Påståendet att räntelånesystemet skulle vara en\r\nlösning på dagens kris på byggmarknaden -- i själva\r\nverket har ju räntelånen starkt bidragit till den här\r\nkrisen -- håller inte på något sätt.</pre><pre>Situationen på bostadsmarknaden är nu mycket\r\nallvarlig. Det är egentligen fullständigt meningslöst\r\natt föra en debatt om vem som bär skulden\r\nbeträffande den här krisen. Jag avhåller mig från att\r\nta upp Ulf Lönnqvists tråd på den punkten i\r\ndebatten, även om han envisas med att rikta mycket\r\nallvarliga anklagelser mot och att nedvärderande\r\nfälla ett omdöme både om mig och centern och om\r\nde förslag som vi står bakom. En sådan debatt\r\ngagnar inte de boende som har drabbats av sådana\r\nhär problem. Det enda som jag vill säga i detta\r\nsammanhang är att det är väl magstarkt att påstå att\r\nden politik som lett fram till dagens situation har\r\nvarit framgångsrik. Det är ju vad man har påstått i\r\ndebatten tidigare, och det sägs också inledningsvis\r\ni den socialdemokratiska reservationen. Menar\r\nsåledes socialdemokraterna verkligen att den\r\npolitik som har lett fram till dagens situation på\r\nbostadsmarknaden har varit framgångsrik?</pre><pre>Situationen är allvarlig. Vi i centern tar situationen\r\npå allvar. Om inte alla parter ser allvarligt på\r\nutvecklingen inom bostads- och byggmarknaden\r\nkan vi längre fram, till våren och under nästa höst,\r\nråka mycket illa ut. Det är just för att markera detta\r\nallvar som jag personligen, och även centern, gjort\r\nså tydliga markeringar även gentemot våra partners\r\ni koalitionsregeringen. Detta skall inte ses vare sig\r\nså, att vi försöker göra oss till tolk för\r\növerbryggningspolitik av gammal\r\nsocialdemokratisk subventionsmodell eller så, att\r\ndet skulle vara ett uttryck för att vi vill ställa oss i\r\nspetsen för s.k. särintressen i fråga om någon form\r\nav kravmaskin. Vad det är fråga om är att\r\nomläggningen mot en annan och nödvändig\r\ninriktning av bostadspolitiken inte får ske alltför\r\ndramatiskt, så att vi därmed förlorar nödvändig\r\nkapacitet i byggandet när konjunkturen så\r\nsmåningom vänder.</pre><pre>Det är mot den bakgrunden som centerns motion\r\nom inrättandet av en byggkommission skall ses. Nu\r\nhar regeringen aviserat att en kommission skall\r\ntillsättas. Därmed är motionens krav tillgodosett,\r\noch det är en klok åtgärd. Man har alltså lyssnat,\r\noch det är förnuftigt. Parterna på bygg- och\r\nbostadsmarknaden får nu möjlighet till en dialog\r\noch ett informationsutbyte direkt med regeringen\r\nom utvecklingen och kan följa denna. Eventuella\r\nåtgärder kan således sättas in, om sådana skulle\r\nvara påkallade.</pre><pre>Svaret på Eva Zetterbergs fråga är alltså att vi inte\r\nbrukar, och inte behöver, tillstyrka motioner i de\r\nfall där regeringen redan har aviserat att man\r\ntänker vidta åtgärder.</pre><pre>Inriktningen beträffande regeringens politik för att\r\nkomma ut ur den kostnadskris som byggandet och\r\nboendet befinner sig i och för att därmed behålla en\r\nlångsiktig och stabil bostadsproduktion utan höga\r\ntoppar och djupa dalar är tydlig:</pre><pre>--  Det är en ekonomisk politik som syftar till att få\r\nner inflationen och också räntorna på sikt.</pre><pre>--  För att detta skall vara möjligt måste det finnas\r\nen återhållsamhet beträffande de offentliga\r\nutgifterna. Bostadssektorn är i dag en av de tyngsta\r\nutgiftsposterna i och med de 54 miljarder som\r\nstatsbudgeten belastas med i form av\r\nbostadssubventioner.</pre><pre>Förenklingar i regelsystemet skall snabba upp\r\nbyggprocessen och ge mer av direktkanaler mellan\r\nbostadskonsumenter, byggare och fastighetsägare.</pre><pre>En överkapacitet i nybyggnationen skall\r\nomfördelas mot mer av ombyggnadsverksamhet,\r\nsatsningar på äldreboende i kommunerna, på\r\nstatliga byggen och satsningar i trafikens\r\ninfrastruktur.</pre><pre>Med den åtgärdsinriktningen är räntelånen\r\nfullständigt omöjliga. De äventyrar den\r\nekonomiska politiken och ger inte avsedda\r\nbesparingar i statsbudgeten, och de blockerar\r\nombyggnadsverksamheten.</pre><pre>Med de förslag som nu läggs fram återför man\r\nkostnadsbilden i nyproduktionen till verkligheten\r\noch undviker den överbelåningstaktik i\r\nnybyggnadsproduktionen som tidigare används på\r\nfastighetsmarknaden med åtföljande haverier både\r\npå fastighetsmarknaden och på kreditmarknaden.\r\nDet är därvid inte möjligt att i ett avlösningsskede,\r\nmed de kostnader i nyproduktionen som man\r\nförsökt dölja och skjuta på framtiden med\r\nräntelånen, låta bostadskonsumenterna direkt\r\nsvara för alla kostnader. Den fördelning mellan\r\nbostadskonsumenten ocn staten som ligger i\r\nförslagen får anses rimlig.</pre><pre>Den oro som kan finnas gäller att marknaden inte\r\nvet vilka finansieringsregler som skall gälla efter\r\n1992, något som har tagits upp här i dag. Jag har\r\nförsökt att utverka en tvåårig övergångstid med\r\ndessa regler, men det har avvisats. Det är synd. Å\r\nandra sidan blir systemet känt redan under april\r\nnästa år om utredningen håller givna tidsramar, och\r\ndet tror jag att den gör. Dessutom kan förändringen\r\nredan avläsas i de beslut som vi kommer att fatta\r\nnu, eftersom de innehåller flera steg i riktning mot\r\nenhetssubvention och prioritet för att\r\nsubventionera enbart normalbostad och undvika\r\nsubventioner till överkostnader.</pre><pre>Med det anförda, fru talman, yrkar jag bifall till\r\nutskottets hemställan under samtliga moment och\r\navslag på samtliga reservationer.</pre><pre></pre><pre>Anf. 4 ULF LÖNNQVIST (s) replik:</pre><pre>Fru talman! Agne Hansson sade att vi hade varit\r\nvärldsmästare i hyreshöjningar. Sanningen är den,\r\nAgne Hansson, att hyrorna i stort sett har följt\r\ninflationsutvecklingen. Skattereformen gav folk\r\nmer i plånboken, och då skulle man också ta på sig\r\nen ökad del av kostnaderna i boendet. Den sortens\r\nfördelning var ett led i själva skattereformen.</pre><pre>Nu säger Ange Hansson att situationen inte går att\r\nförändra över en natt. En av de frågor som jag\r\nställde till Agne Hansson gällde detta, men jag fick\r\ninget svar. Agne Hansson påstod i valrörelsen att\r\nom bara centern fick vara med i en regering skulle\r\nman se till att det blev en hyressänkning på\r\nuppemot 200 kr. redan till våren. Jag begär inte att\r\nAgne Hansson skall klara detta över en natt, men\r\ndet skulle vara välgörande att få veta hur Agne\r\nHansson skall klara det till våren.</pre><pre>Sedan vill jag ta upp frågan om den kritiska\r\nsituation som nu råder och som Agne Hansson\r\nockså berörde. För några dagar sedan skrev\r\nByggnadsarbetareförbundet till regeringen. Man\r\nhade nämligen inte fått svar på tidigare brev. Man\r\nskrev så här:</pre><pre>''Vi finner också att byggnadsarbetarna och\r\nbyggföretagens verklighet ger besked om att det är\r\nde av regeringen under oktober och november\r\nvidtagna åtgärderna</pre><pre>stopp för räntelån till bostadsbyggande</pre><pre>återgång till 1991 års finansieringsregler för 1992</pre><pre>minskning av investeringsbidraget till\r\nbostadsbyggandet</pre><pre>uteblivet besked om finansieringsregler för 1992\r\noch framåt</pre><pre>som medfört den nu mycket drastiska nedgången i\r\nbyggandet. Byggarbetslösheten var i slutet av\r\nnovember värre än tio procent. Den sprider sig i allt\r\nvidare ringar och beräknas redan i april 1992 vara\r\nhögre än tjugo procent.''</pre><pre>Har Agne Hansson något svar att ge till\r\nbyggnadsarbetarna, eller är dessa ute och talar i\r\nogjort väder? Är det så att de för med osanningar\r\nnär de vänder sig till regeringen med detta nödrop?\r\nJag tror att svenska byggnadsarbetare skulle vara\r\nväldigt intresserade av att få höra vad\r\nbostadsutskottets ordförande har att säga till dem\r\npå denna punkt.</pre><pre>Agne Hansson säger gång på gång att centern\r\ntydligt har markerat vad man vill. Men vad hjälper\r\ndet, Agne Hansson, när ni är med i en regering som\r\nlägger fram dessa förslag? Ni är med i den\r\nutskottsmajoritet som står bakom dessa förslag.\r\nDetta är dessa förslag som enligt\r\nbyggnadsarbetarna har lett till den kaotiska\r\nsituation. Vi har pekat på det. Om Agne Hansson\r\ninte tror på oss, lyssna åtminstone på vad\r\nbyggnadsarbetarna har att säga!</pre><pre>Jag ställde två frågor till Agne Hansson om\r\nbyggmomsen. Frågan var: När tänker ni infria\r\nlöftena om att sänka byggmomsen och använda de\r\nmedel som blev över när ni dramatiskt minskade\r\ninvesteringsbidraget?</pre><pre>Anf. 5 AGNE HANSSON (c):</pre><pre>replik: Fru talman! Inte har jag sett någon 50-\r\nprocentig inflation under de senaste tre åren, även\r\nom inflationen var kraftig under den tid då bl.a. Ulf\r\nLönnqvist hade regeringsmakten. Det finns väl\r\ninget annat att säga än att boendekostnaderna har\r\nökat betydligt mer än vad inflationstakten har varit.\r\nDet tror jag att alla är ense om.</pre><pre>När det gäller frågan hur vi skall hålla nere\r\nkostnaderna för de boende är det att märka att de\r\nförslag som vi nu lägger fram i propositionen på sikt\r\ninnebär lägre kostnader för de boende i\r\nstorleksordningen 2 miljarder kronor. Dessa är vi\r\nnu beredda att ta ur statskassan för att rädda de\r\nboende i framtiden från de ökade kostnader som ett\r\nräntelånesystem innebär. Det är alltså fråga om att\r\nlyfta av de kostnader som Ulf Lönnqvist nu direkt\r\nvill lägga på de boende med räntelånen i framtiden\r\ngenom att låta skulderna och därmed hyrorna i\r\nrelation till skulderna växa. Vad vi gör är att vi\r\nåterför kostnaderna till verkligheten i byggskedet\r\nså att vi kommer in i ett verklighetstänkande. Den\r\npolitik som vi har bedrivit hittills har inneburit att\r\nman har dolt kostnaderna för att skjuta dem i\r\nframtiden. Därmed kan naturligtvis byggbranschen\r\nta ut vilka kostnader som helst. Vi får aldrig en\r\npress på kostnaderna. Det är därför som vi har fått\r\ndenna kostnadssituation.</pre><pre>Vi är beredda att värna om dem med eget boende\r\ngenom att nu göra en omorientering. Därmed får\r\nvi på sikt ner kostnaderna. Man kan se de verkliga\r\nkostnaderna och kan rätta sig därefter. Det kostar\r\nen del, och det är därför som vi föreslår\r\növergångsregler och behåller en del av de regler\r\nsom tidigare hade tänkt införas med räntelånen. Vi\r\nförsöker att fördela det här på ett sådant sätt att de\r\nboende naturligtvis tar på sig en del av kostnaderna\r\nvid omfördelningsögonblicket. De kostnader som\r\nnu ökar kommer man att ''få igen'' i form av lägre\r\nkostnader längre fram. Totalt innebär det här alltså\r\ninte någon kostnadshöjning. Därför håller\r\nnaturligtvis mitt resonemang från valrörelsen.\r\nTotalt är det alltså inte fråga om någon ökad\r\nboendekostnad.</pre><pre>Jag vill ställa en fråga till Ulf Lönnqvist: Vad tänker\r\nUlf Lönnqvist sätta i stället när räntelånesystemet\r\nhavererar? Är han beredd att ta den kostnad som\r\ndet kommer att bli för statskassan? Den kostnaden\r\nkommer att bli betydligt högre om man inte gör den\r\nomorientering som vi försöker genomföra.</pre><pre>Anf. 6 ULF LÖNNQVIST (s) replik:</pre><pre>Fru talman! Den omorientering som Agne\r\nHansson talar om måste vara det som i så fall leder\r\ntill att kostnaderna för boende i en vanlig\r\ntrerumslägenhet i nyproduktionen blir 1 500 kr.\r\nhögre i månaden när ni tar bort räntelånesystemet.\r\nDet är sanningen, Agne Hansson. Jag förstår inte\r\nvad det är för konstigt resonemang Agne Hansson\r\nförsöker föra med sig själv när säger att hans\r\nåtgärder skulle leda till en sänkning av\r\nboendekostnaderna. I förhållandet till nuläget\r\nstiger kostnaderna för en vanlig trerumslägenhet i\r\nnyproduktionen med 350 kr. i månaden. Det kallar\r\njag inte för hyressänkning, det kallar jag för\r\nhyreshöjning.</pre><pre>Jag sade mycket tydligt, Agne Hansson, att\r\nskattereformen innebar att människor fick mer i\r\nplånboken, samtidigt som kostnaderna för boendet\r\nsteg. Om man skall föra en seriös debatt om\r\nhyresutvecklingen, måste man också ta hänsyn till\r\natt skattereformen medförde en sådan\r\nomfördelning, dvs. mer i plånboken varav en del\r\nskulle användas för att betala högre\r\nboendekostnader.</pre><pre>Agne Hansson dömde ut räntelånesystemet. Han\r\ntalade om dess belastning på statsbudgeten\r\nberoende på realräntan. Men då talar Agne\r\nHansson om en extrem situation, där er politik att\r\ngenomföra ofinansierade skattesänkningar ställt till\r\nen oro på kreditmarknaden, som gjort att\r\nriksbanken har varit tvungen att höja räntan\r\nmycket kraftigt. Detta är naturligtvis en onormal\r\nsituation. Jag hoppas verkligen att regeringen med\r\nsin politik kan rätta till förhållandet, så att man får\r\nned räntan till en mer rimlig nivå.</pre><pre>Den normala realräntan, Agne Hansson, ligger\r\nmellan 4 % och 5 %. Det var precis dit vi var på god\r\nväg att nå innan de senaste problemen, som ledde\r\ntill dessa dramatiska räntehöjningar, uppstod. Att\r\nsom Agne Hansson betrakta detta som något slags\r\nnatursituation anser jag vara utomordentligt\r\nallvarligt. Om detta är signalen till de människor\r\nsom skall bygga och bo i vårt land, är det verkligen\r\nillavarslande.</pre><pre>Jag hoppas att Agne Hansson är beredd att\r\nmedverka till sådana ekonomisk-politiska åtgärder\r\natt det blir möjligt att på nytt få ned räntan till en\r\nrimlig nivå.</pre><pre>Anf. 7 AGNE HANSSON (c) replik:</pre><pre>Fru talman! Det är naturligtvis oerhört viktigt att\r\nman kommer ned till helt andra realräntenivåer,\r\nmen av och till uppstår det situationer med höga\r\nräntenivåer, vilket i historien har visats. Det är då\r\nsom belastningen på statsbudgeten blir så oerhört\r\nstor, och det i ekonomiskt besvärliga lägen. Det är\r\ndärför som detta system är så orimligt. När de\r\nekonomiska tiderna är som svårast, blir\r\nkostnaderna för bostadssubventionerna som högst.\r\nMan borde kunna införa ett system där förhållandet\r\nblir det omvända, om man skall kunna klara den\r\nekonomiska politiken. Det är egentligen detta som\r\när den stora nackdelen med räntelånesystemet.</pre><pre>När det gäller kostnaderna för boendet, använder\r\nsig Ulf Lönnqvist av rena fantasibeloppen. Jag har\r\ntagit del av boverkets kalkyler över de\r\nkostnadshöjningar som blir aktuella i samband med\r\nomläggningen. Höjningen ligger alltså på 273 kr. i\r\nmånaden för en hyresrätt på 80 m2. För ett\r\nlåntagarbyggt egnahem på 120 m2 uppgår\r\nhöjningen till maximalt 673 kr. i månaden -- och\r\ndetta är den största kostnadshöjningen som kan\r\nuppstå. Jag vill upprepa att man längre fram får\r\nigen dessa kostnadshöjningar i form av lägre hyror\r\nän vad räntelånesystemet skulle ha inneburit. Med\r\nräntelånesystemet höjs hyrorna hela tiden när\r\nskulden växer.</pre><pre>Byggnadsarbetarna är oroliga, vilket jag förstår.\r\nMen jag vill ändå påstå att den omläggning av\r\nbostadspolitiken som nu sker syftar till att bibehålla\r\nen stabil bostadsproduktion även i framtiden. Jag\r\nvill peka på att lagen om byggmaterial som\r\ngodkänts i annat nordiskt land har förlängts ett år.</pre><pre>Det görs också förenklingar, vilket redan har visats\r\ngenom de försök som man har gjort i Stockhol och\r\nKarlstad med enbeslutsärenden, som bidrar till att\r\nbyggkostnaderna har sänkts med 10 §. Genom att\r\nta bort dispensregler och jämställa\r\nnybyggnadslåneräntan med ombyggnadsräntan\r\növerförs det mera resurser till\r\nombyggnadssatsningar. Man skall övergå till\r\nfonderingar i fråga om upprustningar, samtidigt\r\nsom räntelånen tas bort, de räntelån som\r\nomöjliggör ombyggnad, eftersom det inte går att\r\nrebelåna fastigheterna där skulden växer i takt med\r\nvärdet på fastigheten.</pre><pre>Slutligen föreslår vi att man skall ta bort spärren för\r\nhyresgäster att få förvärva sina lägenheter i\r\nallmännyttan. Även detta bidrar till att man kan\r\nbörja rusta och bygga om sin lägenhet. Dessutom\r\nsatsar vi på äldreboende, så här finns möjligheter\r\ntill sysselsättning.</pre><pre>Talmannen anmälde att Ulf Lönnqvist anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 8 EVA ZETTERBERG (v) replik:</pre><pre>Fru talman! Jag vill tacka Agne Hansson för svaret\r\nvad gäller byggkommissionen. Det är bra att Agne\r\nHansson och centern är nöjda med att ha fått\r\nigenom sitt förslag. Men både socialdemokraterna\r\noch vi i vänsterpartiet har svårt att se att man har\r\ntillgodosett motionens förslag. Det var en betydligt\r\nbredare grupp som skulle ingå och man skulle\r\nbeakta både byggandet och bostadsproduktionen.</pre><pre>Jag vill dessutom ta upp ytterligare frågor, bl.a.\r\nkonkurrensvillkoret. Av vilken anledning vill inte\r\nden borgerliga majoriteten ha kvar det? Det vore\r\nväl bra att främja möjligheterna till konkurrens --\r\ndet trodde jag ingick i det borgerliga programmet?</pre><pre>Agne Hansson riktade på nytt kritik mot\r\nräntelånesystemet. Räntelånesystemet är ju ett sätt\r\natt ge sig ut på den allmänna kredit- och\r\nlånemarknaden. Det trodde jag var en del av en\r\nmarknadsanpassning och en marknadsekonomi.\r\nMen så förefaller det inte att vara för de borgerliga\r\npartierna.</pre><pre>Agne Hansson tog upp vad det på lång sikt skulle\r\ninnebära att inte tillämpa räntelånesystemet. Man\r\nskulle få mycket lägre hyror, sade han. Det har jag\r\nsvår att se. De nyproducerade bostäder som i dag\r\nerbjuds är väldigt dyra. Vi vet att många, särskilt\r\nbarnfamiljer och låginkomsttagare, faktiskt tackar\r\nnej till erbjudanden om bostad, därför att man inte\r\nhar råd att hyra en. I det område där jag bor, i\r\nSkarpnäck, och i Hammarbyhöjden bygger man\r\nväldigt trevliga nya lägenheter, men en\r\nfyrarummare kostar i storleksordningen 7 000--\r\n8 000 kr. Då måste man ju sätta in åtgärder som på\r\nmycket kort sikt kan leda till förändringar.</pre><pre>Jag vill berätta för Agne Hansson att jag i går hade\r\nbesök av två tolvåriga flickor. För första gången i\r\nmitt liv upplevde jag att få dessa frågor från flickor i\r\ntolvårsåldern: Hur blir det med hyrorna? När införs\r\nmarknadshyrorna? Kommer vi, min ensamstående\r\nmamma och jag, att ha råd att bo kvar? Har vi rätt\r\natt få bo kvar i sta'n, om man -- som min mamma --\r\nhar vanliga inkomster? Jag kan försäkra Agne\r\nHansson att dessa flickors föräldrar var inga\r\nvänsterpartister som var vana vid bostadspolitiska\r\ndiskussioner, utan flickorna var helt vanliga,\r\nnormala svenska ungdomar, som inte tidigare\r\nintresserat sig speciellt mycket för bostadsfrågor,\r\nmen som nu känner att deras hem är hotade.</pre><pre>Jag anser alltså att Agne Hansson och den\r\nborgerliga majoriteten inte har någonting att\r\nkomma med som kan ersätta räntelånesystemet.\r\nMan har haft tre år i opposition på sig att få fram\r\nett alternativ, men man har inte kommit med något\r\nförslag. I stället vill man försämra i det nuvarande\r\nsystemet, vilket vi vill förändra till det bättre.</pre><pre>Anf. 9 AGNE HANSSON (c) replik:</pre><pre>Fru talman! Eva Zetterberg undrade vad som som\r\nskulle hända om vi inte blir nöjda med\r\nbyggkommissionen. Ja, det får framtiden utvisa.\r\nDet finns ingen anledning att här och nu diskutera\r\nhypoteser.</pre><pre>Eva Zetterberg vill ta bort konkurrensvillkoret,\r\nmarkvillkoret, produktionskostnadskontrollen och\r\nanvisningsrätten, men syftet med allt detta är just\r\natt snabba upp byggprocessen och få en\r\ndirektkontakt mellan producent och konsument --\r\nallt för att kostnaderna skall kunna hållas nere.\r\nSom jag sade är detta ett viktigt instrument för att\r\nhålla nere kostnaderna, och effekten har redan\r\nvisat sig. Konkurrens skall inte skapas genom\r\nlagstiftning, utan genom förenklingar på ett\r\nnaturligt sätt i de finansieringssystem som vi bygger\r\nupp. Att man nu närmar sig en enhetssubvention\r\nger ju möjlighet till konkurrens, där den enskilde\r\nsom bygger sin bostad kan påverka kostnaderna\r\noch utformningen av bostaden. Därmed kan\r\nhan/hon också välja vem som skall anlitas för att\r\nbygga åt honom/henne. Det uppstår då en naturlig\r\nkonkurrens på byggmarknaden.</pre><pre>Det är alldeles riktigt att många får tacka nej till\r\nen lägenhet, eftersom de inte har råd att bo där. Det\r\när alldeles riktigt, och det har vi länge kritiserat. De\r\nsenaste årens utveckling har lett fram till detta. De\r\nsom frågat Eva Zetterberg har kanske inte fått del\r\nav den skattesänkning som skatteomläggningen\r\nskulle ge och som Ulf Lönnqvist tidigare talade om.\r\nDet är naturligtvis därför som man även i\r\nfortsättningen måste föra en diskussion om att ta till\r\nen momssänkning som ett nästa steg, och man får\r\nfundera över om man kanske behöver göra detta\r\nvid årsskiftet 1992-1993, när des senaste åtgärderna\r\nkommer att träda i kraft.</pre><pre>Det finns inga förslag om marknadshyror, och det\r\när heller inte fråga om att införa sådana. När det\r\ngäller alternativa finansieringsformer stakar\r\nutredningens direktiv ut en väg mot enhetslån. Jag\r\nförstår inte hur vänsterpartiet kan ställa sig bakom\r\nett system där man försöker dölja kostnaderna i\r\nnyproduktionen, något som gynnar branschen så\r\natt man där kan ta ut vilka byggpriser som helst.\r\nVilken lösning har Eva Zetterberg på det\r\nproblemet? Det är just detta som räntelånen så att\r\nsäga är världsmästare på, nämligen att dölja\r\nkostnader som man sedan skjuter framför sig och\r\nvilka de enskilda boende sedan får svara för.\r\nByggbranschen kan bygga hur dyrt som helst, och\r\ndet finns i detta fall ingen press på dem. Är det ett\r\nsystem som kan vara intressant för vänsterpartiet?</pre><pre>Anf. 10 EVA ZETTERBERG (v) replik:</pre><pre>Fru talman! Vi kommer att få se om det arbete som\r\nbyggkommissionen kommer att utföra blir bra eller\r\ndåligt, Agne Hansson. Men jag anser att själva\r\nkonstruktionen inte stämmer med den bild som\r\ncenterpartiet självt målar upp i sin motion och som\r\nvi från vänsterpartiet också var intresserade av att\r\nfå till stånd.</pre><pre>Agne Hansson påstår att räntelånesystemet skulle\r\ndölja de verkliga kostnaderna och ge möjlighet till\r\nen mer omfattande spekulation. Det Agne\r\nHansson tar upp här talar emot ett slopande av\r\nkonkurrensvillkoret. Det är till för att man skall få\r\nmöjlighet att se olika anbud och att de inte skall\r\nvara oskäliga, utan den anbudsgivare som både har\r\nden lägsta kostnaden och det bästa\r\nboendealternativet skall få uppdraget.</pre><pre>Vitsen med räntelånen är att kostnaderna fördelas\r\növer åren. Man bygger inte hus för att de skall stå i\r\ntvå tre år utan för att de skall stå i många år. Det är\r\ndå rimligt att fördela kostnaderna över flera års tid.\r\nMan bör självfallet också på andra sätt försöka\r\npressa kostnaderna inom byggbranschen.</pre><pre>När det gäller marknadshyror är det sant att det\r\ninte finns ett förslag om sådana i det här\r\nbetänkandet. Men jag tycker att avståndet till\r\nmarknadshyror har knappats in, och jag undrar om\r\ninte det blir nästa steg. De som i dag oroar sig\r\nmycket över eventuella marknadshyror är\r\nsjälvfallet de människor som inte fått del av\r\nskatteomläggningen och som inte alls upplever att\r\nden har kommit dem till godo, utan att de\r\nhuvudsakligen fått räkna med ökade kostnader.</pre><pre>Jag vill till sist säga, Agne Hansson, att det låter\r\nmycket bra när den borgerliga majoriteten\r\nbeskriver satsningen på ombyggnader och att rusta\r\nupp hus. Men jag tycker det stämmer dåligt med\r\nverkligheten. I den motion om den ekonomiska\r\npolitiken som vänsterpartiet har väckt har vi talat\r\nom ett omfattande ombyggnadsprogram inom\r\nexempelvis den offentliga sektorn för att reparera\r\noch restaurera skolor, sjukhus osv. Det är fråga om\r\nen stor satsning som både skulle leda till en bättre\r\narbetsmiljö och skapa arbeten, men vi har hittills\r\ninte sett att den borgerliga regeringen är intresserad\r\nav det förslaget. Regeringen vill inte göra\r\nsatsningar av den storleksordning som i dag skulle\r\nbehövas.</pre><pre>Anf. 11 AGNE HANSSON (c) replik:</pre><pre>Fru talman! Jag vill till sist i denna debatt säga tre\r\nsaker till Eva Zetterberg.</pre><pre>För det första kan jag när det gäller de skilda\r\nförslagen till utformning av kommissionen inte se\r\ndet på annat sätt än att man i den\r\nsocialdemokratiska reservationen kräver att även\r\nparlamentariker skall delta. Från vår sida menar vi\r\natt det skall föras en dialog med beslutsfattare i\r\nregeringen och parterna på marknaden.</pre><pre>För det andra är det fråga om konkurrensvillkoret.\r\nHur förklarar Eva Zetterberg de enormt höga och\r\nstigande byggkostnaderna under de senaste åren?\r\nKonkurrensvillkoret har ju gällt. Vad har vi haft det\r\ntill? Har det lett till ökad konkurrens och sänkta\r\nbyggpriser?</pre><pre>Nej, sanningen är att vi fått den motsatta\r\nsituationen. Dessa lagregleringar har inte haft den\r\nminsta effekt på kostnaderna, snarare har\r\nkostnaderna pressats upp. Eller hur förklarar Eva\r\nZetterberg den bristande konkurrens som råder på\r\nmarknaden och de höga byggkostnaderna trots att\r\nvi haft konkurrensvillkoret?</pre><pre>För det tredje, slutligen: marknadshyrorna. Jag vill\r\npåstå att de förslag som vi nu skall fatta beslut om\r\när ett steg på vägen mot ett effektivare\r\nbruksvärdesystem. Genom att allmännyttan nu mer\r\nkommer att fungera under samma förhållanden och\r\ni konkurrens med övriga på marknaden, blir\r\nbruksvärdesystemet också effektivare.</pre><pre>Jag vill här peka på två saker. Nu får allmännyttan\r\nvara med och svara för en kontantinsats på 5 % vid\r\nbyggnation, något som privata byggare tidigare har\r\nfått göra. Man får möjlighet att avyttra fastigheter\r\noch bygga nya fastigheter för att kunna fungera på\r\nmarknaden som vilket annat företag som helst.\r\nDenna regel som tidigare funnits, att man inte\r\nkunnat få statliga lån om man avyttrat till\r\nhyresgästerna, har varit en tvångströja för\r\nallmännyttan. Man har inte haft en möjlighet att\r\nutveckla sig. Allmännyttan hade stagnerat och på\r\nsikt inte alls kunnat fungera som en effektiv motor\r\nför bostadsförsörjningen i kommunerna. Men\r\ngenom denna ändring får allmännyttan denna\r\nmöjlighet. Den kan fungera friare på marknaden\r\nsom vilket annat företag som helst, och därmed blir\r\nbruksvärdesystemet också effektivare. Detta är\r\ndärför inte något steg mot marknadshyror, tvärtom.</pre><pre>Talmannen anmälde att Eva Zetterberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 12 BERTIL DANIELSSON (m):</pre><pre>Fru talman! Bostadsutskottets betänkande nr 9 är\r\nviktigt vad de faktiska förslagen beträffar. -- nej till\r\nräntelånesystem och inledningen till en avreglerad\r\noch friare bostadspolitik.</pre><pre>Vad som jag dessutom särskilt vill fästa\r\nuppmärksamheten på är att den gamla\r\ngenomreglerade politiken nu lider mot sitt slut.\r\nUnder många år och under många och stundom\r\nheta kammardebatter har vi från moderat håll\r\nenvist velat avreglera, spara och släppa loss. Lika\r\nenvist har socialdemokraterna drivit\r\nregleringskraven vidare. Det kan inte förnekas att\r\nvi då och då har känt en viss uppgivenhet under alla\r\ndessa år. Skall vi i Sverige för all framtid ha en\r\nbostadsmarknad som är styrd av politiker? Dess\r\nbättre är så inte fallet.</pre><pre>Mot denna bakgrund är det betänkande som\r\nbehandlas i dag inte bara viktigt för de enskilda\r\nförslagens roll -- förslagen har även en symbolisk\r\ninnebörd. Äntligen bryts politikerinflytandet och\r\navreglering och ökad rörelsefrihet skymtar. Lex\r\nMalmö försvinner, markvillkoret försvinner liksom\r\nkonkurrensvillkoret.\r\nProduktionskostnadsprövningen upphör, och\r\nstyrningen av hur stort hus man får bygga sopas\r\nundan. Den kommunala bostadsanvisningsrätten\r\nupphör också. En anpassning görs till de faktiska\r\nbehoven och önskemålen vid byggande av\r\nålderdomshem. Sammantaget är dessa förslag ett\r\nsteg mot en avreglerad bostadsmarknad. Vi kan\r\nförvänta flera förslag senare.</pre><pre>Det är viktigt att avregleringen inte stannar upp.\r\nDels är kraven på besparingar i statens utgifter\r\nmycket stora, dels måste den politiska styrningen\r\nav bostadsmarknaden -- liksom på andra politiska\r\nområden -- minimeras. Erfarenheter av alla\r\nhittillsvarande regleringar är minst sagt dåliga. I\r\nannat fall skulle inte dagens problem ha uppstått. I\r\nannat fall skulle vi inte haft en 50 procentig\r\nhyreshöjning på tre år. Man kan inte reglera och\r\nstyra en marknad med socialistiska partiprogram.\r\nDet är dags att begrava myten om att politiker kan\r\noch vet bättre än de enskilda människorna.</pre><pre>Det är angeläget att den inledda avregleringen\r\nfortsätter. Detta bör vara en bärande del i det\r\narbete som regeringens särskilde utredningsman\r\nhar att ta sig an. Lika angeläget är att ett förslag\r\nsnabbt presenteras, och därför har utredaren fått\r\nendast några få månader på sig.</pre><pre>Avsikten med utredningen är inte, och får inte vara,\r\natt rasera och riva ner. Även i framtiden skall alla\r\nha möjlighet att skaffa sig en god bostad. Ett\r\nsamspel måste uppstå mellan avregleringar,\r\nbosparande, besparingar i statens utgifter och\r\nskattesänkningar.</pre><pre>Med utgångspunkt i dagens system skall ett nytt\r\nreformerat system formas. Dess karaktär måste\r\nvara stabilt och långsiktigt. När den onödiga turen\r\nmed räntelån nu är avslutad, måste marknadens\r\naktörer kunna planera på lång sikt med regler som\r\när så litet styrande som möjligt. Det finns goda\r\nförutsättningar att den nu inledda politiken leder\r\nfram till detta mål.</pre><pre>Fru talman! Jag yrkar mot denna bakgrund bifall till\r\nutskottets hemställan och avslag på\r\nreservationerna.</pre><pre>Men dessutom, fru talman, vill jag något\r\nkommentera Ulf Lönnqvists anförande tidigare i\r\ndebatten. Ulf Lönnqvist ägnade en stor del av sitt\r\nanförande åt att fördela skuldbördan, och menade\r\natt det är den nytillträdda borgerliga regeringens fel\r\natt vi nu har problem på byggmarknaden.</pre><pre>Jag vill hävda att det i huvudsak är den\r\nsocialdemokratiska regeringen som bär ansvaret\r\nför den uppkomna situationen. Det kan ju inte vara\r\nså, att nio år med en socialdemokratisk regering\r\nskulle betyda noll och intet, och att två månader\r\nmed borgerlig regering därefter skulle ha den\r\navgörande betydelsen för hur det ser ut på den\r\nsvenska bostadsmarknaden. Nej, det måste finnas\r\nett samband med de tidigare årens politik.</pre><pre>För det första kan vi konstatera att den ekonomiska\r\npolitiken har misslyckats under den\r\nsocialdemokratiska regeringens tid. Det underskott\r\nsom nu finns i statens affärer är långt större än vad\r\nsom kunde anas i september. Den svaga ekonomin\r\ndrabbar inte bara statens affärer utan även\r\nenskilda. Det har lett till låg efterfrågan på\r\nbostäder. Det går inte att bygga bostäder som ingen\r\nefterfrågar. Grunden för detta ligger i den\r\nekonomiska politiken.</pre><pre>För det andra är vägen -- den genväg som leder fel --\r\növer räntelånesystemet en av anledningarna till de\r\nproblem som nu har uppstått. Räntelånesystemet\r\nbygger på den felaktiga föreställningen att man\r\nbara skall ta hänsyn till de första årens\r\nkostnadsutfall och blunda för att man rullar\r\nkostnaderna framför sig i tiden. Ett system som\r\nendast syftar till att locka marknadens aktörer\r\nunder de första två tre åren -- det är inte ett hållbart\r\nsystem. Det måste skapas ett system som kan leva\r\növer tiden och vara hållbart för alla som är\r\ninblandade. Vi skall inte göra så att kostnaderna för\r\nboendet vältras över på de boende längre fram i\r\ntiden. Det är en politik som är alltför kortsiktig, och\r\ndet är skönt att den inte infördes.</pre><pre>För det tredje har det regel- och subventionssystem\r\nsom socialdemokraterna genomfört lett till att\r\nkostnaderna har drivits upp och att vi har fått en\r\nonormalt stor volym. Subventionerna har lett till\r\nökade kostnader -- det är en av huvudorsakerna.</pre><pre>För det fjärde kan det inte förnekas att den\r\ninternationella lågkonjunkturen har påverkat\r\nutvecklingen på bostadsmarknaden. Men det har\r\nen underordnad betydelse i det här perspektivet.</pre><pre>Med detta, fru talman, vill jag med kraft\r\ntillbakavisa Ulf Lönnqvists påstående att den\r\nborgerliga regering som har verkat i två månader\r\nbär huvudansvaret för den uppkomna situationen.\r\nGrunden till problemen ligger mycket långt tillbaka\r\ni tiden.</pre><pre></pre><pre>Anf. 13 ULF LÖNNQVIST (s) replik:</pre><pre>Fru talman! Jag vill än en gång, Bertil Danielsson,\r\nreferera vad byggnadsarbetarna sade -- att de\r\nproblem som de nu möter med den kraftigt ökande\r\narbetslösheten har sin främsta grund i de beslut som\r\nfattats av regeringen under oktober och november.</pre><pre>Det är inte, Bertil Danielsson, socialdemokratin\r\nsom skapat den oro och den ovisshet som finns när\r\ndet gäller framtidens finansieringssystem; det är ni\r\nsom har gjort det. Det är inte socialdemokratin som\r\ntar bort stora delar av investeringsbidraget; det är\r\nni som gör det. Det är inte socialdemokratin som\r\ngjort de förändringar i de olika lånereglerna på\r\nbostadsfinansieringsområdet som driver upp\r\nkostnaderna i boendet; det är ni som gör det.</pre><pre>Det är de här åtgärderna, och främst oron och\r\novissheten om vilket finansieringssystem som skall\r\nkomma att gälla, som gör att man drar ned på allt\r\nbyggande man i dag har möjlighet att dra ned på.\r\nDet innebär en förvärrad arbetslöshet.</pre><pre>I denna debatt har hittills icke något sagts om vilka\r\nåtgärder den borgerliga riksdagsmajoriteten vill\r\nsätta in för att kunna klara sysselsättningen för\r\nbyggnadsarbetarna. I dag har de en 10-procentig\r\narbetslöshet, och det beräknas att arbetslösheten\r\nbland byggnadsarbetarna i april nästa år kommer\r\natt vara uppe i ungefär 20 %. Man slår sönder en\r\nhel bransch, man slår sönder yrkeskunnande, man\r\ngör att unga människor som är på väg att lämna\r\nskolan och komma ut i arbetslivet står utan jobb.\r\nDet är ett tungt ansvar som ni tar på er genom\r\nklåfingrigheten att ta bort räntelånesystemet.</pre><pre>Sedan säger Bertil Danielsson att det nuvarande\r\nsubventionssystemet vållar problem. Javisst, det\r\nvar ju därför vi försökte förändra detta system och\r\nsätta något annat i stället. Nu fanns det ett system\r\nsom rättade till bristerna i nuvarande\r\nfinansieringssystem, som såg till att det fanns\r\nförutsättningar för det långsiktiga byggande vi\r\nbehövde. Detta kunde vi klara genom en utjämning\r\nav kostnaderna över tiden.</pre><pre>Då säger Bertil Danielsson att det är fel att utjämna\r\nkostnaderna över tiden. Men i de direktiv till\r\növersynen av bostadsfinansieringen som Bo\r\nLundgren lagt fram, sägs ju att den grundläggande\r\nfrågan vid alla bygginvesteringar är hur\r\nkapitalkostnaden kan fördelas över tiden på sådant\r\nsätt att de inledande årens utgifter hålls på en rimlig\r\nnivå.</pre><pre>Anf. 14 BERTIL DANIELSSON (m) replik:</pre><pre>Fru talman! Inte helt oväntat håller Ulf Lönnqvist\r\ninte med om den beskrivning som jag gav över den\r\nuppkomna situationen. Men det är faktiskt så att\r\nden socialdemokratiska regeringen bär\r\nhuvudansvaret för det som har hänt.</pre><pre>Hade man inte beslutat om det onödiga\r\nräntelånesystemet, så hade alla dessa krångligheter\r\nmed ovissheten inte uppkommit. Då hade ett nytt\r\nfinansieringssystem, mot bakgrund av det system\r\nsom vi hittills har haft, kunnat utarbetas i något så\r\nnär lugn och ro. Det är den första och\r\ngrundläggande skillnaden.</pre><pre>Dessutom är det faktiskt den ekonomiska krisen\r\nsom har lett till att det finns en s.k. kris även i\r\nbyggsektorn. Det är det som gör att vi inte kan\r\nbygga bostäder som ingen efterfrågar.</pre><pre>Jag vill fråga Ulf Lönnqvist: Skall vi bara blåsa på\r\nmed nya subventioner? Är det receptet från\r\nsocialdemokratiskt håll? Vi måste korrigera alla de\r\nfelaktigheter som den socialdemokraktiska\r\npolitiken har lett till. Det går inte att låtsas som om\r\ningenting hade hänt. Det finns ett underskott i\r\nstatens finanser som är av den omfattningen att vi\r\nmåste se över och rätta till.</pre><pre>Det är faktiskt inte så att ränelånesystemet skulle\r\nlösa de här problemen; det är närmast att komma\r\nur askan i elden. Jag tycker att det är litet\r\noansvarigt att påstå att det innebär en normal\r\nfördelning över tiden. Jag är helt övertygad om att\r\nman inte, i den kampanj som pågått för att lansera\r\nräntelånesystemet, har talat om de utomordentligt\r\nstora och besvärande skuldökningar som många\r\nboende kommer att drabbas av. Det är ingen\r\nnormal fördelning över tiden. Det är att bygga upp\r\nen skuldfälla för de boende.</pre><pre>En normal fördelning av kostnaderna över tiden är\r\nsund ekonomisk politik. Det kommer\r\nutredningsmannen att titta litet närmare på. Jag\r\ntycker att det är oansvarigt att locka in människor\r\ni en skuldfälla i tro att man har kunnat trolla bort\r\nkostnaderna.</pre><pre>Anf. 15 ULF LÖNNQVIST (s) replik:</pre><pre>Fru talman! Det är ganska magstarkt av Bertil\r\nDanielsson att nu helt plötsligt påstå att ovissheten,\r\nsom branschen mycket riktigt påtalar och redovisar,\r\nskulle ha sin grund i att riksdagen för ett år sedan\r\nfattade beslut om ett räntelånesystem. Det var\r\nprecis tvärtom, Bertil Danielsson. Branschen\r\ninrättade sig ju efter det systemet och\r\nriksdagsbeslutet. Den vidtog sina åtgärder och\r\nkonstaterade att man nu skulle kunna genomföra\r\ndet planerade bostadsbyggandet så att de boende\r\nfick rimliga kostnader.</pre><pre>Det är när ni nu plockar bort detta som\r\nkostnaderna i nyproduktionen stiger på ett så\r\ndramatiskt sätt att man inte längre vågar sig på att\r\nbygga. Det finns naturligtvis inga boende som\r\nklarar ökade boendekostnader på uppemot 1 500\r\nkr. i månaden, vilket är skillnaden mellan det\r\nförslag ni nu för fram och om räntelånesystemet fått\r\nvara kvar. Det är där grunden till oron och\r\novissheten ligger. Försök inte att krypa bakom\r\ndetta, Bertil Danielsson, utan ta nu ansvaret för det\r\nni ställer till med. Det är ni som ställer till det, det\r\ngör inte vi.</pre><pre>Bertil Danielsson säger att man inte skall bygga\r\nbostäder som ingen efterfrågar. Det som leder till\r\ndessa problem och som gör att branschen inte vågar\r\nbygga är det ni skapat, det ni ställer till med. De\r\nökade kostnader som era förslag leder fram till gör\r\natt branschen inte vågar sätta igång byggena. Då får\r\nvi arbetslöshet också inom byggsektorn. Jag saknar\r\nfortfarande ett enda besked till byggnadsarbetarna\r\nsom svar på de nödrop de nu sänder ut. Vad vill ni\r\ngöra? Tänker ni sitta med armarna i kors och se på\r\nhur en hel bransch slås sönder, hur yrkeskunnandet\r\nbryts ned och hur vi får en situation där vi sedan,\r\nnär det behövs en kapacitetsuppgång, inte har\r\ntillgång till den? Då får vi bygga upp detta igen med\r\nmycket stora kostnader som följd.</pre><pre>Det var så ni ställde till det förra gången ni styrde\r\nlandet. Även då gick byggandet ned katastrofalt\r\nsom en följd av era åtgärder. Sedan blev det\r\nkostnader när man skulle öka byggandet. Skall ni\r\nställa till det på ett likadant sätt en gång till? Det är\r\nvad det handlar om Bertil Danielsson.</pre><pre>Anf. 16 BERTIL DANIELSSON (m) replik:</pre><pre>Fru talman! Jag nödgas konstatera att Ulf\r\nLönnqvist har en något svag\r\nverklighetsuppfattning. Det verkar som om Ulf\r\nLönnqvist inte har en aning om att det går dåligt för\r\naktiebolaget Sverige, att budgetunderskottet ligger\r\npå 80--90 miljarder kronor för innevarande\r\nbudgetår, att vi har arbetslöshet i vårt land och att\r\nmänniskor inte efterfrågar bostäder. Vi skall\r\ntydligen köra på som vanligt, stimulera,\r\nsubventionera och reglera. Det är Ulf Lönnqvists\r\nrecept. Det är att blunda för verkligheten.</pre><pre>Den tiden är förbi då vi kunde subventionera och\r\nstyra oss ut ur dessa problem. Vad som behövs är\r\nen stark ekonomi och en tillväxt som gör att\r\nmänniskor efterfrågar bostäder och andra varor\r\noch produkter i samhället. Det kan inte\r\nkommenderas fram genom att man reglerar mera,\r\nsubventionerar mera och skjuter kostnaderna\r\nframför sig på ett oriktigt och orimligt sätt i ett\r\nräntelånesystem. Det är vilseledande reklam att\r\npåstå att kostnaderna sjunker. Att de gör det första\r\nåret är ett dåligt säljargument när man vet att\r\nskuldbördan ökar år från år. Det är skönt att det\r\nsystemet försvinner.</pre><pre>Det bästa besked man kan ge till dem som nu inte\r\nhar jobb eller som riskerar att mista sina jobb, är\r\natt vi skall skapa en sådan situation och en sådan\r\ntillväxt i vårt land att vi kan öka produktionen. Då\r\nkan vi producera varor som efterfrågas i Sverige\r\noch i utlandet. Då kan fler få jobb och fler bo i\r\nnybyggda eller renoverade lägenheter.</pre><pre>Talmannen anmälde att Ulf Lönnqvist anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 17 EVA ZETTERBERG (v) replik:</pre><pre>Fru talman! Jag skall inte upprepa allt det som Ulf\r\nLönnqvist har tagit upp här om krisen inom\r\nbyggbranschen. Det talar för sig själv. Jag vill bara\r\nbekräfta den oro som jag tycker samtliga partier\r\nborde känna inför den situation som vi har i dag\r\ninom byggbranschen.</pre><pre>Jag tycker att det är märkligt när Bertil Danielsson\r\ntalar om den krisen och säger att man inte kan\r\nbygga bostäder som inte någon efterfrågar. Det är\r\ningen av oss som har föreslagit det.</pre><pre>Om byggjobbarna och alla inom byggsektorn var en\r\ngrupp som var onödig borde vi i stället diskutera\r\nomskolning och andra åtgärder. Nu är det ju inte\r\nbara byggbranschens egna jobb det handlar om,\r\nutan det handlar om att bygga bostäder som\r\nbehövs. Vi har redan tidigare i debatten varit inne\r\npå att många familjer och ensamstående i dag\r\ntackar nej till en bostad som de egentligen behöver\r\neftersom de inte har råd. Man behöver alltså bygga\r\nfler bostäder -- bostäder till ett pris som människor\r\nhar råd att betala.</pre><pre>Bertil Danielsson tar upp frågan om man skall\r\nbehöva blåsa på med nya subventioner. Det hoppas\r\njag inte skall vara nödvändigt. Man skall bygga på\r\nett sådant sätt att människor har råd att betala med\r\nsin egen inkomst.</pre><pre>Det är ju faktiskt regeringen själv som har skapat\r\nen stor del av budgetunderskottet och den\r\nekonomiska situation vi diskuterar genom att t.ex.\r\nlägga fram förslag om minskad förmögenhetsskatt\r\noch minskad skatt på aktier osv. Det undandrar ju\r\nstaten dess inkomster. Därför är regeringen i högsta\r\ngrad medansvarig till den ekonomiska krisen.</pre><pre>När det gäller byggkrisen har det varit intressant för\r\nmig att få en ny erfarenhet av hur byggare, fackliga\r\norganisationer, statliga myndigheter,\r\nlänsarbetsnämnd, länsbostadsnämnd osv. har gått\r\nihop om gemensamma krav till oss i\r\nbostadsutskottet och hur man tillsammans har\r\nagerat för att försvara sin bransch. Som jag\r\nuppfattar det har man gjort det inte enbart av\r\negenintresse, utan för att säkra arbetsmarknaden\r\noch för att de är lika angelägna som vi andra om att\r\nha en bra bostadsproduktion.</pre><pre>Bertil Danielsson talar om att de här bostäderna\r\ninte behövs, att det inte behöver se ut på det här\r\nviset och att räntelånesystemet är fel. Är\r\nmoderaterna beredda att senare gå in med t.ex.\r\nkraftigt höjda bostadsbidrag? Höjningen av\r\nbarnbidragen kommer ju inte att bli av. Men hur är\r\ndet med bostadsbidragen? Hur skall vi annars se till\r\natt människor har råd att bo i den bostad de\r\nbehöver?</pre><pre>Anf. 18 BERTIL DANIELSSON (m) replik:</pre><pre>Fru talman! Det förtjänar kanske att åter\r\npoängteras att nio socialdemokratiska regeringsår\r\nmed en exeptionell högkonjunktur har lett fram till\r\ndagens kris. Förslag som ännu inte har beslutats av\r\nSveriges riksdag kan ju rimligtvis inte -- jag tänker\r\nnu på kapitalbeskattningen -- ha frammanat den\r\nkris som nu finns inom byggsektorn. Det går inte att\r\nhävda detta. Det är viktigt att poängtera att vi har\r\nproblem vars ursprung ligger långt tillbaka i tiden.\r\nDet kommer att ta tid att rätta till de fel som har\r\nuppstått. Allt vad regeringen vidtar syftar till att få\r\nSverige på fötter igen. Det gäller att minska\r\nbeskattning av småföretagande för att stimulera\r\nnya företag att växa upp, det gäller förändringar\r\noch avregleringar. Att rätta till det som har gått\r\nsnett är huvudmålet för regeringens politik.</pre><pre>Jag föreställer mig att frågan om bostadsbidrag och\r\nandra subventioner måste belysas i skenet av det\r\nsom utredningsmannen kommer fram till när det\r\ngäller den nya bostadsfinansieringen och\r\nbostadspolitiken över huvud taget. I hans direktiv\r\nanges att det skall vara möjligt för alla att efterfråga\r\noch bo i en god bostad även i framtiden. Här gäller\r\ndet inte att rasera något, utan att bygga vidare och\r\nrätta till det som är fel. Vi skall bygga det som\r\nefterfrågas, och vi skall bygga enkelt, effektivt och\r\ntill låga kostnader. Statens engagemang skall efter\r\nhand begränsas. Vi måste göra besparingar även i\r\nstatens utgifter. Det är en av huvudpunkterna i den\r\nkommande politiken.</pre><pre>Jag tror inte att det finns någon annan väg att gå.\r\nVägen över subventioner och regleringar är borta.\r\nDen har inte visat sig framkomlig. I annat fall skulle\r\ninte den här krisen ha uppstått i en högkonjunktur.\r\nJag tror att även Eva Zetterberg inser det.</pre><pre>Anf. 19 EVA ZETTERBERG (v) replik:</pre><pre>Fru talman! Om Bertil Danielsson är så oroad över\r\nstatens finanser, har jag ändå svårt att förstå att han\r\ndelar uppfattningen att en hel del av de förslag som\r\nkommer från regeringen och som undandrar staten\r\ninkomster skulle vara bra. Jag kan mycket väl förstå\r\nen del av de förslagen, som syftar till att öka\r\ntillväxten, exempelvis göra det enklare för\r\nsmåföretagare att investera och få fart på Sverige.\r\nPå den punkten har vi nog inga skilda\r\nuppfattningar. Men en rad andra förslag som\r\nregeringen har lagt fram kommer definitivt inte att\r\nöka tillväxten utan leder i stället till att det privata\r\nkapitalet ökar.</pre><pre>Vad gäller småföretagarna är det intressant att veta\r\natt de i går kom in med en skrivelse, där de kräver\r\natt regeringen och riksdagen skall se till att få fart\r\npå byggandet i Sverige. Småföretagarna är alltså\r\noerhört oroade över den kris som finns inom\r\nbyggbranschen. Jag har svårt att se att regeringen\r\noch den borgerliga majoriteten kan försvara sin\r\npolitik.</pre><pre>Jag vill återkomma till en uppfattning som Bertil\r\nDanielsson framförde i början av sitt första\r\nanförande, nämligen att politiker inte skall styra\r\nbostadsmarknaden. Jag har svårt att förstå den\r\nuppfattning som Bertil Danielsson här gör sig till\r\ntalesman för. Naturligtvis kan människor få välja\r\nsina bostäder själva, men vill moderaterna\r\nverkligen att bostadspolitiken i framtiden helt skall\r\nskötas av marknaden, dvs. att Sveriges riksdag inte\r\nskulle ha något ansvar för att se till att mottot ''en\r\ngod bostad till en rimlig kostnad för alla'' skall gälla\r\noch inte heller för att de människor som har svårt\r\natt själva skaffa den bostad de behöver och som är\r\nberoende av bostadsförmedlingen eller någon\r\nannan instans för att få den skall ha den\r\nmöjligheten? Skall man avhända sig alla instrument\r\nför att få en någorlunda rättvis bostadssituation här\r\ni landet?</pre><pre>Om det verkligen är detta som moderaterna menar,\r\ntycker jag att de står för en skrämmande utveckling\r\noch en i mycket asocial bostadspolitik. Det rimmar\r\nilla med inriktningen på att skaffa fram bra\r\nbostäder. Det har ingenting med avreglering att\r\ngöra. Vi har flera partier som är mycket angelägna\r\nom att göra bostadsmarknaden så enkel och\r\növerblickbar som möjligt och få bort onödig\r\nbyråkrati. Men det är inte detsamma som att man\r\ninte skulle ha något politiskt inflytande över\r\nbostadsmarknaden. På den punkten tycker jag att\r\ndet skulle vara intressant att få en ytterligare\r\nförklaring av Bertil Danielsson.</pre><pre>Anf. 20 BERTIL DANIELSSON (m) replik:</pre><pre>Fru talman! Eva Zetterberg menar att politiker\r\nskall styra exempelvis bostadsmarknaden, i varje\r\nfall i större utsträckning än vad vi menar. Det är\r\nintressant att notera den glidning från\r\nvänsterpartiets sida som vi kan uppfatta när det\r\ngäller statens inflytande över människors vardag.\r\nNu låter det som om vi inte skall styra så mycket,\r\nmen att vi väl ändå skall ha kvar en del styrning.</pre><pre>Min och, som jag förutsätter, även moderata\r\nsamlingspartiets uppfattning är att vi skall ange de\r\nramar inom vilka olika verksamheter skall\r\nbedrivas. Vi politiker skall inte i detalj tala om och\r\nexakt styra med regler och bestämmelser hur allt\r\nskall utformas. Vi måste återlämna till\r\nmänniskorna möjligheterna att själva fälla viktiga\r\navgöranden. Det är kanske för en del ovant och\r\nmöjligen litet främmande att åter få bestämma över\r\nhur bostäderna skall se ut och över andra delar i det\r\nprivata livet, men vi måste gå den vägen.</pre><pre>Vi politiker har ett ansvar för att människor som\r\nhar det besvärligt och som behöver stöd och hjälp\r\nfår det, och det kan vi sörja för bättre och\r\neffektivare, om vi inte klampar in med regler och\r\nsubventioner på andra områden. Då kan vi\r\nkraftsamla där det behövs. Ingen människa skall\r\nlida nöd, utan alla skall kunna leva och bo bra i vårt\r\nland, men vi skall inte i ovist nit hela tiden\r\ndetaljreglera och subventionera fram effekter som\r\nvi ur politisk synvinkel anser vara önskvärda. Det\r\nleder alltid fel.</pre><pre>Vi har en lång era av regleringar bakom oss. Den\r\nhar inte varit lyckosam utan har i många fall lett\r\nalldeles fel. Vi måste bryta oss loss från detta\r\ntänkande. Åtskilligt har redan hänt. I dag tar vi\r\nviktiga steg i den riktningen, och jag förutsätter att\r\nmer skall komma.</pre><pre>Ansvaret för oss politiker är inte bara att reglera\r\nmänniskors tillvaro utan också att begränsa\r\npolitikernas inflytande över människornas vardag.\r\nMänniskorna är kapabla att själva avgöra långt mer\r\nän vad Eva Zetterberg tycks tro.</pre><pre>Talmannen anmälde att Eva Zetterberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 21 DAN ERIKSSON i Stockholm\r\n(nyd):</pre><pre>Fru talman! Under den allmänpolitiska debatten\r\nvar jag ensam talare anmäld under rubriken\r\nBostadspolitik. I kammaren var det 14 ledamöter\r\nsom lyssnade, varav 9 var nydemokrater. Eva\r\nZetterberg lyste med sin frånvaro, liksom övriga\r\nledamöter i bostadsutskottet. Inte heller regeringen\r\nhade någon representant här. Jag tänkte då: Är det\r\nså här man ser på bostadspolitik, är det verkligen\r\nallvarligt. Det är därför trevligt att se att det i\r\nkammaren nu, även om den inte är direkt välfylld,\r\nfinns åtminstone mer än dubbelt så många\r\nledamöter.</pre><pre>Eva Zetterberg efterlyste vår bostadspolitik, och\r\njag ber att få återkomma med ett antal motioner i\r\njanuari månad. Under tiden hoppas jag att Eva\r\nZetterberg får en god bok i julklapp, så att hon har\r\nnågot att läsa. Så snart vi är klara skall jag\r\npersonligen överlämna ett exemplar av varje\r\nmotion.</pre><pre>Också vi i Ny Demokrati känner en stor oro för det\r\nsom händer på byggmarknaden, och vi tycker att\r\nregeringen har varit flat. Det har inte hänt så\r\nmycket. Det behövs snabba åtgärder, så att vi\r\nkommer i gång och gör saker nu, inte senare, när\r\nde åtgärder vi sätter in kan komma att bidra till en\r\nny överhettning. Vi har fått nog av det.</pre><pre>Hur framtidens bostadsmarknad skall bringas i\r\nbalans är en av de svåraste politiska uppgifter som\r\nvi står inför att lösa. Bostadspolitiken fram till i dag\r\nkan sägas ha varit en riktig soppa, med regler och\r\ntung byråkrati som huvudingredienser.\r\nKortsiktighet och ryckighet har i alltför stor\r\nutsträckning präglat de politiska besluten och\r\nskapat osäkerhet på bostadsmarknaden. Tiden är\r\nnu mogen att tänka litet längre än näsan räcker och\r\nfatta beslut med lång varaktighet.</pre><pre>Antagligen är vi i denna kammare rörande överens\r\nom att de människor som har de högsta\r\nboendekostnaderna har det därför att deras bygg-\r\noch kapitalkostnader är så höga.</pre><pre>När vi nu skall ta ställning till hur vi vill ha det i\r\nframtiden med bostadsfinansieringen är det viktigt\r\natt man är klar över hur det ser ut i dag och varför.</pre><pre>Det har länge funnits en ärlig vilja hos politiker att\r\nskapa en bra bostadssituation för medborgarna.\r\nSverige har under efterkrigstiden satsat stora\r\nresurser på att tillgodose efterfrågan på bostäder. I\r\ndag är vi i Sverige världsmästare i antalet\r\nlägenheter räknat per person. Vi har nästan en\r\nlägenhet per varannan invånare. Inredning och\r\nutrustningsstandard i våra bostäder är\r\ngenomgående hög. Trots allt detta upplever många\r\nmänniskor, inte minst 170 000 hushåll som står i\r\nbostadskö i Stockholm, att vi har bostadsbrist.\r\nDetta beror på att bostadspolitiken under en följd\r\nav år genomsyrats av ett planekonomiskt tänkande\r\nmed dåligt resursutnyttjande som följd.\r\nBostadssektorn är en av de mest reglerade\r\nsektorerna inom den svenska ekonomin.</pre><pre>I valrörelsen var jag ute i skolorna och pratade en\r\nhel del bostadspolitik. Jag ställde ofta frågan: ''Hur\r\nmånga är nöjda med dagens bostadspolitik?'' Av ca\r\n5 000 tillfrågade elever var det en som sade sig vara\r\nnöjd. En var nöjd! Detta är en viktig larmsignal till\r\noss politiker. Ungdomar är de som har fått ta mest\r\nstryk. I centralorterna, i den mån de över huvud\r\ntaget kan få tag på en bostad, är de hänvisade till\r\nnyproduktion i förort, dvs. de dyraste\r\nlägenheterna.</pre><pre>Kostnaderna för att bygga och förvalta bostäder är\r\nhöga och ökar. Tillfälligtvis, när byggbranschen\r\nbefinner sig i både konjunkturell och strukturell\r\nkris samtidigt, har vi fått bukt med de\r\naccelererande byggkostnanderna. Vi har under en\r\nföljd av år subventionerat byggandet alltmer med\r\noffentliga medel. Hyresskillnaderna mellan\r\nnyproducerade och äldre lägenheter ökar och leder\r\ntill alltmer orättvis hyressättning. Det vore\r\nintressant att höra om någon i denna kammare\r\ntycker att det är rättvist att en nyproducerad\r\nlägenhet i förort till Stockholm kan kosta intill\r\ndubbelt så mycket som en mera attraktiv centralt\r\nbelägen lägenhet. Folk i allmänhet tycker i alla fall\r\ninte det.</pre><pre>Ett av de grundläggande felen består i att staten\r\ntagit över de boendes och bostadssökandes roll på\r\nbostadsmarknaden. Statlig styrning genom\r\nsubventioner och administrativa regler har ersatt de\r\nbostadssökandes egna värderingar och egna\r\nbostadsval. Politiker och administratörer\r\nbestämmer visserligen i all välmening åt\r\nbostadskonsumenterna där ute. Resultatet har\r\ndock blivit att arkitekturen i dag bestäms av\r\nlåneregler och inte av människors efterfrågan.\r\nDärför ser de relativt nyproducerade bostäderna i\r\nregel ut som en korsning mellan en fågelholk och en\r\nskokartong. Regler och byråkrati missgynnar också\r\ninnovationer och alternativa lösningar.</pre><pre>Nu står vi inför att förändra bostadspolitiken\r\nradikalt. Statens utgifter för räntesubventionerna\r\nmåste minska. Vid höga subventioner spelar det\r\ninte så stor roll om ett fönster kostar 1 000 eller\r\n3 000 kr., när staten betalar tre fjärdedelar av\r\nräntekostnaderna. När man via skatter betalar sitt\r\neget och andras boende saknas snart incitament att\r\nhålla byggkostnaderna nere. Under 1987--1990\r\nökade byggkostnaderna med 100 %. De\r\nsamhällsekonomiska investeringarna för byggandet\r\nhar under de senaste åren uppgått till ca 200\r\nmiljarder kronor per år. Hög\r\nbyggkostnadsutveckling påverkar därmed\r\ninflationen kraftigt. Priserna på byggmateriel har\r\nockså rakat i höjden. Där råder rena botiquepriser\r\ni dag.</pre><pre>När man pratar om bostadsfinansiering så glömmer\r\nman ofta bort dem som köper eller bor i villa eller\r\nbostadsrätt utan räntesubventioner, ett inte alltför\r\novanligt fenomen i Sverige. De får betala dyrt för\r\ninflationsdrivande politik. Den senaste\r\nräntechocken talar sitt tydliga språk. Nu måste den\r\nekonomiska politiken bli stram och trovärdig, för\r\natt vi skall få ner räntorna.</pre><pre>Subventionerna hamnar efter ett tag i alltför stor\r\nutsträckning i fel fickor. Vi får dock betala för dem\r\nfullt ut med höga skatter som också innebär höga\r\npriser. Eftersom byggandet står, som jag sade\r\ntidigare, för en mycket stor del av de totala\r\ninvesteringarna, bidrar subventioner till en högre\r\ninflation och därmed högre räntor än vad som\r\nannars skulle ha varit fallet.</pre><pre>Därför måste vi lägga om den bostadspolitiska\r\nkursen så att vi får incitament att hålla\r\nbyggkostnaderna nere. Konkurrensen är\r\nnaturligtvis viktig. Där finns det oerhört mycket att\r\ngöra i dag.</pre><pre>Korsvist ägande, kartellbildningar och\r\nmonopolliknande situationer är inte helt ovanliga.\r\nKonkurrensriktig upphandling är i dag ett närmast\r\nokänt begrepp. Byggkonsulterna är i de flesta fall\r\nanställda och avlönade av byggbolagen. Vem som\r\ntjänar på det är inte svårt att räkna ut.\r\nKunskapsnivån i beställarledet är för det mesta\r\ngenerande låg. Det finns heller ingen utbildning på\r\nområdet. Beställare, nyttjare och betalare är sällan\r\nsamma person. Har ni tänkt på varför så många\r\nbyggen blir dyrare än planerat? Fler och fler stora\r\nbyggbolag bygger mindre och mindre och agerar\r\nmer och mer som mellanhänder i stället.</pre><pre>Rationaliseringar skapar välstånd. Konkurrens ger\r\nalltid lägre priser och bättre service.\r\nByggbranschen har använt mindre pengar till\r\nproduktutveckling än jämförbara branscher.</pre><pre>Genom skattesänkningar minskar vi\r\nbyggkostnaderna. I dag är mer än hälften av\r\nbyggkostnaderna skatter. Av det följer stora\r\nsubventioner och en enorm rundgång av pengar.</pre><pre>Ett skattemässigt gynnat bosparande måste till\r\nliksom borttagande av regleringar som fördyrar i\r\nonödan.</pre><pre>Här finns det mycket att göra, och vi i Ny\r\nDemokrati är inte så imponerade av de s.k.\r\nborgerliga åren då vi fick friggeboden men inte så\r\nmycket mer på det bostadspolitiska området. Det\r\nvore trevligt att höra någon företrädare för de\r\nborgerliga partierna utveckla det litet. Nu måste vi\r\nta tag i problemen från alla håll och kanter och göra\r\ndet bästa av situationen. Vi i Ny Demokrati ber att\r\nfå återkomma med motioner under allmänna\r\nmotionstiden.</pre><pre>Med anledning av det anförda blir slutsatsen:</pre><pre>Ett system där man från politikerhåll först\r\nframkallat höga byggkostnader, hög\r\nbyggkostnadsutveckling och högt ränteläge, för att\r\nsedan införa ett system där man lägger över de höga\r\nkostnaderna på de boende, kan vi inte medverka\r\ntill.</pre><pre>Det finns inga enkla lösningar eller ett trollspö att\r\nta fram på det bostadspolitiska området. Vad som\r\ngäller nu är att på allvar bekämpa den höga\r\ninflationen och på sikt få ner räntorna samt att ta\r\ntag i de höga byggkostnaderna. Det blir inte lätt och\r\ndet kommer att ta tid. Vi måste dock börja nu, för\r\nju längre vi väntar desto värre blir det.</pre><pre>Vi måste nu ta oss ur den återvändsgränd vi\r\nbefinner oss i med höga subventioner och höga\r\nräntor. Det gör vi definitivt inte genom att köra\r\nvidare in i gränden med räntelån. Därför yrkar jag,\r\nfru talman, bifall till utskottets hemställan.</pre><pre></pre><pre>Anf. 22 EVA ZETTERBERG (v) replik:</pre><pre>Fru talman! Jag tackar Dan Eriksson för\r\nerbjudandet om ytterligare lektyr. Jag tycker inte\r\natt brist på lektyr har varit mitt största problem,\r\nmen är det intressanta motioner, tar jag naturligtvis\r\ngärna del av dem. Jag har också tagit del av Dan\r\nErikssons anförande om bostadspolitiken i den\r\nallmänpolitiska debatten, fast jag tyvärr inte kunde\r\nnärvara själv just då.</pre><pre>Men vad jag närmast avsåg var bostadsutskottets\r\nbehandling av bostadsfinansieringen. Där tycker\r\njag inte att Ny Demokrati på något sett har tagit\r\naktiv del i diskussionerna. Jag tycker helt enkelt att\r\nman har svalt de borgerliga partiernas kritik mot\r\nräntelånesystemet helt okritiskt utan att ha gjort\r\nnågon egen bedömning av förslaget som sådant.</pre><pre>Naturligtvis gäller detsamma för kds. Jag tycker\r\ninte att något av dessa partier har gjort en\r\nsjälvständig analys av räntelånesystemet.</pre><pre>Men jag skulle vilja hålla med Dan Eriksson i den\r\nanalys han sedan gör angående de problem som\r\nfinns på bostadsmarknaden. Vi har totalt sett en\r\nhög bostadskonsumtion här i landet. Problemet är\r\natt den är väldigt ojämnt fördelad, att det inte är\r\nde som bäst behöver de största och mest välbyggda\r\nhusen som bor i dem.</pre><pre>Det finns en rad problem på bostadsmarknaden.\r\nDet hör framför allt ihop med fördelningen. Men\r\ndet hör också ihop med att vi rustar gamla hus\r\ndåligt -- villor, hyreshus och allmänna inrättningar.\r\nÄr Ny Demokrati lika intresserat av att ställa upp\r\npå det förslag som vänsterpartiet och\r\nsocialdemokraterna har lagt fram om omfattande\r\nROT-program, dvs. upprustning av skolor och\r\nsjukhus m.m.? Kommer Ny Demokrati i detta fall\r\natt vara lika intresserat av att befrämja\r\nbyggbranschens situation?</pre><pre>Jag tycker att det är viktigt att få höra\r\nmeningsyttringar från Ny Demokrati på dessa\r\nområden och att man visar ett intresse för att lösa\r\ndessa bostadsfrågor.</pre><pre>Dan Eriksson i Stockholm talar också om vilka\r\nproblem som har funnits på bostadsmarknaden\r\nunder en lång tid och att det inte går att fortsätta in i\r\nen återvändsgränd med hjälp av räntelånesystemet.\r\nJag anser att Ny Demokrati har missuppfattat\r\nräntelånesystemet. Det här är en brytning mot den\r\ntidigare bostadspolitiken, och det är ett försök att\r\nändra på subventionssystemet och att få ett\r\nbostadsfinansieringssystem som håller på lång sikt i\r\nstället för att fortsätta den väg som man nu är inne\r\npå och ser ut att följa under rätt lång tid framöver.</pre><pre>Anf. 23 DAN ERIKSSON i Stockholm (nyd)\r\nreplik:</pre><pre>Fru talman! Jag kan inte tolka det här på något\r\nannat sätt än att det är en stor underskattning av oss\r\nom Eva Zetterberg tror att vi i Ny Demokrati inte\r\nhar gjort någon egen analys av bostadspolitiken.\r\nDet kommer att framgå när vi väcker våra motioner\r\nom det inte har framgått tidigare.</pre><pre>Jag håller med om att bostäderna är ojämnt\r\nfördelade. Det beror bl.a. på de inlåsningseffekter\r\nsom har uppstått på grund av de regleringar som\r\nhar funnits. Det är fråga om ett dåligt\r\nresursutnyttjande, där många människor\r\növerkonsumerar medan andra står där utan någon\r\nbostad alls.</pre><pre>Byggbranschen måste anpassa sig till en realistisk\r\nnivå och inte till de nivåer som har funnits under de\r\nsenaste åren. Men det som nu håller på att hända är\r\nfarligt. Det är många som tidigare har sagt, att om\r\nbyggbranschen slås ut går stora värden till spillo. Vi\r\ni Ny Demokrati vill inte bidra till det och givetvis\r\ninte heller till någon stor arbetslöshet. Därför\r\ntycker vi att det här är ett bra tillfälle att t.ex.\r\nrenovera skolor och bygga ålderdomshem. Där\r\nkanske det går att finna någon lösning tillsammans.</pre><pre>Med räntelånen angriper man inte de verkliga\r\nproblemen. Räntelånen bidrar till inflationsbrasan\r\noch accellererande priser. Med räntelån finns inga\r\nincitament att hålla byggkostnaderna nere.\r\nKapitalkostaderna vältras över helt på de boende.\r\nRäntelånen löser inte problemen, utan tvärtom\r\neldar de på inflationsbrasan, vilket gör att vi får\r\nhögre byggkostnader.</pre><pre>Anf. 24 EVA ZETTERBERG (v) replik:</pre><pre>Fru talman! Jag tror att alla som är intresserade av\r\nbostadspolitik är klara över att det har varit en\r\növerhettad byggbransch och att det är nödvändigt\r\natt något minska bostadsproduktionen. Det\r\nhandlar om att dra ner på produktionen med i\r\nstorleksordningen 10 000 lägenheter jämfört med\r\nförra årets produktion. Men det vi diskuterar i dag\r\nhandlar inte om de siffrorna. Det handlar här om\r\natt ha en produktion på enbart 20 000--30 000\r\nlägenheter per år framöver. Det beror på att\r\nvillkoren inte är kända.</pre><pre>Jag är därför glad över att Dan Eriksson i\r\nStockholm och Ny Demokrati har insett att det\r\nfinns all anledning att vara oroad över situationen\r\npå byggmarknaden och tar de signaler som finns på\r\nallvar. Vi skall från politiskt håll försöka bidra till\r\natt stimulera byggbranschen och se till att de\r\nbyggarbetare som har utbildning får arbeten --\r\narbeten som behövs för hela svenska folket.</pre><pre>Det var också roligt att även Ny Demokrati är\r\nangelägna om att sätta igång ombyggnadsarbeten.\r\nJag ser fram emot att vi i vänsterpartiet kommer att\r\nfå stöd från Ny Demokrati för det förslaget\r\nframöver.</pre><pre>Anf. 25 DAN ERIKSSON i Stockholm (nyd)\r\nreplik:</pre><pre>Fru talman! Ja, det är trevligt att kunna hitta\r\ngemensamma punkter med vänsterpartiet. Det\r\nhänder inte så ofta. Jag tycker att det är viktigt att\r\nvi alla hjälps åt och gör det bästa av situationen.\r\nDet får inte gå för mycket politisk prestige i\r\nresonemangen. Precis som många andra har\r\npåpekat är det en oerhört viktig fråga.</pre><pre>Anf. 26 IVAR FRANZÉN (c):</pre><pre>Fru talman! Jag kan inte avstå från att göra några\r\nkorta kommentarer till dagens debatt och det nu\r\naktuella betänkandet.</pre><pre>Först och främst är det anmärkningsvärt att en f.d.\r\nbostadsminister som Ulf Lönnqvist kan vara så\r\ntotalt oinformerad om verkligheten ute i landet.\r\nSlopandet av räntelånen, hävdar Ulf Lönnqvist,\r\nhöjer hyran i en nyproducerad trea med 1 500 kr. i\r\nmånaden. Detta är sanningen i ett fåtal projekt som\r\när så dyra att de inte borde komma till stånd. De\r\nsom skriker högt över att räntelånen nu skall\r\nförsvinna, är de som uppför så dyra byggen att de\r\nnärmast måste lura på hyresgäster och köpare dessa\r\nhus, dvs. med hjälp av räntelån skapa låga\r\nkostnader nu men dubbelt så höga i framtiden.</pre><pre>Den garanterade räntan, Ulf Lönnqvist, höjdes i\r\noch med förslaget om räntelånens införande från\r\n3,4 till 3,75 %. Det innebär i sak att med hjälp av\r\nräntelånesystemet subventionerar billiga och bra\r\nbyggen de dyra byggena.</pre><pre>En vanlig trea byggd inom 110-procentsgränsen,\r\nvilket förekommer ute i landet, Ulf Lönnqvist, får\r\nen högre kostnad på grund av räntelånet på ca 2 000\r\nkr. per år, eller ca 160 kr. per månad. Det skulle\r\nalltså bli billigare med de beslut som skall fattas i\r\ndag. På samma sätt innebär en utbetalning av\r\nräntebidragen redan vid inflyttningen motsvarande\r\nkostnadssänkning per månad med ca 150 kr.</pre><pre>Ulf Lönnqvist pläderar här så väl för räntelånen.\r\nMen det innebär att han driver upp kostnaden, och\r\nhan gynnar på det sättet de dyra byggena.</pre><pre>Kanske på grund av en lapsus kan de frifräsare som\r\nfinns i landet, och som har tyckt att Ulf Lönnqvists\r\nfina räntelån är så värdelösa att de inte har velat\r\nsöka dessa, och har byggt för stort och på för dyra\r\ntomter, nu kan få en extra julklapp på 500 000 till\r\n600 000 kr. De får nu möjlighet att söka både\r\nräntelån och investeringsbidrag. Det här borde\r\nundvikas. Mitt förslag skulle här kunna vara -- om\r\njag skall lägga fram något förslag -- att bostadslån\r\nfår inte sökas för småhus om det egentliga\r\nbyggnadsarbetet på byggplatsen har påbörjats före\r\nden 15 november 1991. Då undviker man den\r\nonödiga kostnaden för staten på 100--200 milj.kr.\r\nJag skall inte lägga fram något sådant förslag nu\r\neftersom det inte är tillräckligt förberett. I stället\r\ntror jag att det finns en annan möjlighet, nämligen\r\natt kommunerna icke beviljar borgen till dessa s.k.\r\nlyxbyggen. Därvid slipper man vid nuvarande\r\nbudgetläge en extra utgift som inte på något sätt\r\nkan upplevas som motiverad eller rättvis.</pre><pre>Regeringen och utskottet, Ulf Lönnqvist, har varit\r\nmer generös än vad jag tycker är lämpligt när det\r\ngäller att byta ut det överreklamerade\r\nräntelånesystemet. T.ex. har räntelån vid byggande\r\nav garage bytts ut mot räntebidrag. Det innebär i\r\nsak, mina kammarledamöter, att det ges\r\nräntebidrag, för en 80 m2 lägenhet, på\r\ngaragekostnaden upp till 160 000 kr. Första året\r\nbetalas 13 000 kr. i räntebidrag för en garageplats --\r\ni första hand i Storstockholm. Detta var sannolikt\r\nen nödvändig åtgärd för att några stora byggprojekt\r\ni Stockholm inte skulle behöva läggas ned.</pre><pre>Här ser vi vådan av ett räntelån som var mycket\r\növerreklamerat och där man för att få låga\r\nkostnader för staten i stället belastar\r\nhyresgästerna -- de själva ovetande -- med mycket\r\nhöga kostnader.</pre><pre>Jag tror att Ulf Lönnqvist bör sluta med att göra\r\nreklam för ett omöjligt lånesystem. Det är mitt\r\nväsentliga budskap i dag.</pre><pre>Anf. 27 ULF LÖNNQVIST (s) replik:</pre><pre>Herr talman! Nej, Ivar Franzén, det här är inget\r\nomöjligt system. Det finns två vägar att gå framåt\r\nnär det gäller finansieringen av byggandet.\r\nAntingen tar man ut kostnaden för förräntningen\r\nav kapitalet med en gång, eller också försöker man\r\nlägga ut den över tiden. Väljer man att ta ut det\r\nmed en gång må man sedan diskutera hur stor del\r\nden boende själv skall betala och hur stor del\r\nsamhället skall betala. Den debatten kan man alltid\r\nföra.</pre><pre>Av de direktiv som nu föreligger och som skulle\r\nleda fram till ett nytt finansieringssystem framgår\r\ndet mycket tydligt att statens del i alla fall skall bli\r\nmindre och mindre, för att till slut försvinna. Det\r\ninnebär kraftigt ökade kostnader direkt för de\r\nboende.</pre><pre>Räntelånesystemet är ett system som avser att\r\nutjämna kostnaderna över tiden. Det är detta det\r\nhela handlar om.</pre><pre>De förslag som den borgerliga regeringen lagt och\r\nsom utskottsmajoriteten står bakom innebär, Ivar\r\nFranzén, när man räknar samman effekten av dem\r\natt en vanlig trerumslägenhet blir ungefär 1 500 kr.\r\ndyrare i månaden. Det exempel som vi räknat på är\r\ndet som regeringen har i sin egen proposition. Så\r\ndet går väl ändå inte att säga att vi har konstruerat\r\nexemplet. Är exemplet konstruerat, så är det\r\nregeringen som har gjort konstruktionen. Men kom\r\ninte och säg, Ivar Franzén, att vi har räknat på ett\r\ntokigt sätt i det här sammanhanget. Det blir så här:\r\nEn vanlig enkel trerumslägenhet på 80\r\nkvadratmeter blir 1 500 kr. dyrare i månaden inom\r\nnyproduktionen jämfört med om\r\nräntelånesystemet hade fått vara kvar.</pre><pre>Anf. 28 IVAR FRANZÉN (c) replik:</pre><pre>Herr talman! Tar man extrema\r\nStockholmsexempel får man det resultat som Ulf\r\nLönnqvist redovisar. Men jag redovisar vad som\r\nhänder ute i landet, och detta är inte enstaka\r\nexempel. Det är mycket enkel matematik, och\r\nmatematiken är en exakt vetenskap, Ulf Lönnqvist.\r\nHöjer man den garanterade räntan med 0,25 %\r\ninnebär det 20--25 kr. högre kostnad per\r\nkvadratmeter.</pre><pre>Om vi betalar ut räntebidraget redan vid\r\ninflyttningen i stället för att lägga det till lånet, och\r\nalltså inte betalar det först när lånet skall utbetalas,\r\nblir det också en kostnad på 20--25 kr. per\r\nkvadratmeter. Detta visar att bra och billiga\r\nbostäder -- och sådana kan man bygga i nuvarande\r\nkonkurrensläge -- klart gynnas av de beslut som\r\nkommer att fattas i dag. Räntelånesystemet skulle\r\nha varit en uppenbar nackdel.</pre><pre>Jag vill också förtydliga mig när det gäller den här\r\nextra julklappen. Jag är uppmanad att forcera så\r\nmycket som möjligt, och därför blir mitt\r\nresonemang kanske delvis obegripligt. Men genom\r\nett generellt slopande av regleringen och genom\r\nvillkoren för bostadslån vad gäller kommunens\r\nbeslut och länsstyrelsens godkännande får vi en\r\növerlappning som är olycklig. De som står för de\r\nlyxbyggen som det talats om får en extra julklapp,\r\nnågot som sticker i ögonen på vanliga villabyggare,\r\nsom tycker att det är oförtjänt att de som ligger\r\nbakom lyxbyggena skall få en halv miljon extra som\r\nde aldrig har räknat med och som de inte behöver.</pre><pre>Men, Ulf Lönnqvist, matematiken är en exakt\r\nvetenskap, och vad jag har sagt här är sanningen.</pre><pre>Anf. 29 ULF LÖNNQVIST (s) replik:</pre><pre>Herr talman! När det handlar om\r\nkostnadsjämförelserna, så för Ivar Franzén fram\r\ndetta att bidraget betalas ut redan vid inflyttningen.\r\nDet var tanken också i räntelånesystemet. Man har\r\ntagit över detta.</pre><pre>Vidare talar Ivar Franzén om garagen och skildrar\r\nvilken generositet man utvecklar. Ja visst, fram till\r\nmaj månad -- sedan är det stopp, sedan kommer de\r\nhär kostnadsökningarna i stället. Inte ens Ivar\r\nFranzén anser väl att man över huvud taget inte\r\nbehöver ha några parkeringsanläggningar vid\r\nbostadsbyggen.</pre><pre>Det är också en förändring när det gäller\r\nräntetrappan, liksom när det gäller andelen av\r\nbidragsunderlaget, där alla skall ha 95 %. De\r\nåtgärderna sammantagna, plus den\r\nomständigheten att investeringsbidraget så kraftigt\r\nreduceras, leder fram till den kostnadsökning som\r\njag har pekat på. Och jag har använt mig av\r\nregeringens eget exempel, för att slippa ifrån\r\nbeskyllningar att vi konstruerar exempel.</pre><pre>Slutligen är det på det sättet, Ivar Franzén, att det\r\nskall kunna byggas bostäder över hela landet, och\r\nmänniskor skall ha råd och möjlighet att bo över\r\nhela landet. Då måste man faktiskt ha\r\nfinansieringssystem där man accepterar att det kan\r\nvara olika förhållanden vid byggen i olika delar av\r\nlandet.</pre><pre>Men det väsentliga, och det är det jag har slagit fast,\r\när att jämfört med dagens system så leder de\r\nåtgärder man nu sätter in också till en\r\nkostnadsökning. I förhållande till räntesystemet är\r\nalltså kostnadsökningen egentligen mycket, mycket\r\nstörre. Det är detta som är det allvarliga i en\r\nsituation, Ivar Franzén, där de här olika åtgärderna\r\nskapat en oro på byggmarknaden som gör att man\r\nskjuter på byggen. Man vet inte vad det hela skall\r\nleda till, men redan det som man kunnat läsa ut --\r\noch det är samstämmigt för branschen -- gör att\r\nman säger: Då vågar vi inte sätta i gång byggena.\r\nOm räntelånesystemet fortfarande fått gälla hade vi\r\nkunnat sätta i gång, då hade vi kunnat bygga, då\r\nhade vi kunnat klara en del av\r\nsysselsättningsproblemen.</pre><pre>Och som ytterligare lök på laxen kommer ju att era\r\nåtgärder leder till att även\r\nombyggnadsverksamheten fördyras kraftigt. Det\r\ninnebär att inte heller den vågar man sätta i gång\r\nförrän man får de slutgiltiga beskeden. De besked\r\nsom nu lämnats driver upp kostnaderna i\r\nombyggnaden, vilket redovisats av\r\nboendeorganisationerna inför utskottet. Det sker\r\npå ett sådant sätt att man inte heller har att förvänta\r\nsig den uppgång av ombyggnaden som vi skulle\r\nbehöva.</pre><pre>Anf. 30 IVAR FRANZÉN (c) replik:</pre><pre>Herr talman! Det som jag anser vara det\r\ngrundläggande felet, och som jag tycker att Ulf\r\nLönnqvist går vid sidan om, är att med den höjda\r\ngaranterade räntan i stället för räntetrappan blir det\r\nde bra och billiga bostäderna som får subventionera\r\nde dyra. Detta är kostnadsdrivande, och därmed är\r\nsystemet i grunden felaktigt.</pre><pre>Med nuvarande upphandlingssituation -- jag vet\r\ndetta av erfarenhet -- är det väsentligt lägre\r\nkostnader, och i dagsläget innebär inte ens den 95-\r\nprocentiga begränsningen någon egentlig\r\nkostnadsökning jämfört med vad som var fallet i\r\nden situation som rådde för ett år sedan. Jag är helt\r\nsäker på att talet om att det är borttagandet av\r\nräntelånen som gör att man är så orolig på\r\nbyggmarknaden och därför stoppar byggena, är ett\r\nsätt att försöka lägga skulden på någon, för\r\nverkligheten är annorlunda.</pre><pre>Det är inte svårare i dag, med det system som vi nu\r\nskall ta ställning till, att fatta ett byggbeslut, men\r\ndet är jättesvårt att över huvud taget fatta\r\nbyggbeslut, beroende på att vi på hyresmarknaden\r\nhar en årgång bostäder på lager. Detta trycker\r\nsituationen och skapar givetvis problem oavsett\r\nvilket finansieringssystem som finns. Så kom inte\r\noch säg, Ulf Lönnqvist, att hade räntelånesystemet\r\nvarit kvar, då hade det varit frid och fröjd på\r\nbyggmarknaden. Det är en totalt felaktig bild.</pre><pre>Anf. 31 LARS MOQUIST (nyd):</pre><pre>Herr talman! Jag skall helt kort be att få tillföra den\r\nhär debatten ytterligare en aspekt som inte någon\r\nberört hittills.</pre><pre>Av kommittédirektiven framgår ingenting om hur\r\nman skall hantera bostadsadministrationen i\r\nframtiden. Många på de nuvarande\r\nlänssbostadsnämnderna känner stor oro för sin\r\nframtid. Det är märkligt att man här kanske\r\nsmygrationaliserar bort länsbostadsnämnderna,\r\nutan att de administrativa frågorna får en allsidig\r\nbelysning i en utredning.</pre><pre>Jag tycker att kommittédirektiven också skulle ta\r\nupp frågor som rör den framtida\r\nbostadsadministrationen, och jag hoppas att de\r\nföreträdare för regeringspartierna som nu finns här\r\ni kammaren vill verka för att direktiven utökas att\r\näven omfatta denna punkt. Som mångårig\r\nbostadsbyråkrat finner jag den här frågan mycket\r\nangelägen. Länsbostadsnämndernas personal har i\r\nmånga år levt under hotet av en framtida\r\nnedläggning, och jag tycker att de administrativa\r\nfrågorna är värda ett särskilt kapitel i den\r\nkommande utredningen.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>7 § Ändring i lagen om byggnadsgaranti</pre><pre>Föredrogs</pre><pre>bostadsutskottets betänkande</pre><pre>1991/92:BoU7 Ändring i lagen om byggnadsgaranti\r\n(prop. 1991/92:57).</pre><pre>Anf. 32 EVA ZETTERBERG (v):</pre><pre>Herr talman! Detta ärende från bostadsutskottet,\r\nsom handlar om en framflyttning av lagen om\r\nbyggnadsgaranti, kan tyckas mycket ringa och inte\r\nförtjäna ens någon diskussion här i kammaren. Jag\r\ntänker inte heller göra något längre inlägg i frågan,\r\nmen jag tycker att det är litet anmärkningsvärt att\r\nutskottsmajoriteten vill göra denna framflyttning\r\nav lagen. Jag ställer mig naturligtvis frågan, om det\r\nbara gäller en framflyttning av lagen eller om det i\r\nsjälva verket är så att man förbereder för att inte\r\nlåta lagen träda i kraft över huvud taget.</pre><pre>Det är mycket angeläget att vi får ett svar från\r\nutskottsmajoriteten om vad man har för planer på\r\ndetta område, om det bara är en ren framflyttning\r\nför att se vad den utredning som pågår kan tillföra,\r\neller om det är första steget mot att inte anta lagen.\r\nJag hoppas alltså att jag får ett klart och bestämt nej\r\ntill svar, eftersom det är många som jobbar inom\r\nbostads- och byggbranschen som är angelägna om\r\natt lagen kommer till stånd. Det finns stora brister\r\nnär det byggs hus i dag, och de som bygger har inte\r\nkunnat ställas till ansvar.</pre><pre>Det är självklart att både vi i vänsterpartiet och\r\nandra partiföreträdare hoppas på frivilliga\r\növerenskommelser, men det har hittills inte gett det\r\nutslag som skulle behövas för att man skall kunna\r\ngå den vägen.</pre><pre>Jag upprepar min fråga till Agne Hansson och den\r\nborgerliga majoriten: Är det här bara ett steg för att\r\nså småningom inte behöva genomföra lagen över\r\nhuvud taget?</pre><pre>Anf. 33 SIW PERSSON (fp):</pre><pre>Herr talman! I propositionen om ändring av lagen\r\nom byggnadsgaranti föreslår regeringen att just\r\ntidpunkten för tillämpningen skall flyttas fram från\r\nden 1 januari nästa år till den 1 juli. Anledningen\r\ntill regeringens förslag är att det pågår en översyn\r\nav de allmänna bestämmelserna för byggnads-,\r\nanläggnings- och installationsentreprenader, som\r\nkallas AB 72. Denna översyn pågår inom\r\nByggandets kontraktskommitté. Här behandlas\r\nbl.a. ansvaret för sådana fel och skador som lagen\r\nom byggnadsgaranti reglerar.</pre><pre>Konkreta förslag kommer att vara klara under\r\njanuari månad nästa år. Om de nya\r\nbestämmelserna innebär ett godtagbart frivilligt\r\nansvar, som tryggas genom en försäkring, behövs\r\ndet inte någon lag om byggnadsgaranti. Regeringen\r\nmenar därför att denna översyn bör avvaktas.\r\nDetta står utskottets majoritet bakom.</pre><pre>Herr talman! Jag yrkar därför bifall till utskottets\r\nhemställan och avslag på reservationen.</pre><pre>Anf. 34 EVA ZETTERBERG (v) replik:</pre><pre>Herr talman! Jag tackar Siw Persson för svaret på\r\nfrågan. Jag kan bara konstatera att det i januari\r\nåterstår att se vad de förhandlingar som har ägt rum\r\ninom branschen och regeringen kommer att ge. Jag\r\nvill bara anmäla att jag tvivlar på att man har\r\ntillräcklig grund för att frivilliga överenskommelser\r\nskall vara möjliga, men vi får väl se vad regeringen\r\nkommer att presentera.</pre><pre>Jag vill också yrka bifall till meningsyttringen, som\r\növerensstämmer med reservationen i detta ärende.</pre><pre>Anf. 35 SIW PERSSON (fp) replik:</pre><pre>Herr talman! Jag vill bara än en gång understryka\r\nför Eva Zetterberg att det skall ligga konkreta\r\nförslag i januari. Låt mig också samtidigt påpeka\r\nvad som sades i propositionen om förslag till lag om\r\nbyggnadsgaranti, nämligen vikten av att få till stånd\r\nen frivillig överenskommelse. Den arbetsgrupp\r\nsom jobbade med sjukahusproblematiken förordar\r\natt problemen med ansvar för byggfel i första hand\r\nlöses genom frivilliga överenskommelser.</pre><pre>Låt mig också peka på att den övervägande delen\r\nav de remissinstanser som närmast berörs av de\r\nförslag vill ha frivilliga överenskommelser. Därför\r\när det viktigt att vi inväntar detta konkreta förslag.</pre><pre></pre><pre>Anf. 36 EVA ZETTERBERG (v) replik:</pre><pre>Herr talman! Jag vill bara tala om för Siw Persson\r\natt många av dem som har jobbat just med\r\nsjukahusproblematiken, bl.a. från\r\nhyresgäströrelsen, är personer som har sett fram\r\nmot att lagen skall träda i kraft och som fortfarande\r\nhoppas att det skall bli regeringens och riksdagens\r\nbeslut.</pre><pre>Anf. 37 SIW PERSSON (fp) replik:</pre><pre>Herr talman! En av bristerna i lagförslaget var ju\r\natt det bara täckte flerbostadshus. Låt oss hoppas\r\natt den frivilliga överenskommelsen täcker lokaler,\r\ndär bl.a. skolor och dagis ingår, som också är\r\noerhört drabbade. Därför är det mycket viktigt att\r\nvi inväntar det här förslaget.</pre><pre>Förste vice talmannen anmälde att Eva Zetterberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 38 LENNART NILSSON (s):</pre><pre>Herr talman! Jag vill bara säga till Eva Zetterberg\r\natt det här egentligen inte är ett dugg\r\nanmärkningsvärt. När jag lyssnade på den tidigare\r\ndebatten fick jag nämligen ett intryck av att allt som\r\nhandlar om lagstiftning, om att ställa upp för\r\nkonsumenterna, är någonting som den nuvarande\r\nregeringen inte bryr sig om.</pre><pre>När riksdagen så sent som i våras instiftade en lag,\r\nmed utgångspunkt från att det inte har hänt\r\nnågonting på detta område, sade bl.a.\r\nfolkpartisterna att man borde ta med också andra\r\nlokaler, bl.a. daghem. Det argument som olika\r\nbygginstanser framhävde när lagstiftningen\r\ninfördes var att frivilliga överenskommelser var på\r\ngång. Men det hände ingenting, och då sade\r\nriksdagen med bred majoritet att det därför var\r\nviktigt att få fram denna lagstiftning.</pre><pre>Nu återkommer regeringen, ett halvår senare, och\r\nföreslår att lagen inte skall träda i kraft därför att\r\nbranschen säger att man håller på med\r\növerläggningar. Egentligen har det inte hänt\r\nnågonting.</pre><pre>Jag är alltså misstänksam, Eva Zetterberg.\r\nRegeringen står inte på konsumenternas sida, utan\r\ndet är producenterna som skall styra. Därför får vi\r\nnaturligtvis uppmärksamt följa den här frågan. Vi\r\nsocialdemokrater -- och jag utgår från att det även\r\ngäller vänsterpartister och andra -- vill inte ha en\r\nmassa lagstiftning som är onödig, men när vi ser att\r\ndet inte händer någonting tycker vi att det är viktigt\r\natt fullfölja den lagstiftning som riksdagen\r\nbeslutade om så sent som i våras, för att ställa upp\r\npå konsumenternas sida.</pre><pre>Därför yrkar jag bifall till reservationen.</pre><pre>Anf. 39 SIW PERSSON (fp):</pre><pre>Herr talman! Jag vill säga till Lennart Nilsson att\r\nminnet är dåligt -- men det kanske är en fördel även\r\ni detta sammanhang. I våras, när vi diskuterade\r\nlagförslaget, var representanter närvarande i\r\nutskottet och redovisade att man hade långt\r\nframskridna förhandlingar just på det här området\r\nmen att man inte kunde ta fram konkreta förslag.\r\nDet var anledningen till att bl.a. folkpartiet\r\nbestämde sig för att gå med på den här\r\npropositionen.</pre><pre>Nu kan man alltså visa att man har kommit ännu\r\nlängre med förhandlingarna, och i januari nästa år\r\nkan man lägga handlingarna på bordet. Det är\r\nanledningen till den uppskjutna lagen. Kom ihåg,\r\nLennart Nilsson, att vi fick information om detta i\r\nvåras!</pre><pre>Anf. 40 LENNART NILSSON (s) replik:</pre><pre>Herr talman! Det är riktigt att branschföreträdarna\r\ngjorde denna redovisning i samband med att vi\r\ndiskuterade lagstiftningen i våras. Men vi har inte\r\nsett något resultat av de förhandlingarna. Vi har här\r\ni riksdagen fattat beslut om att införa lagen från den\r\n1 januari, och det är därför som det är så\r\nanmärkningsvärt att man nu inte vill genomföra\r\nlagen. Med utgångspunkt från den politik som inte\r\nminst de som styr i regeringen, dvs. moderaterna,\r\nvill föra, är det klart att man inte står på\r\nkonsumenternas sida, utan det handlar om\r\nproducentintressena.</pre><pre>Anf. 41 SIW PERSSON (fp) replik:</pre><pre>Herr talman! Jag vill säga till Lennart Nilsson, som\r\njag sade till Eva Zetterberg, att den här lagen ger\r\nbara skydd för flerbostadshus. Kan den frivilliga\r\növerenskommelsen täcka in skollokaler och annat\r\när det ett stort steg i rätt riktning.</pre><pre>Dessutom innebär lagförslaget att man kan\r\nförsäkra bort problemen, och det är en stor risk\r\näven i det. Det blir stora kostnadsökningar, och\r\nrisken finns att oseriösa företag försäkrar sig bort\r\nfrån problematiken. Lagförslaget är ett försök i rätt\r\nriktning, men det har stora brister.</pre><pre>Anf. 42 LENNART NILSON (s) replik:</pre><pre>Herr talman! Med utgångspunkt i Siw Perssons\r\nuttalande att lagförslaget har brister är jag beredd\r\natt diskutera förändringar i det som avhjälper de\r\nbristerna. Förhoppningsvis är vi överens om att\r\nlagen skall skydda konsumenterna.</pre><pre>Anf. 43 EWA ZETTERBERG (v):</pre><pre>Herr talman! Med anledning av Lennart Nilssons\r\nanförande vill jag bara säga att jag hyser samma oro\r\noch misstänksamhet som socialdemokraterna. Jag\r\navvaktar och ser vad som kommer i januari.</pre><pre>Det är märkligt, Siw Persson, att det inte av\r\nbetänkandet från utskottet framgår att översynen\r\nskall ske därför att man vill ha en bredare\r\ntillämpning, så att lagen kan omfatta också sjuka\r\nhus som används som dagislokaler och andra\r\noffentliga lokaler. Det framgår inte alls av\r\nbetänkandet och har heller inte nämnts i den\r\ndiskussion som förts i den här frågan i utskottet. Jag\r\nhar inte propositionen med mig, men jag har inget\r\nminne av att det framgår av den heller.</pre><pre>Är det syftet är det naturligtvis gott, men jag hyser\r\noro för att det inte är det som det är fråga om. Det\r\nhar hittills inte träffats några frivilliga\r\növerenskommelser som har dugt på det här\r\nområdet. Tills vi har sett sådana kräver vi att lagen\r\ngenomförs och att beslutet träder i kraft så snart\r\nsom möjligt.</pre><pre>Anf. 44 SIW PERSSON (fp):</pre><pre>Herr talman! Det är riktigt att det inte har kommit\r\nfram några konkreta förslag ännu. Det kommer\r\nförslag i början av nästa år, och det är anledningen\r\ntill att vi vill skjuta på propositionen -- så enkelt är\r\ndet, Eva Zetterberg.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>8 § Förslag om tilläggsbudget I</pre><pre>Föredrogs</pre><pre>bostadsutskottets betänkande</pre><pre>1991/92:BoU8 Förslag om tilläggsbudget I till\r\nstatsbudgeten för budgetåret 1991/92 (prop.\r\n1991/92:25 delvis).</pre><pre>Anf. 45 BRITTA SUNDIN (s):</pre><pre>Herr talman! Bostadsutskottets betänkande 8, som\r\nvi nu skall ta ställning till, handlar om stöd till icke\r\nstatliga kulturlokaler och stöd till de allmänna\r\nsamlingslokalerna.</pre><pre>Låt mig först säga att jag är glad över att vi har enats\r\nom att öka ramen för de icke statliga\r\nkulturlokalerna med 25 miljoner. Det är alltså fråga\r\nom museer, teatrar och konsertlokaler som inte ägs\r\nav staten. Man kan lämna bidrag både till\r\nombyggnad och till nybyggnad. Det finns ett stort\r\nbehov i landet av dessa insatser. Boverket har en\r\nlång kö. Detta kommer också att främja\r\nbyggsysselsättningen.</pre><pre>Men tyvärr har vi inte blivit eniga på alla punkter i\r\nbetänkandet. I motioner både från oss\r\nsocialdemokrater och från centerpartiet finns det\r\nförslag om ökade anslag till allmänna\r\nsamlingslokaler. Det finns många motiv till det.\r\nDels skulle det främja sysselsättningen på samma\r\nsätt som stödet till de icke statliga kulturlokalerna,\r\ndels finns det ute i landet ett stort behov av\r\nsamlingslokaler.</pre><pre>Vi har i debatten tidigare i dag fått klart för oss att\r\nbyggarbetslösheten har ökat dramatiskt på grund\r\nav regeringens bostadspolitik. Varje tillskott skulle\r\nnaturligtvis förbättra läget. Det är här fråga om\r\nprojekt som inte kräver någon lång tid för\r\nprojektering och planering -- man skulle kunna\r\nsätta i gång direkt.</pre><pre>Att det finns ett stort behov av olika slag av\r\nsamlingslokaler kan jag försäkra. Även här finns\r\ndet en lång kö vid boverkets\r\nsamlingslokaldelegation. Dessutom vet jag av\r\nerfarenhet från mitt arbete i glesbygdsmyndigheten\r\natt man ute i bygderna har många projekt på gång,\r\nframför allt när det gäller att kunna samverka och\r\nsamutnyttja olika lokaler.</pre><pre>I kampanjen Hela Sverige skall leva var ett av de\r\nvanligaste kraven och önskemålen att bygden\r\nskulle behöva en samlingslokal där människor\r\nkunde mötas. Det skulle sedan kunna vara en\r\nmotor i utvecklingen. Det finns också bra exempel\r\npå att sådana satsningar genom samverkan av\r\nmånga olika intressenter har kunnat få en bygd att\r\nleva och att man kunnat bevara service och\r\narbetstillfällen.</pre><pre>Det är av stor betydelse för människor att man har\r\ntillgång till lokaler där man kan mötas. Det skall\r\nvara lokaler som är tillgängliga för alla. De måste\r\nalltså vara tillgängliga även för människor med\r\nrörelsehinder och andra handikapp. Det finns alltså\r\nockså ett stort behov av ombyggnationer.</pre><pre>Att moderaterna varit motståndare till\r\nsamlingslokalstödet vet vi från många års\r\nställningstaganden och debatter. Men att\r\nfolkpartiet och centerpartiet även i den här frågan\r\nlägger sig platt för det moderata kravet är faktiskt\r\nbeklämmande. Framför allt centerpartiet har\r\nåtminstone under den tid som jag har suttit i\r\nriksdagen och haft tillfälle att lyssna till debatterna\r\nvarit den främsta vapendragaren för ett ökat stöd\r\ntill allmänna samlingslokaler. Centerns tal om\r\nsamlingslokalernas stora betydelse för\r\nfolkrörelseverksamheten och dess tal om att\r\nfolkrörelserna är en grundförutsättning för vårt\r\ndemokratiska system i Sverige instämmer vi\r\nsocialdemokrater helt i. Vi har faktiskt upplevt en\r\nvärdegemenskap i den folkrörelseanknytningen.\r\nMen nu ser man sig från centerns sida tydligen\r\ntvingad att göra ytterligare eftergifter för\r\nmoderaterna.</pre><pre>Herr talman! Det gör mig bekymrad för framtiden\r\natt centern så lättvindigt går ifrån sina ståndpunkter\r\ni en del av sina hjärtefrågor. Ett ökat stöd till\r\nallmänna samlingslokaler skulle tillfredsställa både\r\nbehovet av mötesplatser för människor och\r\nmänniskors behov av arbete. Jag yrkar bifall till den\r\nsocialdemokratiska reservationen.</pre><pre>Anf. 46 EVA ZETTERBERG (v):</pre><pre>Herr talman! Britta Sundin har på ett bra sätt\r\nframfört oppositionens uppfattning när det gäller\r\nstödet till kulturlokaler och allmänna\r\nsamlingslokaler. Jag tycker inte att det finns\r\nanledning att upprepa det. Jag vill därför bara tacka\r\nBritta för det och säga att jag för vänsterpartiets\r\nräkning instämmer i hennes synpunkter.</pre><pre>Härmed vill jag yrka bifall till meningsyttringen\r\nfrån vänsterpartiet, som sammanfaller med\r\nreservationen.</pre><pre>Anf. 47 ERLING BAGER (fp):</pre><pre>Herr talman! I detta betänkande behandlas tre\r\nfrågeställningar. Det är först och främst regeringens\r\nförslag i proposition 1991/92:25 om bidrag till ny-\r\noch ombyggnad av icke-statliga kulturlokaler. Här\r\nbehandlas även regeringens förslag om att statens\r\nbostadskreditnämnd skall få utnyttja en rörlig\r\nkredit samt motionsförslag om stöd till allmänna\r\nsamlingslokaler.</pre><pre>Som en av åtgärderna för att främja\r\nsysselsättningen föreslår regeringen att ramen för\r\nbeslut om bidrag för icke-statliga kulturlokaler\r\nunder budgetåret 1991/92 tillfälligt höjs med 25\r\nmilj.kr. till 50 milj.kr. Denna höjning bör användas\r\nför stöd främst inom de län där investeringar i icke-\r\nstatliga kulturlokaler är särskilt angelägna från\r\narbetsmarknadssynpunkt. I förslaget till åtgärder\r\nhar också vägts in att efterfrågan på stöd till icke-\r\nstatliga kulturlokaler för närvarande är större än\r\ntillgången på medel. Bostadsutskottet tillstyrker\r\nockså enhälligt förslaget i sitt betänkande.</pre><pre>Den andra frågan gäller statens\r\nbostadskreditnämnd. Som en följd av att statliga\r\nkreditgarantier införs för ny- och ombyggnad av\r\nbostäder den 1 januari 1992 kommer statens\r\nbostadskreditnämnd att inleda sin verksamhet vid\r\nsamma tidpunkt. Långsiktigt skall verksamheten\r\nfinansieras genom avgifter för utställda\r\nkreditgarantier. Med hänsyn till att nämnden\r\ninledningsvis kommer att belastas av vissa\r\nkostnader av engångskaraktär bör den dock enligt\r\nregeringsförslag ges möjligheter att utjämna sin\r\nlikviditet. Därför föreslås att nämnden får utnyttja\r\nen rörlig kredit i riksgäldskontoret inom en ram om\r\n50 milj.kr. Även detta förslag tillstyrker\r\nbostadsutskottet enhälligt.</pre><pre>Herr talman! Vad gäller stödet till de allmänna\r\nsamlingslokalerna föreslås, som nämnts i debatten,\r\ni tre motioner från socialdemokraterna och centern\r\natt stödet skall utökas från nu gällande ram på 52\r\nmilj.kr. till 102 milj.kr.</pre><pre>I motiveringen för förslaget anförs bl.a. det stora\r\nbehovet av allmänna samlingslokaler och\r\nsamlingslokalsprojektens lämplighet ur\r\nsysselsättningssynpunkt. Ökningen av\r\nsamlingslokalsstödet föreslås i motionerna Bo6 från\r\ncentern samt Fi8 från socialdemokraterna\r\nfinansieras genom överföring av medel från ett\r\nunder finansdepartementets huvudtitel uppfört\r\nnytt anslag till vissa tidigarelagda statliga\r\nbygginvesteringar.</pre><pre>Bostadsutskottet konstaterar att det i rådande\r\nstatsfinansiella läge inte finns utrymme för en\r\nökning av statsutgifterna med ett belopp av den\r\nstorleken och för det ändamål som föreslås i de nu\r\naktuella motionerna. En förutsättning för att stödet\r\ntill de allmänna samlingslokalerna skall kunna ökas\r\när därför att medel kan omdisponeras inom ramen\r\nför en totalt sett oförändrad statsbudget. Förslag\r\nmed denna inriktning förs också fram i två av de nu\r\nbehandlade motionerna. Bostadsutskottet har dock\r\nför sin del inte funnit det möjligt att göra de\r\nomprioriteringar som erfordras för att de i\r\nmotionerna aktualiserade förslagen skall kunna\r\nförverkligas.</pre><pre>Jag yrkar därför med denna hänvisning avslag på\r\nmotionerna Bo5 och Bo6 samt Fi8. Jag undrar om\r\nsocialdemokraterna och vänsterpartiet har andra\r\nmedel att anslå för denna typ av byggen, eftersom\r\nde yrkar bifall till motionerna.</pre><pre>Anf. 48 BRITTA SUNDIN (s) replik:</pre><pre>Herr talman! Politik är att prioritera. Det är\r\nfaktiskt så, Erling Bager, att vi i vårt budgetförslag\r\nhar möjligheter att finansiera dessa 50 milj.kr. på\r\nett mycket bra sätt. Om Erling Bager vill ha tips\r\nfrån mig om vad som kan förändras i regeringens\r\nbudget, så kan jag säga att ett sätt är att något\r\nminska på de skattesänkningar som kommer\r\nkapitalägare, aktieägare och andra välsituerade\r\ngrupper till del. De pengar som detta ger kan i\r\nstället användas till exempelvis\r\nsamlingslokalsbyggen, som är mycket efterfrågade\r\nute i landet. Det kan också öka\r\nsysselsättningsgraden.</pre><pre>Även om jag, när jag har talat om detta, mest har\r\nutgått från förhållandena i landet i stort och från\r\ninte minst glesbygdsperspektiv, eftersom jag har\r\nerfarenheter därifrån, så betyder naturligtvis inte\r\ndet att jag menar att det inte också finns behov av\r\nsamlingslokaler i exempelvis Erling Bagers\r\nGöteborg.</pre><pre>Vi har tidigare varit överens med folkpartiet om\r\nanslag till samlingslokaler. I de flesta fall har\r\ncentern tyckt sig ha haft ytterligare medel till sitt\r\nförfogande. Tyvärr måste jag nu konstatera att det\r\när det moderata synsättet på de allmänna\r\nsamlingslokalerna som har fått ge utslag i\r\nbostadsutskottets förslag till beslut.</pre><pre>Anf. 49 ERLING BAGER (fp) replik:</pre><pre>Herr talman! Låt mig först slå fast att den nya\r\nregeringen har anslagit 900 milj.kr. för att\r\ntidigarelägga statliga bygginvesteringar. I vårt\r\nförslag till beslut i dag för vi också upp 50 milj.kr.\r\ntill icke-statliga kulturlokaler. Det är viktigt för att\r\nur inte minst arbetsmarknadspolitiska aspekter\r\nsnabbt få i gång arbetet.</pre><pre>Jag blir mycket förvånad när Britta Sundin säger att\r\nhon kan tipsa om hur man får nya pengar. Jag\r\nförutsätter att Britta Sundin har läst den\r\nreservation som vi diskuterar här. Där kan man läsa\r\natt socialdemokraterna skall finansiera dessa 50\r\nmilj.kr. för samlingslokaler på följande sätt:\r\nMeningen är att de skall finansieras över\r\nstatsbudgeten genom en minskning av det under\r\nfinansdepartementets huvudtitel uppförda nya\r\nanslaget till vissa tidigarelagda statliga\r\nbygginvesteringar. Ni tillför alltså inga nya pengar\r\nutan vill omdisponera pengar på det anslag som är\r\nuppfört för att tidigarelägga statliga\r\nbygginvesteringar. Jag vet inte om det är Britta\r\nSundins uppfattning att det är vi i utskottet som\r\nbedömer vilka typer av fastigheter som skall tas\r\nbort från den andra ramen som vi har tagit fram för\r\natt få till stånd byggarbeten och tidigareläggande av\r\nangelägna statliga byggen. Man kan ju i en\r\nkammardebatt inte föra två linjer -- en som anges i\r\nreservationen och en annan som omfattar helt\r\nandra typer av förslag.</pre><pre>Anf. 50 EVA ZETTERBERG (v) replik:</pre><pre>Herr talman! Självfallet har vänsterpartiet\r\nfinansierat sina förslag, Erling Bager. Vi går inte\r\nfram med budgetförslag och föreslår\r\nutgiftsökningar för riksdagen utan att samtidigt ha\r\nklart för oss hur de skall finansieras. I den här\r\nfrågan finns olika finansieringsmöjligheter. Dels är\r\ndet nämnda anslag för statliga byggnadsinsatser,\r\nsom Britta Sundin och socialdemokraterna\r\nhänvisar till, dels är det andra sätt på vilka pengar\r\nkan tas fram.</pre><pre>Inom ramen för den skatteomläggning som\r\nfolkpartiet och andra partier har ägnat sig åt finns\r\ndet också pengar för staten att hämta. Det är också\r\nett tips. Det beror på vad man vill satsa på. Men\r\nnaturligtvis har vänsterpartiet en finansieringsplan.</pre><pre>Anf. 51 BRITTA SUNDIN (s) replik:</pre><pre>Herr talman! Naturligtvis är det vår avsikt, Erling\r\nBager, att alltid ha våra förslag finansierade. Det\r\nhar vi också i den här reservationen. Men eftersom\r\nErling Bager i sitt första anförande sade att\r\nutskottet inte var berett att använda sig av de\r\nfinansieringsmöjligheter som vi har föreslagit i vår\r\nreservation, har jag gett honom tips på andra\r\nfinansieringsmöjligheter. I övrigt vill jag säga att\r\nden här frågan faktiskt är så angelägen att det är\r\nsynd att vi inte har lyckats klara av att ge\r\nsamlingslokalsdelegationen de pengar som behövs\r\nför att ytterligare utöka byggandet av\r\nsamlingslokaler i landet.</pre><pre>Anf. 52 ERLING BAGER (fp) replik:</pre><pre>Herr talman! Ibland är det faktiskt ganska svårt att\r\nfinna sätt att finansiera olika förslag. Det är ibland\r\nganska lätt för socialdemokraterna och\r\nvänsterpartiet att hävda att det alltid finns sådana\r\ntyper av förslag.</pre><pre>Eva Zetterberg har i en meningsyttring instämt i\r\nden socialdemokratiska reservationen om att\r\npengar skall omdisponeras från de ramar som\r\nregeringen redan har angivit för att åstadkomma\r\ntidigareläggande av statliga bygginvesteringar. Om\r\nman biträder en sådan reservation, vilka andra\r\ntyper av byggen är det då man skall plocka ut? Är\r\ndet inte rimligt att regeringen och\r\narbetsmarknadsutskottet ägnar sig åt det slaget av\r\nprioriteringar? Det är de som anger\r\nhuvudinriktningen. Vi i bostadsutskottet skall inte\r\nföra fram att det är samlingslokaler i stället för\r\ntingshus och andra slag av hus som är viktiga. Vi\r\nanslår ramarna, men det skall ändå vara möjligt att\r\ngöra en sammanvägd bedömning av\r\narbetsmarknadspolitiken.</pre><pre>Låt mig åter sammanfatta. Den nya regeringen har\r\nsatsat 900 miljoner för att tidigarelägga statliga\r\nbygginvesteringar. Därutöver läggs 50 miljoner\r\nsom skall satsas på icke-statliga kulturlokaler.\r\nArbetsmarknadsutskottet kan t.ex. gå in och göra\r\nprioriteringar. Därutöver har regeringen alltid\r\nmöjlighet att gå in med snabba beslut och via\r\nfullmakt få riksdagens godkännande av angelägna\r\nbeslut som rör sysselsättningen.</pre><pre>Anf. 53 AGNE HANSSON (c):</pre><pre>Herr talman! Det är glädjande att vi har kunnat\r\nöka anslaget till upprustning av de icke-statliga\r\nkulturlokalerna. Erling Bager har försvarat\r\nutskottsskrivningen på ett utmärkt sätt. Det skulle\r\ninte finnas någon anledning för mig att gå upp i den\r\ndebatten, om inte Britta Sundin hade gjort ett\r\nganska kraftigt angrepp på mig och centern. Jag vill\r\nkommentera det något.</pre><pre>Jag vill gärna säga, Britta Sundin, att det här är en\r\neftergift åt de andra regeringspartierna. Det är\r\ningenting att hyckla med. Regeringspolitiken\r\nfungerar så att man får prioritera i de frågor som\r\nman diskuterar. Det här är en sådan fråga där vi\r\ninte har vunnit gehör. Hade vi vunnit gehör för de\r\nuppfattningar som vi har drivit, hade vi ökat stödet\r\ntill samlingslokaler. Så enkelt är det.</pre><pre>Det är vidare angeläget att framhålla att vi nu\r\ndiskuterar en prioritering av anslag. Det här är\r\ningen sysselsättningsfråga. Om man hade\r\nprioriterat samlingslokalerna så hade\r\nsysselsättningsåtgärderna fallit ut. Nu prioriteras\r\nicke-statliga kulturlokaler för 50 miljoner och då\r\nfaller sysselsättningen ut där.</pre><pre>Som gammal samlingslokalsvän och\r\nfolkrörelsemänniska beklagar jag också att man\r\ninte fick den här effekten när det gäller\r\nsamlingslokaler. Men det är inte märkligare än att\r\ndet inte gick att göra sådana omdisponeringar,\r\neftersom det har funnits objekt som har svarat mot\r\nde summor som finns. Det är inte heller svårare än\r\ndet som har hänt tidigare i detta utskott och i denna\r\nriksdag när socialdemokraterna har avslagit\r\nmotioner, bl.a. från mig och andra, om angelägna\r\nsatsningar på samlingslokaler med motiveringen att\r\ndet inte finns utrymme i budgeten. Det är precis så\r\ndet är nu.</pre><pre>Jag vill också erinra om att precis motsvarande\r\nmotionskrav fanns i våras att behandla i utskottet.\r\nDen socialdemokratiska majoriteten avslog\r\nmotionskravet vid det tillfället. Det föranledde inte\r\nmig att på något sätt anklaga socialdemokraterna\r\nför att de svek samlingslokalerna eller\r\nfolkrörelsearbetet. Jag hade full förståelse för att\r\ndessa resurser inte kan tas fram vid alla tillfällen.\r\nDet här innebär inte heller att vi från centern sviker\r\nfolkrörelsearbetet eller samlingslokalerna när vi\r\ninte har lyckats få gehör för dessa förslag vid detta\r\ntillfälle.</pre><pre>Vi kommer fortsättningsvis att arbeta för att slå\r\nvakt om folkrörelsernas roll i samhället och den\r\nviktiga uppgift som de har, vilket jag gärna vill\r\nunderstryka. Britta Sundin anklagar oss för svek.\r\nDet vore bättre om vi i stället kunde ge oss in på en\r\ndebatt tillsammans om hur vi gemensamt i\r\nframtiden skall kunna slå vakt om\r\nsamlingslokalerna och folkrörelsearbetet. Jag tror\r\natt den debatten är betydligt mera fruktsam för\r\nfolkrörelserna i framtiden än en debatt där man\r\nanklagar varandra för svek för att man vid ett eller\r\nannat tillfälle inte har kunnat klara av att ge vissa\r\nanslag eftersom ekonomin ser ut på det ena eller\r\nandra sättet.</pre><pre>Anf. 54 BRITTA SUNDIN (s):</pre><pre>Herr talman! När centern och socialdemokraterna\r\ntidigare har varit överens om en fråga har vi kunnat\r\ndriva igenom den i riksdagen. Skillnaden i dag är att\r\näven om centern och socialdemokraterna är\r\növerens så är det moderaterna som styr, och det får\r\ncentern finna sig i.</pre><pre>I sitt inlägg talar Agne Hansson sig varm för\r\nbehovet av samlingslokaler. Min oro är ändock\r\nberättigad över att det även fortsättningsvis\r\nkommer att vara moderaternas politik som styr i\r\nriksdagen. Jag undrar om det verkligen var detta\r\nsom svenska folket avsåg i sitt val i september.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre></pre><pre>9 § Produktansvar</pre><pre>Föredrogs</pre><pre>lagutskottets betänkande</pre><pre>1991/92:LU14 Produktansvar (prop. 1990/91:197).</pre><pre>Anf. 55 INGER HESTVIK (s):</pre><pre>Herr talman! Det betänkande som vi nu behandlar\r\ni kammaren baserar sig på den socialdemokratiska\r\nregeringens proposition 1990/91:197 om\r\nproduktskadelag, några motioner som väcktes med\r\nanledning av propositionen samt några fristående\r\nmotioner.</pre><pre>Syftet med lagstiftningsförslaget i propositionen var\r\natt reglera skadeståndsansvaret när det uppstår\r\npersonskador eller skador på egendom som tillhör\r\nkonsumenterna på grund av att produkterna inte\r\nhar varit så tillförlitliga som man som konsument\r\nhar rätt att kräva.</pre><pre>På de flesta punkter i lagförslaget är utskottet enigt.\r\nExempelvis anser vi liksom i propositionen att\r\nskadeståndsansvaret för produktskador skall\r\nomfatta skador som orsakas av lösa saker. Likaså\r\nanser vi att den som tillverkat eller importerat en\r\nskadegörande produkt i första hand skall vara\r\nskadeståndsskyldig. Men också den som har sitt\r\nvarumärke eller namn på produkten skall vara\r\nstrikt ansvarig tillsammans med t.ex. importören\r\neller tillverkaren.</pre><pre>På en punkt anser ett enigt utskott att\r\npropositionen borde haft en annan lydelse. Det\r\ngäller förslaget att det strikta produktansvaret skall\r\nbegränsas till skador som orsakas av sådana\r\nprodukter som tillverkas eller tillhandahålls inom\r\nramen för näringsverksamhet. Vi anser att\r\nregeringen bör överväga om motsvarande regler\r\nbör gälla även produkter som har tillverkats eller\r\nimporterats i en offentlig verksamhet. Likaså anser\r\nvi att ikraftträdandet bör uppskjutas till den 1\r\njanuari 1993.</pre><pre>På några punkter intar vi socialdemokrater en\r\nannan ståndpunkt än utskottsmajoriteten.</pre><pre>Den första punkten gäller utvecklingsskadorna,\r\nsom enligt betänkandet bör undantas från\r\nproduktansvar. För den som lidit skada är det\r\nganska ointressant om skadan har orsakats av en\r\nprodukt som har betraktats som helt säker vid\r\ntillverkningstillfället eller inte. Har man fått en\r\npersonskada eller skada på sin egendom vill man ha\r\nett skadestånd. Vi tror inte heller att industrin\r\nkommer att drabbas ekonomiskt av en sådan\r\nordning, eftersom det är tillverkarens skydlighet att\r\nbevisa att det är en utvecklingsskada och att\r\nskadeståndsskyldighet inte föreligger. Den\r\nbevisföringen kan lätt bli lika dyr som\r\nskadeståndet. För konsumenten skulle det\r\ninnebära ett försämrat skydd och i alla fall en\r\nförsening av ersättningen.</pre><pre>Vi delar åsikterna i den socialdemokratiska\r\npropositionen, som anser att utvecklingsskadorna\r\nskall omfattas av produktansvarslagen. Vi\r\nsocialdemokrater har därför reserverat oss mot\r\nmajoritetsskrivningen. Jag yrkar bifall till\r\nreservation nr 1.</pre><pre>Den andra punkten där vi socialdemokrater har\r\nreserverat oss gäller förslaget till jämkning vid\r\nskadestånd. Vi anser liksom propositionen att\r\nskadeståndslagens regler skall gälla även vid\r\nproduktskador. Det innebär att jämkning vid en\r\npersonskada endast får ske om den skadelidande\r\nsjälv uppsåtligen eller genom grov vårdslöshet har\r\nmedverkat till skadan. Den borgerliga majoriteten\r\ni utskottet vill frångå skadeståndslagens regler och\r\njämställa personskador med sakskador. Det blir en\r\nkraftig försämring av konsumentskyddet, och det\r\nkan vi inte acceptera.</pre><pre>Än värre anser vi det förslag som kommer från\r\nfolkpartiet liberalerna vara, som innebär att\r\nskadeståndslagens regler skall ändras så att de blir\r\nEG-anpassade, dvs. försämrade för konsumenten.\r\nI synnerhet är det uppseendeväckande med tanke\r\npå att EG inte begär att ett land som har en för\r\nkonsumenten bättre skadeståndslagstiftning än EG\r\nvid en harmonisering försämrar sitt lands\r\nlagstiftning.</pre><pre>Jag yrkar med det anförda bifall till reservation nr\r\n2.</pre><pre>I ett särskilt yttrande till betänkandet tar vi upp\r\nfrågan om namnet på den lag vi behandlar. I\r\npropositionen föreslogs att den skulle heta\r\nproduktskadelag, eftersom den handlade om\r\nskadestånd vid produktskador. Precis som vi har en\r\ntrafikskadelag och en miljöskadelag borde\r\nproduktskadelag vara ett namn som folk i gemen\r\nförstår innebörden av. Utskottsmajoriteten delar\r\ninte den åsikten, men vi tycker inte frågan är av\r\nsådan vikt att vi bör reservera oss mot namnet.\r\nHuvudsaken är att vi nu får en lag som klargör\r\nansvarsområdet och skadeståndsskyldigheten vid\r\nproduktskador.</pre><pre>Herr talman! Jag yrkar bifall till de två\r\nsocialdemokratiska reservationerna och i övrigt till\r\nutskottets hemställan.</pre><pre>Anf. 56 BENGT HARDING OLSON (fp):</pre><pre>Herr talman! I ett rättssamhälle är orätten bannlyst\r\nmen för den skull inte utplånad. Det är oundvikligt\r\natt vissa människor drabbas, blir offer i en eller\r\nannan form. Vi har alldeles för många offer i vårt\r\nsamhälle: brottsoffer, människor som har blivit\r\nutsatta för kriminella övergrepp, myndighetsoffer,\r\nsådana personer som har skadats vid felaktig\r\nmyndighetsutövning samt medieoffer, som blivit\r\nkränkta genom mediala angrepp.</pre><pre>Ett minimikrav är att de drabbade får en skälig\r\nersättning för sin skada. Det är här\r\nskadeståndsrätten kommer in. Skadeståndsrätten\r\nblir alltmer uppmärksammad. Successiva\r\nförbättringar pågår för brottsoffer -- det är allmänt\r\nbekant. I fråga om myndighetsoffer räcker det med\r\natt hänvisa till det bekanta fallet Halvar Alvgard,\r\nbilhandlaren i Vimmerby. I det fallet pågår nu en\r\nutredningen för att något som skulle kunna kallas\r\nlex Alvgard skall skapas. Efter detta är det nu dags\r\nför företagen att ta ett utvidgat ansvar.</pre><pre>Herr talman! Den nya ansvarslagstiftningen, som vi\r\nnu debatterar och behandlar, handlar om\r\nproduktansvar. Lagen omdöptes, som Inger\r\nHestvik har sagt, från produktskadelagen till\r\nproduktansvarslagen. Jag delar Inger Hestviks\r\nuppfattning att detta kanske inte är den största\r\nfrågan som vi här skall debattera, och jag tänker\r\nockså avstå.</pre><pre>Den nya produktansvarslagen skärper avsevärt\r\nföretagens ansvar när det gäller skador som defekta\r\nprodukter har orsakat på person eller på\r\nkonsumentegendom. Huvudregeln är att\r\nskadelidande har rätt till ersättning för åsamkade\r\nskador. Skyldigheten åvilar då främst tillverkaren,\r\näven om denne -- det är mycket angeläget att\r\nunderstryka -- inte varit det minsta oaktsam. Detta\r\när vad juristerna med sitt språk kallar för strikt\r\nansvar. Det är en regel som är synnerligen sträng\r\nmot företagarna, och den är till stor fördel för de\r\ndrabbade.</pre><pre>Huvudregeln har två begränsningsregler. Den ena\r\nbegränsningsregeln gäller utvecklingsskador. Med\r\ndetta avses skador som beror på säkerhetsbrister.\r\nDetta begrepp har preciserats så, att det är fråga\r\nom brister som inte ens främsta vetenskapliga\r\nexpertis kunde förutse vid tiden då produkten\r\nsattes i omlopp. Om dessa brister senare -- kanske\r\nflera år senare -- blir kända, visar sig vara farliga\r\noch även orsakar skada undgår företagaren\r\nskadeståndsansvar men -- och det är också viktigt\r\natt tillägga -- endast om han kan bevisa att det är\r\nfråga om en sådan skada. Detta är en tung\r\nbevisbörda för företagaren, det är ett restriktivt\r\nutformat undantag, och det utgör ingen nämnvärd\r\nförsvagning av konsumentskyddet.</pre><pre>Den andra begränsningsregeln gäller medvållande.\r\nOm den skadade har varit medvållande är det\r\nrimligt att jämkning sker, men detta bör inte gälla i\r\nalla fall. I nu gällande svensk rätt kan jämkning ske\r\nendast om den skadelidande varit grovt vårdslös. I\r\nmånga europeiska länder jämkar man även vid\r\nvårdslöshet som inte har varit grov. I gällande EG-\r\ndirektiv föreskrivs den europeiska modellen. Det\r\nkrävs här en utomordentligt grannlaga avvägning\r\nmellan motstående intressen.</pre><pre>Vi i majoriteten i lagutskottet har funnit att det\r\nbehövs förnyade överväganden av den nya\r\nregeringen; jag erinrar om att den proposition vi nu\r\nbehandlar är framlagd av den gamla och sedermera\r\navgångna regeringen. Vi är beredda att återkomma\r\nmed förslag. Det blir en EG-harmoniserad\r\njämkningsregel vid medvållande om inte starka\r\nskäl talar däremot. Den nya regeln kommer i tid att\r\nkunna tillämpas samtidigt med resten av lagen,\r\nnämligen från den 1 januari 1993.</pre><pre>En annan punkt som är angelägen att framhålla är\r\natt det finns en viktig kompletteringsregel i denna\r\nlagstiftning. Den ger skydd även för skador som\r\norsakats av s.k. anonyma produkter, dvs. då det\r\ninte framgår av produkten vem som är tillverkare.\r\nI sådana fall blir den som tillhandahållit produkten\r\nansvarig. Ytterst blir det då fråga om säljaren i sista\r\ndistributionsledet. Härigenom -- och det är\r\nangeläget att framhålla -- garanteras den\r\nskadelidande en ersättning även i dessa fall, och det\r\nblir omöjligt för företagen att kringgå denna\r\nlagstiftning.</pre><pre>Vi bör också vara angelägna om att skapa en\r\nnödvändig likformighet. Jag skall endast kort\r\nberöra en punkt som är angelägen i detta\r\nsammanhang. Det måste skapas en sådan\r\nlikformighet och rättvisa när det gäller ansvar för\r\nimportörer. Som läget är nu riskerar Sverige och\r\növriga EFTA-länder att diskrimineras. Jag skall\r\ninte här i kammaren gå in i detalj på detta utan bara\r\nkonstatera att detta diskrimineringsproblem enligt\r\nuppgift skall lösas genom det EES-avtal som nu mer\r\nän någonsin hänger i luften. Jag nöjer mig därför\r\nmed att konstatera att frågan även ur denna\r\nsynpunkt noggrant måste följas.</pre><pre>Sammanfattningsvis kan jag konstatera att\r\nproduktansvarslagen är ett viktigt steg i rätt\r\nriktning inom skadeståndsrätten. Resultatet har\r\nblivit ett balanserat rättsläge, där företagarnas\r\nansvar har avvägts på ett korrekt sätt mot de\r\nskadelidandes skydd mot skador genom s.k.\r\nsäkerhetsbrister. Men vi kan för den skull inte slå\r\noss till ro med detta. Det finns ett klart och uttalat\r\nbehov av fortsatt reformering. Inom EG pågår\r\narbetet med att förbättra\r\nproduktsäkerhetslagstiftningen men även med att\r\nutsträcka företagsansvaret till deffekta tjänster.\r\nDessutom övervägs inrättande av ett centralt\r\nskaderegister.</pre><pre>Svens rätt harmoniseras nu i produktansvarsdelen\r\ntill den bättre EG-rätten. Men vi måste fortsätta\r\narbetet inom EES och inom EG för att ytterligare\r\nförbättra vår skadeståndsrätt.</pre><pre>Herr talman! Jag yrkar bifall till lagutskottets\r\nhemställan i dess betänkande nr 14.</pre><pre>Anf. 57 BARBRO WESTERHOLM (fp):</pre><pre>Herr talman! Lagen om produktansvar är\r\nvälkommen. Den innebär ett förstärkt\r\nkonsumentskydd. Det finns dock ett område, där\r\nkonsumenten riskerar att nu få en sämre\r\nbehandling än tidigare, nämligen\r\nläkemedelsområdet. Det har man insett i Finland,\r\ndär man har undantagit läkemedlen från en\r\nmotsvarande lag. I parlamentet i England pågår\r\njust nu en diskussion om hur man skall kunna få en\r\nbättre tingens ordning för patienterna än med en\r\nlag av den typ som vi i dag skall fatta beslut om.</pre><pre>I min motion har jag uttalat förståelse för att man\r\nvill följa EG-direktivet. Men man skall komma ihåg\r\natt detta växte fram i ett område, där man inte har\r\nvår läkemedelsskadeförsäkring. Inom EG får man\r\nmed en sådan här lagstiftning ett bättre skydd än\r\nvad man har haft tidigare, medan vi har en annan\r\nsituation.</pre><pre>Jag vill erinra om att vår\r\nläkemedelsskadeförsäkring växte fram i en tid, då\r\nvi i Sverige började se samma utveckling som i\r\nUSA, nämligen långdragna, kostsamma\r\nskadeståndsprocesser rörande uppkomna\r\nläkemedelsbiverkningar, processer som genom den\r\ntid som de tog också var mycket påfrestande för\r\npatienterna.</pre><pre>I den tidsandan blev läkemedelsskadeförsäkringen\r\nverklighet i Sverige den 1 juli 1978. Den var\r\nvälkommen. Genom den kunde patienterna efter\r\nen snabb bedömning av sitt fall få snabb ersättning,\r\nom läkemedelsbiverkningen bedömdes\r\nersättningsbar. Alla läkemedelsbiverkningar\r\nersätts nämligen inte. Vi vet på förhand att en del\r\npatienter kommer att drabbas av komplikationer\r\nunder läkemedelsbehandlingen. Det som vi har\r\nsvårt att förutsäga är vilka patienter som råkar ut\r\nför detta. Men det är en risk som man får ta,\r\neftersom konsekvenserna av att inte behandla ett\r\nsjukdomstillstånd kan vara allvarligare än risken\r\nför läkemedelsbiverkningar.</pre><pre>Inom WHO har professor Graham Dukes gjort en\r\nbedömning av olika ersättningssystem för\r\nläkemedelsbiverkningar. Han kom till den\r\nslutsatsen att försäkringssystemet är att föredra\r\nframför den typ av lagstiftning som riksdagen nu\r\nskall fatta beslut om. Professor Dukes konstaterade\r\nockså att det är en väsentlig skillnad mellan\r\nelkontakter, rakapparater och gräsklippare å ena\r\nsidan och läkemedel å andra sidan.</pre><pre>I Sverige registreras läkemedel av\r\nläkemedelsverket, som i sin bedömning väger\r\nnyttan av läkemedel mot riskerna. Verket tar även\r\nställning till i vilken omfattning ett läkemedel kan\r\nha åsyftad effekt. Det finns ju rader av läkemedel\r\nsom inte har effekt på alla människor, beroende på\r\natt vi människor är olika i vårt sätt att ta upp, bryta\r\nner och utsöndra läkemedel.</pre><pre>När nu denna lag antas av riksdagen, som går emot\r\nremissinstanserna och avslår min motion, tycker\r\njag att det är viktigt att man vid tillämpningen av\r\nlagen tar hänsyn till det som står i propositionen på\r\ns. 102--109 om alla de begränsningar i\r\ntillämpningen av lagen som lagstiftaren förutser.\r\nDet måste gå ut en tydlig information till berörda\r\nparter, inte minst till den läkemedelskonsumerade\r\nallmänheten så att den inte invaggas i tron att allt är\r\nersättningsbart.</pre><pre>Min förhoppning är att\r\nläkemedelsskadeförsäkringen kommer att bestå\r\noch att produktansvarslagen inte behöver tas i bruk\r\npå detta område när olyckor inträffar -- för det gör\r\nde, hur säker läkemedelskontroll vi än har i detta\r\nland.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>10 § Samhällets åtgärder mot allvarliga\r\nolyckor</pre><pre>Föredrogs</pre><pre>försvarsutskottets betänkande</pre><pre>1991/92:FöU5 Samhällets åtgärder mot allvarliga\r\nolyckor (prop. 1991/92:41).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades under 16 §.)</pre><pre>11 § Tilläggsbudget I</pre><pre>Föredrogs</pre><pre>försvarsutskottets betänkande</pre><pre>1991/92:FöU6 Tilläggsbudget I till statsbudgeten\r\nför budgetåret 1991/92 (prop. 1991/92:25 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 16 §.)</pre><pre>12 § Vissa socialförsäkringsfrågor</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU5 Vissa socialförsäkringsfrågor (prop.\r\n1991/92:40 och 1991/92:72).</pre><pre>Anf. 58 LARS-OVE HAGBERG (v):</pre><pre>Herr talman! Jag gästspelar i detta ärende från\r\nsocialförsäkringsutskottet. Det är 15 år sedan sist.\r\nJag börjar med att yrka bifall till Berith Erikssons\r\nmeningsyttring samt till reservationerna 2 och 3, så\r\natt detta klart framgår.</pre><pre>Detta ärende, som grundar sig på två propositioner,\r\ninnebär en fortsatt klappjakt på sjuka och skadade.\r\nJag kan inte underlåta att erinra om att den gamla\r\nregeringen redan föregående höst började tala om\r\natt de sjuka inte skulle vara värda vad de borde vara\r\nvärda. Nu fortsätter det. De nuvarande\r\nregeringspartierna, antingen var för sig eller\r\ntillsammans, har lovat att denna del av\r\ntransfereringarna i den svenska ekonomin\r\nverkligen skall klämmas åt. Det finns i detta\r\nsammanhang skadade och sjuka människor som på\r\nsikt kommer att klämmas åt.</pre><pre>Arbetsskadeförsäkringen är trots att den kanske\r\nhar blivit för krånglig -- man kan tänka sig att se\r\növer den, rationalisera den eller göra en rad andra\r\nåtgärder -- ändå ett mått på tillståndet inom\r\narbetslivet. Om den helt skulle tas bort, hade vi\r\ningen mätare på tillståndet inom arbetslivet --\r\nåtminstone ingen riktigt bra.</pre><pre>Man vill nu förlänga samordningstiden i\r\narbetsskadeförsäkringen från 90 till 180 dagar. Det\r\ninnebär naturligtvis en försämring i ekonomiskt\r\nhänseende för den som är skadad. Samtidigt säger\r\nman: Aha, att du får en hög ersättning förhindrar\r\nrehabilitering. Detta påstår man utan något bevis.\r\nDet är en tro att det är så här och att straff är den\r\nenda möjliga vägen. Metoden med piska och morot\r\nhar blivit väldigt tydlig i svensk politik. Piska för\r\nsjuka och skadade men morot för de välbeställda.\r\nJag måste säga att det finns en fördel med den\r\npolitik som i dag förs av regeringen --\r\nklassintressena, klassklyftorna och det som\r\ngenererar därifrån, syns mycket tydligt i politiken.\r\nDet är inga tvivel, och man behöver inte gå över\r\nnågon socialdemokratisk tanke om\r\nmedbestämmande och annat för att leta sig fram till\r\natt det är detta som det handlar om. Det är piska på\r\nden skadade, att den till varje pris skall\r\nrehabiliteras. Och något ansvar i den miljö som\r\ndenna person har skadats finns knappast. Där finns\r\nbara moroten. Men moroten leder bara till att\r\nföretagen kan öka sin lönsamhet. Det är där som\r\njag tror att den grundläggande skillnaden finns.\r\nOch jag hoppas att det finns en bred opposition\r\ninom socialdemokratin som också ser det på detta\r\nsätt.</pre><pre>Jag ser också att vi har samma utgångspunkter som\r\nsocialdemokraterna när det gäller den framtida\r\nutredningen om arbetsskadeförsäkringen, att\r\nprincipen om att man skall ha full ersättning vid\r\nskada skall råda. Såvitt jag förstår av direktiven till\r\nden översyn som skall ske handlar det om att man\r\nskall dra ned kostnaderna och spara på de skadade.</pre><pre>Vänsterpartiet har gått emot införandet av en\r\nsjuklöneperiod. Vi anser att det är ett felaktigt\r\nsystem. Det kan naturligtvis under vissa\r\nförutsättningar vara effektivt. Men nu gäller det\r\nalltså en ytterligare sänkning av\r\nsjukförsäkringsavgifterna, och det säger vi nej till.\r\nVi ser nu att det är jättestora problem med detta,\r\noch inte minst småföretagen klagar. Vi säger alltså\r\nnej till en sänkning av sjukförsäkringsavgiften. Om\r\nvi inte får gehör för detta, anser vi att\r\ngenomförandet av detta skjuts fram till den 1 juli.</pre><pre>Om man vore det minsta mån om dem som drabbas\r\nav detta, småföretagen, skulle man naturligtvis\r\nnappa på denna krok. Om man lägger om systemet\r\npå detta sätt är det kanske inte småföretagen i sig\r\nsom drabbas, utan det är de sjuka som till syvende\r\noch sist drabbas av systemet. Hela denna\r\nomläggning, med de avviserade karensdagarna,\r\ningår i samma system i klappjakten på att göra det\r\nsämre för de sjuka för att spara någonstans i\r\nsystemet, medan man gynnar sparande i\r\npensionsförsäkringar och annat. Men man vill inte\r\ngynna dem som är sjuka eller de skadade. Det är en\r\nmycket tydlig klasspolitik som kommer fram. Jag\r\nvälkomnar inte politiken men däremot tydligheten\r\ni politiken.</pre><pre>Vi har också tagit upp frågan om grundpensionen i\r\nen av våra motioner. Det är en oerhört viktig fråga\r\nför de sämst ställda pensionärerna. Regeringen har\r\nsagt att den skall se över denna fråga. Regeringen\r\nhar också tillsatt en grupp. Och biträdande\r\nsocialministern skall se över om det är ekonomiskt\r\nmöjligt, och om de sämst ställda pensionärerna har\r\ndet dåligt ställt. Jag har en bestämd känsla av att\r\nman kan ödsla hur mycket sympati som helst på de\r\nsämst ställda pensionärerna. Men resultatet\r\nkommer att bli 90-talets svek. Detta säger jag på\r\nhösten 1991, men jag är ganska övertygad om att\r\nnär de partier som gör detta skall ha stöd av dem\r\nsom tidigare inte har så att säga lagt sig ut för detta,\r\nkommer det att bli de som har\r\npensionsförsäkringar, de välavlönade, m.fl. som\r\nkommer att gå före de sämst ställda. Det är därför\r\nsom vi i vår meningsyttring framför vad vi anser att\r\nriksdagen bör göra i detta sammanhang.</pre><pre>Med det anförda yrkar jag bifall till vänsterpartiets\r\nmeningsyttring, vilket även innebär bifall till\r\nreservationerna 2 och 3.</pre><pre></pre><pre>Anf. 59 MARGIT GENNSER (m):</pre><pre>Herr talman! Debattordningen har blivit litet\r\nkonstig beroende på kommunikationsproblem.\r\nHissarna här i huset fungerar tydligen inte\r\nordentligt. Men vi skall väl klara av det också.</pre><pre>Riksdagen fattade beslut i våras om två\r\nomvälvande förändringar inom\r\nsocialförsäkringslagstiftningen, nämligen\r\ninförandet av en sjuklöneperiod samt en ny\r\nrehabiliteringslag.</pre><pre>Verkligheten hade pressat fram dessa förändringar.\r\nSjukfrånvaron hade accelererat under 80-talet, och\r\nantalet människor som bedömdes vara\r\narbetsskadade ökade på ett sätt som både ur\r\nekonomisk och mänsklig synpunkt -- och jag vill\r\nunderstryka mänsklig synpunkt -- var helt\r\noacceptabelt.</pre><pre>Den här utvecklingen hängde i hög grad samman\r\nmed ändringar i lagstiftningen som genomfördes\r\nunder 70- och 80-talen. En lägre sjukersättning\r\nunder de första sjukdagarna under det senaste\r\nhalvåret har lett till en kraftig sänkning av\r\nsjuktalen. Sjuklönen och\r\nrehabiliteringslagstiftningen kommer säkerligen\r\nockså att förbättra förhållandena.</pre><pre>När så här stora förändringar genomförs skapas lätt\r\nregler som inte är helt till fyllest, vilket också\r\nframgår av utskottsbetänkandet 1991/92:SfU:5. Ett\r\nsådant exempel är att reglerna för sjuklön och\r\nsjukersättning vid utlandsvistelse är olika. Så kan\r\ndet givetvis inte vara. Utskottet uttalar sig därför i\r\nenhällighet för en ändring på grundval av en motion\r\nfrån moderaterna, folkpartiet, centern och kds.</pre><pre>Införandet av sjuklön ledde till en sänkning av\r\narbetsgivaravgifterna från 10,10 % till 8,20 %.\r\nSamtidigt utsades att förändringen skulle vara\r\nkostnadsneutral. I proposition 1991/92:72 föreslås\r\nen ytterligare sänkning till 7,8 %. Att göra den här\r\ntypen av framtida beräkningar är svårt. Viktigt i\r\ndetta sammanhang är därför att man följer\r\nkostnadsutvecklingen mycket noggrant, så att\r\neventuella sänkningar kan göras längre fram. Och\r\nutskottet förutsätter att regeringen verkligen följer\r\nkostnadsutvecklingen.</pre><pre>Småföretagen drabbas hårt om deras personal av\r\nnågon anledning under ett år drabbas av mycket\r\nsjukdom. Vi kan tänka oss hur en influensaepidemi\r\nkan slå. Av denna anledning infördes ett\r\nåterförsäkringsskydd för småföretagare\r\nmotsvarande 60 basbelopp eller 10 anställda.\r\nRedan i våras ansåg de borgerliga att detta skydd\r\nvar för knappt, och vi krävde att det höjdes till 90\r\nbasbelopp och 15 arbetstagare. Så har också skett.\r\nI detta stycke opponerar sig socialdemokraterna i\r\nreservation 1. Att småföretagarnas förhållanden\r\naldrig tycks ha varit riktigt kända av\r\nsocialdemokraterna visar faktiskt utvecklingen\r\nunder de senaste decennierna.</pre><pre>Mycket av den ekonomiska kris som vi upplever i\r\ndag -- vi kunde t.ex. läsa i tidningarna i morse att\r\nBNP har minskat med 2,2 % under de tre första\r\nkvartalen i år -- hänger samman med att vi inte har\r\nförstått att man måste ha ett bra\r\nsmåföretagarklimat i ett land för att få bra tillväxt.\r\nKritiken i reservation 1 får stå för sig själv. Att\r\nvärna om småföretagen i dagens läge är\r\nnödvändigt. Och det är för övrigt mycket\r\nförvånande att den förra regeringen under\r\nsommaren inte alls satte i gång att förbereda\r\nåterförsäkringssystemet under den tid som den satt\r\nkvar i regeringsställning. Nu har det blivit stora\r\nförseningar beroende på detta, vilket går ut över\r\nsmåföretagarna. Jag hoppas att de nås av\r\ninformationen att de bara skall anmäla sig till\r\nförsäkringskassorna eller eventuellt till privata\r\nförsäkringsbolag, om de väljer detta, för att klara\r\nav sin försäkring före årskiftet. Jag yrkar avslag på\r\nreservation 1.</pre><pre>Vänsterpartiet avvisar i princip införandet av en\r\nsjuklöneperiod, vilket klart framgår av deras\r\nmeningsyttring. Det är gamla och kända\r\nställningstaganden.</pre><pre>Det var intressant att höra Lars-Ove Hagbergs\r\nresonemang. Jag är alltid förvånad över att man\r\nutgår från att andra människor har felaktiga motiv,\r\nfula motiv, för de åtgärder som de vidtar. Vi kan\r\nnaturligtvis bedöma verkligheten på olika sätt. Det\r\när en sak. Men jag utgår alltid ifrån att människors\r\nmotiv är väl avvägda, att de vill det bästa.</pre><pre>Jag tror faktiskt inte att det från vår sida handlar\r\nom en önskan att piska arbetare. Jag måste också\r\nsäga att talet om klasskampen är en förlegad\r\ntankegång. Jag beklagar att det inte går att få en\r\nmera saklig diskussion på den punkten. Jag yrkar\r\nsåledes avslag på vänsterpartiets meningsyttring.</pre><pre>En annan sak som har tagits upp är\r\ngrundpensionen. Jag vill påpeka, Lars-Ove\r\nHagberg, att vi i utredningen försöker göra allt som\r\ngår för att det skall bli bra förhållanden för de sämst\r\nställda pensionärerna. I riksdagen brukar vi\r\nfaktiskt avvakta pågående utredningar innan vi\r\nbörjar framföra kritik och tala om att det väl aldrig\r\nblir några åtgärder. Det är alltså nödvändigt att\r\nvänta tills vi har presenterat vår utredning och tills\r\nregeringen har kommit med sin proposition.</pre><pre>Utskottet har varit enigt i fråga om en förbättrad\r\nhantering av frågan om hur en ny sjukperiod skall\r\nräknas. Reglerna i detta sammanhang är så att säga\r\ntrubbiga -- ja, kanske så trubbiga att de verkar\r\nrehabiliteringshämmande.</pre><pre>Gullan Lindblad och några andra motionerade i\r\nvåras om ändringar i det avseendet, och nu\r\nåterkommer socialdemokraterna med förslag som\r\növerensstämmer med tidigare krav från\r\nmoderaterna. Det är väldigt bra att vi är så eniga.\r\nHela utskottet bör således äras när nu utskottet\r\nkräver att regeringen skall återkomma med förslag\r\nsom syftar till en bättre hantering härvidlag.</pre><pre>Arbetsskadeförsäkringen har varit ett växande\r\nproblem under de senaste tio åren.\r\nRiksförsäkringsverkets chef har i olika\r\nsammanhang konstaterat att varje sjukdom numera\r\ni princip kan klassas som arbetsskada. Därför\r\nföreslår regeringen i sin proposition 1991/92:40 en\r\nförlängd samordningstid. Samordningstiden\r\nföreslås alltså bli förlängd från 90--180 dagar. Det\r\när ett bra förslag. Förslaget innebär att vissa\r\nrehabiliteringshinder undanröjs.\r\nFörsäkringskassorna får större möjligheter att klara\r\nav sina problem, och de som verkligen behöver\r\nrehablitering får sådan.</pre><pre>Socialdemokraterna har reserverat sig mot detta\r\nförslag. Men även här tror jag att en omprövning\r\nkommer att ske. Verkligheten talar nämligen sitt\r\ntydliga språk. Jag måste säga att jag tycker att det\r\när synd att denna konservatism -- i ordets verkliga\r\nbemärkelse -- har gjort att det inte har varit möjligt\r\natt långt tidigare genomföra en förändring av\r\nsamordningstiden. Om så hade skett skulle långt\r\nfler människor, tror jag, ha kunnat komma i arbete\r\noch långt färre människor ha passiviserats i väntan\r\npå att deras arbetsskadekrav behandlas. Där har vi\r\nfaktiskt riksförsäkringsverkets stöd. Dessutom har\r\nriksdagens revisorer uttalat sig på liknande sätt.</pre><pre>I reservation 3 motsätter sig socialdemokraterna\r\nvissa ändringar av direktiven i fråga om utredningar\r\nav arbetsskadeförsäkringen. Detta framförs i\r\nmotion 1991/92:Sf3. Vad som behövs är en\r\ngenomgripande översyn av hela\r\narbetsskadeförsäkringen. På den punkten tror jag\r\natt vi är ense. En sådan översyn är alltså nödvändig.\r\nLåt därför utredningen arbeta i lugn och ro utifrån\r\nde direktiv som den har fått!</pre><pre>Jag yrkar avslag på reservationerna 2 och 3 samt\r\nbifall till hemställan i socialförsäkringsutskottets\r\nbetänkande 1991/92:SfU5 i dess helhet.</pre><pre>Anf. 60 LARS-OVE HAGBERG (v) replik:</pre><pre>Herr talman! Först och främst vill jag kommentera\r\ndetta med småföretagen. Inom åtminstone en del\r\nav småföretagen anser man att det kan bli besvärligt\r\natt omedelbart köra i gång med det nya systemet.</pre><pre>När det gäller sjuklöneperioden kan man väl göra\r\nföljande reflexion. Här måste man tydligen inrätta\r\nen försäkring för att klara sig. Det är faktiskt det\r\nförsta man gör. När en period införs, vars syfte är\r\natt förbättra arbetsmiljön och låta arbetsgivaren ta\r\nsitt ansvar, måste man således börja med en\r\nförsäkring för en viss grupp. I någon mån visar det\r\natt det här kanske inte är den bästa och effektivaste\r\nmetoden att förbättra hälsan hos människor i vårt\r\nland, med tanke på arbetslivet.</pre><pre>Jag tror inte att motiven är felaktiga. Jag har\r\nnämligen aldrig sagt att moderaterna har felaktiga\r\nmotiv. Vad jag däremot har sagt är att man har ett\r\nvisst intresse -- och jag tror inte alls att det är något\r\nfel i det med tanke på vad det är man företräder.</pre><pre>Det framgår klart och tydligt i dag att klassklyftorna\r\nökar. Klyftorna mellan de välbeställda och dem\r\nsom har det sämst ökar alltså. Den diskussion som\r\nförs både i Sverige och i Europa handlar just om hur\r\nmånga som skall bli arbestlösa, hur många som\r\nskall slås ut, i tvåtredjedelssamhället. Här är det\r\nfråga om klassklyftor och ingenting annat! Nu är\r\ndessa tydliga, för nu har vi en regering som gynnar\r\nde mer välbeställda. Man tror att det är möjligt att\r\nfå fart på ekonomin -- och detta samtidigt som de\r\nsjuka och arbetsskadade får sitta emellan. Detta är\r\nganska tydligt i dag. De gynnas nämligen som\r\nbetalar in pensionspremier t.ex. Även de som har\r\nprivata sjukförsäkringar kan gynnas i\r\nskattehänseende. Men i det nu aktuella\r\nsammanhanget klämmer man verkligen åt.</pre><pre>Ohälsan är alltså i högsta grad klassrelaterad. Inte\r\nminst vad gäller karensdagarna är detta mycket\r\ntydligt. Om karensdagar införs, blir det framöver\r\ninte de välbeställda i samhället som får det största\r\nobehaget, utan det får de som har det sämst, som så\r\natt säga har den snävaste ekonomin och de svåraste\r\nfamiljeförhållandena. Som jag tidigare har sagt\r\nhälsar jag med tillfredsställelse att skillnaderna\r\nklart och tydligt framgår. Men naturligtvis är den\r\nhär politiken som sådan inte särskilt välkommen.</pre><pre>Vad gäller grundpensionen brukar vi i riksdagen\r\ntala om att människor får en chans. Jag kanske inte\r\nskall polemisera särskilt mycket i det\r\nsammanhanget. Men jag tillåter mig i alla fall att\r\nuttrycka min mening. Jag tror nämligen att det här\r\nblir 90-talets nästa svek mot pensionärerna -- med\r\ntanke på den nuvarande politiska\r\nsammansättningen, på viljan och på inriktningen.\r\nVårt agerande kan väl sägas vara ett uttryck för de\r\nfarhågor som finns.</pre><pre>Anf. 61 MARGIT GENNSER (m) replik:</pre><pre>Herr talman! Först något om småföretagens behov\r\nav en återförsäkring. De företag som har få\r\nanställda kan faktiskt drabbas väldigt olyckligt av\r\nslumpen. Några av de få anställda som finns på ett\r\nföretag kan ju bli sjuka, och kanske också vid\r\nupprepade tillfällen. Det här behöver alls inte ha ett\r\nsamband med arbetsmiljö o.d. Det behövs dock en\r\ngrupp med fler anställda för att det skall vara\r\nmöjligt att fördela riskerna. Det är ju också vad\r\nidéen om försäkringar över huvud taget bygger på.</pre><pre>Vidare vet vi att arbetsförhållandena ofta är mycket\r\nbättre och att tillfredsställelsen i arbetet ofta är\r\nmycket större i små företag jämfört med vad som\r\när fallet i stora företag. Dessutom vill jag peka på\r\nutformningen av den här försäkringen, som inte alls\r\ngynnar företag som verkligen missköter sin\r\narbetsmiljö.</pre><pre>Det är viktigt att värna om de små företagen.\r\nFöretag med endast 15 anställa måste faktiskt\r\nklassificeras som små företag.</pre><pre>I går satt jag med på ett möte i en bankstyrelse, och\r\njag måste säga att det är helt klart att småföretagen\r\ni vårt land i dag befinner sig i en mycket tuff\r\nsituation. Därför tycker jag att vi skall göra så\r\nmycket som möjligt för att bereda företagen goda\r\narbetsförhållanden. Om små företag gynnas tror\r\njag nämligen att också dem gynnas som herr\r\nHagberg brukar kalla för de sämst ställda. Det är\r\nmycket viktigt att vi medverkar till en ökad tillväxt\r\ni vårt land, att vi får en större kaka. Det handlar ju\r\nom att vi alla skall få det bättre.</pre><pre>Det är inte klasskillnaderna som gör att det blir\r\nolika förhållanden. Länder där folk verkligen lider\r\noch har det dåligt ställt är fattiga länder. Det är\r\nländer där det går bakåt i fråga om ekonomin, där\r\ntillväxten minskar. Här blir det inte fler resurser,\r\noch sådana behövs ju för att alla skall få det bättre.</pre><pre>Vår uppfattning är att det väsentliga är att vi får i\r\ngång en tillväxt och att det blir ökade resurser. Det\r\nhandlar ju om att de svagaste pensionärerna,\r\narbetarna, tjänstemännen -- här måste jag tillägga\r\natt det ute på företagen vanligtvis inte talas om\r\narbetare resp. tjänstemän utan om anställda -- och\r\nföretagarna får det bättre. Alla skall ha det bättre.\r\nMen framför allt gäller det att se positivt på\r\nframtiden.</pre><pre>Anf. 62 LARS-OVE HAGBERG (v) replik:</pre><pre>Herr talman! Först något om småföretagen. Om\r\nman verkligen vill värna om småföretagen gör man\r\ndessa den största tjänsten om man, som vi säger,\r\nåtminstone skjuter på detta till den 1 juli. Då\r\nkanske vi får en trygghet i detta avseende.</pre><pre>När det gäller den förträffliga sjuklöneperiod som\r\nhär är aktuell tycker jag att det är litet egendomligt\r\natt just företagen måste ha en försäkring, att man\r\nmåste försäkra sig mot det nya systemet som ju\r\nskall vara så bra och som skall medverka till att våra\r\narbetsmiljöer blir mycket bättre. Dessutom sägs\r\ndet att vi här får en drivkraft och att det skall bli\r\nbättre förhållanden.</pre><pre>En misstanke som många av de sjuka har är att hela\r\ndet här systemet egentligen är till för att man skall\r\nspara. Man befarar att det är de sjuka som råkar illa\r\nut i och med detta, som man säger, goda system.\r\nDet är väl vad som kommer fram här.</pre><pre>Jag vill framhålla att också jag ser mycket positivt\r\npå småföretagen. Också jag tror alltså att\r\nsmåföretagen i vårt land måste utvecklas. Vi är\r\ngärna med i en debatt om tillväxten. Jag tror inte\r\natt de sjuka eller de arbetsskadade skall straffas. I\r\nstället handlar det om att skapa goda miljöer och en\r\nbra arbetsorganisation. Det handlar alltså inte om\r\natt gynna de redan välbeställda i vårt land och att\r\nförse dem med kapital. Jag tror inte att vi därmed\r\nskulle få en grogrund för tillväxt över hela vårt\r\nland. I stället skulle bara några få gynnas.</pre><pre>Som jag ser saken kan det egentligen inte vara en\r\nvälgrundad mening att förlänga samordningstiden,\r\nså att denna blir dubbelt så lång som tidigare -- om\r\ndet nu inte handlar om att man vill minska\r\nkostnaderna.</pre><pre>Samtidigt skall ju regeringen också spara, och man\r\nhar väldigt stora bekymmer i det sammanhanget. I\r\ndet system som man har tänkt sig för dessa\r\nbesparingar finns ju det som här omtalas.</pre><pre>Det främsta motivet är kanske inte att man skall se\r\ntill de arbetsskadades intressen för rehabilitering.\r\nNärmast är det här fråga om ett tvång.</pre><pre>Just när det gäller detta med morot och piska tror\r\njag att den arbetsskadade som vill bli rehabiliterad\r\nbara kommer att känna av piskan. Morötterna får\r\nnågon annan äta. Det här gynnar således inte\r\ntillväxten och inte heller transfereringssystemet,\r\nsom ju skulle omfattas av allt fler. Därmed skapas,\r\nsom sagt, ingen tillväxt framöver.</pre><pre>Jag tror alltså att vi är inne på fel väg och att det är\r\nen felaktig inriktning med tanke på arbetet med att\r\nfå fart på utvecklingen i vårt land.</pre><pre>Anf. 63 MARGIT GENNSER (m) replik:</pre><pre>Herr talman! Först gäller det försäkringssystemet\r\noch behovet av riskspridningen. Herr Hagberg\r\nborde faktiskt läsa vad som sägs i dessa avseenden.\r\nEtt företag med få anställda löper alldeles för stor\r\nrisk t.ex. vid en mycket svår influensaepidemi, med\r\ntanke på allt vad en sådan kan medföra. Därför\r\nfinns det ett återförsäkringssystem.</pre><pre>När det gäller ett stort företag med kanske 1 000\r\nanställda eller fler blir det däremot en större\r\nriskspridning. Här behövs inte något\r\nåterförsäkringssystem. Detta är faktiskt elementärt\r\nförsäkringstänkande. Man kan inte, som herr\r\nHagberg gör, göra en koppling här och säga att vi\r\ninte bryr oss om arbetsmiljön i småföretagen.</pre><pre>Vad gäller arbetsskadeförsäkringen har jag bl.a.\r\nhänvisat till den utredning som riksdagens revisorer\r\nhar gjort och till vad riksförsäkringsverkets chef vid\r\nåtskilliga tillfällen har sagt, nämligen: Såsom vår\r\narbetsskadelagstiftning är utformad nu kan i stort\r\nsett varje människa åberopa arbetsskada och\r\nfaktiskt också få den godkänd som arbetsskada.\r\nDet beror på ovanliga bevisprövningsregler. Det\r\nberor på de kriterier som har funnits för\r\narbetsskada.</pre><pre>Detta är inte bra för de människor som åberopar\r\narbetsskadelagstiftningen. Det är alltför många\r\nsom faktiskt hade kunnat rehabiliteras snabbt och\r\nsom hade kunnat gå tillbaka till sina arbeten och\r\nleva ett betydligt friskare liv. Men här korrumperar\r\nlagstiftningen. Det är därför som vi måste ha en\r\növersyn. En sådan är bra för alla, och helt klart\r\nockså för tillväxten i vårt land. Vi kan inte ha\r\ntransfereringssystem som blir så kostbara att de\r\nfaktiskt skadar goda transfereringssystem och en\r\ngod social standard i och med att de urgröper\r\ntillväxten i vårt land. Därför tycker jag att vi\r\nverkligen med optimism skall se fram emot den nya\r\nutredningen, som bl.a. handlar om\r\narbetsskadeförsäkringen.</pre><pre>Talmannen anmälde att Lars-Ove Hagberg anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 64 DORIS HÅVIK (s):</pre><pre>Herr talman! Jag beklagar att det blev en\r\nomkastning i debatten, men det berodde på\r\nkommunikationssvårigheter.</pre><pre>Låt mig börja mitt anförande med att citera ur\r\nsocialförsäkringsutskottets betänkande 5, där\r\nutskottet behandlar regeringens proposition\r\n1991/92:40. Där finns vissa kompletterande förslag\r\nsom har samband med de nya bestämmelserna om\r\nrehabilitering och rehabiliteringsersättning som\r\nskall träda i kraft den 1 januari 1992 och också om\r\nsjuklönereformen som skall träda i kraft vid samma\r\ntidpunkt.</pre><pre>''Enligt lagen -- -- -- om sjuklön -- -- -- har en\r\narbetstagare rätt att under de första fjorton dagarna\r\nav ett sjukdomsfall -- -- -- behålla viss andel av den\r\nlön och av de andra anställningsförmåner som han\r\ngår miste om till följd av sjukdomen. Andelen skall\r\nnormalt vara 75 % under de första tre dagarna med\r\nsjuklön och 90 % under de återstående dagarna.\r\nArbetstagare som på grund av sjukdom kan antas\r\nkomma att vara borta från arbetet i särskilt stor\r\nomfattning skall dock kunna få sjuklön med 90 % --\r\n-- -- även för de första tre dagarna, och\r\narbetsgivaren skall ha rätt till ersättning från\r\nsjukförsäkringen för kostnaderna -- -- --. -- -- --</pre><pre>Sjuklönesystemet gäller endast dem som omfattas\r\nav ett anställningsförhållande, således ej\r\nuppdragstagare eller egenföretagare. Företag med\r\nfå anställda ges möjlighet att försäkra sig hos\r\nförsäkringskassan mot de sjuklönekostnader över\r\nen viss nivå som företaget kan drabbas av.''</pre><pre>Riksdagen har tidigare fattat beslut om att endast\r\narbetsgivare med en sammalagd lönesumma på\r\nhögst 60 basbelopp skall kunna försäkra sig hos\r\nförsäkringskassan mot sjuklönekostnaderna.\r\nUtskottsmajoriteten föreslår i betänkandet en\r\nhöjning från 60 till 90 basbelopp. Vi från\r\nsocialdemokraterna ställer oss inte bakom detta,\r\nutan har i reservation 1 anfört att det\r\ngrundläggande skälet för att ålägga arbetsgivarna\r\natt svara för ersättningen till arbetstagaren under\r\nde första fjorton dagarna vid ett sjukdomsfall har,\r\nförutom syftet till att uppnå administrativa\r\nförenklingar, varit att stimulera arbetsgivaren till\r\ninsatser som bl.a. förbättrar arbetsmiljön och\r\narbetsorganisationen och som därmed också avses\r\nleda till en minskning av sjukfrånvaron. Sådana\r\ninsatser för arbetsmiljön bör ge direkt ekonomiskt\r\nresultat hos företagen i form av minskade\r\nkostnader för sjukfrånvaron. Denna stimulans bör\r\nfinnas också för små företag.</pre><pre>Motiven var det som anfördes i proposition\r\n1990/91:181, att gränsen för vilka företag som skall\r\nges möjlighet att teckna en försäkring hos\r\nförsäkringskassan skall sättas ganska snävt. Vi\r\nframhöll också då att förslagen i sjuklönelagen inte\r\ninnehöll några förbud vare sig för större eller för\r\nmindre företag att teckna avtal med enskilda\r\nförsäkringsbolag för oförutsett höga\r\nsjuklönekostnader. Jag vill härmed yrka bifall till\r\nreservation 1, där vi står fast vid det gamla förslaget\r\nom 60 basbelopp.</pre><pre>I reservation 2 har vi diskuterat samordningstiden.\r\nI propositionen föreslås rakt upp och ned att\r\nsamordningstiden skall förlängas från 90 till 180\r\ndagar och att denna ändring skall träda i kraft den\r\n1 januari 1992. När det gäller samordningstiden har\r\nvi haft diskussioner om att man skulle se över\r\narbetsskadeförsäkringen i dess helhet. Det var\r\nockså i direktiven till utredningen angivet vad man\r\nskulle se över. Där fanns samordningstiden med i\r\nbilden.</pre><pre>Jag finner det olyckligt att man nu rycker loss just\r\ndetta och lägger fram en proposition där man\r\nsärbehandlar samordningstiden utan att se över\r\narbetsskadeförsäkringen i dess helhet. Det finns\r\nsamband som kan vara mycket viktiga att ta upp till\r\ndiskussion i utredningssammanhang. Vi påpekar i\r\nreservation 2 att vi vidhåller vår uppfattning om att\r\nvi skall avstyrka propositionen i denna del, med de\r\nmotiveringar som jag här kort har anfört.</pre><pre>I reservation 3 tar vi upp översynen av\r\narbetsskadeförsäkringen på ett mera utvidgat sätt.\r\nDet gäller hur man skall se på en arbetsskada.\r\nUtskottet har i stor enighet två gånger uttalat att\r\nden skada som har inträffat i arbetet skall ge högre\r\nersättning än annan skada. Inte minst nuvarande\r\nordföranden Gullan Lindblad, som kunde hänvisa\r\ntill sina erfarenheter från försäkringskassan i\r\nVärmland där hon varit anställd och haft ansvar för\r\narbetsskadeförsäkringen, har pläderat mycket\r\nstarkt för att högre ersättning bör utgå för en skada\r\nsom inträffat i arbetet. Vi vidhåller detta. Vi gjorde\r\nen beställning till regeringen där vi redogjorde för\r\nvår uppfattning. I de direktiv som den förutvarande\r\nregeringen gav 1991 sägs att en förvärvsarbetande\r\nsom skadar sig i arbetet bör ha ett obligatoriskt\r\nstarkt försäkringsskydd. Grundprincipen att\r\narbetsskadan skall ersättas med högre belopp än\r\nandra skador bör därför bibehållas. Ett enhälligt\r\nutskott ställde sig bakom detta. Den\r\nsocialdemokratiska regeringen tog detta ad notam\r\noch skrev in det i direktiven.</pre><pre>I propositionen anges nu att en kommitté skall få i\r\nuppdrag att göra en genomgripande översyn av hela\r\narbetsskadeförsäkringen. Med anledning därav\r\nmenar vi att principen att en arbetsskada bör\r\nförsättas i samma ekonomiskt sammanhang som\r\nom skadan inte hade inträffat skall ligga till grund\r\nför denna utredning. Därför menar vi att\r\nutredningen bör ta upp det som ett enhälligt utskott\r\ngjort beställning om. Jag yrkar bifall till reservation\r\n3.</pre><pre>Det är bra att vi har en motion tillstyrkt som\r\nhandlar om att om man är sjuk och har haft en lägre\r\nersättning de första dagarna och därefter insjuknar\r\ninom fem dagar, så räknas det som ett recidiv. Man\r\nskall då inte få den lägre ersättningen igen. Den\r\nbestämmelsen var hämmande ur\r\nrehabiliteringssynpunkt och också med tanke på\r\nviljan att göra ett arbetsförsök. Man vågar kanske\r\nhelt enkelt inte ta risken mot bakgrund av den\r\nsänkta ersättningen.</pre><pre>Det är viktigt att vi har fått utskottet att ställa sig\r\nbakom en motion, där vi klart talar om att även om\r\ndet vid sjukkontroll kommer fram oegentligheter\r\nfår icke diagnos eller andra omständigheter yppas,\r\nsåvitt det inte föreligger rent fusk, vilket vi\r\nsjälvfallet beivrar. Sådant kan naturligtvis\r\nframföras.</pre><pre>Jag vill slutligen, herr talman, påpeka att vi har haft\r\nett långtdraget ärende till behandling i utskottet.\r\nDet gäller neurosedynskadades rätt till kommunalt\r\nbostadstillägg. Vi har, kan det tyckas, hårdhjärtat\r\navslagit framställningen under några år, men det\r\nhar varit helt beroende på att det har varit en\r\nrättsprocess. Ärendet prövades i försäkringsrätten.\r\nSedan prövades det i försäkringsöverdomstolen.\r\nEfter det att man har fått avslag även där ställde sig\r\nett enhälligt utskott bakom en beställning att detta,\r\nsom vi tycker, olyckliga utslag snart skall rättas till.\r\nNu vädjar jag till regeringen att regeringen tar upp\r\ndenna fråga mycket snart, man har väntat länge\r\nnog. Ett besked har man i och för sig fått i form av\r\nen beställning, men nu väntar vi på att ärendet\r\nsnarast behandlas -- gärna särbehandlas. Vi väntar\r\npå ett förslag som vi kan ta slutlig ställning till här i\r\nriksdagen.</pre><pre></pre><pre>Anf. 65 MARGIT GENNSER (m) replik:</pre><pre>Herr talman! Först och främst en kommentar till\r\nde neurosedynskadades rätt. Jag tycker att det är\r\nglädjande att vi nu kan fatta ett beslut. Äras skall\r\nEvy Möller, numera framliden, dels Bo Nilsson\r\nfrån Landskrona. Det gäller för oss att hålla fast vid\r\ndenna behandling av neurosedynskadade, även om\r\nvi i andra sammanhang ändrar reglerna. Det är\r\nalltid roligt när vi kommer överens om saker i\r\nutskottet, även om det i det här fallet har tagit\r\nväldigt lång tid.</pre><pre>Sedan finns det saker där vi inte är överens. Vad\r\ngäller samordningen av arbetsskadeförsäkringen\r\nmed sjukförsäkringen har vi varit oeniga väldigt\r\nlänge. Vi har krävt att samordningstiden skall höjas\r\nfrån 90 till 180 dagar. Många av de borgerliga\r\nledamöterna har erfarenheter från\r\nförsäkringskassan. De vet att detta är en bra\r\nreform.</pre><pre>Vidare skulle jag vilja ta upp frågan om företag\r\nmed bara 15 anställda. Jag tror att det var\r\nnödvändigt att göra på det viset som har föreslagits.\r\nDe som har 15 anställda är små sårbara företag.\r\nVad som är viktigt är -- jag förutsätter detta\r\nnaturligtvis -- att denna reform träder i kraft\r\nsamtidigt med reformen om sjuklöneperioden,\r\nalltså den 1 januari 1992.</pre><pre>Den sista sak som jag vill ta upp gäller utredningen\r\nom arbetsskadeförsäkringen. Jag tycker att det är\r\nbra att det skall vara en förutsättningslös utredning.\r\nMånga regler behöver ses över. Enligt min\r\nuppfattning genomfördes många olyckliga\r\nreformer på 70-talet. Det har varit tvister om\r\nhuruvida det var försäkringsöverdomstolen som\r\ngenom praxisändringar gjorde att det blev ett\r\nmindre lämpligt beslut eller om det låg i\r\nlagstiftningen. För min del har jag gjort den\r\nbedömningen att mycket låg i lagstiftningen. Här\r\nfinns som sagt olika synpunkter. Därför tycker jag\r\natt utredningen skall ha fria händer att verkligen se\r\npå problemen förutsättningslöst. Sedan kommer\r\nnaturligtvis de frågor som utredningen bör ta upp\r\natt framföras till utredningen, men jag tycker inte\r\natt det skall vara så många bundna mandat.</pre><pre>Anf. 66 DORIS HÅVIK (s) replik:</pre><pre>Herr talman! Det är naturligtvis bra att\r\nutredningen arbetar förutsättningslöst, men\r\nmöjligheterna att arbeta över hela fältet rycks nu\r\nundan genom att det i propositionen föreslås att\r\nsamordningstiden förlängs från 90 till 180 dagar. En\r\nprövning är därigenom utesluten.</pre><pre>Jag tycker nog att vi kunde vara eniga om -- som jag\r\nsade från talarstolen tidigare -- att den enskilde vid\r\nen arbetsskada skall hållas skadeslös. Vi har uttalat\r\ndetta mycket starkt vid två tillfällen. Det blev också\r\nen riksdagsskrivelse, och i direktiven från den förra\r\nregeringen hade man tagit detta ad notam. Nu finns\r\ninte detta med. Margit Gennser kanske gärna vill\r\nspringa ifrån detta, men jag tycker att det skall\r\nsägas rakt ut här och nu i denna debatt. Vi\r\nformulerade det med kraft i utskottet för knappt ett\r\når sedan. Vare sig situationen för de skadade eller\r\nförutsättningarna har väl inte förändrats på ett\r\nsådant sätt att vi inte kan vidhålla vår uppfattning\r\npå denna oerhört avgörande punkt.</pre><pre>Anf. 67 MARGIT GENNSER (m) replik:</pre><pre>Herr talman! När det gäller förändringen av\r\nsamordningstiden är detta en mycket praktisk\r\nförändring som skall underlätta handläggningen\r\nhos försäkringskassorna. Man har haft förfärande\r\nbalanser på försäkringskassorna, vilket jag bl.a. har\r\nsett från Malmökassan. Denna fråga har ventilerats\r\nunder lång tid, så den kommer därför inte att störa\r\nutredningen på något påtagligt sätt.</pre><pre>Visst skall man ha ersättning för skador. Det är en\r\nhuvudprincip som vi säkert är överens om. Det är\r\ninte detta som är det egentliga problemet i\r\nlagstiftningen, utan det är vad som skall räknas som\r\narbetsskada, hur sambandet skall befästas, hur\r\nbevisordningen skall vara osv. Dessa frågor måste\r\nman titta mycket noga på. De är inte lätta att lösa,\r\noch vi i Sverige har en avvikande ordning i\r\nförhållande till arbetsskadeförsäkringar i andra\r\nländer.</pre><pre>Jag tycker att direktiven är bra och\r\nförutsättningslösa. De som sitter i utredningar har\r\nverkligen möjlighet att föra upp väsentliga frågor\r\npå dagordningen.</pre><pre>Anf. 68 DORIS HÅVIK (s) replik:</pre><pre>Herr talman! Jag förstår Margit Gennsers\r\nbekymmer när det gäller samordningstiden, arbetet\r\npå kassorna och övriga administrativa problem.\r\nMen vi borde också för ett ögonblick föra in den\r\nskadade personen, den som det gäller, i\r\ndiskussionen. Han får en väsentligt nedsatt\r\nersättning under längre tid och bör väl inte\r\nglömmas bort i sammanhanget, även om\r\nadministrationen är krånglig.</pre><pre>Jag menar att regeringen klart bör säga ifrån i fråga\r\nom skrivningen och det enhälliga uttalande som\r\nutskottet har gjort om den arbetsskadades\r\nmöjlighet att få ersättning vid skada, dvs. hållas\r\nskadelös, om man inte längre delar den\r\nuppfattningen, för annars kvarstår ju denna\r\nskrivning. Detta bör också prövas och vägas in i\r\nutredningsmaterialet.</pre><pre>Jag gjorde en liten reflexion när vi diskuterade\r\nmöjligheterna att återförsäkra sig när det gäller 60\r\nbasbelopp, som nu enligt majoriteten i utskottet\r\nblir ändrat till 90 basbelopp. Ibland undrar jag om\r\ndet egentligen var så angeläget att få en lagstadgad\r\nsjuklön som det har framskymtat -- åtminstone är\r\ninte småföretagarna särskilt angelägna. Det ringer\r\nsmåföretagare till mig och grälar på mig för att vi\r\nsocialdemokrater har givit dem denna pålaga.\r\nSmåföretagarna tror nämligen att det är vi\r\nsocialdemokrater som har lagt fram detta förslag,\r\nmen vi har motarbetat förslaget fram till den\r\ntidpunkt då det blir aktuellt med rehabilitering,\r\ndvs. när man kan friställa resurser för rehabilitering\r\noch man även inom företaget på grund av denna\r\nsjuklönereform har möjligheter att medverka till en\r\nbättre arbetsmiljö och ett lägre sjuktal. Därigenom\r\nskulle företagen ha en ekonomisk uppgift och ett\r\nekonomiskt ansvar, vilket man nu är på väg att\r\nförsäkra bort. Jag frågar mig därför: Hur är det\r\nmed ansvaret om man inte ser att man får en\r\nekonomisk vinning genom att skapa en bättre\r\narbetsmiljö? Därom hyser jag tvivel och\r\nutomordentligt stora farhågor, men vi får väl se hur\r\nutfallet blir.</pre><pre>Förste vice talmannen anmälde att Margit Gennser\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 69 JOHAN BROHULT (nyd):</pre><pre>Herr talman! Ärade ledamöter! När det gäller\r\narbetsskadeförsäkringen finns det en viktig sak att\r\npåpeka, nämligen att man skall skilja mellan\r\narbetsskada och arbetsolycksfall.</pre><pre>Arbetsolycksfall är när man hugger av sig fingrar\r\noch fötter, och det är självklart att en sådan skada\r\nskall ersättas till 100 % -- om det gick att överskrida\r\n100 % vore det ju bra.</pre><pre>Arbetsskada utgör den största gruppen, över 95 %\r\nav alla fall som är berättigade till ersättning. I\r\narbetsskador ingår ofta muskel- och\r\nskelettsjukdomar, t.ex. lumbago-ischias,\r\nrygginsufficiens, cervical rhizopathi, dvs. skador i\r\nrörelseapparaten, vilka kan ha uppkommit på\r\ngrund av arbetet, men som ändå kan ha\r\nuppkommit. Det är då svårt att verifiera och\r\nvederlägga vad orsaken till den etablerade skadan\r\när.</pre><pre>Det rör sig om ganska mycket pengar när det gäller\r\narbetsskadeförsäkringar, från 10 miljarder är\r\nkostnaderna nu snabbt på väg uppemot 20, kanske\r\n30 miljarder. Därför är det viktigt att vetenskapligt\r\nanalysera vad man kan göra för dessa patienter. Att\r\nge patienterna 100 % ersättning kan etablera dem i\r\nen sjukskrivningsroll som de i det långa loppet inte\r\nhar nytta av. Det bästa är att patienterna\r\nrehabiliteras och blir av med sina besvär.</pre><pre>Det har gjorts flera undersökningar, bl.a. en på\r\nVolvo, där man har haft två grupper. En\r\nkontrollgrupp har på vedertaget sätt behandlats\r\nmed muskelavslappande tabletter, vila och\r\nsjukskrivning. I den andra gruppen har man aktivt\r\nsatsat på sjukgymnastik, fysikalisk terapi och aktiv\r\nrehabilitering. Det stod helt klart att\r\nbehandlingsgruppen blev mycket bättre,\r\nsjukdagarna var färre och frekvensen\r\nsjukpensioneringar var mycket lägre.</pre><pre>Som Margit Gennser har påpekat är det väldigt\r\nviktigt att avvakta de pågående utredningarna för\r\natt man skall kunna ta ställning till detta mycket\r\nsvåra problem. Sedan måste man göra ett\r\nställningstagande där patienten ställs i centrum.</pre><pre>Anf. 70 DORIS HÅVIK (s) replik:</pre><pre>Herr talman! Jag vill bara reda ut några begrepp,\r\nnämligen arbetsskada och arbetssjukdom. Den\r\nsenare kategorin bedöms i lagstiftningen som\r\narbetssjukdomar medan arbetsskada utgörs av\r\nmera påtagliga skador. Det är uppenbart att den\r\ntidigare regeringen, som tillsatte en kommitté för\r\növersyn av dessa frågor, självfallet hade för avsikt\r\natt se på dessa arbetssjukdomar, som många gånger\r\när mycket svåra.</pre><pre>Jag delar Johan Brohults uppfattning att det är\r\nviktigt att göra defenitioner och få fram vad som\r\ngäller. Det var väl avsikten att detta skulle tas med.</pre><pre>Som boende i Göteborg och socialpolitiker där har\r\njag tagit del av undersökningen från Volvo. Man\r\nhar gjort utredningar vid Volvo under flera år, och\r\nden senaste är mycket intressant och kan vara\r\nvärdefull för många att ta del av, eftersom den ger\r\ngoda upplysningar om vad som egentligen händer\r\npå en arbetsplats.</pre><pre>Anf. 71 BENGT DALSTRÖM (nyd):</pre><pre>Herr talman! Jag går in i denna debatt mot\r\nbakgrund av en aktuell tidningsartikel i Dagens\r\nNyheter av i dag, som jag strax skall återkomma\r\ntill.</pre><pre>Småföretagen är enligt regeringspolitiken\r\nspjutspetsen när det gäller den nya ekonomiska\r\npolitiken. Att då genomföra den nya\r\nsjuklönereformen med sänkt arbetsgivaravgift och\r\nmöjlighet till återförsäkring för småföretagen på\r\ndet sätt som antytts och delvis utformats i den takt\r\natt sjuklönereformen skall genomföras redan den 1\r\njanuari, finner jag och Ny Demokrati tyvärr\r\nanmärkningsvärt.</pre><pre>Jag citerar ur Dagens Nyheter: ''Landets\r\nsmåföretagare rasar mot informationen kring det\r\nnya sjuklönesystemet. -- -- --</pre><pre>Vid årsskiftet övertar arbetsgivarna det\r\nekonomiska ansvaret för personalens sjukfrånvaro\r\nunder de första två veckorna.</pre><pre>Ett av målen med denna förändring är att\r\narbetsmiljön ska förbättras så att sjukfrånvaron\r\ntotalt sett minskar.</pre><pre>Små och medelstora företag ska kunna teckna en\r\nförsäkring för att skydda sig mot alltför stora\r\nkostnader i samband med de anställdas\r\nsjukfrånvaro. Ett litet företag med få anställda kan\r\ndrabbas hårt vid till exempel en influensaepedemi.</pre><pre>Många småföretagare klagar nu över att de inte fått\r\nnågon som helst information från\r\nriksförsäkringsverket om den nya försäkringen.</pre><pre>-- Det är rena rama skandalen, säger Arne\r\nJohansson, tillförordnad VD på Företagarnas\r\nriksorganisation och dess vice ordförande.</pre><pre>-- Försummelsen är allvarlig. Försäkringen börjar\r\nju inte gälla förrän två månader efter det att den\r\ntecknats, konstaterar han.</pre><pre>Det skulle betyda att företag som i januari tecknar\r\nsig för en försäkring får sitt försäkringsskydd först i\r\nmitten av mars.</pre><pre>En förklaring till att någon information ännu inte\r\nskickats ut är att riksdagen ännu inte beslutat vilka\r\nföretag som ska få teckna den särskilda\r\n'sjukförsäkringen'. ''Det har riksdagen i och för sig\r\ngjort genom höjningen av antalet basbelopp, som\r\ninnebär att detta kommer att gälla företag med\r\nungefär 20 anställda.''</pre><pre>Avslutningsvis sägs: ''Enligt vad DN erfar kommer\r\nen skriftlig information om de nya sjukreglerna att\r\npresenteras i januari.''</pre><pre>Riksdagen är beredd att fatta beslut om detta utan\r\natt det finns klara besked och regler om hur denna\r\nförsäkring skall utformas och administreras. Det\r\nfinner vi i Ny Demokrati klandervärt och olyckligt.\r\nDet kan inte vara en bra början på en ny\r\nsmåföretagarvänlig politik.</pre><pre>Anf. 72 MARGIT GENNSER (m):</pre><pre>Herr talman! Det vore bra om Bengt Dalström\r\nhade varit här från början och dessutom hört på.\r\nLåt mig gå tillbaka något i historien.\r\nArbetsgivarrepresentanterna i\r\nsjukpenningkommittén, som lade fram sitt förslag\r\n1982, slogs för en sjuklöneperiod och har framfört\r\ndetta krav under hela perioden fram till det att\r\nbeslut fattades.</pre><pre>Jag sade i mitt anförande att det var mycket\r\nbeklagligt att den tidigare socialdemokratiska\r\nregeringen icke hade förberett försäkringen på det\r\nsätt som borde ha gjorts. Jag sade också att det har\r\ngått ut information där man säger: Se till att ni\r\nmeddelar försäkringskassan nu, och er försäkring\r\nkommer att gälla från den 1 januari. Jag har sett det\r\npå TV och i tidningar. Vi förutsätter också att det\r\ngäller de 90 basbeloppen eller de 15 anställda.</pre><pre>Jag sade dessutom att det är mycket väsentligt att\r\nman följer hur kostnaderna utvecklas inte minst för\r\nsmåföretagen. Det är svårt att göra prognoser. Man\r\nfår göra justeringar efter hand.</pre><pre>Här har funnits önskemål från arbetsgivarna. Här\r\nhar funnits information. Tyvärr har den föregående\r\nregeringen varit litet långsam. Jag är helt övertygad\r\nom att denna reform kommer att fungera och att\r\nden kommer att fungera bra från den 1 januari. Vi\r\nhar också lyssnat på småföretagarna. Vi har varit\r\nväl medvetna om dessa problem och sett till att det\r\nkommit ut information.</pre><pre>Anf. 73 BENGT DALSTRÖM (nyd):</pre><pre>Herr talman! Jag vill bara replikera att jag är\r\nmedveten om att arbetsgivarna och utskottet har\r\nfört vissa förhandlingar och att det finns ett\r\nunderlag som ligger till grund för detta betänkande\r\nsom riksdagen skall ta ställning till när det gäller\r\njust dessa procenttal -- att arbetsgivaravgiften skall\r\nsänkas med 2,3 % och försäkringen bedömes i\r\nnuläget till 1,6 %. Men småföretagarna kommer att\r\nfå stå för kostnaden för de två första dagarna.\r\nKarensdagarna är ju inte aktuella i nuläget.</pre><pre>Det finns nya beräkningar från\r\nArbetsgivareföreningen, som tyvärr speglar den\r\nraska takt med vilken detta ärende har handlagts.\r\nDe visar på att detta kommer att kosta\r\nsmåföretagen 6 miljarder, med de kostnader som\r\nman har satt upp för försäkringen i nuläget och med\r\nden aktuella sänkningen av arbetsgivaravgiften.</pre><pre>Jag noterar tacksamt vad föregående talare\r\nnämnde, att regeringen nogsamt kommer att följa\r\nutvecklingen. Det kommer att behövas.\r\nSmåföretagarna kommer att få stora ekonomiska\r\nproblem med anledning av denna reform.</pre><pre>Anf. 74 DORIS HÅVIK (s):</pre><pre>Herr talman! Det kan vara viktigt att nämna att\r\nfolkpartiet ansåg att detta skulle ha trätt i kraft\r\nredan den 1 juli förra året. Det hade varit\r\nutomordentligt svårt. Dessutom är detta en\r\nangelägen fråga som kanske borde ha föranlett en\r\nrivstart från den nya regeringen. Så har väl ändå\r\ninte skett eftersom vi, först i dag, under den sista\r\nveckan före juluppehållet i riksdagen, har\r\nmöjlighet att besluta om antalet basbelopp. Jag kan\r\nförstå att det kan förvirra om man inte riktigt vet\r\nvad som skall gälla. Den sista frågan om\r\nförsäkringar som är tecknade för företag med en\r\nsammanlagd lönekostnad på 60 basbelopp per år\r\nkan jag tyvärr inte ge ett svar på. Kanske någon\r\nannan här vet hur det är tänkt i detta avseende.</pre><pre>Anf. 75 MARGIT GENNSER (m):</pre><pre>Herr talman! Jag har själv småföretagarbakgrund.\r\nJag har suttit som ordförande i ett familjeföretag i\r\ndrygt tjugo år. Jag vet precis vad det är frågan om.\r\nEn sak vet jag, och det är att vi hade reda på hur\r\ndet var med vår personal. Vi hade kontakt med\r\npersonalen. På 70-talet blev vårt företag mindre på\r\ngrund av de rationaliseringar som behövde göras.\r\nDå var företaget riktigt litet. Det var då mycket\r\nsällsynt med långa sjukperioder. Därför är jag inte\r\nsärskilt rädd för denna reform. Men jag tror att det\r\när viktigt att man försäkrar de verkligt små\r\nföretagen med upp till 15 anställda för de extrema\r\nhändelser som ett långvarigt sjukfall eller en\r\nepidemi kan innebära för företaget.</pre><pre>Det är svårt att beräkna kostnaderna och hur\r\nmycket arbetsgivaravgifterna skall sänkas. SAF har\r\nt.ex. haft andra siffror än Företagareförbundet.\r\nNär man skall göra en exakt antekalkyl måste man\r\nalltid ta till med vissa marginaler. Därför sade jag\r\nockså mycket tydligt att utvecklingen måste följas.\r\nVi har socialministern här i kammaren, och jag\r\nhoppas att man på socialdepartementet verkligen\r\nföljer utvecklingen, så att inte några större\r\nolyckshändelser sker. Jag tror inte att några sådana\r\nkommer att ske.</pre><pre>Jag hoppas att denna debatt dessutom har fört fram\r\ninformationen till företagarvärlden. Jag skulle vilja\r\nföra ut följande från denna kammare: Har ni färre\r\nän 15 anställda, se till att anmäla det till\r\nförsäkringskassan, så att ni får er återförsäkring!</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>13 § Tilläggsbudget I</pre><pre>Föredrogs</pre><pre>socialutskottets betänkande</pre><pre>1991/92:SoU9 Tilläggsbudget I till statsbudgeten\r\nför budgetåret 1991/92 m.m. (prop. 1991/92:25\r\ndelvis).</pre><pre>Anf. 76 JAN ANDERSSON (s):</pre><pre>Herr talman! I socialutskottets betänkande 9 om\r\ntilläggsbudget I behandlas bolagiseringen av statens\r\nhundskola. Den verksamheten har varit uppe till\r\ndiskussion i socialutskottet vid åtskilliga tillfällen.\r\nDet problematiska har varit att produktionen av\r\nledarhundar ur socialutskottets synpunkt har varit\r\notillräcklig. Diskussionen har rört sig om vilken\r\norganisationsform som är den mest lämpliga för att\r\nupprätthålla produktionsmålet, både vad gäller\r\nvolym och kvalitet.</pre><pre>Den förra regeringen tillsatte en utredning, som\r\nföreslog en bolagsbildning. Det skulle vara två\r\nbolag: ett för avelsverksamheten och ett för själva\r\nproduktionen, med statligt majoritetsägande i båda\r\nbolagen.</pre><pre>Själv besökte jag hundskolan förra våren för att\r\nbättre kunna sätta mig in i verksamheten. De som\r\narbetar med verksamheten var själva positiva till\r\nbolagsbildning. Vi diskuterade också de problem\r\nsom funnits när det gäller produktionens volym.\r\nJag fann dock att det hade skett vissa förbättringar.\r\nOch själva kvaliteten på produktionen, dvs.\r\nkvaliteten på ledarhundarna, är av allra yppersta\r\nklass.</pre><pre>Dessutom fanns det skäl att diskutera hur det ser ut\r\npå marknaden i övrigt. När det gäller ledarhundar\r\när marknaden i övrigt så gott som obefintlig ur\r\nsvensk synpunkt. Securitas, som nu lämnat över sin\r\nverksamhet till annat bolag, försökte producera\r\nledarhundar, men Synskadades riksförbund\r\nkasserade de två hundar som kom från Securitas.\r\nDen produktion av ledarhundar som finns i Sverige\r\nstår statens hundskola för.</pre><pre>I regeringens proposition, som i själva verket är den\r\nförra regeringens proposition, har man gått på\r\nlinjen att det skall vara ett bolag, och att detta bolag\r\nskall ha statligt majoritetsägande. Motivet är\r\nföljande -- jag läser högt ur propositionen: ''Staten\r\nkommer att inneha aktiemajoriteten i bolaget\r\nvilket ger möjligheter för riksdagen att besluta om\r\nen inriktning på hundproduktionen som kan\r\ninnefatta hänsynstagande till vissa samhällsmål.''</pre><pre>Vi har i utskottets betänkande strukit under detta\r\noch sagt:</pre><pre>''Motiven för en ombildning av statens hundskola\r\ntill aktiebolag är enligt propositionen att tillgodose\r\nkundernas behov och önskemål samt att\r\nåstadkomma en positiv resultatutveckling.\r\nUtskottet förutsätter att kundernas kvalitetskrav\r\nupprätthålls också i den nya organisationen.''</pre><pre>Om detta var vi helt eniga i socialutskottet. Men det\r\ndröjde bara en kvart tills enigheten försvann. Då\r\nhade vi ett annat ärende på bordet, nämligen frågan\r\nom privatisering av statens hundskola. Den\r\nborgerliga gruppen hann på mindre än en kvart\r\nbyta ståndpunkt och förorda att regeringen skall\r\nges fullmakt att kunna privatisera statens\r\nhundskola. Motivet att riksdagen skulle följa upp\r\nvissa samhällsmål föll platt till marken.</pre><pre>I dag har vi att behandla socialutskottets\r\nbetänkande nr 9, och jag tror att riksdagen kommer\r\natt enigt ställa sig bakom utskottets hemställan,\r\nmed det motiv som ligger bakom en statlig\r\naktiemajoritet: att riksdagen har ett ansvar för att\r\nsamhällsmålen skall kunna uppfyllas.</pre><pre>Men i morgon har vi ett annat betänkande, från\r\nnäringsutskottet, och det ser ut som om riksdagen\r\növerger dessa principer -- om man följer\r\nmajoriteten i näringsutskottet. Gör man det, så\r\navsäger sig riksdagen möjligheten att tillgodose att\r\ndessa samhällsmål kan uppfyllas.</pre><pre>Det kan ibland för politiker finnas skäl att ändra\r\nuppfattning. Men det får vara någon måtta på\r\nhastigheten när man ändrar sina motiv och\r\nståndpunkter. I socialutskottet skedde det på en\r\nkvart. Om det blir som det ser ut, så sker det här i\r\nriksdagen från en dag till en annan. Och framför allt\r\nvill jag säga: Det finns inga sakliga skäl till att\r\nriksdagen skulle frångå den inriktning som hittills\r\nhar gällt, dvs. att vi faktiskt har intresserat oss för\r\noch följt upp målsättningen med verksamheten vid\r\nstatens hundskola.</pre><pre>Med detta vill jag yrka bifall till socialutskottets\r\nhemställan. Och jag kommer i morgon att yrka\r\nbifall till den socialdemokratiska reservationen\r\nangående privatisering av de statliga företagen.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>14 § Följdlagstiftning med anledning av den nya\r\nlagstiftningen om psykiatrisk tvångsvård m.m.</pre><pre>Föredrogs</pre><pre>socialutskottets betänkande</pre><pre>1991/92:SoU10 Följdlagstiftning med anledning av\r\nden nya lagstiftningen om psykiatrisk tvångsvård\r\nm.m. (prop. 1991/92:59).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 16 §.)</pre><pre>15 § Vissa läkares anställningsform m.m.</pre><pre>Föredrogs</pre><pre>socialutskottets betänkande</pre><pre>1991/92:SoU11 Vissa läkares anställningsform\r\nm.m. (prop. 1991/92:61).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 16 §.)</pre><pre></pre><pre>16 § Statsbidrag till alternativ barnomsorg\r\nm.m.</pre><pre>Föredrogs</pre><pre>socialutskottets betänkande</pre><pre>1991/92:SoU12 Statsbidrag till alternativ\r\nbarnomsorg m.m. (prop. 1991/92:65).</pre><pre>Anf. 77 MAJ-INGER KLINGVALL (s):</pre><pre>Herr talman! Vi har en mycket bra barnomsorg i\r\nSverige. Under socialdemokratisk ledning har\r\nförskolan utvecklats. Behoven börjar bli täckta.\r\nKvaliteten har höjts och valfriheten har ökat genom\r\nmångfald i den kommunala barnomsorgen och\r\ngenom nya driftsformer. Allt detta har varit bra för\r\nbarnen.</pre><pre>Men nu hotas rättvisan och kvaliteten. Den\r\nborgerliga regeringens proposition om valfrihet i\r\nbarnomsorgen är avslöjande i sin totala brist på\r\nställningstagande till barnomsorgens roll i barnens\r\noch familjernas liv, men också i samhället. Den har\r\ni stället fått formen av en näringspolitisk\r\nproposition där fri etableringsrätt föreslås. Andra\r\nnyckelord är effektivitet och vinst. Inte med ett ord\r\nberörs barnen och deras rätt till barnomsorg med\r\ngod kvalitet.</pre><pre>Propositionens förslag när det gäller krav på\r\npersonalens utbildning, föräldraavgifter -- och brist\r\npå förslag om hur rekryteringen av barn till\r\nalternativa driftformer skall gå till -- öppnar vägen\r\nför något helt annat än valfrihet och mångfald.\r\nVägen öppnas för en skiktad barnomsorg, för ett A-\r\noch ett B-lag, för nedrustning och utförsäljning.</pre><pre>Detta kan vi socialdemokrater aldrig acceptera.\r\nDärför säger vi nej till regeringens proposition.\r\nStatsbidrag skall gå till barnomsorg där kvalitet och\r\nrättvisa garanteras. Förslaget i propositionen\r\nuppfyller inte de krav vi ställer på god barnomsorg.</pre><pre>Vi har i stället i vår partimotion och i våra\r\nreservationer till utskottsbetänkandet redovisat\r\nvårt förslag till en bra barnomsorg, som utgår från\r\nbarnens behov och villkor och där vi sätter kvalitet\r\noch rättvisa främst.</pre><pre>Herr talman! I vårt moderna samhälle har\r\nbarnomsorgen en stor och viktig roll att spela. Dess\r\nviktigaste uppgift är att ge alla barn grundläggande\r\nkunskaper och erfarenheter inför vuxenlivet.\r\nBarnen måste få bästa möjliga förutsättningar att\r\nväxa upp. Det är också barnomsorgens uppgift att\r\nge en trygg och god omsorg till barn vars föräldrar\r\nförvärvsarbetar eller studerar. Tidig gruppsamvaro\r\noch pedagogisk utvecklingsstimulans påverkar\r\nbarns utveckling i positiv riktning.</pre><pre>Barns villkor hänger nära samman med\r\nföräldrarnas villkor, boende, barnomsorg, skola.\r\nEtt väl fungerande socialt liv är av avgörande\r\nbetydelse och förutsätter relationer mellan\r\nmänniskor, rötter, hemkänsla. Samhörighet och\r\ndelaktighet kan utvecklas i bostadsområdet i\r\ngemensamma angelägenheter som t.ex. rör\r\nboendet, och i det lokala föreningslivet. En\r\ndecentraliserad offentlig verksamhet med\r\nbarnomsorg, skola, sjukvård, äldreomsorg verkar i\r\nsamma riktning -- att bygga upp levande\r\nkommundelar med service nära människor. Det är\r\nden version av det goda livet som vi\r\nsocialdemokrater ibland kallat Kvarteret\r\nFramtiden.</pre><pre>Barn och ungdom utgör inte någon enhetlig social\r\neller kulturell grupp i vårt svenska samhälle.\r\nFamiljebakgrund, social, etnisk och religiös\r\ntillhörighet och kön skapar stora skillnader. Över\r\n300 000 barn i Sverige har invandrarbakgrund.\r\nInvandrare och flyktingar berikar vårt samhälle\r\nmed sin kultur och sina traditioner, samtidigt som\r\nkulturella skillnader kan bädda för\r\nfrämlingsfientlighet och rasism. Förskola och skola\r\nför alla barn är en viktig basresurs för både\r\nintegration och bevarande av kulturella olikheter,\r\nmen också för förståelse för varandras skilda\r\nvärderingar.</pre><pre>För gruppen barn med behov av särskilt stöd är en\r\nsammanhållen barnomsorg en stor tillgång. En\r\nbarnomsorg som är tillgänglig för alla barn på lika\r\nvillkor är en garanti för att dessa barn får det stöd\r\nde behöver utan att pekas ut och särskiljas.</pre><pre>Med det här i bagaget har det inte varit svårt för oss\r\nsocialdemokrater att välja väg. Vi har i många år\r\narbetat för en utbyggd barnomsorg med hög\r\nkvalitet för alla barn, och vi har i långa stycken\r\nlyckats väl. Vi har aldrig varit så nära full\r\nbehovstäckning som nu. Den glädjen kan vi dela\r\nmed andra partier som här i riksdagen varit med\r\noch fattat de avgörande besluten. Jag tänker på\r\nfolkpartiet och vänsterpartiet. Därför känns det\r\nextra trist att det är Bengt Westerberg som signerat\r\ndenna proposition.</pre><pre>Riksdagens beslut om en förskola för alla barn var\r\nen bekräftelse på insikten om förskolans stora\r\nbetydelse för barn och föräldrar i vårt land.\r\nBeslutet innebar också en viktig politisk\r\nprioritering.</pre><pre>I dag ser de flesta föräldrar det som självklart att\r\ndet skall finnas en daghemsplats till deras barn när\r\nde skall börja arbeta efter föräldraledigheten. De\r\nflesta föräldrar anser att barnomsorgen är en\r\nrättighet att få och en skyldighet för samhället att\r\ntillhandahålla.</pre><pre>Herr talman! Nu vill vi socialdemokrater gå vidare\r\noch ta nya steg framåt i arbetet för en god\r\nbarnomsorg till alla barn. Vi vill till skillnad mot\r\nden borgerliga regeringen skapa garantier både för\r\nkvalitet, rättvis fördelning och rätt till plats. Vi\r\nkräver att all barnomsorg skall ha hög kvalitet,\r\nbåde den kommunala och den som drivs i\r\nalternativa former.</pre><pre>Sociala och pedagogiska mål med utgångspunkt\r\nfrån 1 § i socialtjänstlagen skall styra innehållet i all\r\nbarnomsorg. Den personal som arbetar med\r\nbarnen måste ha sådan utbildning och erfarenhet\r\natt barnens behov av omsorg och god pedagogisk\r\nverksamhet kan tillgodoses. Lokalstandarden och\r\nutemiljön måste vara bra. Barngruppernas\r\nsammansättning och storlek måste vara väl avvägd.</pre><pre>Barnomsorgen bör i första hand finnas tillgänglig i\r\ndet område där man bor. Intagning till förskola bör\r\nske från den kommunala barnomsorgskön, eller\r\nenligt regler som kommunen fastställer. Vi anser att\r\nföräldraavgifterna i de alternativa verksamheterna\r\nmåste ligga i nivå med de avgifter som gäller i den\r\nkommunala barnomsorgen. Ett system med fri\r\navgiftssättning innebär en begränsning i valfriheten\r\noch en stor risk för segregation.</pre><pre>En första förutsättning för att statsbidrag skall utgå\r\ntill alternativ verksamhet är att den finns upptagen\r\ni kommunens barnomsorgsplan. Genom den regeln\r\nhar kommunen i realiteten en vetorätt på området.\r\nKommunen skall också ha ett ansvar för att\r\nverksamheten håller samma kvalitet som jämförbar\r\nkommunal verksamhet.</pre><pre>I propositionen 1984/85:209 läggs principen om alla\r\nbarns rätt till barnomsorg fast. När vi nu står nära\r\nmålet, fullt utbyggd barnomsorg, bör denna rätt\r\nläggas fast i en lag. En lagfäst rätt är närmast en\r\nkonsekvens av de övervägande som skedde i\r\nsamband med beslutet 1985. Lika självklart som att\r\nvi har en allmän grundskola för alla barn i Sverige\r\nmåste det vara med en bra barnomsorg för alla\r\nförskolebarn. Föräldrarna skall bestämma när\r\nbarnen skall börja, men samhället skall ha ett\r\nansvar för att planera för alla förskolebarn.</pre><pre>Alternativa driftsformer har utvecklats och\r\nutvecklas i barnomsorgen. Då blir det mycket\r\nangeläget att göra en samlad bedömning av\r\nrättsläget. Dit hör garantier om rättssäkerhet,\r\nregler för sekretess och likabehandlingsprincipen,\r\nmöjligheten till insyn och kvalitetsbedömning av\r\nverksamheten. Dessa frågor behöver belysas, och\r\nlagstiftningen måste ses över i syfte att undersöka\r\nhur rättssäkerheten för barnen kan garanteras. Vi\r\nsocialdemokrater har i utskottet föreslagit\r\ntilläggsdirektiv till socialtjänstkommittén. Tyvärr\r\ntar inte utskottsmajoriteten lika allvarligt på denna\r\nfråga som vi gör.</pre><pre>Herr talman! Sammanfattningsvis är inga av våra\r\nkrav om kvalitet, rättvis fördelning, rätt till plats\r\noch lagstöd tillgodosedda vare sig i regeringens\r\nproposition eller i utskottsbetänkandet. Det finns\r\nanledning att känna oro för framtiden.</pre><pre>Regeringen sänker skatten på kapitalinkomster, tar\r\nbort förmögenhetsskatten, sänker arvs- och\r\ngåvoskatten och inför lättnader för kapitalägare\r\noch höginkomsttagare. För att finansiera detta drar\r\nman in ekonomiska resurser från löntagarna och\r\nbarnfamiljerna, från kommunerna och från\r\nbostadsbyggandet. För regeringen tycks det\r\nväsentliga på barnomsorgsområdet nu vara\r\nprivatiseringen i sig. Barnens behov kommer i\r\nandra hand.</pre><pre>Folkpartiet som tidigare tillsammans med oss har\r\nagerat för rättvisa och kvalitet i barnomsorgen, har\r\nnu övergivit detta och låter moderaterna bestämma\r\ninriktningen.</pre><pre>Centern och kds har tidigare hävdat att\r\nstatsbidragen till barnomsorgen skall användas till\r\nvårdnadsbidrag. Men de tycks nu ha ändrat åsikt.\r\nPrivatisering av moderat modell är vad som nu\r\ngäller. Det ställer de övriga regeringspartierna upp\r\npå.</pre><pre>Det gör inte vi socialdemokrater. Vi står på barnens\r\nsida, och det tänker vi fortsätta att göra, inte minst\r\ni snål högervind.</pre><pre>Jag yrkar bifall till samtliga reservationer som är\r\nfogade till betänkandet.</pre><pre>Anf. 78 GUDRUN SCHYMAN (v):</pre><pre>Herr talman! Jag skulle kunna instämma i det\r\nmesta som Maj-Inger Klingvall sade. Detta är väl\r\nen av de frågor där socialdemokraterna och\r\nvänsterpartiet är helt överens. Det framgår också\r\nav den meningsyttring som jag har avgett till\r\nbetänkandet.</pre><pre>Jag skall också, på mitt eget sätt, rikta mig till\r\nsocialministern. Till att börja med tycker jag att\r\nrubriken på den här propositionen, Valfrihet i\r\nbarnomsorgen, snarast är ett fall för\r\nkonsumentombudsmannen. Detta handlar inte om\r\nvalfrihet -- god barnomsorg med god kvalitet för\r\nföräldrar som efterfrågar det. Det handlar faktiskt\r\nom rätten till fri etablering. Det är inte säkert att\r\ndet innebär samma sak. Jag vill snarare påstå att det\r\ninte gör det, framför allt inte om det inte är\r\nomgärdat av en rad regler, lagar, förordningar och\r\ngarantier för kvaliteten. Det är det inte i den här\r\nmycket tunna och hastigt hopkomna propositionen.</pre><pre>Det finns många brister, och därför finns det all\r\nanledning att säga nej till detta. Vi säger också nej\r\ntill det här.</pre><pre>Det handlar alltså om en etableringsrätt inom\r\nbarnomsorgsområdet och inte om valfrihet.\r\nFramför allt handlar det inte om att det är barnens\r\nbehov som är utgångspunkten. Det handlar om att\r\nfå välja producent och att acceptera de producenter\r\nsom finns på marknaden. Det handlar om att köpa\r\nsin falukorv på ICA, Konsum eller närbutiken, som\r\nkanske har öppet längre. Det är väl ungefär\r\nkontentan av detta.</pre><pre>Jag är övertygad om att detta inte kommer att råda\r\nbot på det stora problemet inom barnomsorgen i\r\ndag, nämligen brist på platser. Vi har ju debatterat\r\ndet här förut. Då har Bengt Westerberg sagt att det\r\nhär är så positivt i sig, och att det kommer att\r\nfrigöra så mycket kreativitet och verksamhetslusta,\r\natt det kommer att blomma upp en mängd nya\r\nbarnomsorgsformer och driftsordningar. Det\r\nkommer att bli ett större utbud. Jag förstår inte\r\nriktigt hur detta går ihop. Pengarna som skall gå till\r\ndriften av detta ökar ju inte. Vad jag förstår är det\r\nsnarare så att de pengar som skall gå till detta,\r\ndriftsbidragen och de statliga bidragen, kommer att\r\nminska.</pre><pre>Man drar ju ner på verksamheten i varenda\r\nkommun. I den ekonomiska politik som regeringen\r\nhar aviserat, med indragningar på 10--15 miljarder\r\nkronor per år från kommunerna, lär det knappast\r\nvara så att bidragen till barnomsorgen kommer att\r\nöka. Om barnomsorgsplatsernas antal skall öka\r\nmåste det bero på att man gör en kraftig höjning av\r\navgifterna och på det sättet kan erbjuda mer\r\nbarnomsorg. Det kommer i sin tur att leda till att\r\ndet blir de föräldrar som har tillräckligt mycket\r\npengar som kan tillgodogöra sig den barnomsorg\r\nsom finns. Jag kan inte få in i mitt huvud att det\r\nkommer att fungera på något annat sätt.</pre><pre>Det finns också ett annat begrepp i detta som man\r\nskulle kunna anmäla till\r\nkonsumentombudsmannen. Det är talet om att det\r\när en privatisering och att man skall driva\r\nbarnomsorg i privat regi. Det handlar ju inte om en\r\nprivat finansiering. Det handlar om att privatisera\r\nskattepengar.</pre><pre>De pengar som jag och socialministern betalar i\r\nskatt skall privatiseras i ett bolag där vi inte längre\r\nkommer att ha någon insyn över hur de används.\r\nEn del kommer då att användas till barnomsorg i\r\naktiebolagsform.</pre><pre>En privat barnomsorg som skulle vara privat i\r\nverklig bemärkelse kan ju vem som helst sätta i\r\ngång, en egen verksamhet finansierad med privata\r\npengar. Det är alltså inte fråga om en privat\r\nverksamhet utan om en privatisering av\r\nskattepengar, vilkas användning undandras från\r\ndemokratisk insyn och kontroll. Det är en mycket\r\nviktig anledning till att säga nej till detta.</pre><pre>Jag tror, som sagt, att det kommer att leda till en\r\nganska kraftig segregering. Det är inte bara\r\nhypoteser, utan jag tycker att jag kan se detta redan\r\nnu, när man i olika kommuner har satsat på\r\nprofilering av barnomsorg. Man har satsat på\r\ndifferentierat öppethållande och på olika typer av\r\nutbud. Detta har lett till fullständigt orimliga\r\nsituationer på många barnstugor i olika kommuner.\r\nFöräldrar får teckna kontrakt med personalen och\r\ntala om vilken tid som man tycker att barnen skall\r\nvara där. På det sättet skall man erbjudas valfrihet,\r\ndvs. att betala mindre om man vill ha barnen där\r\nunder kortare tid. Det anges då bestämda klockslag\r\nför när man skall lämna och för när man skall hämta\r\nbarnen.</pre><pre>Men verkligheten ser inte alltid så\r\n''klockslagsaktig'' ut. Man kan ju bli fördröjd en\r\nkvart någonstans. Om man bor i storstaden kan\r\nman fastna i en bilkö, eller man kan få ett viktigt\r\nsammanträde som man måste gå på e.d. Det finns\r\nföräldrar, framför allt kvinnor, som har vittnat om\r\noerhört stressade situationer, där de har fått kasta\r\nsig i en taxi från jobbet för att med ilfart åka till\r\ndagis och slita ut sitt barn före det klockslag som\r\nman i kontraktet har skrivit in för hämtning av\r\nbarnet. Detta gör man också oavsett vad barnet är\r\nsysselsatt med just då -- oavsett om julkalendern är\r\nslut eller, snudd på, om barnet sitter på pottan.\r\nUngen skall ut innan klockan blir 5 över 12 -- annars\r\nifrågasätts det kontrakt som man har skrivit och\r\nsom innebär att man får en reducerad avgift.</pre><pre>Det här tänkandet, som är en del i den köp- och\r\nsäljfilosofi som den borgerliga regeringen föredrar\r\natt kalla en valfrihetsrevolution, har väldigt litet att\r\ngöra med barns behov, och det har även mycket\r\nlitet att göra med föräldrars behov av att känna\r\ntrygghet för sina barn och av att på ett socialt\r\nacceptabelt sätt kunna kombinera ett föräldraskap\r\nmed en yrkesverksamhet. Jag tycker att det borde\r\nvara grunden när man ser på hur barnomsorgen\r\nskall organiseras.</pre><pre>Det borde vara barnens behov som skall stå i\r\ncentrum, inte behovet av att anpassa barnomsorgen\r\ntill tjockleken på plånboken. Det är ju det som är\r\nden avgörande skillnaden mellan hur vi från\r\nvänstern och hur man från de borgerliga partierna\r\nser på vård och omsorg. Vi menar att vården och\r\nomsorgen om barn och om gamla, social\r\nomvårdnad över huvud taget, utbildning och kultur\r\när en samhällelig angelägenhet och att det finns ett\r\nvärde i att vi alla är med och betalar till den\r\nverksamheten, så att den kan erbjudas lika för alla,\r\nmed lika god kvalitet, med lika stort utbud och med\r\nlika stor tillgänglighet för alla den dag som man\r\nbehöver det, oavsett hur tjock plånboken är.</pre><pre>Det finns ett stort värde i att på det sättet solidariskt\r\nfinansiera den vård och omsorg som vi säkerligen är\r\növerens om behövs. Jag hoppas också att vi skulle\r\nkunna vara överens om att den skall utformas på ett\r\nbra sätt med god kvalitet och utan att inkomsten\r\nskall vara avgörande för hur man får del av den.</pre><pre>Den typ av s.k. privatisering och valfrihet som den\r\nborgerliga regeringen nu vill skall råda inom vården\r\noch omsorgen kommer med nödvändighet att leda\r\ntill att vi får en segregering, till att vården och\r\nomsorgen kommer att se olika ut beroende på var\r\nman bor, i storstad eller glesbygd, på föräldrarnas\r\narbetstider, t.ex. om de har flexibel arbetstid, och\r\npå om de har andra möjligheter att pussla med. Till\r\nsyvende och sist kommer det avgörande att vara hur\r\nmycket pengar man har.</pre><pre>Vi ser den utvecklingen redan i dag i kommunerna,\r\ndär man begränsar öppethållandet och tvingas\r\nskära ned verksamheter därför att man inte har råd\r\noch där man höjer avgifter, vilket ytterligare\r\nbegränsar tillgängligheten för många. Den statistik\r\nsom finns i dag visar att det i första hand är LO-\r\ngrupperna som inte längre kan använda sig av\r\nbarnomsorgen. Den utvecklingen är beklaglig, och\r\njag kan inte se annat än att propositionens förslag --\r\nsom jag nu inte mera i detalj skall gå in på --\r\nkommer att inte bara permanenta den utvecklingen\r\nutan också se till att utvecklingen i rasande fart går\r\nmot en ökad segregering.</pre><pre>Jag tycker att det är beklagansvärt att behöva\r\ndebattera på det här sättet med Bengt Westerberg,\r\nsom ju är den som talar för solidaritet med en stark\r\nkänsla för de sociala frågorna och de svaga\r\ngrupperna i samhället. Det här förslaget rimmar illa\r\nmed inriktningen på att utgå från de svaga\r\ngrupperna. Vi är nog överens om att barnen inte\r\ntillhör den mest röststarka gruppen i samhället.</pre><pre>Med detta vill jag yrka bifall till den meningsyttring\r\nsom jag har fogat vid detta betänkande. Jag står\r\nnaturligtvis bakom hela meningsyttringen, men jag\r\nyrkar bifall till dess hemställan under mom. 1, 2 och\r\n15.</pre><pre></pre><pre>Anf. 79 INGRID HEMMINGSSON (m):</pre><pre>Herr talman! Genom det beslut som vi fattar i dag\r\ntar riksdagen ett steg mot ett rättvisare statsbidrag\r\ntill alla former av barnomsorg, oavsett huvudman,\r\noch därmed mot större valfrihet för familjen. Jag\r\nförstår när jag har lyssnat här till Gudrun Schyman\r\noch Maj-Inger Klingvall att de antingen har fått en\r\nhel del av det här om bakfoten eller föredrar att\r\ntolka det på det sättet.</pre><pre>Motståndet från socialdemokrater och vänstern har\r\nalltid varit stort, oavsett vilka alternativ till den\r\nkommunala barnomsorgen som det har handlat\r\nom. På senare tid har olika falanger inom\r\nsocialdemokratin försökt att göra om historien och\r\nframställt sig som föregångare både till\r\nföräldrakoopertiv och till personalkooperativ.\r\nDessa har ju i verkligheten tillkommit under stort\r\nmotstånd från den tidigare majoriteten.</pre><pre>Men vad anser socialdemokraterna i dag? Här tycks\r\ndet finnas flera olika åsikter. Det blir väl lätt så när\r\nett hårdnackat ideologiskt motstånd måste\r\nomprövas.</pre><pre>Birgitta Dahls pressmeddelande angående den\r\nsocialdemokratiska motion som behandlas i dagens\r\nbetänkande bejakade statsbidrag till privata\r\ndaghem, trots att det i den socialdemokratiska\r\nmotionen yrkas avslag på detta. Det hela verkar\r\nytterst förvirrande.</pre><pre>Bo Toressons uttalande i pressen var positivt till att\r\nstatsbidrag skall ges även till privata daghem.\r\nReservationerna i betänkandet visar att\r\nsocialdemokraterna i utskottet inte vill stå för något\r\nnytänkande, och de yrkar också avslag på\r\npropositionen.</pre><pre>Sista ordet är tydligen inte sagt inom\r\nsocialdemokratin. Ännu ett f.d. statsråd har uttalat\r\nsig i en annan riktning. Så sent som i söndags sade\r\nOdd Engström i Rapport att han får medhåll ute\r\nbland människor för att det var rätt att acceptera\r\nstatsbidrag till privata daghem. Det vore verkligen\r\nintressant att få reda på vart socialdemokraterna är\r\npå väg -- åt alla håll, eller vad annars?</pre><pre>Så till vad socialdemokraterna i utskottet anser i\r\növrigt. Huvudinnehållet i betänkandet är att\r\nstatsbidrag skall utgå även till enskilda daghem,\r\nunder förutsättning att vissa krav är uppfyllda. De\r\nkraven är angivna i betänkandet och i\r\npropositionen, och det är samma krav som tidigare\r\nhar gällt för den kommunala omsorgen.</pre><pre>Men socialdemokraterna presenterar sitt gamla\r\nvanliga motargument, att omvårdnad inte kan ske i\r\nvinstsyfte. Den vinst som socialdemokraterna\r\nhänger sitt resonemang på är det överskott som\r\nskall betala löner och andra omkostnader för\r\nverksamheten. Något annat överskott lär det inte\r\nbli, eftersom enligt propositionen avgiften inte\r\noskäligt får överstiga den kommunala avgiften. Det\r\när alltså inte, Maj-Inger Klingvall, fråga om någon\r\nhelt fri avgiftssättning.</pre><pre>Enligt socialdemokraterna uppfyller inte\r\npropositionen kravet på god barnomsorg. Det har\r\nvi hört många gånger här i dag.\r\nSocialdemokraternas åsikt är ju att endast\r\npolitikerstyrd barnomsorg, alltså den som är under\r\noffentlig kontroll, är s.k. god barnomsorg.</pre><pre>Vem vet bäst vad som är bra för barnen, politikerna\r\neller föräldrarna? Och det är ju inte bara föräldrar\r\nsom får underkänt av socialdemokraterna utan\r\näven den personal som arbetar på daghemmen.</pre><pre>Barns behov ställs verkligen i första rummet i och\r\nmed att familjen får ett större inflytande över både\r\ninnehållet i och valet av barnomsorg. Jag kunde\r\nfaktiskt notera att varken Maj-Inger Klingvall eller\r\nGudrun Schyman i sina anföranden nämnde\r\nföräldrarna eller gav föräldrarna någon position.\r\nFamiljer är väldigt olika och har olika önskemål.\r\nDessutom vet de bäst vad som är bra för barnen,\r\noch det utgör en bra kvalitetskontroll.</pre><pre>Sedan finns det ju en offentlig kontroll redan i dag,\r\noch den kommer att vara kvar. Enligt\r\nsocialtjänstlagen står även enskilda fritidshem och\r\ndaghem under tillsyn av socialnämnd och\r\nlänsstyrelse, och tillstånd för verksamheten skall\r\nsökas hos länsstyrelsen.</pre><pre>Utskottets majoritet vill att riksdagen hos\r\nregeringen skall begära förslag till ett mera\r\ndifferentierat statsbidrag. Kommunala daghem\r\nsom har barnen inskrivna i åtta timmar får\r\nmaximalt statsbidrag, men enligt nuvarande\r\nbestämmelser får ett privat daghem som har barn\r\ninskrivna exempelvis sex timmar inte något\r\nstatsbidrag alls. Vi har begärt att regeringen snarast\r\nskall komma med ett förslag som är rättvisare i\r\nförhållande till öppethållandetiderna. Det kan ju\r\nlokalt finnas behov av daghem med kortare\r\nöppethållandetid än åtta timmar.</pre><pre>Visserligen förutsätter vi att det här beaktas i det\r\nförslag som kommer med anledning av den\r\nkommunalekonomiska utredningen. Vi anser dock\r\natt det är så viktigt att det redan nu måste finnas\r\nmed i förutsättningarna för att stimulera fram flera\r\nalternativ. Det innebär avslag på den\r\nsocialdemokratiska reservationen, som håller fast\r\nvid det gamla systemet, grundat på det gamla\r\nideologiska tänkandet, som är förlegat i dag.</pre><pre>Vi kan ju bara beklaga att dagbarnvårdarnas egna\r\nbarn inte vid detta tillfälle kan erhålls statsbidrag.\r\nDet är ett orimligt förhållande att två\r\ndagbarnvårdare som byter barn med varandra kan\r\nfå statsbidrag men inte de som har egna barn\r\ntillsammans med dagbarnen. Men det framtida\r\nklumpbidraget till kommunerna kommer att göra\r\ndet möjligt för varje kommun att ge rättvisa bidrag\r\ntill alla former av barnomsorg.</pre><pre>En annan förändring som föreslås i betänkandet är\r\natt personalkooperativ får anställa personal. Det\r\nhar ju hittills inte varit möjligt. Det krav som den\r\nsocialdemokratiska regeringen tillsammans med\r\nvänstern drev igenom var att fast personal också\r\nskulle vara delägare, en av flera onödiga\r\nbegränsningar som nu försvinner.</pre><pre>Det skall inte heller vara en skyldighet att ta barn\r\nur kommunens kö. Eftersom de alternativa\r\ndaghemmen ofta kan ha en särskild inriktning eller\r\npedagogik, måste det vara föräldrarnas val som\r\navgör. Det finns heller ingen anledning att lagstifta\r\nom rätt till barnomsorg för alla som önskar. Genom\r\nde långsiktiga mål som den borgerliga regeringen\r\nhar för familjerna att välja den barnomsorg de\r\nönskar blir den lagstiftningen onödig.</pre><pre>Socialdemokraterna har i en reservation tagit upp\r\nfrågan om tilläggsdirektiv till\r\nsocialtjänstutredningen, vilket innebär en översyn\r\nav det lagstöd som krävs för rättsäkerhet, sekretess\r\nm.m. De direktiven skrevs av den\r\nsocialdemokratiska regeringen. Nu begär\r\nsocialdemokraterna själva tilläggsdirektiv.</pre><pre>Vi anser att de socialdemokratiska kraven ryms\r\ninom den gällande lagstiftningen och de direktiv\r\nsom utredningen arbetar efter. Den text som finns i\r\nbetänkandet ger ytterligare tyngd åt vad som bör\r\nses över av utredningen. Där förutsätts att både\r\nsekretess och rättssäkerhet tas upp.</pre><pre>Jag ser med tillförsikt fram mot resultatet av det\r\narbete som pågår i regeringskansliet för att\r\nåstadkomma ett rättvisare system som ger föräldrar\r\nmöjligheter att helt och hållet ta egna beslut när det\r\ngäller barnen. Det måste även innebära att de\r\nsjälva skall ha möjlighet att ta hand om sina egna\r\nbarn under en tid som de anser vara bra för barnen\r\noch för hela familjen.</pre><pre>Vänsterpartiets meningsyttringar sammanfaller till\r\nstor del med socialdemokraternas reservationer.\r\nGudrun Schyman har också påpekat att här är man\r\nense.</pre><pre>I vänsterns värld är det planer och demokratisk\r\nkontroll som gäller, och det innebär ökad\r\npolitikerstyrning. Det sätts inte stor tilltro till\r\nföräldrar, annat än att de ingår i uttrycket\r\nbrukardemokrati. Men det blir ändå på\r\npolitikernas villkor.</pre><pre>Herr talman! Härmed yrkar jag bifall till utskottets\r\nhemställan och avslag på reservationer och\r\nmeningsyttringar.</pre><pre>Anf. 80 MAJ-INGER KLINGVALL (s)\r\nreplik:</pre><pre>Herr talman! Den dag då våra krav på kvalitet, rätt\r\ntill plats och lagstöd har uppfyllts, kommer\r\ndriftsformen att vara av underordnad betydelse, för\r\ndå har vi byggt upp starka garantier för en bra\r\nbarnomsorg. Med det klarläggandet hoppas jag att\r\njag inte skall behöva få fler frågor om vad olika\r\nföreträdare för vårt parti har sagt.</pre><pre>Sedan till Ingrid Hemmingssons funderingar om\r\npolitikerstyrd barnomsorg. Föräldrar och personal\r\nbehöver ha stöd i sin verksamhet. Föräldrar och\r\npersonal kan inte stifta lagar och kan inte lägga fast\r\nmål och riktlinjer, men det kan vi politiker som\r\nrepresentanter för föräldrarna göra. Det är bl.a.\r\nsådana viktiga saker vi diskuterar här i Sveriges\r\nriksdag. Föräldrar och personal kan däremot ha ett\r\nmycket stort inflytande över verksamhetens\r\npraktiska utformning.</pre><pre>Så några ord också med anledning av det Ingrid\r\nHemmingsson säger om daghemmens\r\nöppethållandetider. Vi har ju daghem och\r\nheldagsomsorg för att föräldrar skall kunna\r\nförvärvsarbeta och studera. Det är väl självklart att\r\ndå måste de kunna jobba åtminstone sex timmar,\r\nför att det skall fungera. Det har varit en väldigt\r\nviktig princip, och den håller vi fast vid i vår\r\nreservation.</pre><pre>Sedan skulle jag vilja ställa en fråga till Ingrid\r\nHemmingsson. Jag förstår att Ingrid Hemmingsson\r\nhar all anledning att vara nöjd med regeringens\r\nproposition, för moderaterna har fått full\r\nutdelning. Här får marknadskrafterna fritt\r\nspelrum, utan några krav på kvalitet och rättvis\r\nfördelning. Och allt det här döljs i en vacker\r\nspråkdräkt av valfrihet. Jag vill fråga Ingrid\r\nHemmingsson hur hon ser på valfriheten i det\r\nmoderatstyrda Malmö, där en av hennes\r\npartikolleger är ansvarig för barnomsorgen.</pre><pre>Vi vet av SCBs undersökningar att 84 % av\r\nföräldrarna vill ha plats på kommunala daghem för\r\nsina barn. I Malmö har den borgerliga\r\nkommunledningen sagt att all fortsatt utbyggnad av\r\nbarnomsorgen skall ske i privat regi, och dessutom\r\nförväntas minst 25 % av nuvarande kommunala\r\nbarnomsorg gå över i privat regi. Är det detta som\r\när borgerlig valfrihet, Ingrid Hemmingsson?</pre><pre>Anf. 81 INGRID HEMMINGSSON (vpk):</pre><pre>Herr talman! Först måste jag säga att jag beklagar\r\natt jag inte kunde höra allt Maj-Inter Klingvall\r\nsade. Jag tror att högtalaranläggningen i kammaren\r\ninte är den allra bästa. Men jag skall svara på det\r\njag har lyckats uppfatta.</pre><pre>När det blir den kvalitet som socialdemokraterna\r\nställer krav på skall de ansluta sig, säger Maj-Inger\r\nKlingvall. Vad då till för någonting?</pre><pre>När det gäller kvalitet ger propositionen och\r\nbetänkandet tämligen klara besked om att det ställs\r\nkvalitetskrav som sammanfaller med kraven inom\r\nden kommunala omsorgen. Det har jag också\r\npåpekat i mitt inledningsanförande. Vad är det för\r\nandra kvalitetskrav? Jag misstänker att Maj-Inger\r\nKlingvall menar att om personal och föräldrar får\r\nmycket att säga till om kommer inte den politiska\r\nkontrollen att kunna vara lika stor. Det är väl där vi\r\nhar de socialdemokratiska kvalitetskriterierna.</pre><pre>Det här är första gången jag har hört att det skulle\r\nvara en trygghet för föräldrar och personal att\r\npolitiker bestämmer inriktningen på\r\nverksamheten. Jag tycker att det är litet magstarkt\r\natt säga det. Jag tror inte att det behövs mera än att\r\ndet är kommunens ansvar att tillhandahålla denna\r\nbarnomsorg.</pre><pre>Varför skall kommunen producera all denna\r\nbarnomsorg? Varför skall man inte kunna köpa\r\ndessa tjänster? Det finns en oändlig mängd fördelar\r\nmed det. Jag tycker att detta är att underkänna de\r\nmänniskor som är intresserade och villiga att\r\nengagera sig i daghemsverksamheten på privat\r\nnivå. Det är att underkänna föräldrarna och den\r\npersonal som arbetar inom dessa daghem -- både de\r\nprivata alternativ som finns i dag och de som\r\nkommer. Socialdemokraterna litar inte på vare sig\r\nföräldrar eller personal.</pre><pre>Vidare har vi frågan om åttatimmarsregeln. Jag\r\ntycker att den är alldeles för stelbent. När tillstånd\r\nges för att starta privata daghem är\r\nförutsättningarna olika. Det finns orter i\r\nglesbygden och kvarter i städer där det kanske inte\r\nbehövs åttatimmarsdaghem. Där kanske finns\r\nmånga människor som har kortare arbetsdagar.\r\nSådant varierar under så att säga familjens liv.\r\nDärför skall dessa möjligheter finnas. Den här\r\nregeln kanske stoppar en del privata alternativ. Det\r\när orimligt att låsa sig fast vid att för en\r\nåttatimmarsdag skall man få fullt statsbidrag och\r\nvid en öppettid på sex timmar får man ingenting.</pre><pre>Anf. 82 MAJ-INGER KLINGVALL (s)\r\nreplik:</pre><pre>Herr talman! Vi socialdemokrater litar på föräldrar\r\noch personal, men vi litar tyvärr inte på\r\nmoderaterna. Det är bakgrunden till att vi så starkt\r\nunderstryker våra krav på kvalitet, rättvis\r\nfördelning och lagstöd. Ingrid Hemmingsson\r\nnämnde i sitt anförande att det behövs ingen\r\nlagstiftad rätt. Jo, det är precis vad som behövs. I\r\ndag mer än någonsin tidigare behövs det en\r\nlagstiftad rätt till barnomsorg.</pre><pre>Ingrid Hemmingsson valde att inte på något sätt\r\nsvara på min fråga om hur borgerlig valfrihet ser ut.\r\nJag kan förstå henne. Det är rätt besvärligt.</pre><pre>Det moderata kommunalrådet i Malmö säger att\r\nom man inte har fått plats efter två månader i kön\r\nskall man få en kommunal barnomsorgspeng på\r\n30 000 kr. och sedan själv försöka ordna\r\nbarnomsorgen. Jag tycker att det är moderat\r\ncynism. Därför är socialdemokraternas krav på\r\nkvalitet, rättvis fördelning, lagstiftning och lagstöd\r\nså oerhört viktigt att hävda i det läge som vi i dag vi\r\nbefinner oss i.</pre><pre>Anf. 83 INGRID HEMMINGSSON (m)\r\nreplik:</pre><pre>Herr talman! Först och främst har vi regeringens\r\nproposition, som har varit föremål för diskussion i\r\nbetänkandet. Det här är inte någon märkvärdig\r\nfråga. Det är inte enbart ett moderat förslag, såsom\r\nni socialdemokrater vill hävda. Visserligen har vi\r\nsom parti drivit frågan hårt. Men alla borgerliga\r\npartier har genom åren varit överens om att de\r\nprivata alternativen behövs. Det handlar om\r\nalternativ som ger människor fler möjligheter att\r\nvälja på olika inriktningar och olika typer av\r\ndaghem. Vi har varit överens om det. Därför är det\r\nalldeles självklart att en borgerlig regering som\r\nförsta åtgärd lägger fram just denna proposition. Så\r\nsmåningom kommer det fler förändringar.</pre><pre>Vidare har vi frågan om privat barnomsorg. Jag kan\r\ninte detaljerna när det gäller Malmö och kan alltså\r\ninte lägga mig i den diskussionen. Men jag vet, och\r\ndet sades t.o.m. häromdagen i Ekot, att efterfrågan\r\npå privata alternativ inom barnomsorgen har ökat\r\notroligt mycket. Socialdemokraterna brukar alltid\r\nsäga att det finns ingen efterfrågan. Men tidigare\r\nhar det inte funnits några möjligheter, eftersom ni\r\nsocialdemokrater har haft ett så stort motstånd.\r\nDet har varit ideologiska låsningar. Nu när folk\r\nbörjar upptäcka att det finns möjligheter att\r\npåverka och välja kommer denna efterfrågan. Den\r\nefterfrågan har kommit den senaste tiden.</pre><pre>Jag blir inte riktigt klok på vad det är för\r\nkvalitetsbegrepp som socialdemokraterna vill föra\r\nin i barnomsorgen som inte finns sedan tidigare och\r\nsom inte finns i propositionen eller talas om i\r\nbetänkandet. Vi alla tycker att det skall vara\r\nkvalitet på barnomsorgen. Kvalitetskriterierna\r\nfinns nu precis som tidigare. Vad är det för nytt som\r\nsocialdemokraterna vill föra in? Det kan vara bra\r\natt få ett innehåll i ordet kvalitet. Det räcker inte\r\nbara att ropa efter kvalitet.</pre><pre>En större krets av människor, flera familjer, flera\r\nföräldrar, vill ha ett ord med i laget om vad de\r\ntycker är kvalitet just för deras barn och vilken\r\ninriktning de tycker att det skall vara på\r\nbarnomsorgen.</pre><pre>Andre vice talmannen anmälde att Maj-Inger\r\nKlingvall anhållit att till protokollet få antecknat att\r\nhon inte ägde rätt till ytterligare repliker.</pre><pre>Anf. 84 GUDRUN SCHYMAN (v) replik:</pre><pre>Herr talman! Jag behöver inte oroa mig så mycket\r\nför någon splittring inom socialdemokratin. Det är\r\nkanske en splittring inom vänstern som Ingrid\r\nHemmingsson oroar sig för. Hur är det då på den\r\nborgerliga kanten? Hur kommer det sig att det skall\r\nvara en representant från varje parti som skall\r\ndiskutera i denna debatt? Har inte ni en gemensam\r\nborgerlig regering som har en samlad syn på\r\nbarnomsorgen? Är ni möjligen splittrade i frågan\r\nom vad som är god barnomsorg, hur den skall\r\nfinansieras, när vårdnadsbidragen skall införas\r\nosv.? Det är möjligt att denna debatt kan reda ut\r\ndessa frågor. Det har varit en del diskussioner,\r\nförstår jag. En hel del centerpartistiska kvinnor var\r\nför ett tag sedan arga på Bengt Westerberg. Det\r\nkanske får blomma ut i denna debatt, och det vore\r\nintressant att få höra.</pre><pre>Vidare har vi frågan om tillsynen och\r\nsocialtjänstlagen. En översyn görs nu av\r\nsocialtjänstlagen. Man diskuterar att ha ett\r\ngemensamt måldokument både för barnomsorgen\r\noch skolan. Vad jag förstår har man där aviserat att\r\ndet kanske inte skall vara obligatoriskt att upprätta\r\nkommunala barnomsorgsplaner över huvud taget\r\nframöver. Då blir det väldigt skralt med kontrollen\r\noch tillsynen.</pre><pre>Ingrid Hemmingsson säger att det inte finns någon\r\nanledning att lagstifta om rätt till barnomsorg,\r\neftersom den politik som de borgerliga nu driver\r\nkommer att leda fram till så småningom -- jag vet\r\ninte när -- att alla får rätt till barnomsorg.</pre><pre>Det är ett lustigt sätt att se på verktyget lagstiftning.\r\nDet är som att lagstifta om det man inte vill ha. Men\r\nman skall inte lagstifta om det man vill ha. Det\r\nkommer man att uppnå ändå. Det förefaller mig\r\nvara ett märkligt resonemang.</pre><pre>Sedan har vi vänsterns värld och att demokratisk\r\nkontroll är det som gäller. Det är en riktig\r\nbeskrivning. Vi i vänsterpartiet vill gärna utveckla\r\ndemokratin. Vi vill att skattepengarna skall\r\nanvändas på ett sådant sätt att man får demokratisk\r\ninsyn och kontroll. Vi tycker inte att det är att sätta\r\nett likhetstecken med att politikerna styr, dvs.\r\nutför, barnomsorgen. Men det skall finnas en\r\ndemokratisk debatt som leder fram till att man\r\nfattar beslut om de stora linjerna och att man fattar\r\nbeslut om att det skall finnas en rätt till barnomsorg\r\nför alla barn. Sedan är det föräldrarna och\r\npersonalen som skall se till att dessa mål uppnås.</pre><pre>Vi i vänsterpartiet vill decentralisera\r\nverksamheterna, och vi vill att besluten i mesta\r\nmöjliga mån skall ligga ute på barnstugorna. Men\r\nhär gäller det att se till att det över huvud taget finns\r\nnågra pengar så att det i många kommuner blir\r\nnågon barnomsorg där föräldrar har möjlighet att\r\npåverka. Enligt det här förslaget kommer det att bli\r\nstängda bolagsrum.</pre><pre>Anf. 85 INGRID HEMMINGSSON (m)\r\nreplik:</pre><pre>Herr talman! Vi borgerliga för fram en gemensam\r\npolitik i kammaren. Vi är flera talare i dag eftersom\r\nvi tycker att detta är en viktig fråga. Det här är en\r\nmycket viktig ideologisk fråga. Vi tycker att detta\r\nändå är det första steget på väg mot att ge\r\nföräldrarna större möjligheter och inflytande. Det\r\ngäller även personal som vill arbeta på olika sätt.\r\nDärför vill vi gärna delta i den här debatten allihop.\r\nDen har tidigare hela tiden styrts från den\r\nsocialdemokratiska sidan, och vi har här i dag hört\r\nvad det är för ideologi som ligger bakom. Nu är det\r\ndags att bryta med den, och därför är det också\r\nmycket angeläget att diskutera detta.</pre><pre>Gudrun Schyman vet mycket väl att vi inte är\r\nsplittrade i den här frågan. Sedan kommer nästa\r\nsteg, nästa steg och nästa steg i denna\r\nvalfrihetsrevolution, som vi får kalla den. Det\r\nkommer senare, och det arbete som pågår inom\r\nregeringskansliet med att planera fortsättningen\r\nbehöver ni inte vänta på här i kammaren, för det\r\nkommer att presenteras under den närmaste tiden.</pre><pre>I sitt anförande försökte Gudrun Schyman\r\nverkligen skrämma upp kammaren. Hon\r\nredogjorde för ett skräckscenario när det blir fler\r\nprivata initiativ som kommunen kan köpa, och hon\r\nvisade en riktig vrångbild. Man kan undra vad det\r\när som ligger bakom detta.</pre><pre>Gudrun Schyman sade också att en demokratisk\r\ntillsyn är vad man vill ha från vänsterns sida. Men\r\nen demokratisk tillsyn brukar med vänsterns\r\nspråkbruk betyda att det är politikerna som håller i\r\ntömmarna, och det i sin tur innebär att föräldrarna\r\nfår mindre att säga till om.</pre><pre>Jag kan inte förstå varför Gudrun Schyman inte kan\r\nlita på de människor som är så engagerade och\r\nintresserade att de vill starta olika typer av privata\r\ndagis och erbjuda kommunen sina tjänster. Varför\r\nlitar inte vänstern på människor?</pre><pre>Det finns möjligheter till inflytande och kontroll.\r\nDet finns flera orsaker till att det här är bra även för\r\ndem som arbetar på dagis. En orsak är att man kan\r\nvälja arbetsgivare -- det kan man inte göra i dag --\r\noch att man kan välja pedagogisk inriktning. Det\r\nhar visat sig att det blir mera kostnadseffektivt. Och\r\nvad är det för fel i att föräldrarna får delta i arbetet\r\npå dagis? Det fnyste Gudrun Schyman åt för en\r\nstund sedan.</pre><pre>Anf. 86 GUDRUN SCHYMAN (v) replik:</pre><pre>Herr talman! Jag vet inte om högtalaranläggningen\r\nfortfarande krånglar -- man kan få det intrycket.\r\nVad jag sade var just att vi tycker att det är\r\nföräldrarna och personalen som skall fatta de\r\navgörande besluten om hur, i konkret mening,\r\nbarnomsorgsverksamheten skall se ut på just den\r\nbarnstuga som det gäller. Då skall man utgå från de\r\nbehov som finns i den barngruppen. Man skall\r\nnaturligtvis utgå från personalens ambitioner. Om\r\nman vill välja en särskild pedagogisk inriktning\r\nskall man naturligtvis göra det. Det har ingenting\r\nmed den s.k. privatiseringen att göra. Det finns i\r\ndag mängder av daghem som har en särskild\r\npedagogisk inriktning, som har valt att profilera sig\r\npå ett särskilt sätt. Det har inte med frågan att göra.</pre><pre>Ingrid Hemmingsson sade att jag skrämmer upp\r\nkammaren. Det jag berättade var scener ur\r\nverkligheten, med mammor som kastar sig i taxi för\r\natt hinna i tid och slita ut sina ungar innan\r\nkontraktets tidsangivelse har löpt ut. Det handlade\r\nockså om att personalen tycker att det är mycket\r\nolustigt att stå med tidtagarur i handen och känna\r\nsig som polisen. Det är verkligheten, Ingrid\r\nHemmingsson, och om inte det kan skrämma upp\r\nmoderaterna är jag den första att beklaga det. Jag\r\ntror att den här utvecklingen kommer att fortsätta,\r\nmed de förslag som ni lägger fram.</pre><pre>Det här blir en konstig debatt. Det som i dag\r\nbehövs inom barnomsorgen -- det skulle vi kunna\r\nvara överens om -- är fler platser. Hur\r\nåstadkommer man då fler platser med den största\r\ntillgängligheten för dem som verkligen behöver\r\ndet? Jo, det måste vara genom att man utgår från\r\nde faktiska behoven, och det måste vara genom att\r\nman har så stor tillgänglighet som möjligt, så\r\nmycket öppethållande som möjligt, så låga avgifter\r\nsom möjligt. Då måste ju de flesta människor\r\nkunna använda sig av barnomsorgen. De som\r\nanvänder sig av barnomsorgen behöver den, de\r\ntycker att deras barn mår bra av den. De flesta\r\nanvänder kommunal barnomsorg, som de är till\r\nfreds med. Efterfrågan på alternativen har varit låg.\r\nDet är verkligheten.</pre><pre>Jag vill inte acceptera den s.k. privatiseringen, att\r\ndet bildas privata bolag, för att en del människor\r\nskall ha möjlighet att göra vinster på de här mycket\r\nlegitima behoven. Jag kan förstå att människor vill\r\ntjäna pengar, men jag tycker inte att man skall\r\nanvända den sektor som handlar om vård av och\r\nomsorg om människor till att göra detta. Där skiljer\r\nvi oss nog åt.</pre><pre></pre><pre>Anf. 87 INGRID HEMMINGSSON (m)\r\nreplik:</pre><pre>Herr talman! Det blir inte fler platser genom våra\r\nförslag, säger Gudrun Schyman. Jag tror att det är\r\nprecis tvärtom, i och med att det nu blir konkurrens\r\noch större möjligheter att komma med flera idéer.\r\nHittills har man satsat helt och hållet på de allra\r\ndyraste platserna, dvs. de kommunala platserna.\r\nDet grundar sig inte på att dyra platser har den\r\nbästa kvaliteten, därför att det är annat som anger\r\nkvalitet. Det har visat sig att det har inneburit\r\nkostnadsnedsättningar att starta privata dagis. På\r\nvissa dagis har föräldrarna kommit överens om att\r\nhjälpa till. Det finns alltså olika sätt att pressa\r\nkostnaderna utan att göra avkall på kvaliteten --\r\nkvalitet kan inte mätas i pengar.</pre><pre>Eftersom vi i denna kammare ofta har diskuterat\r\ndetta vill jag bara säga: Låt människorna bestämma\r\nsjälva! Nu har människor fått möjligheter att välja\r\ndessa alternativa daghem, som kommer att växa\r\nupp, trots vänsterns och socialdemokraternas\r\nmotstånd. När vi senare har facit i hand kan vi\r\ndiskutera detta. Jag är helt övertygad om att\r\nefterfrågan på alternativ kommer att öka.\r\nFamiljerna kommer inte alls att vara nöjda med att\r\ndet är andra som bestämmer, utan de vill själva\r\nvälja.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 88 ULLA ORRING (fp):</pre><pre>Herr talman! För att undvika missförstånd, som\r\nbl.a. Gudrun Schyman har velat påpeka, vill jag\r\nsäga att det här är en gemensam politik från den\r\nborgerliga regeringen. Vi står alla bakom detta\r\nförslag.</pre><pre>Jag vill också säga att barnens behov kommer först.\r\nFöräldrarna skall myndigförklaras med just\r\nförslaget om valfrihet. Vi kan äntligen\r\navmonopolisera barnomsorgen genom beslutet att\r\nändra villkoren för statsbidrag till kommunerna,\r\noch verksamheten kan drivas av andra än en\r\nkommun.</pre><pre>\r\nDet är för oss liberaler ett mycket viktigt steg som\r\nnu skall tas: att få släppa in enskilda alternativ och\r\natt dessutom få uppmuntra offentligt anställda som\r\nvill starta eget. Drivkraften är inte alla gånger den\r\neventuella vinsten -- lön har man även för sitt\r\narbete i den kommunala verksamheten -- utan än\r\nmer glädjn att få arbeta självständigt. Ändamålet är\r\ntill syvende och sist att underlätta för\r\nbarnfamiljerna i deras slitsamma vardag att få en\r\nbättre och mer utbyggd barnomsorg -- större\r\nvalfrihet och enklare hantering. Och målet om\r\nbarnomsorg till alla som vill ha det ligger därigenom\r\nfast.</pre><pre>Jag är övertygad om att detta beslut för pluralism\r\noch mångfald inom barnomsorgen om några år\r\nkommer att uppfattas helt naturligt. Redan nu har\r\nplatserna i de alternativa daghemmen,\r\nföräldrakooperativ och andra, ökat. Det har\r\nkommit en rapport från socialstyrelsen om detta.\r\nMen fortfarande går i dag ca 95 % av alla barn i de\r\nkommunala daghemmen. Här behövs\r\nförändringar, och det kommer också att leda till en\r\nökad tillgång på barnomsorg, tvärtemot vad\r\nKlingvall och Schyman här har sagt. Jag instämmer\r\nhelt i Ingrid Hemmingssons påståenden.</pre><pre>Herr talman! Det politiska arbetet består oftast av\r\nen rad små steg, och först när de dras ut till många\r\nårs utveckling kan vi utvärdera resultaten och\r\neffekterna för de enskilda människorna i vårt\r\nsamhälle. Så tror jag också att vi positivt kommer\r\natt uppskatta den här reformen.</pre><pre>Dagens beslut blir både ett litet och ett stort steg.\r\nFrån att socialdemokraterna tidigare enbart kunnat\r\ntänka sig barnomsorg i kommunal regi släppte de\r\nhäromåret loss och tillät personalkooperativ och i\r\nvåras även barnomsorg i kyrkans regi, trots mycket\r\nsegt motstånd under årens lopp. Men nu gör\r\nsocialdemokraterna halt inför det senaste steget --\r\natt avskaffa lex Pysslingen ställer de inte upp för.</pre><pre>I Dagens Nyheter i dag står det att läsa att AB\r\nPysslingen med daghemmet Smörblomman i Nacka\r\nkommer att lägga fram ett förslag om att överta\r\nhela personalen och driva företaget på\r\ntotalentreprenad. Det här manar till efterföljd hos\r\nmånga andra. Låt personalen få känna\r\narbetsglädje, jobba i ett eget företag och forma\r\nverksamheten efter egna initiativ! Varför detta sega\r\nmotstånd från socialdemokraternas sida, som\r\nmanifesteras gång efter annan? Ibland kan man\r\nnästan misstänka att socialdemokraterna inte tror\r\npå personalen och inte heller på föräldrarna. Det\r\nfinns ett stort intresse i många kommuner av att\r\ndriva barnomsorg i privat regi i aktiebolagsform.</pre><pre>Herr talman! När nu regeringen föreslår -- och\r\nutskottets majoritet har ställt sig bakom det -- att\r\nvillkoren för statsbidrag till kommunerna för\r\nbarnomsorg ändras så, att verksamhet i form av\r\ndaghem och fritidshem som drivs av annan än\r\nkommun underlättas betyder det i klartext att lex\r\nPysslingen avskaffas.</pre><pre>I propositionen uppräknas också en rad regler för\r\ndenna verksamhet: Den skall bedrivas fortlöpande,\r\nbarnen skall vara inskrivna, tillstånd att inrätta\r\ndaghem eller fritidshem skall finnas i enlighet med\r\nvad som stadgas i socialtjänstlagen, verksamheten\r\nskall ingå i kommunens barnomsorgsplan,\r\npersonalen skall ha sådan utbildning att barnens\r\nbehov av omsorg och god pedagogisk verksamhet\r\nkan tillgodoses och avgifterna får inte vara\r\noskäliga.</pre><pre>Men märkliga ting har inträffat under ärendets\r\nberedning. Först sade socialdemokraternas\r\npartisekreterare ja till förslaget och ansåg t.o.m. att\r\ndet var det mest spännande som hänt i\r\nsocialdemokraternas självprövning efter\r\nvalförlusten. Han hade tydligen lyssnat på Birgitta\r\nDahl, som också uttryckt detta. Toresson var riktigt\r\nlyrisk och sade att socialdemokraterna skulle ha\r\ngivit upp motståndet och börjat tala om kvalitet i\r\nstället. ''Det är en underordnad fråga vem som\r\nsköter detta'', menade Toresson.</pre><pre>Som också här har relaterats gick förre vice\r\nstatsministern Odd Engström så sent som på\r\nsöndagskvällen ut med samma budskap.</pre><pre>Trots dessa uttalade ståndpunkter från en trio tunga\r\nnamn inom socialdemokratin gör\r\nsocialdemokraterna i socialutskottet följande\r\nuttalande: De kan inte ställa sig bakom\r\npropositionens förslag att statsbidrag skall kunna\r\nutgå för barnomsorgsverksamhet som drivs i\r\naktiebolagsform i vinstsyfte. De menar att förslaget\r\ninte fyller de krav som ställs på god barnomsorg.\r\nDe talar om risk för segregation med ett system\r\nmed fri intagning av barn utan beaktande av den\r\nkommunala barnomsorgskön. De avstyrker\r\nförslaget i propositionen om krav på personalen\r\nsamtidigt som de här framhåller att personalens\r\ngrundutbildning är en viktig kvalitetsfaktor.</pre><pre>Jag förstår inte det ställningstagandet. Vi kanske\r\nkan få en förklaring till det senare i debatten.</pre><pre>När det gäller utbildningen framgår det klart och\r\ntydligt av propositionen att samma krav ställs på\r\nutbildning eller erfarenhet som för övrig i\r\nbarnsomsorgsplanen upptagen verksamhet. Vari\r\nligger då skillnaden?</pre><pre>Och vad menar ni med ''utan beaktande av den\r\nkommunala barnomsorgskön''? Det är ett\r\nantagande som ni gör. För att få tillstånd att driva\r\nett privat dagis måste ju kommunen ha beslutat att\r\nverksamheten skall ingå i kommunens\r\nbarnomsorgsplan. I det fall som jag relaterade --\r\nSmörblomman i Nacka -- skall i fortsättningen barn\r\ntas även från den kommunala kön.</pre><pre>Det finns undantag -- det gäller de\r\npersonalkooperativa daghemmen; där behöver\r\nman inte ta barn från dagiskön.</pre><pre>Nej, jag tycker att socialdemokraternas motstånd\r\ntyder mest på att man inte vill pröva nya vägar och\r\nanvända resurserna på ett bättre sätt. Vi liberaler\r\nhar länge arbetat för att få bort den begränsning\r\nsom gjort det omöjligt att driva daghem i aktiebolag\r\noch med vinstsyfte. För oss är det mycket viktigt att\r\nslå vakt om kvaliteten i barnomsorgen, som inte\r\nenbart handlar om tillsyn och förvaring. Vi vill\r\nutveckla och tillvarata alla de pedagogiska\r\nmöjligheter som god barnomsorg kan erbjuda\r\nföräldrar och barn. Skall dagens småbarnsföräldrar\r\nkunna inrätta sina liv efter egna önskemål måste det\r\nfinnas en verklig valfrihet. Med dagens beslut tar vi\r\nytterligare ett steg på den vägen.</pre><pre>Herr talman! Med det anförda yrkar jag bifall till\r\nutskottets hemställan i betänkandet och avslag på\r\nreservationerna.</pre><pre>Anf. 89 MAJ-INGER KLINGVALL (s)\r\nreplik:</pre><pre>Herr talman! Det var synd att Ulla Orring inte\r\nhörde vad jag sade i min första replik till Ingrid\r\nHemmingsson när det gällde statsbidrag till\r\nalternativa driftformer. Jag får väl hänvisa till\r\nprotokollet, som kommer i morgon.</pre><pre>Det som Ulla Orring säger om att myndigförklara\r\nföräldrarna är rent nonsens. I vårt land är väl\r\nföräldrarna i allra högsta grad myndigförklarade.\r\nRätten till arbete för både män och kvinnor och bra\r\nbarnomsorg till alla barn skapar fria och\r\nsjälvständiga vuxna som kan ta ansvar både för sina\r\nbarn, sin familj, och för samhället.</pre><pre>Ulla Orring säger att personalen äntligen skall få\r\nkänna arbetsglädje i privata daghem. Vad är det för\r\nnågonting? Har Ulla Orring aldrig varit i\r\nkommunal barnomsorg och mött den arbetsglädje\r\noch den kreativitet som finns bland personalen i\r\nvåra kommunala daghem? I så fall rekommenderar\r\njag ett besök.</pre><pre>När det gäller föräldrakooperativ finns det inget\r\ntvingande krav att ta barn ur kön, men det gör det\r\nnär det gäller personalkooperativ ända tills lex\r\nPysslingen eventuellt tas bort i enlighet med det\r\nförslag som vi behandlar här i dag.</pre><pre>Jag skulle vilja ställa två frågor till Ulla Orring.\r\nVarför yrkade Ulla Orring inte bifall till folkpartiets\r\nkommittémotion om en lagstadgad rätt till plats i\r\nbarnomsorgen, som ni väckte under allmänna\r\nmotionstiden? Ett sådant lagförslag är det enda\r\nsom våra småbarnsföräldrar i dagens läge kan luta\r\nsig mot för att kräva sin rätt till barnomsorg. Vad är\r\ni så fall Ulla Orrings alternativ till lagstiftning för att\r\ngarantera rätten till barnomsorg?</pre><pre>Jag försökte av Ingrid Hemmingsson få reda på vad\r\nsom är borgerlig valfrihet, men jag fick inget svar.\r\nJag försöker med Ulla Orring.</pre><pre>Jag undrar: Gäller valfriheten för alla? Gäller den\r\nför barn med fysiska handikapp? Gäller den för\r\ninvandrarbarn, gäller den för allergiska barn, gäller\r\nden för extra livliga barn -- kort sagt, gäller den för\r\nbarn som har behov av särskilt stöd? Med den\r\nborgerliga modell för barnomsorg som har\r\nskisserats i propositionen kan man inte på något\r\nsätt ålägga privata daghem att ta emot barn som\r\nkräver litet mer. Vart skall de då ta vägen i\r\nvalfrihetens Sverige, vart skall de vända sig?\r\nTacksam för svar, Ulla Orring!</pre><pre>Anf. 90 ULLA ORRING (fp) replik:</pre><pre>Herr talman! Jag måste instämma i det som\r\ntidigare har sagts om högtalaranläggningen -- det\r\nvar väldigt svårt att höra vad Maj-Inger Klingvall\r\nsade i början av sin replik. Jag skall ändå så gott jag\r\nkan försöka svara på de frågor jag uppfattade.</pre><pre>Jag vill klart slå fast att barnens behov kommer\r\nförst. Jag tycker att det är viktigt att vi erkänner\r\ndetta och myndigförklarar föräldrarnas önskemål.\r\nDet finns ett önskemål om privata alternativ.</pre><pre>Jag kan då gå in på den tredje fråga som Maj-Inger\r\nKlingvall ställde, nämligen om valfriheten gäller för\r\nalla. Det är självklart. Varken folkpartiet\r\nliberalerna eller något annat parti här i kammaren\r\nvill, tror jag, arbeta för någon segregering av barn.\r\nBarnen skall ha samma möjligheter. Det tycker jag\r\när så självklart att jag inte förstår tanken bakom\r\nfrågan.</pre><pre>En annan fråga gällde alternativen i barnomsorgen.\r\nJag har både av erfarenhet och genom kunskap fått\r\nklart för mig att föräldrarna efterfrågar alternativ.\r\nVi ser att vi genom alternativen kommer att få fler\r\ndaghem. Det kommer att vara fler som tar ett\r\nansvar för att sätta i gång daghems- och\r\nbarnomsorgsverksamhet.</pre><pre>Så till den första frågan, om lagstadgad rätt. Nu\r\nfinns ju en rätt för alla barn att delta i kommunal\r\nbarnomsorgsverksamhet från ett à ett och ett halvt\r\nårs ålder tills de börjar skolan. Genom att vi får\r\nolika alternativ av barnomsorg kommer också fler\r\ndaghemsplatser att komma till. Jag tror att det\r\nframför allt kommer att leda till att barnen i\r\nglesbygd och på annat håll där det finns människor\r\nsom vill ta sådana här initiativ kommer att få en rätt\r\ntill barnomsorg som de i dag kanske inte har. Över\r\nhuvud taget tror jag att kvaliteten kommer att\r\nstärkas genom ökad konkurrens.</pre><pre>Maj-Inger Klingvall tyckte att frågan om\r\narbetsglädje var fånig. Vad är det för någonting,\r\nfrågade hon. Det är klart att det är stor skillnad i\r\narbetsglädje om jag själv -- i samråd med\r\nföräldrarna -- får vara med och utforma eller\r\npåverka utformningen av den daghemsverksamhet\r\nsom jag skall vara chef för och göra det på ett\r\nsådant sätt att den blir pedagogisk och bra för\r\nbarnen, eller om jag inte får det. Jag tror att det\r\nfinns stora utmaningar i det här förslaget, och jag\r\ntror att det också kommer att ge stora fördelar.</pre><pre>Anf. 91 MAJ-INGER KLINGVALL (s)\r\nreplik:</pre><pre>Herr talman! Det är precis så det går till i den\r\nkommunala barnomsorgen, att personalen och\r\nföräldrarna är med och utformar verksamheten.\r\nJag vidhåller min rekommendation om ett besök\r\ndär.</pre><pre>Det finns ingen lagstadgad rätt till plats i\r\nbarnomsorgen, Ulla Orring. Jag utgår från att det\r\när därför som folkpartiet har krävt en sådan i sin\r\nkommittémotion. Jag undrade då: Varför tillstyrkte\r\ninte Ulla Orring i socialutskottet denna\r\nkommittémotion, som är av utomordentligt stor vikt\r\nför att garantera barn rätt till plats i barnomsorgen?</pre><pre>Ulla Orring sade att det är självklart att det finns\r\nvalfrihet och att även handikappade barn skall\r\nkunna tas emot i privat barnomsorg. Men det finns\r\nju ingenting i den proposition som regeringen har\r\nlagt fram och i det utskottsbetänkande som Ulla\r\nOrring och majoriteten står bakom som på något\r\nsätt kan ålägga ett privat daghem att ta emot ett\r\nbarn som har handikapp av något slag och som vi\r\nvet kräver mycket mer resurser. Det förnämliga\r\nmed den sammanhållna barnomsorg som vi har i\r\nvårt land är ju att alla barn får plats, oavsett behov.\r\nOavsett vad det kostar får de plats. Den synen på\r\nbarnomsorg är vi från socialdemokratisk sida\r\noerhört rädda om, och den vill vi utveckla vidare\r\ngenom vår partimotion och de reservationer som är\r\nfogade till betänkandet.</pre><pre>Anf. 92 ULLA ORRING (fp) replik:</pre><pre>Herr talman! Jag konstaterar att Maj-Inger\r\nKlingvall har haft två repliker på mitt anförande\r\nmen ändå inte på något sätt har besvarat min fråga\r\nom varför socialdemokraterna har gått ut med så\r\nolika budskap. Socialdemokraternas\r\npartisekreterare, Birgitta Dahl och Odd Engström\r\nhar sagt att man äntligen har släppt loss och kan\r\ntillåta barnomsorg även i privat regi. Jag har inte\r\nfått svar på min fråga varför de ser annorlunda på\r\nsaken än vad t.ex. Maj-Inger Klingvall gör. Det\r\nvisar den osäkerhet som råder inom\r\nsocialdemokratin i den här frågan. Denna\r\nosäkerhet råder för övrigt inte bara inom det\r\nsocialdemokratiska partiet, utan jag tror att hela\r\nsvenska folket har förundrats över\r\nsocialdemokratins svängningar i uppfattningarna i\r\ndenna fråga.</pre><pre>Maj-Inger Klingvall tar med emfas upp frågan om\r\nbarn med särskilda behov. Det är sagt att det skall\r\nutgå statsbidrag till den här verksamheten, som\r\näven skall bedrivas i aktiebolagsform. Samma\r\nregler skall naturligtvis gälla för den verksamheten\r\nsom för verksamheter som bedrivs i lokal regi. Det\r\när redan bestämt att medel skall satsas för barn med\r\nsärskilda behov, liksom medel skall satsas för den\r\nfortbildning som personalen har behov av. Skall\r\npersonalen ha lägre eller högre kompetens, Maj-\r\nInger Klingvall? Var står socialdemokraterna i den\r\nfrågan? I propositionen och i betänkandet har vi\r\nsagt att personalen i privat drivna daghem skall ha\r\nen god utbildning precis som personal inom den\r\nkommunala barnomsorgen skall ha. På dessa frågor\r\nhar jag inte fått något svar.</pre><pre>Andre vice talmannen anmälde att Maj-Inger\r\nKlingvall anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 93 GUDRUN SCHYMAN (v) replik:</pre><pre>Herr talman! Nu har jag hört två anföranden från\r\nrepresentanter för den borgerliga majoriteten, och\r\nbåda har låtit likadant. Jag har förstått att många av\r\ner velat yttra sig, eftersom frågan är så viktig. Man\r\nkan därför tänka sig att ni har olika infallsvinklar\r\noch ser på frågan ur olika aspekter för att verkligen\r\nframhålla hur viktig den här. Men anförandena,\r\nmåste jag säga, har varit likartade.</pre><pre>Debatten är enligt min mening mycket förvirrad. Vi\r\nsäger delvis samma saker allesammans. Vi vill utgå\r\nfrån barnens behov, vi tycker att alla barn skall ha\r\nrätt till en god barnomsorg, att föräldrarna skall få\r\nsäga till om så mycket som möjligt, att också\r\npersonalen skall få göra det och själv få bestämma\r\növer sitt arbete, kunna utvecklas i det och ges en\r\ngod utbildning samt få vidareutbildning. Vi vill\r\nallesammans allt detta goda. Skillnaden ligger i hur\r\nvi vill förverkliga allt detta. Ni tror att det kan ske\r\ngenom att privatisera skattepengar. Vi däremot tror\r\natt ett medel att förverkliga detta är en demokratisk\r\noch öppen verksamhet där alla har möjlighet att\r\ndelta.</pre><pre>Den valfrihet som ni talar om och det inflytande\r\nsom föräldrarna skall ha i verksamheten gäller i ert\r\nresonemang bara de föräldrar som har tillgång till\r\nbarnomsorg som finns på vissa barnstugor,\r\nbarnstugor som har vissa öppettider och som tar ut\r\navgifter som dessa föräldrar har råd att betala. Det\r\ninskränker möjligheterna för en hel del personer att\r\ndelta. Där har vi en annan stor skillnad. Skall alla\r\nfå vara med eller är det bara de som kan kvalificera\r\nsig på olika sätt som får vara det? Det är enligt min\r\nmening en avgörande skillnad. Frågan är också av\r\nideologisk art. Det är kanske bättre att vi diskuterar\r\nden i stället för att säga samma saker hela tiden.\r\nFörsök att bryta ut vilka skiljelinjerna är mellan de\r\nolika förslagen. Det handlar om synen på\r\ndemokrati och om synen på allas rätt att få vara\r\nmed och forma en verksamhet. Det handlar också\r\nom att utgå från faktiska behov och från\r\nvärderingen att alla har rätt att få sina faktiska\r\nbehov tillgodosedda oavsett hur mycket pengar de\r\nhar i plånboken. Det är de avgörande frågorna.</pre><pre>Vad gäller frågan att all personal skall få arbeta som\r\nden vill osv. så är det ju arbetsgivaren som sätter\r\nproppar i hjulen. I detta fall är det kommunerna\r\nsom är arbetsgivare. Där finns tröga\r\nkommunalpampar, inte så sällan av moderat,\r\nfolkpartistiskt eller centerpartistiskt slag, som inte\r\nser till att personalen får utvecklas ordentligt i\r\narbetet. De tror att de själva måste bestämma\r\nallting. Vänd upp och ned på dessa hierarkiska\r\norganisationer och låt de kvinnor som utför arbetet\r\nockså få bestämma om pengarna och hur de vill\r\narbeta. Då blir det faktiskt annorlunda.</pre><pre>Anf. 94 ULLA ORRING (fp) replik:</pre><pre>Herr talman! Gudrun Schyman låter förvånad över\r\natt vi tar till orda och diskuterar denna nya\r\nfamiljepolitik. Jag tror faktiskt att det är viktigt att\r\ngöra det. Det sker nu en omläggning av\r\nfamiljepolitiken, och vi diskuterar nu ett av de steg\r\nsom behöver tas. Under socialdemokraternas och\r\nvänsterns majoritetstid gick det oerhört trögt att\r\nförändra familjepolitiken. I mitt anförande sade jag\r\natt det dröjde länge innan de gick med på att införa\r\npersonalkooperativ och föräldrakooperativ samt\r\nbarnomsorg i kyrkans regi. Det var inte att tänka\r\npå, sade den förre socialministern Bengt Lindqvist.</pre><pre>Den förda familjepolitiken har inte varit bra. När\r\nden nya regeringen i sin regeringsförklaring och på\r\nannat sätt säger att det skall föras en ny\r\nfamiljepolitik, så är vi både stolta och glada över att\r\nfå vara med att genomföra den. Jag förstår att det\r\nsmärtar socialdemokraterna och vänstern och att\r\nde vill lägga hinder i vägen. Jag tycker faktiskt att\r\nbåde Gudrun Schyman och Maj-Inger Klingvall\r\nskall se det här som en utmaning till en förbättrad\r\nfamiljepolitik. Det är vad det hela kommer att leda\r\ntill. Det kommer att föra med sig fler\r\nbarnomsorgsplatser, en mer flexibel barnomsorg,\r\noch det kommer på alla sätt att bättre uppfylla\r\nföräldrarnas krav.</pre><pre>Föräldrarna har det mycket jobbigt i dagens\r\nsvenska samhälle, något som även Mona Sahlin har\r\nuttryckt. Vi måste försöka se till att de får det\r\nbättre.</pre><pre>Gudrun Schyman talade om privatisering av\r\nskattepengar. De pengar som skall gå till\r\nbarnomsorg i privat regi kommer att utgå bara om\r\nvissa regler uppfylls. Pengarna kommer verkligen\r\ninte att delas ut hur som helst. Man måste följa\r\nkommunens barnomsorgsplan, ta barn från\r\nbarnomsorgskön osv. Socialtjänsten skall granska\r\nom barnomsorgshemmen sköts på ett riktigt sätt.\r\nJag tycker faktiskt att ni skall ge upp ert motstånd.\r\nDet vore värdigare både vänsterpartiet och\r\nsocialdemokraterna.</pre><pre>Även Gudrun Schyman måste erkänna att det är\r\nroligare att arbeta i en egen resultatenhet där man\r\nkan vara med och påverka en barnomsorg som är\r\ntill glädje för både barnen och föräldrarna och som\r\nkan drivas på ett effektivt sätt. Jag klagar inte på\r\nden barnomsorgspersonal som nu finns. I huvudsak\r\nsköter den sitt jobb mycket bra, men det finns\r\nockså sådant som inte är så bra. Den nya ordningen\r\nkommer att leda till större konkurrens i\r\nbarnomsorgen.</pre><pre>Jag tycker att ni skall rösta på vårt förslag. Då får\r\nvi en bra familjepolitik.</pre><pre>Anf. 95 GUDRUN SCHYMAN (v) replik:</pre><pre>Herr talman! Jag kan förstå att Ulla Orring tycker\r\ndetta. Hon tycker nog att det är bra om\r\nvänsterpartiet och socialdemokraterna över huvud\r\ntaget inte hade några egna åsikter i dessa frågor\r\nutan anslöt sig till den borgerliga familjepolitiken i\r\nalla avseenden. Men nu gör vi inte det, och det har\r\nvi goda skäl för. Vi tycker nämligen inte att den\r\nfamiljepolitiken är bra.</pre><pre>Jag är inte förvånad över att så många av er har\r\nanmält sig till denna debatt. Vad som däremot\r\nförvånar mig är att ni allesammans säger ungefär\r\nsamma sak. Om ni kräver effektivitet och annat, så\r\nkan ni kanske själva använda tiden på ett mer\r\nkonstruktivt och fruktbart sätt. Jag känner ingen\r\nstörre smärta över att ni lägger hinder i vägen för att\r\nbarnomsorgen inte skall få fortsätta att drivas som\r\nhittills. Vad jag saknar är indikationer på att den\r\nblir bättre i den riktning som jag tycker gör att den\r\nblir det.</pre><pre>Vi är överens om att den nuvarande barnomsorgen\r\ni dag har brister. Jag anser inte att det är personalen\r\nsom inte gör ett bra jobb. I stället tycker jag att\r\nbristerna finns hos arbetsgivarna, både staten och\r\nkommunerna. Det brister därför att de inte ser till\r\natt det finns tillräckligt med pengar, och det brister\r\ndärför att det är ett gubbvälde i många kommuner.\r\nDe inser inte de pedagogiska och kvalitetsmässiga\r\nfördelarna med en bra barnomsorg. I stället tror de\r\natt det handlar om barnpassning. Deras tidigare\r\nerfarenhet var att hustrun var hemma och skötte\r\nom barnen. Så ser det ut. Det är ett resultat av att\r\ndessa gubbar många gånger sitter och bestämmer.\r\nDet är också ett resultat av att man inte låter\r\npersonalen ta ansvar och själv utforma\r\nverksamheten i samarbete med föräldrarna.</pre><pre>Jag kan inte se att det finns några garantier för att\r\nen privat arbetsgivare är bättre i dessa avseenden.\r\nInte heller kan jag se att det finns några garantier\r\nför att en privat arbetsgivare ger högre löner eller\r\nsatsar mer på utbildning osv. Det visar sig tvärtom\r\natt just kvinnor inom offentlig sektor har de bästa\r\nförmånerna, avtalen och lönerna.</pre><pre>Jag anser att en demokratisering av den sektor som\r\nhar hand om vård och omsorg i vårt samhälle är\r\nnödvändig. Det handlar om kvinnokraft och\r\nkvinnomakt. De som utför arbetet skall också\r\nbestämma så mycket som möjligt över detsamma.\r\nDärför måste det också fattas politiska beslut som\r\ngaranterar att det finns tillräckligt med pengar för\r\natt över huvud taget bedriva denna verksamhet.\r\nDet är dessa frågor som är intressanta, men den\r\nföreliggande propositionen ger inga garantier för\r\natt just de kommer att lösas.</pre><pre>Anf. 96 ULLA ORRING (fp) replik:</pre><pre>Herr talman! Gudrun Schyman säger att vi skall\r\nagera på ett konstruktivt och bättre sätt. Jag får\r\nbolla den frågan tillbaka till henne. Jag uppfattar\r\ninte att det har kommit något bättre och mer\r\nkonstruktivt förslag från vänsterpartiet. Man säger\r\nnej och vill inte pröva något nytt; allt är tydligen bra\r\nsom det är. Samtidigt vet vi alla att det inte är det.\r\nVårt förslag går ut på att skapa en ökad valfrihet\r\ninom barnomsorgen. Låt oss pröva detta och\r\ndärefter göra en utvärdering.</pre><pre>Den här daghemsformen har tidigare prövats i\r\nNacka kommun, dock inte fullt ut i form av ett\r\naktiebolag. Resultatet har varit mycket gott. Jag\r\nhar själv träffat en föreståndare för detta daghem\r\nsom vitsordar detta. Jag håller med Gudrun\r\nSchyman om att vi skall se till att verksamheten blir\r\ndemokratisk med den kvinnokraft och kvinnomakt\r\nsom hon talar om. Det är detta som förslaget\r\nkommer att leda till. Det har inte Gudrun Schyman\r\nförstått. Tvärtom, Gudrun Schyman förnekar detta\r\noch tror inte alls att det kommer att bli någon ökad\r\naktivitet bland kvinnor. Jag tror att det kommer.\r\nKvinnor är utbildade inom det här området. Många\r\nkvinnor kommer att ta steget och starta en egen\r\nbarnomsorgsverksamhet.</pre><pre>Det sades att det finns brister hos arbetsgivarna och\r\natt de inte låter personalen vara med och utforma\r\nverksamheten. Det är självklart att det är så. Det är\r\ndärför det här är ett bra förslag. Låt oss pröva detta,\r\noch låt oss mötas om några år för att se hur\r\nresultatet blev. Jag är övertygad om att Gudrun\r\nSchyman kommer att tycka att det var bra att vi fick\r\nvara med och privatisera barnomsorgen. Vi\r\nbehöver fler sådana initiativ, och det kommer också\r\nregeringen att ta.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 97 BIRGITTA DAHL (s) replik:</pre><pre>Herr talman! Ulla Orring upprepar det Ingrid\r\nHemmingsson sade tidigare i debatten och många\r\nandra har sagt under de senaste veckorna, nämligen\r\npåståendet om skilda uppfattningar inom\r\nsocialdemokratin. Får jag med visst eftertryck\r\nunderstryka att ingen av oss har ställt upp på det\r\nvillkorslösa accepterandet av daghem med\r\nvinstintresse som regeringen och\r\nregeringspartierna står för. Vi har i stället, i den\r\nanda av konstruktiv oppositionspolitik som vi\r\narbetar i, i vår motion utvecklat det som borde ha\r\nfunnits i propositionen. Vi har redovisat vilka krav\r\npå kvalitet, lagstöd och lagstiftad rätt till god\r\nbarnomsorg och verklig valfrihet för alla barn och\r\nföräldrar som krävs för att också denna driftsform\r\nskall kunna accepteras, eftersom den innebär\r\nsärskilda risker för missbruk. Detta är vår linje. I\r\nden motion vi står för har vi dessutom på många\r\npunkter höjt ambitionsnivån jämfört med vad som\r\nhittills har gällt i barnomsorgen och\r\nuppmärksammat de problem om rättssäkerhet och\r\nintegritet som behöver uppmärksammas.</pre><pre>Vi menar att det här har skett en utveckling av stor\r\nbetydelse, som också kunde ha banat vägen för en\r\nbred lösning på dessa frågor och gjort slut på\r\nofruktbara konflikter. Vi känner stor oro inför att\r\nalla borgerliga partier, inte bara moderaterna och\r\nNy Demokrati, har yrkat blankt avslag på våra\r\nkrav. Det fyller oss med oro över era verkliga\r\navsikter. Därför måste vi vidhålla vårt\r\navslagsyrkande. Men vi kommer, herr talman, att\r\nfortsätta att arbeta för en konstruktiv lösning som\r\ninnebär att vi för barnomsorgen får de kvalitetskrav\r\noch den lagstiftning som krävs för att garantera\r\nvalfrihet och mångfald åt alla, inte bara åt några på\r\nde flestas bekostnad.</pre><pre>Anf. 98 ULLA ORRING (fp) replik:</pre><pre>Herr talman! I så fall är det som partisekreteraren\r\nToresson har sagt fel. Han menar att\r\nsocialdemokraterna skulle ha gett upp motståndet\r\noch börjat tala om kvalitet i stället. Han har också\r\nsagt att frågan om vem som sköter daghemmen är\r\nunderordnad. Det var således felaktigt.</pre><pre>Jag tror att många människor i Sverige som läste\r\ndet pressmeddelandet som gick ut från Birgitta\r\nDahl såsom talesman i de sociala frågorna,\r\nuppfattade det som om socialdemokraterna ställde\r\nupp på det här förslaget. Nu säger Birgitta Dahl att\r\nman går ut i en konstruktiv opposition. Det enda\r\nkonstruktiva i den oppositionen när det gäller det\r\nhär förslaget är att man säger nej. Man säger blankt\r\nnej till att det skall utgå statsbidrag för\r\nbarnomsorgsverksamhet som drivs i\r\naktiebolagsform. Det övriga man säger om att det\r\nfinns risk för segregation i ett system med fri\r\navgiftssättning och fri intagning av barn utan\r\nbeaktande av den kommunala barnomsorgskön är\r\nbara påståenden. Det finns inget belägg för detta.\r\nOm man läser propositionen och betänkandet\r\nfinner man att det är ganska klart uttalat att man\r\nskall ta hänsyn till dessa frågor.</pre><pre>Krav på personalen tas upp särskilt. Jag blir inte\r\nriktigt klok på vad man menar. Menar man att\r\npersonalen skall ha mindre eller mer utbildning? I\r\npropositionen och i synnerhet i betänkandet tas\r\nbarnomsorgspersonalens utbildning upp. Man\r\nsäger att enskilda förskole- och fritidshem skall stå\r\nunder offentlig kontroll och omfattas av\r\nbestämmelser i socialtjänstlagen och med stöd\r\ndärav i socialtjänstförordningen. Nej, jag,\r\nfolkpartiet liberalerna, andra partier och\r\nmänniskor ute i samhället uppfattar nog det här,\r\nBirgitta Dahl, som om socialdemokraterna inte vill\r\nha någon förändring, utan att de vill att det skall\r\nvara som det är. Det är stillastående, Birgitta Dahl.</pre><pre></pre><pre>Anf. 99 BIRGITTA DAHL (s) replik:</pre><pre>Herr talman! Jag har pressmeddelandet framför\r\nmig. Det inleds med orden: ''Rättvisa, bra kvalitet\r\noch mångfald skall prägla barnomsorgen. Barnens\r\nbehov och rättigheter skall sättas i främsta\r\nrummet.'' Vi säger nej till propositionen, eftersom\r\nden inte alls behandlar dessa krav och på några\r\nviktiga punkter t.o.m. sänker dem. En\r\nnyckelformulering som fanns förut om\r\nkvalitetskraven och som löd ''utbildning och\r\nerfarenhet'' har ändrats till ''utbildning eller\r\nerfarenhet'' för att ta ett exempel. Utskottets\r\nmajoritet skriver att man nu tar bort restriktionerna\r\nnär det gäller organisationsformer, intagningsregler\r\noch föräldraavgifter. Man går t.o.m. längre än\r\npropositionen. Vi underkände propositionen\r\neftersom den inte tillgodosåg dessa krav. Vi\r\nredovisade vad man borde göra för att kunna släppa\r\nalla olika huvudmannaskap fria inom ramen för ett\r\nsystem som medborgarna genom sina valda ombud\r\nkontrollerar.</pre><pre>Jag har undrat mycket varför debatten har varit så\r\nförvirrad. Man har sagt saker när det gäller mig och\r\nandra som vi aldrig har sagt. Jag tror att det beror\r\npå att det här finns två kulturer -- en borgerlig och\r\nen socialdemokratisk. För den borgerliga är det\r\nviktigaste att avdemokratisera, och då står\r\nvinstintressen och annat också i centrum. Man har\r\naldrig tyckt om att samhället har hållit ihop den här\r\nverksamheten. För oss är det barnen och\r\nföräldrarna som står i centrum för arbetet med den\r\nhär frågan. Vi missförstår därför varandra och\r\nlyssnar inte på varandra. Jag är faktiskt mycket\r\nbesviken över att folkpartiet, som vi tidigare\r\nkunnat samarbeta med när det gäller barnomsorg\r\noch jämställdhet, och centern, som vi har haft ett\r\nbra samarbete med i fråga om en skola för alla, i\r\nden här frågan helt har underordnat sig\r\nmoderaternas syn.</pre><pre>Anf. 100 ULLA ORRING (fp) replik:</pre><pre>Herr talman! Om jag uppfattade Birgitta Dahl på\r\nrätt sätt är det utbytet av ordet ''och'' mot ''eller''\r\nsom skiljer socialdemokraterna ifrån majoritetens\r\nskrivning i utskottets betänkande. Jag måste säga\r\natt det är mycket märkligt. Det är som att koka\r\nsoppa på en spik.</pre><pre>Här har vi ställt upp för barnens behov. Vi talar om\r\nbarnens behov och föräldrarnas möjligheter att\r\npåverka daghemmen. Vi har varit starkt\r\npådrivande vid det beslut som fattades år 1985 om\r\nprincipien att förverkliga rätten för alla barn att få\r\ndelta i kommunal barnomsorgsverksamhet från ett\r\noch ett halvt års ålder till dess att barnen börjar i\r\nskolan. Vi tycker att det är mycket viktigt att vi har\r\nen barnomsorg för alla som kan tillgodose det\r\nbehov av valfrihet som finns. Jag tycker att\r\nsocialdemokraterna krånglar för att hindra en\r\nutveckling. Jag förmodar att socialminister Bengt\r\nWesterberg kommer att utveckla detta vidare i\r\nkammaren.</pre><pre>Andre vice talmannen anmälde att Birgitta Dahl\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 101 ROLAND LARSSON (c):</pre><pre>Herr talman! Det är, som sagts tidigare här i\r\ndebatten, ett för barnomsorgen och framför allt för\r\nbarnfamiljerna principiellt mycket viktigt steg som\r\nnu tas i och med detta betänkande.</pre><pre>Det är det första steget bort från det rigida och\r\ndogmatiska regelsystem som socialdemokraterna\r\nunder sitt regeringsinnehav byggt upp kring det\r\ngemensamma ansvaret för omvårdnaden av våra\r\nbarn.</pre><pre>Vi har, herr talman, förvisso en i allt väsentligt\r\nmycket bra barnomsorg i vårt land. Något annat går\r\ninte att påstå. Vi har också en mycket duktig och\r\nkompetent personal inom barnomsorgen inom alla\r\nyrkesgrupper. Allt detta måste vi vara rädda om.</pre><pre>I den valfrihet som nu skapas finns inte heller någon\r\nsom helst risk för att denna höga kvalitet inte skall\r\nkunna upprätthållas även i framtiden. Så länge\r\nsamhället svarar för stora delar av finansieringen av\r\nbarnomsorgen har man också möjlighet att ställa de\r\nkvalitetskrav som man vill ställa på såväl en\r\nkommunal som en privat barnomsorg. Detta gäller\r\ni lika hög grad barn med särskilda behov som andra\r\nbarn.</pre><pre>Nej, det är faktiskt tvärtom så att konkurrens och\r\nvalfrihet befrämjar god kvalitet. Såvida man inte\r\nmisstror föräldrarna om att ta ansvar för sina barn\r\nkommer det att gälla även barnomsorgen. Jag vill i\r\ndet här sammanhanget säga att jag har svårt att\r\nförstå vad det är för dunkla krafter som skulle\r\nkomma att släppas loss om kommunerna\r\ntillsammans med föräldrarna -- och inte vi här i\r\nriksdagen -- fick rätt att besluta om i vilka former\r\nbarnomsorgen skall bedrivas. Jag har svårt att\r\nförstå på vad sätt de kommunala beslutsfattarna\r\noch föräldrarna skulle vara mindre kompetenta att\r\nbesluta om detta än vad vi är. Jag är övertygad om\r\natt föräldrar när de väljer barnomsorg för sina barn\r\när betydligt mer kräsna än vad t.ex. Gudrun\r\nSchyman kan tänkas vara när hon väljer om hon\r\nskall handla sin falukorv på Konsum eller på ICA.\r\nVill man inte ha privat barnomsorg, väljer man inte\r\nheller privat barnomsorg. Det är ju det som är\r\ngrejen i det hela -- valfriheten gör ju också att man\r\nkan välja bort detta alternativ.</pre><pre>Det finns med andra ord ingen motsättning mellan\r\nmångfald och kvalitet. Däremot finns ett tydligt\r\nsamband mellan brist på valfrihet och höga\r\nkostnader. Som regeringen uttrycker det är detta\r\ndet första steget i en valfrihetsrevolution -- i den\r\nmån en revolution kan genomföras stegvis.</pre><pre>Fortfarande återstår emellertid flera viktiga och\r\navgörande steg bort från de socialdemokratiska\r\ndogmerna. Det är bl.a. inte helt tillfredsställande\r\natt statsbidragsreglerna inte redan i det första steget\r\nändras i enlighet med regeringsförklaringen så att\r\nbidrag utgår även i de fall dagbarnvårdarna har sina\r\negna barn inskrivna som dagbarn i sitt eget\r\nfamiljedaghem.</pre><pre>Detta kostar nu en del pengar -- visserligen inte så\r\nmycket som anges i propositionen, men likväl\r\ntillräckligt för att det på grund av den dåliga\r\nekonomi som socialdemokraterna lämnat efter sig\r\nännu måste anstå någon tid. Om inte förr, kommer\r\ndetta problem att lösas om den\r\nkommunalekonomiska kommitténs förslag går\r\nigenom här i riksdagen.</pre><pre>Det finns också ett otal andra exempel på hur\r\nhittillsvarande regelsystem har hindrat flexibla\r\nlösningar som skulle kunna göra barnomsorgen\r\nännu bättre. Bl.a. är det fortfarande inte möjligt för\r\nt.ex. två dagbarnvårdare att slå sig ihop och\r\ntillsammans bedriva verksamhet i en gemensam\r\nlokal vid sidan av det egna hemmet. Däremot finns\r\ndet inget som hindrar att man har gemensamma\r\naktiviteter i något av familjedaghemmen, i\r\nkvartersgården, i förskolan eller var det nu kan\r\nvara. Detta måste nu ändras genom den påbörjade\r\nrevolutionen.</pre><pre>Herr talman! Någon fullständig valfrihet inom\r\nbarnomsorgen blir det inte förrän någon form av\r\nvårdnadsbidrag införs. Arbetet med detta har nu\r\npåbörjats inom regeringskansliet och är därför av\r\navgörande betydelse för barnfamiljerna. Det är i\r\ndetta sammanhang bara att konstatera att vi med\r\ndet här betänkandet tar ett första och principiellt\r\nmycket viktigt steg bort från dogmatismens enfald\r\nmot valfrihetens mångfald.</pre><pre>Jag yrkar bifall till utskottets hemställan.</pre><pre>Anf. 102 GUDRUN SCHYMAN (v) replik:</pre><pre>Herr talman! Roland Larsson frågar sig vilka\r\ndunkla krafter som kommer att släppas loss. Jag är\r\nav den uppfattningen att det är mycket dunkla\r\nkrafter som nu släpps loss, nämligen den borgerliga\r\nregeringens ekonomiska politik, som innebär en\r\nrasering av den sociala välfärden och som innebär\r\natt man redan nu kan se att kommuner och\r\nlandsting håller på att rusta ned vård och omsorg,\r\ninte minst barnomsorg. Detta har redan nu\r\ninneburit stora besparingar och indragningar från\r\nkommunerna på mellan 10 och 15 miljarder, och\r\ndet kommer också att bli fråga om ännu mer av\r\nsådana besparingar. Detta gör också att det över\r\nhuvud taget inte blir några pengar över till att\r\nstatligt finansiera barnomsorg. Det är ju därför\r\nman på detta sätt vill öppna för en privatisering och\r\nen privat finansiering genom att göra det möjligt att\r\nhöja avgifterna utöver dagens nivå. Det är det som\r\nkommer att bli resultatet, och detta är mycket\r\ndunkla krafter för den som har som politisk\r\nambition att arbeta för ett samhälle där det råder\r\nrättvisa, jämlikhet och solidaritet.</pre><pre>Anf. 103 ROLAND LARSSON (c) replik:</pre><pre>Herr talman! Det som Gudrun Schyman tar upp är\r\nett delvis ekonomiskt betingat problem. Att man\r\nute i kommunerna nu tvingas dra åt tumskruvarna\r\nberor ju på att man drabbas av den\r\nsocialdemokratiska ekonomiska politiken på ett\r\nsådant sätt att man inte längre har tillräckligt med\r\nresurser för att kunna genomföra de ambitioner\r\nman haft tidigare. Detta har inget att göra med\r\nföräldrarnas och kommunernas frihet att välja hur\r\nolika former av barnomsorg skall organiseras,\r\nvilken driftform man skall ha, osv.</pre><pre>De dunkla krafter Gudrun Schyman talar om är\r\negentligen inget annat än att föräldrarna och\r\nkommunerna tillsammans i bästa samförstånd får\r\navgöra om man skall ha ett privat alternativ eller\r\nom man skall fortsätta med ett kommunalt sådant.\r\nFöräldrarna kommer säkert att välja bort det\r\nalternativ som de inte tycker är bra. Detta är i sig\r\ningen risk, och det har heller egentligen inte särskilt\r\nmycket med den ekonomiska politiken att göra.</pre><pre>Anf. 104 GUDRUN SCHYMAN (v) replik:</pre><pre>Herr talman! Det är just vad det har. Om vi skall\r\nha en samhällsfinansierad vård och omsorg talar ju\r\nriktlinjerna för den ekonomiska politiken -- som vi\r\nbeslutar om här -- om hur mycket pengar som då\r\nskall gå till finansieringen av den vården och\r\nomsorgen. Eftersom kommunerna numera genom\r\nhär politiskt fattade beslut inte har möjlighet att\r\nhöja sina skatter och att ha någon annan\r\nambitionsnivå än den som riksdagen föreskriver,\r\nblir ju detta resultatet. Jag menar att den\r\nekonomiska politik som regeringen för innebär att\r\npengar dras bort från kommuner och landsting\r\nsamtidigt som man säger att det skall vara\r\nskattestopp. Det enda sättet är då att höja\r\navgifterna. Det innebär att det till slut bara är de\r\nsom har mycket pengar som kan använda sig av den\r\nvård och omsorg som finns.</pre><pre>Man kan ju säga att detta handlar om att vara\r\nkräsen, på samma sätt som Roland Larsson trodde\r\natt föräldrarna när det gäller barnomsorg var mer\r\nkräsna än vad jag var när jag köpte min falukorv.\r\nMen det som är avgörande för hur kräsen man kan\r\nvara är ju faktiskt hur mycket pengar man har. Har\r\nman inte så mycket pengar i plånboken kanske man\r\ninte kan vara så kräsen. Har vi då en differentierad\r\nvård och omsorg där den s.k. bättre kostar mer, får\r\nju den som inte har så mycket pengar hålla till godo\r\nmed det som är mindre bra. Det är ganska logiskt\r\natt det blir på det sättet. Det är just det jag vänder\r\nmig emot, skiktningen i samhället, de ökade\r\nklyftorna som vi dessutom ständigt ser växa. Detta\r\när inte en utveckling som jag vill ha. Jag vill ha\r\nprecis raka motsatsen. Jag vill ha minskade klyftor.\r\nJag vill ha vård och omsorg som är lika för alla. Jag\r\ntycker att avgifterna skall vara så låga som möjligt,\r\nså att alla kan använda sig av den nödvändiga\r\nvården och omsorgen.</pre><pre>Anf. 105 ROLAND LARSSON (c) replik:</pre><pre>Herr talman! Genom valfriheten ökar\r\nkonkurrensen. Genom konkurrensen kan\r\nkostnaderna hållas nere. Genom att kostnaderna\r\nkan hållas nere räcker pengarna till fler. Det är den\r\nenkla formel som gäller på det här området såväl\r\nsom på andra. När man diskuterar olika\r\nkvalitetsnivåer, skall man ha klart för sig att så\r\nlänge det mesta av barnomsorgen är\r\nsamhällsfinansierad, kommer också samhället att\r\nkunna ställa de krav man vill ställa.</pre><pre>Det finns -- för att på nytt anknyta till Gudrun\r\nSchymans falukorvsköp -- inget som säger att\r\nfalukorven skulle vara sämre i Konsum än på ICA.\r\nDen smakar litet olika, och jag tycker att vi skall\r\nha möjlighet att välja mellan de båda sorterna. Den\r\nkostar också litet olika, och även med tanke på det\r\ntycker jag att det är bra att vi har frihet att välja.\r\nDetta är i varje fall något som befrämjar\r\nkonkurrensen.</pre><pre>Andre vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 106 MAJ-INGER KLINGVALL (s)\r\nreplik:</pre><pre>Herr talman! Roland Larsson inledde med att säga\r\n''så länge vi har en offentlig finansiering av\r\nbarnomsorgen''. Man undrar då direkt om\r\nregeringen nu tänker sig något annat.</pre><pre>Roland Larsson sade också att vi har möjlighet att\r\nställa de kvalitetskrav ''som behövs''. Eftersom\r\npropositionen inte ger möjlighet att ställa de\r\nkvalitetskraven, kan jag inte tolka vad Roland\r\nLarsson sade på något annat sätt än att det inte\r\nbehövs några kvalitetskrav.</pre><pre>Roland Larsson talar vidare om en\r\n''valfrihetsrevolution''. Men det kommer ju,\r\nRoland Larsson, att handla om hur tjock\r\nplånboken är.</pre><pre>Roland Larsson sade också att med valfrihet får vi\r\nkonkurrens, och med konkurrens får vi sänkta\r\npriser. Men det är faktiskt barn vi talar om, inte\r\nbilframställning. Vi har redan märkt hur borgerliga\r\nkommuner, inte minst här runt Stockholm, håller\r\npå att höja avgifterna i den kommunala\r\nbarnomsorgen på ett så dramatiskt sätt att föräldrar\r\nmed vanliga inkomster helt enkelt inte har råd att\r\nefterfråga någon plats. Är detta vad man avser med\r\nvalfrihet, konkurrens och sänkta kostnader? Det\r\nskulle jag bra gärna vilja veta.</pre><pre>Anf. 107 ROLAND LARSSON (c) replik:</pre><pre>Herr talman! Måhända uttryckte jag mig något\r\nslarvigt beträffande att det inte finns någon risk så\r\nlänge vi har offentlig finansiering. Det är ju snarare\r\nett konstaterande av att man när det finns en\r\noffentlig finansiering kan ställa dessa kvalitetskrav.\r\nSåvitt jag vet finns det inte från något håll några\r\nambitioner att ta bort den finansieringen.</pre><pre>Det är klart att man skall kunna ställa kvalitetskrav.\r\nDet är givet. Det måste kommunerna kunna göra.\r\nMen de bästa och mest rimliga kvalitetskraven\r\nställer föräldrarna själva utifrån sin kännedom om\r\nsina barn. Det finns ingenting som talar för att ett\r\nprivat alternativ skulle leverera en sämre kvalitet\r\npå omsorgen än den kommunala. På samma sätt\r\nsom det redan i dag finns olika kvalitetsnivåer inom\r\nden kommunala barnomsorgen och i olika\r\nkommuner, kommer det att finnas olika\r\nkvalitetsnivåer även efter en sådan här reform.\r\nMen det viktiga är att föräldrarna själva\r\ntillsammans med kommunerna har att avgöra vad\r\nde helst vill ha. Pengarna räcker dessutom på så sätt\r\nlängre. Ni försöker nu i det här sammanhanget att\r\nföra in även det problem som består i att det saknas\r\npengar efter en slösaktig socialdemokratisk\r\nregering.</pre><pre>Anf. 108 MAJ-INGER KLINGVALL (s)\r\nreplik:</pre><pre>Herr talman! Jag måste ändå få ställa ytterligare en\r\nfråga till Roland Larsson beträffande\r\ndagbarnvårdarnas egna barn. Jag har märkt att\r\nRoland Larsson har varit oerhört engagerad i detta\r\närende och har fört flera kammardebatter i ämnet,\r\nden senaste för en kort tid sedan med Bengt\r\nWesterberg. Det var väldigt intressant att höra att\r\nBengt Westerberg har använt till stor del samma\r\nargument som förra statsrådet Bengt Lindqvist när\r\ndet gällde kostnadsdelen, dvs. att man får en\r\nmycket stor kostnad utan att få en enda ny plats.\r\nRoland Larsson, som var så glad när\r\nregeringsförklaringen var färdig beträffande\r\ndagbarnvårdarnas egna barn, har nu uppenbarligen\r\nfått krypa till korset och acceptera dessa\r\nmotiveringar.</pre><pre>Anf. 109 ROLAND LARSSON (c) replik:</pre><pre>Herr talman! Regeringsförklaringen gäller\r\nalltjämt. Någon från regeringen har inte påstått\r\nnågot annat. Vad som nu har sagts är att detta inte\r\nkan genomföras i nuvarande läge beroende på att\r\ndet kostar en del pengar, dock inte så mycket som\r\nman påstår i propositonen. Jag vidhåller\r\nfortfarande att det är en felsyn.</pre><pre>Jag har svårt att tro att vår nuvarande socialminister\r\nhar fört samma argumentation som Bengt\r\nLindqvist. Det har jag inte upplevt vid något\r\ntillfälle tidigare. Det tror jag inte är riktigt. Det är\r\nmöjligt att man när det gällt att räkna pengarna har\r\nutgått från det förhållandet att alla\r\ndagbarnvårdares barn vid ett och samma tillfälle\r\nskulle beredas plats och gå in i detta system på en\r\nenda gång. Både Maj-Inger Klingvall och jag, vilka\r\nhar arbetat i den kommunala verksamhet, vet att\r\ndet inte fungerar så i praktiken. Det tror jag att vi\r\nkan vara överens om.</pre><pre>Jag har räknat med att dessa problem försvinner av\r\nsig själva den dag den kommunalekonomiska\r\nkommitténs förslag genomförs. Då kommer\r\nproblemen inte att finnas kvar längre. Därför har\r\njag i dag accepterat att min motion har avstyrkts.\r\nDet har jag tidigare deklarerat i annat\r\nsammanhang.</pre><pre>Anf. 110 CHATRINE PÅLSSON (kds):</pre><pre>Herr talman, riksdagskolleger och statsråd! Det\r\nkänns oerhört positivt för oss såsom\r\nkristdemokrater att en ny epok har börjat med en\r\nny attityd till barnomsorgen, en attityd där vi\r\ntillsammans kommer att arbeta för mer valfrihet\r\noch där varje familj kan välja den omsorgsform som\r\nanses bäst för barnen och just den egna familjen.</pre><pre>Inget annat land har som Sverige hittills i så hög\r\ngrad socialiserat familjens funktioner. Stat och\r\nkommun har under de senaste årtiondena satsat\r\nomfattande resurser på en utbyggnad av den\r\noffentliga barnomsorgen. Stora statliga och\r\nkommunala insatser har ensidigt satsats på de\r\nfamiljer som har velat och kunnat få del av den\r\noffentliga barnomsorgen. De familjer som har\r\nönskat satsa på eget alternativ har ställts helt utan\r\noffentligt stöd och har naturligtvis ofta haft svårt att\r\nförverkliga sin önskan.</pre><pre>Trots allt fagert tal om att våra barn är det finaste\r\noch värdefullaste vi har, har barn inte sällan\r\nbetecknats såsom ''förvärvshinder'' t.o.m. i\r\noffentliga dokument. Möjligheterna för föräldrar\r\natt anpassa sitt yrkesarbete så att de själva får tid\r\noch möjlighet att vårda och fostra sina egna barn\r\nhar snarare beskurits än skapats. Stat och kommun\r\nhar tydligen ansett att offentlig heltidsomsorg för\r\nbarnen skulle vara det normgivande och det av\r\nsamhället accepterade.</pre><pre>Det säger sig självt att de allra flesta föräldrar\r\nkänner sig otillräckliga och upplever tidsbrist när de\r\nav enbart ekonomiska skäl tvingas förvärvsarbeta\r\nheltid även under barnens förskoletid. Vi vet dess\r\nvärre att det inte bara är föräldrarna som far illa.\r\nOckså barns tankar och känslor finns\r\ndokumenterade. Deras missnöje med föräldrarnas\r\ntrötthet, dåliga humör och upptagenhet framträder\r\ntydligt. Barnens självförtroende påverkas av\r\nföräldrarnas negativa stress, vilket lätt kan ge en\r\nkänsla av att ''vara i vägen''. Denna typ av\r\nreaktioner från barnen borde i mycket större\r\nutsträckning tillmätas politiskt intresse. Över\r\nhuvud taget måste politiken mer ta hänsyn till\r\nbarnens perspektiv. Det, mina vänner, gäller inte\r\nbara i denna talarstol.</pre><pre>Om denna attitydförändring, som jag är glad över,\r\nkan vi nu läsa i den regeringsförklaring som kom ut\r\nden 4 oktober. Jag vill citera några stycken:</pre><pre>''Att ge bättre förutsättningar för trygga familjer\r\noch för barnens uppväxt och omvårdnad i vårt\r\nmoderna samhälle är en av de allra viktigaste\r\nuppgifterna för framtiden. Det är i de små nära\r\ngemenskaperna som de flesta individer finner\r\ntrygghet och förankring. Här möter de uppväxande\r\ngenerationerna kärlek och omtanke och fostras till\r\nansvarstagande för sina medmänniskor och sin\r\nomvärld.</pre><pre>Familjepolitiken skall underlätta för föräldrarna att\r\nsjälva välja den vård och fostran av barnen och den\r\narbetsfördelning som passar dem och barnen bäst.\r\nDet innebär, att familjepolitiken skall främja både\r\nvalfrihet och jämställdhet mellan kvinnor och män.\r\nDen som väljer att förvärvsarbeta skall ha\r\nekonomiskt utbyte av detta.</pre><pre>En ny familjepolitik syftar till att ge ökad valfrihet\r\nför småbarnsföräldrar, att ge en möjlighet för mer\r\ntid åt barnen och att i större utsträckning skapa\r\nrättvisa villkor för alla delar av landet.</pre><pre>Om varje barnfamilj får möjlighet att lösa\r\nbarnomsorgen på det sätt den själv önskar skapas\r\nstörre trygghet. Det innebär att det måste finnas\r\nbarnomsorg utanför hemmet av god kvalitet för\r\ndem som vill ha det och bättre ekonomiska\r\nmöjligheter för dem som så önskar att stanna\r\nhemma när barnen är små.''</pre><pre>Fyra partier står alltså bakom denna\r\nregeringsförklaring.</pre><pre>Denna omläggning av familjepolitiken kommer\r\ngivetvis att ske stegvis av olika skäl. Det viktigaste\r\ni dag för mig -- och borde vara det för alla -- är att\r\nen grundläggande attityd- och prioritetsförändring\r\när på gång i den nya riksdagsmajoriteten och detta\r\ntill förmån för barnen och den egna familjen.</pre><pre>Familjen är det lilla samhället. Det säkraste sättet\r\natt minska våld och kriminalitet, att motverka\r\nrotlöshet och drogbruk är att ge ett bra stöd till hem\r\noch familjer. Vi måste uppvärdera familjens roll.\r\nDet är i de små nära miljöerna som vi kan skapa en\r\nmotkraft till den materialistiska människosyn som\r\negentligen föder egoism och hänsynslöshet.\r\nFöräldrarnas kravlösa kärlek kan knappast ersättas\r\nav något. Familjen blir vad man skulle kunna kalla\r\nsamhällets bästa och mest naturliga\r\nsolidaritetsskola. Därför är familjepolitiken ett av\r\nde absolut viktigaste områdena i samhällsarbetet.\r\nFamiljepolitiken griper in i så gott som alla\r\nsammanhang. Det är i familjegemenskapen som\r\nvärdemönster, normer och vägledande etik kan\r\növerföras från generation till generation.</pre><pre>Herr talman! Sammanfattningsvis kan man\r\nkonstatera att den hittills förda\r\nbarnomsorgspolitiken utgör exempel på att det\r\noffentliga i alltför hög grad har ingripit på ett\r\nområde som borde ha förbehållits familjen. Staten\r\nskall naturligtvis garantera alla invånare säkerhet\r\noch trygghet, men den skall inte uppträda som\r\nförmyndare över familjen eller över t.ex.\r\nföräldrarnas val av barnomsorg. Det får inte vara\r\nstatens eller kommunens uppgift att genom\r\nekonomiska regler fastslå att en viss\r\nbarnomsorgsform skall föredras framför en annan.\r\nDet mest naturliga och självklara måste vara att\r\nfamiljen själv får avgöra hur den vill ordna sin\r\nbarnomsorg. Statens uppgift är att på ett så flexibelt\r\nsätt som möjligt anpassa sig till familjens önskemål.\r\nOch i det arbetet, herr talman, vill vi\r\nkristdemokrater vara med.</pre><pre>Jag yrkar bifall till hemställan i betänkandet och\r\navslag på samtliga reservationer.</pre><pre>Anf. 111 MAJ-INGER KLINGVALL (s)\r\nreplik:</pre><pre>Herr talman! Chatrine Pålsson sade bl.a. att mera\r\nav politiken skall ta hänsyn till barnen. Det är\r\nnaturligtvis engagemanget för barnen som ligger\r\nbakom socialdemokratins krav på en bra\r\nbarnomsorg till alla barn, och vi vill nu ta flera steg\r\nframåt.</pre><pre>Däremot kan jag inte säga att jag är särskilt\r\nimponerad av det sätt på vilket regeringen har tagit\r\nin barnen i sin hittills förda politik. För det första\r\nvill jag peka på denna proposition, som saknar\r\nsådana väsentliga delar som kvalitet och rättvisa.\r\nFör det andra vill jag peka på den ekonomiska\r\npolitik som nu har lett till en alltmer ökad\r\narbetslöshet och allt vad det betyder för situationen\r\ni väldigt många familjer i Sverige i dag. För det\r\ntredje vill jag peka på förslaget att inte höja\r\nbarnbidraget. Jag anser att detta är tre goda\r\nexempel på en regering som inte tar hänsyn till\r\nbarnen. Jag tycker att det ser ut som om kds har\r\nhamnat i fel regering, eftersom ni i kds hittills ju\r\ninte har fått något gehör för era krav på\r\nvårdnadsbidrag.</pre><pre>Jag har i flera sammanhang hört Bengt Westerberg\r\nuttala att det inte går att motivera en omfördelning\r\nav de statsbidrag som i dag går till barnomsorgen till\r\nvårdnadsbidrag, eftersom barnomsorgen är\r\nsjälvfinansierande. De skatter som\r\nsmåbarnsmammorna betalar in när de arbetar\r\nräcker till för att finansiera subventionerna till\r\ndagis. Inga pengar kan därför, enligt Bengt\r\nWesterberg, tas från barnomsorgen till\r\nvårdsnadsbidrag.</pre><pre>Jag undrar om Chatrine Pålsson som en företrädare\r\nför denna fyrpartiregerings politik instämmer i\r\nBengt Westerbergs uttalande.</pre><pre>Anf. 112 CHATRINE PÅLSSON (kds)\r\nreplik:</pre><pre>Herr talman! Den första fråga som Maj-Inger\r\nKlingvall ställde till mig gällde att vi skall ha barnen\r\ni centrum. Jag vill därför ställa följande fråga: Tror\r\nMaj-Inger Klingvall att det är bara på kommunala\r\ndaghem som barnen sätts i centrum? Barn är olika,\r\noch familjer är olika, och kan behöva olika\r\nomsorgsformer.</pre><pre>När det gäller satsningar på bl.a. barnbidrag vill jag\r\nsäga att om den socialdemokratiska regeringen inte\r\nhade lämnat ett sådant konkursbo efter sig kanske\r\nman redan nu hade kunnat satsa mera på barnen\r\noch familjen. Men det framgår ju klart och tydligt\r\nav regeringsförklaringen att den nuvarande\r\nregeringen prioriterar detta även om den inte kan\r\ngöra det exakt nu.</pre><pre>Anf. 113 MAJ-INGER KLINGVALL (s)\r\nreplik:</pre><pre>Herr talman! Engagemanget för barnen finns\r\nnaturligtvis inte bara på de kommunala\r\ndaghemmen utan även i familjerna och i alla andra\r\nalternativa barnomsorgsformer. Men det är så\r\noerhört viktigt att poängtera att vi\r\nsocialdemokrater vill vara med och utveckla detta\r\nengagemang vidare.</pre><pre>84 % av Sveriges föräldrar önskar i dag en\r\nkommunal daghemsplats till sina barn. Det tycker\r\nvi är en oerhört viktig utgångspunkt när vi planerar\r\nen bra barnomsorg för barnen i vårt land.</pre><pre>Jag får beklaga att kds stolta familjepolitik med\r\nvårdnadsbidrag som man gick till val på inte har\r\nblivit ens en tumme. Nu är kds faktiskt med och\r\nbeslutar om mer statsbidrag till privata daghem.</pre><pre></pre><pre>Anf. 114 CHATRINE PÅLSSON (kds)\r\nreplik:</pre><pre>Herr talman! Maj-Inger Klingvall talade om andra\r\nalternativa barnomsorgsformer. Jag vill då fråga\r\nvarför socialdemokraterna inte har gett lika mycket\r\nsubventioner till dessa som till de kommunala\r\ndaghemmen om de ändå accepterar sådana.</pre><pre>Maj-Inger Klingvall sade att 80 % av föräldrarna\r\nvill ha plats för sina barn i kommunal barnomsorg.\r\nJag läste en artikel om att 75 % av\r\nsmåbarnsföräldrarna skulle vilja vara hemma under\r\nde första åren med sina barn om de hade\r\nekonomiska möjligheter.</pre><pre>När det gäller den långsiktiga familjepolitiken vill\r\njag säga att den nuvarande regeringen har suttit i\r\nregeringsställning i bara två månader, och sådana\r\nuttalanden kan väl vänta tills det har gått ett år eller\r\ntvå. Socialdemokraterna har ju varit i\r\nregeringsställning bra mycket längre.</pre><pre>Tredje vice talmannen anmälde att Maj-Inger\r\nKlingvall anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 115 GUDRUN SCHYMAN (v) replik:</pre><pre>Herr talman! Detta var en väldig drapa, Chatrine\r\nPålsson. Den gick ut på att Sverige har socialiserat\r\nfamiljepolitiken så till den milda grad att det har\r\nresulterat i våld och kriminalitet. Det tror jag ändå\r\när att ta till överord i denna debatt. Och jag tycker\r\natt ni i kds har en tendens att göra det.</pre><pre>Utbyggnaden av barnomsorgen har svarat mot\r\nfaktiska behov. Dels har kvinnor behövts som\r\narbetskraft, dels har kvinnor också velat och vill\r\nförvärvsarbeta. Jämlika kvinnor i dag skaffar sig en\r\nutbildning och ser fram emot ett yrkesliv i\r\nkombination med ett föräldraskap. Detta vill de\r\nkunna klara av så bra som möjligt utan att behöva\r\nstressa ihjäl sig. Och för att kunna utöva\r\nföräldraskapet på ett bra sätt, och helst dela det\r\nmed barnens fäder, behövs det en utbyggd\r\nföräldraförsäkring och sex timmars arbetsdag med\r\nbibehållen lön, så att de kan minska arbetstiden.\r\nDet krävs också en garanterad rätt till bra\r\nbarnomsorg till alla barn. Det är alltså den politiken\r\nsom kds borde rikta in sig på om de vill ha barnen i\r\ncentrum och inte på de drapor som brukar vara\r\nförbehållna Svenska Dagbladets ledarsida. Där\r\nbrukar Mats Svegfors tala om att kvinnan skall\r\nåtererövra makten i familjen, för att få det att\r\nframstå som något mycket positivt -- nu skall det bli\r\nen ny era, och nu skall kvinnorna tillbaka till spisen\r\noch föda barn. Och eftersom de ändå är där och\r\nföder sina barn, kan de också ta hand om de gamla.\r\nDetta brukar saluföras under beteckningen att\r\nkvinnorna skall återerövra makten i familjen. Jag\r\nbetackar mig.</pre><pre>Anf. 116 CHATRINE PÅLSSON (kds)\r\nreplik:</pre><pre>Herr talman! Jag vill säga till Gudrun Schyman att\r\nnär jag höll mitt anförande började jag med att tala\r\nom att man hade socialiserat familjen, och det står\r\njag fortfarande fast vid. Men i detta sammanhang\r\ntalade jag inte om att det hade lett till kriminalitet.\r\nDäremot har jag sagt att en fungerande familj kan\r\nmotverka olika former av kriminalitet, våld,\r\nrotlöshet och drogbruk. Och jag hoppas att Gudrun\r\nSchyman anser att familjen åtminstone innebär en\r\nsuverän möjlighet att minska sådana tendenser.</pre><pre>Jag vill avslutningsvis säga till Gudrun Schyman att\r\nom hon inte har något bra att läsa i kväll, kan hon\r\nta fram regeringsförklaringen och läsa om\r\nfamiljepolitiken. Det skall nog vara lugnande och\r\nskönläsning för kvällen.</pre><pre>\r\nAnf. 117 GUDRUN SCHYMAN (v) replik:</pre><pre>Herr talman! Jag har svårt att tänka mig något mer\r\nhårresande att läsa och något som skulle förstöra\r\nmin nattsömn så mycket som att läsa den borgerliga\r\nregeringens regeringsdeklaration, särskilt när det\r\ngäller familjepolitiken. Det skulle i så fall inte bli\r\nmånga timmars sömn. Jag skulle snarare bli så\r\nupprörd att jag inte skulle kunna sova över huvud\r\ntaget.</pre><pre>Jag har aldrig diskvalificerat familjen. Det vore\r\nfullständigt nonsens. Jag är själv mamma. Jag är\r\nförälder till två barn. Jag har levt som\r\nensamstående kvinna under lång tid, arbetat och\r\nvarit delaktig i samhällslivet i form av att ägna mig\r\nåt politik, gå ut och dansa, m.m. Jag vet mycket väl\r\nvad det handlar om. Jag tänker inte diskvalificera\r\nmig själv som förälder. Det är klart att jag står för\r\nkärleken till mina barn, men jag vill väldigt gärna\r\nha ett samhälle som bryr sig om hur det går för dem\r\noch för mig och som ser till att vi har det bra, även\r\nom jag inte har varit högutbildad utan tvärtom\r\narbetat i just den offentliga sektor, som har hand\r\nom vård och omsorg men som tyvärr betalar mycket\r\ndålig lön.</pre><pre>Anf. 118 CHATRINE PÅLSSON (kds)\r\nreplik:</pre><pre>Herr talman! Vi tycks vara överens om att familjen\r\när värdefull. Men vi har inte samma ideologiska och\r\npolitiska ståndpunkter, och det får vi väl acceptera.\r\nVi får väl var och en fortsätta att arbeta utifrån våra\r\negna synvinklar, och det vore kanske bra om vi\r\nibland försökte förstå varandras synvinklar och\r\nlade den politiska prestigen litet åt sidan.</pre><pre>Anf. 119 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 120 JOHAN BROHULT (nyd):</pre><pre>Herr talman, herr statsminister, ärade\r\nriksdagsledamöter! I denna långa debatt har de fyra\r\nregeringspartierna klart visat att det nu är slut på\r\nofriheten och orättvisan inom barnomsorgen. Vi\r\nhälsar med tillfredsställelse att det nu kommer att\r\nbli fritt fram också för privata initiativ och att det\r\nkommer att bli valfrihet.</pre><pre>Jag har dock en invändning mot vad som sägs i\r\npropositionen om att statsbidrag inte skall utgå till\r\ndagbarnvårdares vård av egna barn utan endast till\r\nvård av andras barn. Man anser att det skulle kosta\r\n455 miljoner att låta statsbidrag utgå också till vård\r\nav egna barn. Denna stora summa har ifrågasatts av\r\nbåde moderater och kds-are. Själv tycker jag att\r\nsumman verkar väldigt stor. Bortsett från detta\r\ntycker jag att det väl är en liberal rättighet att de\r\negna barnen behandlas på samma sätt som andra\r\nbarn. Det skulle kunna sägas att det, om man byter\r\nbarn, inte skulle bli någon vinst -- då skulle mina\r\nbarn skötas av någon annan, och jag skulle sköta\r\nnågon annans barn.</pre><pre>Jag hoppas alltså att det så småningom blir möjligt\r\natt statsbidrag utgår även till vård av egna barn.</pre><pre>Herr talman! Trots den invändning som jag här har\r\ngjort yrkar jag bifall till hemställan i\r\nsocialutskottets betänkande och därmed avslag på\r\nsamtliga motioner.</pre><pre>Anf. 121 MAJ-INGER KLINGVALL (s)\r\nreplik:</pre><pre>Herr talman! Helt kort vill jag säga till Johan\r\nBrohult att hans argument är så dammiga att jag\r\ninte tänker bemöta dem.</pre><pre>Men det finns en fråga här som är av större intresse.\r\nDet stämmer ganska väl att statsbidraget till\r\ndagbarnvårdares vård av egna barn skulle uppgå till\r\nnästan en halv miljard. Det intressanta här är att Ny\r\nDemokrati har väckt en motion där det står att\r\ndetta skall genomföras på en gång -- i strid med vad\r\nsom sägs i propositionen om att man får vänta tills\r\nekonomin blir bättre -- och att man samtidigt har\r\nväckt en motion om en höjning av statsbidraget.\r\nDenna höjning skulle finansieras genom att två\r\nmiljarder tas från statsbidraget för att gå till\r\nbarnomsorgen.</pre><pre>Jag undrar därför, Johan Brohult, hur detta skall\r\ntolkas. Jag förmodar att det aldrig var meningen att\r\nNy Demokrati skulle vara med på en\r\nbarnbidragshöjning. Räntechocken kom därför\r\nsom en välbehövlig hjälp när det gällde att komma\r\nundan framlagda förslag i den aktuella motionen.</pre><pre>Anf. 122 JOHAN BROHULT (nyd) replik:</pre><pre>Herr talman! Jag trodde inte att vi skulle debattera\r\nbarnbidraget i dag, då så mycket annat skall\r\ndebatteras.</pre><pre>För att ge ett svar här måste jag ändå säga att man,\r\nnär verkligheten förändras, måste kunna ta hänsyn\r\ntill det faktiska läget. Det blev ju en höjning av\r\ndiskontot med 6 %. Därför tycker jag verkligen att\r\nman måste ta sitt ansvar. Man måste inse att det\r\nskulle vara mycket värre för barnfamiljerna att få\r\nhöjda räntor än att gå miste om en höjning av\r\nbarnbidraget.</pre><pre>Därför gjorde vi vårt ställningstagande. Mot\r\nbakgrund av det statsfinansiella läget, som gjort att\r\ndet blev en räntehöjning, måste vi backa\r\nbeträffande barnbidraget.</pre><pre>Anf. 123 MAJ-INGER KLINGVALL (s)\r\nreplik:</pre><pre>Herr talman! Det var inte i det sammanhanget som\r\njag ville ha ett svar. Vad jag undrade var hur Ny\r\nDemokrati tänkt sig att finansiera det här.</pre><pre>Det är väldigt svårt att förstå vad man menar. I en\r\nmotion finns det förslag om en höjning av utgifterna\r\nmed en halv miljard när det gäller statsbidraget till\r\nomsorgen. I en annan motion finns det förslag om\r\natt 2 miljarder skall tas från statsbidraget för att gå\r\ntill barnomsorgen. Det hela går inte ihop, Johan\r\nBrohult!</pre><pre>Anf. 124 JOHAN BROHULT (nyd) replik:</pre><pre>Herr talman! Jag anser inte att kostnaden blir 2\r\nmiljarder. Vidare vill jag säga att vårt ekonomiska\r\nprogram måste ses i ett sammanhang. Under den\r\nallmänna motionstiden kommer det att både\r\nmotioneras och debatteras. Men jag upprepar att\r\ndet inte går att rycka ut en sak från sitt sammanhang\r\noch att säga att det inte finns pengar. Vi i Ny\r\nDemokrati håller helt och hållet med\r\nregeringspartierna vad gäller propositionen.</pre><pre>Tredje vice talmannen anmälde att Maj-Inger\r\nKlingvall anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 125 Socialminister BENGT\r\nWESTERBERG (fp):</pre><pre>Herr talman! Jag tar till orda med risk för att det\r\nblir vissa upprepningar av tidigare redovisade\r\nargument. Men eftersom det handlade om min\r\nförsta proposition till riksdagen tar jag mig den här\r\nfriheten.</pre><pre>Utbyggnaden av barnomsorgen i Sverige har haft\r\nett par olika syften.</pre><pre>Ett syfte har varit att göra det möjligt i första hand\r\nför småbarnsmammor att förena föräldraskap med\r\nförvärvsarbete. Man kan säga att det syftet i stor\r\nutsträckning har uppnåtts. När det gäller det\r\nrelativa antalet förvärvsarbetande mammor med\r\nförskolebarn har det skett en ökning med mer än\r\n65 % sedan början av 60-talet. Jag hävdar att\r\ningenting har betytt så mycket för kvinnors frihet\r\noch oberoende -- möjligen med undantag av\r\ninförandet av den individuella beskattningen i\r\nbörjan av 70-talet -- som just utbyggnaden av\r\nbarnomsorgen.</pre><pre>Det andra syftet har varit att genom pedagogisk\r\ngruppverksamhet ge de mindre barnen stöd och\r\nstimulans i deras emotionella, sociala och\r\nintellektuella utveckling. Jag måste säga att även\r\ndetta syfte i allt väsentligt har uppnåtts. Svensk\r\nbarnomsorg är således av hög kvalitet.</pre><pre>Regeringen har en i grunden positiv inställning till\r\nbarnomsorgen. Samma positiva inställning har\r\ndock inte alla. Det finns fortfarande en del som är\r\növertygade om att dagis är dåligt för barnen. Men\r\ndet är få som går så långt som Ian Wachtmeister gör\r\noch talar om apartheid på svenska.</pre><pre>Numera finns det flera svenska studier av hur barns\r\nutveckling påverkas av olika tillsynsformer.\r\nResultaten visar inte på någon större skillnad\r\nmellan barn som har varit hemma hos sin mamma --\r\neller möjligen, i undantagsfall, hos sin pappa -- och\r\nbarn som har varit hos dagmamma eller på dagis. I\r\nden mån man över huvud taget kan se några\r\nskillnader mellan de här grupperna är det snarast\r\nfråga om ett positivt utfall för dagisbarnen. Det\r\ninnebär att den positiva inställning som vi i dag har\r\nvilar på god vetenskaplig grund.</pre><pre>Herr talman! Regeringens familjepolitik syftar till\r\natt ge barnfamiljerna ökad valfrihet. Därför vill vi\r\nförbättra de ekonomiska förutsättningarna för dem\r\nsom väljer att stanna hemma när barnen är små.\r\nDet är naturligtvis allra mest angeläget för dem som\r\ni dag på grund av föräldraförsäkringens\r\nkonstruktion -- denna bygger ju på\r\ninkomstbortfallsprincipen -- får mycket litet i\r\nersättning. I det sammanhanget vill jag passa på att\r\nhälsa Mona Sahlin välkommen i den konstruktiva\r\ndebatt som redan påbörjats och som förs mellan\r\nregeringspartierna på den punkten.</pre><pre>Vidare har vi redan nu i höst lagt fram det förslag\r\ntill ökad valfrihet inom barnomsorgen som just nu\r\ndiskuteras. För att valfriheten skall bli reell krävs\r\ndet en mångfald i utbudet i barnomsorg. Det\r\nhandlar om att så långt det är möjligt erbjuda en\r\ndagmamma i de fall där detta föredras och att se till\r\natt det finns dagisplatser för dem som föredrar\r\nsådana.</pre><pre>Men det handlar också om att tillhandahålla dagis\r\nmed olika typer av profil. Det kan gälla olika\r\npedagogisk inriktning. Det talas ju ofta om\r\nMontessori och Waldorf. Men det finns numera\r\nockså dagis där man gör särskilda satsningar på\r\nt.ex. kultur och miljö. Man kan även säga att\r\nkristna dagis har en alldeles speciell pedagogisk\r\ninriktning.</pre><pre>Det kan vidare handla om dagis med olika\r\npersonalsammansättning. Pysslingen Förskolor\r\nAB, som under de senaste åren i hög grad har\r\ninitierat dagisdebatten, satsar på att ha en personal\r\nsom enbart består av förskollärare.</pre><pre>Det kan även handla om olika sammansättningar\r\nnär det gäller barngrupperna. På en del dagis\r\nföredrar man syskongrupper, medan man på andra\r\ndagis föredrar åldersdifferentierade grupper.</pre><pre>Det kan också vara fråga om öppethållandetiderna.\r\nKommunförbundet går för närvarande ut med en\r\nkampanj för ett bättre resursutnyttjande i fråga om\r\ndaghemmen. Man framhåller daghemmet\r\nMånskenet i Rimbo i Norrtälje kommun som ett\r\nföredöme. Där har man -- om det ordet nu får\r\nanvändas -- produktdifferentierat. Man har alltså\r\navdelningar med olika öppethållandetider, vilka är\r\nanpassade till föräldrarnas efterfrågan. Genom\r\ndenna produktdifferentiering med olika\r\nöppethållandetider på olika avdelningar har man\r\nlyckats pressa ned kostnaderna utan att kvaliteten\r\npå något sätt försämras.</pre><pre>Jag hörde Gudrun Schymans skräckskildring här\r\nom mammor och pappor som jäktar till dagis och\r\nom barn som slits från lekar osv. Men jag måste\r\nsäga att jag inte kände igen mig vare sig med tanke\r\npå de många besök på olika dagis som jag har gjort\r\neller med tanke på mina egna erfarenheter. Det är\r\nklart att man som förälder måste passa tiderna vad\r\ndet gäller dagis. Något annat är inte riktigt\r\ntänkbart. Den oerhört stora hets som Gudryn\r\nSchyman talade om kan naturligtvis förekomma.\r\nMen jag ser inte detta som något typiskt. Dessutom\r\nhar det mycket litet att göra med om verksamheten\r\nbedrivs i kommunal eller privat regi. Gudryn\r\nSchyman vet säkert av egen erfarenhet att man\r\nibland tvingas jäkta, även när man skall hämta barn\r\npå kommunala dagis.</pre><pre>Nämnda differentiering, profilering, kan handla\r\nom olika grader av föräldramedverkan och om\r\nväldigt många andra saker.</pre><pre>En hel del av det här kan naturligtvis erbjudas --\r\noch erbjuds redan i dag -- inom ramen för den\r\nkommunala barnomsorgen. Men vi är övertygade\r\nom att mångfalden främjas om de som vill bedriva\r\nverksamhet i enskild regi har denna möjlighet.</pre><pre>Det råder inget tvivel om att det finns många\r\nförskollärare och andra som anser sig bättre få\r\nutlopp för sin fantasi och sitt engagemang om de\r\nhar möjlighet att driva ett dagis i egen regi i stället\r\nför att vara anställda hos kommunen.</pre><pre>Gudrun Schyman talade också om detta med att\r\nutnyttja kvinnokraften och kvinnomakten. Jag har\r\nsvårt att förstå varför vi inte skulle utnyttja också\r\nkraften hos de kvinnor som har nämnda\r\nvärderingar och varför vi inte skulle ge dem den\r\nmakt som de själva ber om. Det handlar då om\r\nkraven på att få styra dagis helt på egen hand.</pre><pre>Herr talman! Socialdemokraterna har sedan mitten\r\nav 1980-talet, då den här debatten på allvar\r\nblommade upp, motarbetat tanken på enskilda\r\nalternativ. Bo Toresson har i tidigare citerade\r\nintervju i Svenska Dagbladet sagt: Vi har hela tiden\r\nvarit systemförsvarare och glömt bort barnen i\r\nsammanhanget.</pre><pre>Precis så har det varit. Det här systemförsvaret från\r\nsocialdemokraternas sida har kodifierats i kravet på\r\natt barnomsorg inte får drivas i vinstsyfte. Med\r\nutgångspunkt i denna formulering i\r\nstatsbidragsförordningar och i andra sammanhang\r\nhar man uteslutet ett antal driftformer. Trots det\r\nideologiska motståndet mot alla enskilda alternativ\r\nhar socialdemokraterna steg för steg och ytterst\r\nmotvilligt varje gång tvingats backa från sin\r\nursprungliga position. I det längsta har man motsatt\r\nsig att exempelvis enskilda förskollärare får starta\r\neget och anställa personal. Det här\r\nsocialdemokratiska motståndet har kommit att\r\nframstå som alltmer orimligt.</pre><pre>Dels har olika vinstmått mer eller mindre börjat\r\nanvändas också inom offentlig verksamhet -- man\r\nhar sett det som ett bra sätt att främja en effektiv\r\nanvändning av resurserna, något som ju också\r\nsocialdemokraterna inser är nödvändigt --, dels har\r\nsocialdemokraterna på andra sociala områden\r\naccepterat enskilda alternativ, t.ex. inom\r\nmissbrukarvården.</pre><pre>Som jag framhåller i propositionen är vinster i\r\nverksamheter som är utsatta för konkurrens och\r\ndär intäkterna är mer eller mindre givna -- vilket ju\r\när fallet när det gäller dagisverksamheten -- ett\r\nuttryck för en kostnadseffektivitet. Detta måste\r\nvara önskvärt, därför att alternativet till en effektiv\r\nanvändning av resurserna är slöseri med\r\nskattepengar.</pre><pre>Socialdemokraterna är nu uppenbarligen beredda\r\natt överge denna sista bastion. Men då hänger de\r\nupp sitt motstånd på att de inte anser sig ha fått\r\ntillräckliga garantier för att enskilda alternativ\r\nkommer att erbjuda barnomsorg av god kvalitet.\r\nDet är svårt, tycker jag, att förstå hur\r\nsocialdemokraterna tänker. De som vill driva dagis\r\ni egen regi har i regel starkt uttalade mål just när\r\ndet gäller kvaliteten.</pre><pre>Pysslingen Förskolor AB, som i mitten av 80-talet\r\nprovocerade fram den lagstiftning som vi nu vill\r\nundanröja, är ett belysande exempel i detta\r\nsammanhang. Det är just utifrån kvalitetsmålen\r\nsom man har velat sälja sina tjänster till\r\nkommunerna.</pre><pre>Skälet till att de enskilda förskollärarna driver detta\r\nmed kvalitetsmålen så hårt är naturligtvis att de är\r\nmedvetna om att de bara är på det sättet som de kan\r\nfå några att bli intresserade av de tjänster som de\r\nbjuder ut.</pre><pre>Till detta kommer den verksamhetskontroll som\r\nsåväl bidragsutbetalare, dvs. stat och kommun,\r\nsom föräldrar kan och kommer att utöva. När\r\nsocialdemokraterna -- jag läser deras reservationer\r\noch motioner på det sättet -- vill gå längre och\r\nformulera mycket strikta och detaljerade\r\nbestämmelser, då riskerar de i stället att hämma\r\nden utveckling av mångfald som vi i själva verket\r\neftersträvar. Vi vill just komma bort från den gamla\r\nsocialdemokratiska strävan att stöpa allt i samma\r\nform.</pre><pre>När jag som social -- låt mig i detta sammanhang\r\ngärna säga det -- barnminister har lagt fram det här\r\nförslaget är det i förvissningen om att det är bra för\r\nbarnen. Det är barnen och inte systemet som är vår\r\nutgångspunkt. För att det skall vara bra för barnen\r\noch barnens föräldrar är det naturligtvis viktigt att\r\ndet också har ett stort inslag av gemensam\r\nfinansiering, vilket vi har understrukit i en rad olika\r\nsammanhang, bl.a. i den regeringsförklaring som\r\navgavs den 4 oktober.</pre><pre>Socialdemokraterna anser att det är otillräckligt att\r\ndaghemmen har personal som har utbildning eller\r\nerfarenhet som garanterar att barnen får den\r\nnödvändiga pedagogiska stimulansen. De säger att\r\ndet behövs både utbildning och erfarenhet. Det är\r\nfaktiskt att gå längre än vad socialdemokraterna\r\nhittills har gjort. Man har aldrig ställt några\r\nformella utbildningskrav på den personal som\r\nkommunerna har anställt. Fram tills nu har man\r\nlevt med det risktagande som man anser att det\r\ninnebär att ställa samma krav på enskilda alternativ\r\nsom man alltid har ställt på de offentliga\r\nalternativen. Vi har menat att det vore dumt att\r\nutesluta möjligheterna att det kan finnas personer\r\nsom har förvärvat erfarenheter på annat sätt än\r\ngenom formell utbildning på det här området och\r\nskulle kunna komma med goda idéer som faktiskt\r\nkan vara värda att pröva. Jag vill upprepa: Vi ställer\r\nprecis samma krav på personalen i de enskilda\r\nalternativen som i den kommunala barnomsorgen.\r\nJag tror inte att socialdemokraterna anser att den\r\nkommunala barnomsorgen har varit av så låg\r\nkvalitet, även om man ofta har utnyttjat icke\r\nutbildad personal, att det skulle vara ett skäl att\r\nklassa den barnomsorgen ner på något sätt.</pre><pre>En annan invändning från socialdemokraternas håll\r\när att de inte säger sig kunna godta den risk för\r\nsegregering som det skulle innebära med att införa\r\nett system med fri avgiftssättning och fri intagning\r\nav barn utan beaktande av den kommunala\r\nbarnomsorgskön. Det är, som framgår av\r\nbetänkandet, en felaktig beskrivning av vad som\r\nstår i propositionen. Ett av de villkor som vi ställer\r\nupp för statsbidrag är i själva verket att utgifterna\r\ninte avviker oskäligt från de kommunala. Sedan är\r\ndet en annan sak att de kommunala avgifterna på\r\nolika håll i Sverige skiljer sig mycket kraftigt. Om\r\nman jämför de kommuner som ligger lägst med\r\ndem som ligger högst, finner man att de som ligger\r\nhögst ligger 400--500 % över de lägsta.\r\nSocialdemokraterna har under alla år accepterat\r\nmycket stora skillnader i avgiftsuttaget från\r\nkommun till kommun. Då har vi tyckt att det är\r\nrimligt att också kunna acceptera vissa skillnader i\r\navgiftsuttaget, men de får alltså inte vara oskäliga\r\navvikelser. Huruvida barnen skall tas ur kön eller\r\ninte tycker vi är en sak som kommunerna får avgöra\r\nnär de skriver kontrakt och betalar ut bidrag till de\r\nenskilda alternativen. Där det finns långa köer är\r\ndet naturligt att man säger till dem som skall\r\nbedriva barnomsorg att de får ta barnen ur kön.\r\nMen vårt mål är -- jag skall strax återkomma till\r\ndet -- att köerna skall försvinna. Då är detta\r\nargument helt irrelevant. Det skulle ha varit det\r\nredan nu om socialdemokraterna hade hållit sitt\r\ngamla löfte att barnomsorgsköerna nu skulle vara\r\navskaffade.</pre><pre>Den risk till segregering som socialdemokraterna\r\nhar varnat för ligger framför allt i boendet. Man\r\nkunde mot den bakgrunden fråga\r\nsocialdemokraterna om de verkligen accepterar att\r\nmänniskor bosätter sig hur som helst, eller om de\r\ntycker att segregeringsrisken talar för en ökad\r\nstyrning på det området.</pre><pre>Herr talman! 1985 beslutade riksdagen att\r\nbarnomsorgen skulle byggas ut till\r\nfullbehovstäckning. Från början skulle det ha skett\r\ntill ingången av innevarande år. Sedan sköt man\r\nmålet successivt framåt. När socialdemokraterna\r\nlämnade regeringsmakten i höst hade man ännu\r\ninte nått det mål som man hade sagt att man skulle\r\nklara till 1991. Enligt den senaste\r\nbarnomsorgsundersökningen från SCB har vi\r\nfortfarande köer på ungefär 60 000 barn. Det är\r\nregeringens mycket bestämda uppfattning att\r\nbarnomsorgsköerna måste försvinna och att vi skall\r\nfå fullbehovstäckning. Det finns också inskrivet i\r\nregeringsförklaringen. Det står dessutom där att\r\ndet skall vara barnomsorg av god kvalitet.</pre><pre>I sammanhanget vill jag nämna att det enligt vår\r\nmening inte är acceptabelt att kapa köerna på det\r\nsätt som många kommuner gör i dag, uppmuntrade\r\nav den gamla socialdemokratiska regeringen,\r\ngenom att bara ge barnomsorg till barn som är över\r\n18 månader. Det strider mot intentionerna i det\r\nbeslut som riksdagen fattade 1985.</pre><pre>Utbyggnaden och utvecklingen av barnomsorgen\r\nhar hämmats av de begränsningar för enskilda\r\nalternativ som funnits i statsbidragsreglerna.\r\nGenom att ändra på dessa stimulerar vi inte bara till\r\nökad mångfald utan också till en ökad utbyggnad\r\nså att dagisköerna snabbare kan elimineras. Vi tror\r\nockså att en ökad konkurrens -- Roland Larsson var\r\ninne på detta -- på det här området som på andra\r\nkommer att medverka till att pressa kostnaderna.\r\nMan levde länge i föreställningen att om man bara\r\nhade ett visst antal barn i barnomsorgen föll\r\nkostnaderna mer eller mindre automatiskt ut.\r\nGudrun Schyman förefaller fortfarande vara kvar i\r\ndenna föreställning. Hon sade att om man inte\r\ntillskjuter mer pengar utan tar ut högre avgifter, blir\r\ndet inga fler platser. Det är självklart att resurserna\r\nkan användas effektivare. Detta måste vara en\r\nsträvan också inom barnomsorgen.</pre><pre>Jag såg en färsk rapport från Kommunförbundet för\r\nett par veckor sedan där man redovisade bl.a.\r\nbruttokostnaderna för barnomsorgen i alla Sveriges\r\nkommuner. Det visade sig att variationerna år 1990\r\nnär det gäller dagisplatserna var mellan 47 000 kr.\r\noch 90 000 kr. Men på den kommunala nivån, i den\r\nenskilda barnstugan, var variationerna ännu större.\r\nNär det gällde dagbarnvårdare var variationen\r\nmellan 38 000 och 82 000 kr. Detta visar med all\r\nönskvärd tydlighet att det är stora variationer och\r\natt det finns mycket att göra men att väldigt litet har\r\nhänt på det här området. Jag är övertygad om att\r\nökad konkurrens mellan olika driftformer kan vara\r\nett sätt att få mer att hända.</pre><pre>Riksdagen kommer genom dagens beslut att öppna\r\nnya möjligheter för alternativ inom barnomsorgen.\r\nDet är ett mycket viktigt och mycket glädjande\r\nsteg. Men nu hänger det på kommunerna. De skall\r\nvara djärva och släppa fram alternativen. Vi vet av\r\nde oräkneliga telefonsamtalen under de senaste\r\nveckorna att många redan ligger i startgroparna,\r\nbåde kommuner och enskilda. Jag är övertygad om\r\natt de som nu kör i gång kommer att bli rikligt\r\nbelönade när väljarna upptäcker att de på det sättet\r\nfår mer valuta för skattepengarna.</pre><pre>Anf. 126 GUDRUN SCHYMAN (v) replik:</pre><pre>Herr talman! Det är riktigt att mycket redan har\r\nsagts i denna debatt, men det har väl ändå varit\r\nintressant för socialministern att lyssna. Så tiden\r\nskall väl inte anses förbrukad. Det är bra att höra\r\nvad oppositionen har att säga. Själv har\r\nregeringspartierna varit väl förberedda med talare.</pre><pre>Den reella valfrihet som Bengt Westerberg talar om\r\nmenar jag är en chimär. Det handlar inte om någon\r\nreell valfrihet så länge behoven inte är upptäckta.\r\nFörst när det finns en plats för alla kan man i så fall\r\nbörja välja mellan olika typer av barnomsorg. Det\r\nmåste vara en överproduktion, om man nu skall\r\nuttrycka sig i sådana termer, för att det skall finnas\r\nden typen av reell valfrihet som Bengt Westerberg\r\ntalar om. Då skall det finnas ett utbud så att jag kan\r\ngå runt och titta med mitt barn, öppna på dörrarna\r\noch fråga hur det är och hur man arbetar inom de\r\nolika barnomsorgsformerna. Men i vilka\r\nkommuner ser det ut på det viset? Dessutom kan\r\nman fråga sig om det över huvud taget är önskvärt.\r\nDet är möjligt att någon form av valfrihet fungerar\r\ni storstäder, men ute i glesbygden gör det definitivt\r\ninte det. Den typen av köp- och säljfilosofi fungerar\r\ninte överallt. Även om man, som Bengt\r\nWesterberg, tycker om den kan den inte fungera i\r\npraktiken.</pre><pre></pre><pre>Anf. 126 GUDRUN SCHYMAN (v) replik:</pre><pre>Herr talman! Det är riktigt att mycket redan har\r\nsagts i denna debatt, men det har väl ändå varit\r\nintressant för socialministern att lyssna. Så tiden\r\nskall väl inte anses som förbrukad. Det är bra att\r\nhöra vad oppositionen har att säga. Själva har\r\nregeringspartierna varit väl företrädda med talare.</pre><pre>Den reella valfrihet som Bengt Westerberg talar om\r\nmenar jag är en chimär. Det handlar inte om någon\r\nreell valfrihet så länge behoven inte är upptäckta.\r\nFörst när det finns en plats för alla kan man börja\r\nvälja mellan olika typer av barnomsorg. Det måste\r\nvara en överproduktion, om man nu skall uttrycka\r\nsig i sådana termer, för att det skall finnas den typ\r\nav reell valfrihet som Bengt Westerberg talar om.\r\nDå skall det finnas ett utbud så att jag kan gå runt\r\noch titta med mitt barn, öppna på dörrarna och\r\nfråga hur det är och hur man arbetar inom de olika\r\nbarnomsorgsformerna. Men i vilka kommuner ser\r\ndet ut på det viset? Dessutom kan man fråga sig om\r\ndet över huvud taget är önskvärt. Det är möjligt att\r\nnågon form av valfrihet fungerar i storstäder, men\r\nute i glesbygden gör den definitivt inte det. Den\r\ntypen av köp- och säljfilosofi fungerar inte överallt.\r\nÄven om man, som Bengt Westerberg, tycker om\r\nden kan den inte fungera i praktiken.</pre><pre>De ekonomiska diskussionerna begriper jag\r\nfaktiskt inte heller. Visst är det bra att man kan\r\nspara pengar i den mån pengarna används på ett\r\nfelaktigt sätt. Då kan man naturligtvis få pengar\r\növer till flera platser. Att den här propositionen\r\nskulle innebära detta kan jag faktiskt inte se. Det\r\nmåste vara eftersträvansvärt att det inte är\r\nplånboken som skall avgöra vilken typ av\r\nbarnomsorg som barnen skall få. Jag skulle väldigt\r\ngärna vilja veta om Bengt Westerg delar denna\r\nuppfattning och om han delar uppfattningen att det\r\ninte är bra som det ser ut i dag med stora skillnader\r\nmellan olika kommuner. Det beklagar jag. Jag\r\ntycker att det skall vara enhetligt. Men den saken\r\nblir inte bättre av att man spär på genom att säga\r\natt de avgifter som de s.k. privata bolagen skall få\r\nta upp kan få vara litet högre. De skall bara inte få\r\nvara oskäliga, vad det nu innebär. Vi skulle gärna\r\nvilja veta det. Var går skälighetsgränsen? Vem är\r\nden som bestämmer? Om man talar om tillgång och\r\nefterfrågan är det ju så att så länge folk betalar är\r\ndet skäligt. Det innebär att de som har mycket\r\npengar kan betala mycket medan de som inte har\r\nnågra pengar inte kan betala alls. Jag kan inte se\r\nannat än att det ger segregation. Det är beklagligt.</pre><pre>Bengt Westerberg säger att det här är den första\r\npropositionen till riksdagen. Om de kommer att se\r\nut så här i fortsättningen, skulle jag önska att den\r\nockså var den sista.</pre><pre>Anf. 127 Socialminister BENGT\r\nWESTERBERG (fp) replik:</pre><pre>Herr talman! Vi får väl se om det blir den sista\r\npropositionen, men det skulle jag inte tro. Jag har\r\nytterligare planer som jag hoppas kunna\r\nåterkomma till riksdagen med så småningom.</pre><pre>Jag vill svara direkt på Gudrun Schymans fråga att\r\ninte heller jag tycker att plånboken skall få styra.\r\nHuvuddelen av kostnaderna för barnomsorgen\r\nliksom för flera andra sociala tjänster skall betalas\r\nsolidariskt skattevägen. Det är också regeringens\r\nuppfattning och finns inskrivet i den\r\nregeringsförklaring som Carl Bildt läste upp för\r\nkammaren den 4 oktober. Där står också mycket\r\ntydligt, vilket jag framhöll i mitt anförande, att ett\r\nmål är att vi så snart som möjligt skall uppnå full\r\nbehovstäckning. Jag håller med Gudrun Schyman\r\nom att vi innan vi har full behovstäckning inte kan\r\ntala om valfrihet i egentlig mening. Den åtgärd som\r\nvi nu vidtar skall dels bidra till att vi snabbare kan\r\nnå full behovstäckning, därför att vi utnyttjar det\r\nengagemang och den initiativkraft som finns bl.a.\r\nhos många förskollärare, dels bidra till att vi kan få\r\nstörre mångfald.</pre><pre>Sedan frågar Gudrun Schyman var i Sverige man\r\nkan som mamma, pappa eller småbarnsförälder gå\r\nomkring och titta på olika dagis och välja. Flera\r\nkommuner har faktiskt nått så långt att de har full\r\nbehovstäckning och kan erbjuda denna möjlighet.\r\nJag besökte nyligen Staffanstorp, en sedan länge\r\nborgerligt styrd kommun. Där har man full\r\nbehovstäckning och har satsat på profilerade dagis.\r\nDär har man en sådan situation som Gudrun\r\nSchyman beskriver. Föräldrarna kan gå runt och\r\ntitta på vad de olika dagisen har att erbjuda och vad\r\nde har för profilering och kan välja det som passar\r\nden egna familjen, det egna barnet bäst. Det tycker\r\njag är ett gott föredöme för andra kommuner i\r\nSverige.</pre><pre>Anf. 128 GUDRUN SCHYMAN (v) replik:</pre><pre>Herr talman! Det skulle vara en bra situation,\r\nförutsatt att det är ungefär samma kostnader, att\r\njag får en garanterat bra barnomsorg, att det är\r\nsamma goda kvalitet överallt och att det inte är\r\nplånboken som avgör vad jag väljer utan bara mitt\r\nintresse för en särskild profilerad pedagogik. Jag\r\nblev förvånad när Bengt Westerberg talade om att\r\nvi nu skulle få flera olika pedagogiska inriktningar\r\noch nämnde kristna daghem som om de skulle\r\ninnebära en särskild pedagogisk inriktning. Jag\r\ntrodde faktiskt att kristendomen var en religion och\r\ninte en pedagogik.</pre><pre>Att huvuddelen av kostnaderna skall betalas\r\nskattevägen solidariskt är vi överens om. Vad vi\r\ninte är överens om är att den solidariska\r\nskattefinansieringen skall undandras från offentlig\r\ninsyn och demokratisk kontroll, vilket jag tycker är\r\nen huvudfråga när det gäller skattefinansierade\r\nverksamheter.</pre><pre>Jag skulle vilja fråga Bengt Westerberg: Vad\r\nhänder om ett sådant solidariskt skattefinansierat\r\nprivatiserat bolag går i konkurs? Vem tar över och\r\nvad händer då?</pre><pre>Anf. 129 Socialminister BENGT\r\nWESTERBERG (fp) replik:</pre><pre>Herr talman! Påståendet att man skulle undandra\r\nenskilda dagis från demokratisk kontroll är inte\r\nkorrekt. Det finns en rad verksamheter som drivs i\r\nenskild regi, t.ex. enskilda vårdhem och\r\nbehandlingshem och som alla står under\r\ndemokratisk kontroll i den meningen att de som\r\nbetalar och de som ger tillstånd att driva\r\nverksamheten också har ansvar för tillsynen av\r\nverksamheten. Det är inte så att t.ex. enskilda\r\nvårdhem eller föräldrakooperativa dagis eller andra\r\nverksamheter är utan demokratisk kontroll, utan\r\ndet finns stora möjligheter att gå in och se vad de\r\nsysslar med. Om man däremot med demokratisk\r\nkontroll menar att politiska församlingar skall\r\nbesluta om detaljer i verksamheten, är inte det\r\nsyftet.</pre><pre>Även i fråga om de verksamheter som formellt står\r\nunder politiska nämnder, t.ex. kommunala\r\nverksamheter, strävar vi efter att decentralisera\r\nansvar, budgetansvar och verksamhetsansvar, till\r\ndem som är verksamma vid den enskilda\r\nbarnstugan och att ge dem betydligt större frihet. I\r\nden meningen fjärmar vi oss från demokratisk\r\nkontroll när det gäller detaljstyrning. Däremot har\r\nvi självfallet alla möjligheter att gå in i offentliga\r\nverksamheter, men också i enskilda verksamheter,\r\noch se hur det går till och avgöra om verksamheten\r\ndrivs inom de uppställda ramarna. Jag tycker att\r\nGudrun Schyman har en felaktig föreställning om\r\nhur det faktiskt fungerar.</pre><pre>Tredje vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 130 MAJ-INGER KLINGVALL (s)\r\nreplik:</pre><pre>Herr talman! Jag vill först göra några kommentarer\r\ntill det som Bengt Westerberg har sagt.</pre><pre>Bengt Westerberg sade att vi socialdemokrater\r\nskulle ha glömt bort barnen. Det är precis det som\r\nvi inte har gjort, och det vet Bengt Westerberg, som\r\nockså har varit med och fattat beslut här i riksdagen\r\nom en förskola för alla barn. Det är för att vi har\r\nvarit så rädda om kvaliteten i barnomsorgen som vi\r\nhar sagt nej till statsbidrag för aktiebolag. Det är\r\nbakgrunden.</pre><pre>Bengt Westerberg anförde några siffror. Han sade\r\natt det finns 60 000 barn i kö. Jag vet inte var Bengt\r\nWesterberg har hämtat sina siffror ifrån. Mina\r\nsiffror har jag hämtat från\r\nbarnomsorgsundersökningen, och de visar att den\r\ntotala efterfrågan på barnomsorg i oktober 1991 var\r\n411 800 barn i kö, om man räknar bort barn som är\r\nunder ett år. Till dessa 411 800 barn finns det\r\n410 000 platser, enligt de preliminära\r\nstatsbidragsansökningar som socialstyrelsen har\r\nfått in. Närmare full behovstäckning än vad vi är i\r\ndag har vi inte varit någon gång tidigare. Jag vill\r\ndäremot göra en reservation för det mycket\r\nbesvärliga arbetsmarknadsläge som vi just nu har\r\noch som gör att vi inte kan stanna upp, utan det\r\nkommer att behöva byggas fler\r\nbarnomsorgsplatser.</pre><pre>Bengt Westerberg sade vidare att vi\r\nsocialdemokrater inte anser att det finns tillräckliga\r\nkvalitetsgarantier i den här propositionen. Det kan\r\nju faktiskt inte heller Bengt Westerberg egentligen\r\ntycka.</pre><pre>Jag har under hösten samlat på mig en hel del\r\ntidningsurklipp. Bengt Westerberg har talat bl.a. på\r\nbarnomsorgsmässan i Sollentuna. Han sade då att\r\n''kvalitetskravet skall upprätthållas genom kravet\r\npå att förskollärare måste leda verksamheten''.\r\nBengt Westerberg är också motståndare till fri\r\nsättning av taxor: ''Enhetliga avgifter är i grunden\r\nbäst, och de bör ligga på ungefär samma nivå som\r\ntaxan för de kommunala dagisen''. Däremot vill\r\nBengt Westerberg fundera vidare på om barn till\r\nprivata daghem skall tas från kommunens kö.</pre><pre>Bengt Westerbergs partivän som tidigare var\r\nordförande i socialutskottet, Daniel Tarschys, har i\r\nen kommittémotion under den allmänna\r\nmotionstiden -- jag har åberopat den tidigare i\r\ndebatten -- pläderat för en lagstadgad rätt till plats\r\ninom barnomsorgen.</pre><pre>I motionen står bl.a. att en lagstadgad rätt till\r\nbarnomsorg är en förutsättning för ett mindre\r\nstyrande statsbidragssystem eller ett system med\r\nbarnomsorgspeng till de föräldrar som\r\nförvärvsarbetar eller studerar. På samtliga dessa\r\npunkter, när det gäller utbildningskrav, avgifter,\r\nköer och den lagstadgade rätten till plats, har\r\nfolkpartiet gjort en helomvändning. Det känns i\r\ndag nästan litet som att vi lyssnar till sagan om\r\nkejsarens nya kläder.</pre><pre>Bengt Westerberg talar på ett bra sätt väldigt\r\nvackert om barnomsorg, men han har avgett en helt\r\navklädd proposition till riksdagen. Varför har\r\nBengt Westerberg gett upp de grundläggande\r\nkraven på god kvalitet och rättvisa? Är detta Bengt\r\nWesterbergs rätta ansikte? Jag vill inte tro det, och\r\njag undrar om han har tvingats till detta. Jag vill ha\r\nett svar.</pre><pre>Anf. 131 Socialminister BENGT\r\nWESTERBERG (fp) replik:</pre><pre>Herr talman! Jag kan försäkra Maj-Inger Klingvall\r\natt jag inte har tvingats till detta, utan jag har i\r\nhögsta grad gjort det frivilligt. Den demon som\r\nMaj-Inger Klingvall målar upp är ju inte jag.</pre><pre>När jag lade fram mitt alternativ, hade jag som\r\nutgångspunkt att det skall skapas fler alternativ för\r\nbarnfamiljerna och bättre kvaltiet för barnen.\r\nAvsikten har självfallet inte varit att försämra\r\nkvaliteten.</pre><pre>Det kommer att finnas ett antal enskilda dagis i\r\nverksamhet redan om ett år. Det skulle vara ett\r\nnöje för mig att ta med Maj-Inger Klingvall för att\r\ntitta på några av daghemmen. Då kan vi se om\r\nkvaliteten är dålig. Jag har tidigare kommit med ett\r\nliknande erbjudande till Maj-Inger Klingvalls\r\npartivän Ines Uusmann, så vi kan kanske få ihop till\r\nen liten gruppresa och åka runt och titta på enskilda\r\ndaghem för att se efter om kvaliteten på dessa\r\ndaghem är undermålig eller inte. Vi kan börja med\r\nSmörblomman ute i Nacka, som det talades om\r\ntidigare. Jag är helt övertygad om att\r\nSmörblomman kommer att bli ett föredöme, inte\r\nbara för enskilda alternativ utan också för många\r\nkommunala daghem.</pre><pre>Maj-Inger Klingvall sade att jag hävdade att\r\nsocialdemokraterna hade glömt barnen. Jag tillät\r\nmig att citera socialdemokraternas\r\npartisekreterare, inte för att han är en auktoritet för\r\nmig -- det är han verkligen inte -- utan för att han\r\nmöjligen är en auktoritet för Maj-Inger Klingvall. I\r\nen intervju i Svenska Dagbladet för några veckor\r\nsedan sade Bo Toresson: ''Vi har hela tiden varit\r\nsystemförsvarare och glömt bort barnen i\r\nsammanhanget.'' Vidare: ''Vi hamnade på det här\r\nsättet i en återvändsgränd, därför att vi blivit\r\nsystemförsvarare i stället för i det här fallet barnens\r\nföreträdare.'' Det är Bo Toressons omdöme om det\r\nsom Maj-Inger Klingvall och han har ägnat sig åt\r\nunder de senaste åren. Jag kan inte låta bli att säga\r\natt jag tycker att det ligger någonting i detta, men\r\nsjälva omdömet var Bo Toressons.</pre><pre>När det gäller barnomsorgskön visar den senaste\r\nbarnomsorgsundersökningen att det finns en kö på\r\nungefär 60 000 barn. På sina ställen är balansen\r\ngod -- ibland kan det t.o.m. finnas ett överskott av\r\nplatser, vilket gör att om man ser till riket som\r\nhelhet kan situationen i vissa fall se litet bättre ut.\r\nMen det hjälper inte, för föräldrar kan inte flytta\r\nhur som helst. De behöver dagis där de bor. När\r\nundersökningen gjordes fanns det ett behov för\r\n60 000 barn, som inte är tillgodosett. De siffror som\r\nsocialdemokraterna presenterade i valrörelsen\r\nhandlade bara om i vilken utsträckning man\r\ntillgodosåg efterfrågan för barn över 18 månader.\r\nDet räcker inte som ambition, utan vi måste kunna\r\nerbjuda platser också för dem som är under 18\r\nmånader.</pre><pre>Anf. 132 MAJ-INGER KLINGVALL (s)\r\nreplik:</pre><pre>Herr talman! Det antal som jag redovisade\r\nhandlade inte om någon 18-månadersgräns, utan\r\ngällde barn över ett år. Alla barn har självfallet rätt\r\ntill en bra barnomsorg, även barn under 18\r\nmånader. Det har jag sagt här i kammaren i tidigare\r\ndebatter.</pre><pre>Talet om att vi socialdemokrater har glömt bort\r\nbarnen instämde Bengt Westerberg i. Precis så har\r\ndet varit, sade han. Det var Bengt Westerbergs\r\nuttalande som jag kommenterade genom att säga\r\natt det inte har varit så.</pre><pre>Jag är ledsen, Bengt Westerberg, när det gäller\r\nfrågorna om kvalitet och rättvisa. Jag undrar varför\r\nfolkpartiet inte har -- åtminstone under\r\nutskottsbehandlingen eller kanske när vi går till\r\nomröstning -- kunnat ansluta sig till vår motion i det\r\navsnitt som handlar om att säkra kvaliteten i\r\nbarnomsorgen. Folkpartiet hade då blivit betydligt\r\nmer trovärdigt i den här frågan.</pre><pre>Jag kan inte tolka detta annat än som att det är\r\nmoderaterna i den borgerliga regeringen som\r\nbestämmer. Hur kan det annars komma sig att\r\nfolkpartiet yrkar avslag på sin egen motion om\r\nlagstadgad rätt till barnomsorgsplats? Hur kan det\r\nannars komma sig att Bengt Westerberg lägger\r\nfram ett förslag som riskerar att slå sönder den\r\nunika, sammanhållna barnomsorg som vi har byggt\r\nupp här i Sverige? Hur kan det annars komma sig\r\natt det inte står en rad i propositionen om hur\r\nintagningen till de privata daghemmen skall ske?\r\nDet betyder i praktiken att barn som har behov av\r\nsärskilt stöd kan förvägras plats. Hur blir det då\r\nmed de handikappade barnen, som Bengt\r\nWesterberg i andra sammanhang vill slå vakt om?</pre><pre>I sin iver att privatisera har regeringen haft litet väl\r\nbråttom när man har utarbetat den här\r\npropositionen. Man har glömt bort att se efter hur\r\nen god kvalitet skall kunna säkras och också att\r\nundersöka hur barnens och föräldrarnas\r\nrättssäkerhet skall kunna garanteras. Med andra\r\nord: propositionen är tyvärr ett dåligt hastverk. Det\r\nvore klädsamt om regeringen kunde tillstå detta\r\noch lova att återkomma med ett förslag som visar\r\nhur de uppenbara bristerna kan rättas till.</pre><pre>Anf. 133 Socialminister BENGT\r\nWESTERBERG (fp) replik:</pre><pre>Herr talman! Om Maj-Inger Klingvall, efter ett år\r\nframåt i tiden då vi kan se ett antal exempel på\r\nenskilda daghem, kan påvisa för mig att kvaliteten\r\ni dessa daghem är sämre än kvaliteten i den\r\nkommunala barnomsorgen, lovar jag att jag skall\r\ningripa. Jag hoppas att vi får tillfälle att diskutera\r\ndenna fråga någon gång nästa höst.</pre><pre>Maj-Inger Klingvall tog upp frågan om lagstadgad\r\nrätt till barnomsorg. Jag vill inte alls avfärda denna\r\nmöjlighet, även om Maj-Inger Klingvalls argument\r\när något haltande, eftersom hon samtidigt säger att\r\ndet i stort sett inte längre finns någon kö. Då\r\nbehöver man ju inte ha någon lagstadgad rätt. Man\r\nbehöver inte införa sådan, om kön redan är\r\navskaffad. Som sagt, jag utesluter inte att vi kan\r\nåterkomma med ett förslag.</pre><pre>Nu öppnar vi för enskilda alternativ och därmed för\r\nen både kvantitativ och kvalitativ utbyggnad av\r\nbarnomsorgen. Låt oss då vänta ett tag och se i fall\r\ndet finns behov av en lagstiftning. Jag bestrider inte\r\natt behovet fanns så länge vi hade en\r\nsocialdemokratisk regering, men på den punkten\r\nhar det ju skett en förändring.</pre><pre>Jag vet inte om det gör någon skillnad om jag\r\ninstämmer med Bo Toresson eller om Bo Toresson\r\nsäger en sak. Maj-Inger Klingvall kan ju inte\r\npolemisera med mig och säga att det är fel på\r\nåsikten bara för att jag instämmer i den. Det måste\r\nha varit något fel på åsikten redan när Bo Toresson\r\nuttalade den. Jag konstaterar att hans bedömning\r\npå denna punkt är att socialdemokraterna inte\r\ntillräckligt har tänkt på barnen utan varit\r\nsystemförsvarare. Den bild jag har av svensk\r\nsocialdemokrati i just denna debatt stämmer väl\r\nmed det som Bo Toresson säger.</pre><pre>Maj-Inger Klingvall har en mycket märklig syn på\r\ndetta med enskild verksamhet. Det är möjligt att vi\r\nhar vuxit upp under olika förhållanden. Jag är själv\r\nuppvuxen med ett litet företag. Jag vet att hela\r\nbilden av att det är kallt, hårt och obehagligt i ett\r\nlitet företag är helt felaktigt. Det finns mycket av\r\nvärme och positiv inställning.</pre><pre>Jag är helt övertygad om att alla de som kommer att\r\ndriva barnomsorg i enskild regi liksom de som\r\ndriver läkarmottagningar eller annan\r\nvårdverksamhet i enskild regi kommer att se till att\r\ndet blir god kvalitet. De vet, i motsats till vad som\r\när fallet i mycket av den kommunala verksamheten,\r\natt det är bara om de erbjuder god kvalitet som\r\nmänniskor köper deras tjänster. Redan i detta\r\nligger en kvalitetsgaranti som socialdemokraterna\r\naldrig har velat skapa. Till det kommer den\r\nmöjlighet som bidragsgivarna, dvs. stat och\r\nkommun, har att övervaka verksamheten, precis\r\nsom man övervakar annan enskild vårdverksamhet.\r\nPå den punkten tror jag att Maj-Inger Klingvall kan\r\nkänna sig helt lugn. Jag är övertygad om att den\r\nresa som jag hoppas vi får chans att göra nästa höst\r\nkommer att ge mig goda möjligheter att visa Maj-\r\nInger Klingvall vad gott man kan åstadkomma med\r\nenskild verksamhet.</pre><pre>Tredje vice talmannen anmälde att Maj-Inger\r\nKlingvall anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 134 BO HOLMBERG (s):</pre><pre>Herr talman! Jag vill som ordförande i\r\nsocialutskottet hälsa Bengt Westerberg välkommen\r\ntill riksdagen med sin första proposition. Jag har i\r\nsnart tio år kunnat följa hur folkpartiet har förhållit\r\nsig till offentlig sektor och välfärd. Då har\r\nfolkpartiet varit i opposition och framlagt ett antal\r\nståndpunkter i riksdagsmotioner och debatt. Nu är\r\nfolkpartiet i regeringsställning, och då måste man\r\ngå från att markera ståndpunkter till att presentera\r\nen egentlig politik. Däremellan är det ett steg att ta\r\ni precisering av avsikter.</pre><pre>En hel del av folkpartiets riksdagsmotioner har haft\r\nkaraktären av markeringspolitik i fråga om\r\nståndpunkter. Jag har mycket noga följt\r\nfolkpartiets program om förnyelse av offentlig\r\nsektor. Ett av de mest svårfångade förslagen var ett\r\nmotionskrav att folkpartiet skulle sprida en ny form\r\nav anda i offentlig verksamhet om man fick\r\nchansen. Bengt Westerberg förstår säkert att det\r\ninte är så lätt att formulera en egentlig politik\r\nutifrån någon form av andlig materia.</pre><pre>Jag har också haft förståelse för att folkpartiet har\r\nbehövt kritisera socialdemokraterna för deras\r\nvälfärdspolitik. Sådana är politikens villkor. Men\r\njag har också konstaterat, vilket har glatt mig, att\r\nBengt Westerberg har gjort tydliga markeringar för\r\ngenerell välfärdspolitik, mot nyliberala tendenser\r\nsom icke bygger på en strikt hållning för det lika\r\nmänniskovärdet. Här har folkpartiet å ena sidan,\r\nsom jag uppfattar det, stått för de grundvärderingar\r\nsom socialdemokratin har när det gäller generell\r\nvälfärd, offentlig finansiering och demokratisk\r\nstyrning. Å andra sidan har man starkt kritiserat de\r\nnyliberala tendenserna.</pre><pre>Jag läste i Aftonbladet på Luciadagen, den 13\r\ndecember, att Bengt Westerberg åter står upp för\r\nsolidaritet och jämlikhet. Det är viktigt, säger han.\r\nSamtidigt kan man konstatera att Ulf Laurin och\r\nandra inom SAF-högern vill kasta de\r\nvärderingarna, solidaritet och jämlikhet, på\r\nsophögen. Socialministern får ursäkta att det\r\nsprider sig en misstänksamhet inom våra\r\nväljargrupper när folkpartiet säger sig stå för en\r\ngenerell välfärd och samtidigt sätter sig i en mycket\r\nSAF- och moderatstyrd regering. Vilket kommer\r\nresultatet att bli?</pre><pre>Vi kommer från socialdemokratins sida i\r\nsocialutskottet att hålla fast vid den generella\r\nvälfärdspolitiken. Men vi kommer också att\r\nförsöka förnya oss i den meningen att vi lägger fram\r\nen strategi som innebär att vi vill driva opposition\r\noch granska regeringens propositioner i ett\r\nperspektiv från yta till djup. Alltför mycket av\r\nsocial- och sjukvårdsdebatten förs på ett plan av yta\r\noch retorik. Eftersom välfärden är så viktig menar\r\nvi att riksdagen måste få ett seriöst sakunderlag\r\ninnan man gör viktiga förändringar i social- och\r\nsjukvårdspolitiken. Mot denna bakgrund skall jag\r\nnågot förklara för Bengt Westerberg de\r\nresonemang som ligger till grund för vår motion,\r\neftersom Bengt Westerberg hade svårt att förstå\r\nvad vi menade.</pre><pre>Vi vill alltså ha, i ett djupperspektiv, sociala och\r\npedagogiska mål. Vi vill ha kvalitetssäkring och\r\navgifter som inte leder till att någon stängs ute.\r\nVarför har vi då varit onödigt tjatiga på denna\r\npunkt? Jo, därför att om man godtar ett system med\r\navgifter som är så pass höga att alla inte kan\r\nefterfråga tjänsterna, åker vi in i en situation där\r\nplånboken styr möjligheten att komma in.\r\nAnledningen till att vi vill vara bestämda är att\r\nmotsvarande diskussion förs på skolans område.\r\nJag tror inte att socialdemokraterna kommer att ha\r\nnågot emot en skolpeng. Däremot kommer vi att\r\nvara motståndare till att man utöver skolpengen\r\nskall öppna för så höga avgifter att det blir en\r\ngräddfil för dem med pengar. Det är denna gräddfil\r\nvi inte vill ha. Därför är vi en aning misstänksamma\r\nnär man är otydlig i fråga om avgifterna.</pre><pre>Vi har sett vad som nu händer i USA, där man har\r\navgiftsfinansiering av sjukvården. Tidigare slog\r\ndetta bara mot de s.k. utsatta grupperna. Nu\r\ndrabbas medelklassen. Nu blir det reaktioner i hela\r\nUSA. Därför är denna fråga om avgifter viktig för\r\nvår del.</pre><pre>Vi vill också ha ett system för kvalitetssäkring,\r\neftersom vi har den uppfattningen att formen inte\r\när avgörande om man uppfyller kvalitetskraven.\r\nRiksdagen står här inför en situation där vi måste\r\nge indikationer på vad vi menar med kvalitet. Här\r\nvill vi inte, Bengt Westerberg, ha politiska åsikter\r\nom vad som är kvalitet, vare sig de är moderata,\r\nfolkpartistiska eller socialdemokratiska. Vi vill ha\r\ninsikter om kvalitet. Jag tror att vi kommer att gå in\r\ni en situation under 90-talet där vi på flera områden\r\ninom socialpolitiken och sjukvården inte kan ha\r\nden ordningen att riksdagen inte har nationella\r\nkvalitetsindikationer. Hur skall vi annars kunna\r\nutvärdera det hela? Det är den tanken som ligger\r\nbakom vårt krav på kvalitet.</pre><pre>Jag skall avsluta med fyra frågor till Bengt\r\nWesterberg. Kan det inte vara angeläget att stilla\r\nvår oro, om vi menar samma saker när vi säger att\r\navgifterna skall vara någorlunda i nivå, och\r\nregeringen säger att det inte får vara oskäliga\r\ndifferenser? Tycker vi likadant här? Vi har ett\r\nfrågetecken på denna punkt.</pre><pre>Måste det inte bli så att regeringen uppdrar till det\r\nnya institutet att ta fram indikationer för\r\nkvalitetssäkring för att vi skall kunna göra\r\nutvärderingar?</pre><pre>Vilken bedömning gör Bengt Westerberg, med de\r\nindragningar som regeringen skall göra i den\r\nekonomiska politiken? Kommer det att finnas\r\npengar ute i kommuner och till statsbidrag för att\r\ngå mot full behovstäckning?</pre><pre>Den 13 december skrev Bengt Westerberg följande\r\ni Aftonbladet: ''Den svenska välfärdssektorn kan\r\ninte jämföras med planekonomierna i de\r\nsocialistiska staterna eftersom Sverige i allt\r\nväsentligt är en marknadsekonomi. Men till stor del\r\nhar den varit ett slags planekonomisk struktur inom\r\ndenna marknadsekonomi.'' Vilka inslag av\r\nplanekonomisk struktur är efter Bengt Westerbergs\r\nproposition kvar inom svensk barnomsorg?</pre><pre></pre><pre>Anf. 135 Socialminister BENGT\r\nWESTERBERG (fp):</pre><pre>Herr talman! Låt mig kommentera de fyra frågor\r\nsom Bo Holmberg ställde. Men först vill jag gärna\r\nsäga när det gäller detta med skolpeng, att på den\r\npunkten råder det inte några delade meningar\r\nmellan oss. Det råder inte heller några delade\r\nmeningar mellan oss och skolminister Beatrice\r\nAsk. På den punkten har hon varit ute och mycket\r\nklart markerat att hon inte tycker att det är rimligt\r\natt man tar ut avgifter utöver den här skolpengen.</pre><pre>Så till Bo Holmbergs fyra frågor. Det är möjligt att\r\nvi menar samma sak när det gäller avgifterna. Det\r\när vår bestämda uppfattning att avgifterna skall\r\nligga ungefär på samma nivå som de kommunala.\r\nMan kan dock tänka sig att kommunerna behandlar\r\nett sådant enskilt alternativ på ett negativt sätt.\r\nKommunerna står ju, genom sina bidrag, för en stor\r\ndel av finansieringen. Det är inte rimligt att man\r\nstoppar verksamheten på den grunden. Staten har\r\nunder en lång följd av år varit ganska snål mot\r\nenskilda skolor, t.ex. Waldorfskolor. De hade inte\r\nkunnat existera om de inte hade fått ta ut avgifter\r\ntrots de statliga bidragen. Vi tycker att de har\r\ntillfört någonting till den svenska skolan och för\r\nmånga svenska elever. Det hade varit fel att gå in\r\noch säga att de inte får ta ut dessa avgifter och driva\r\nWaldorfskolorna.</pre><pre>Vi ser saken på ungefär samma sätt när det gäller\r\nbarnomsorgen, förutsatt att kommunerna ställer\r\nupp och tillskjuter egna medel och vidarebefordrar\r\nde statliga. Då finns det självfallet ingen anledning\r\natt ha högre avgifter i enskilt driven verksamhet än\r\ni offentlig. I själva verket tror jag att det snarare\r\nkommer att bli tvärtom.</pre><pre>Bo Holmberg frågade också om kvalitetssäkringen.\r\nDet är självklart att om stat och kommun går in\r\nmed stora bidrag skall man också utöva en tillsyn\r\növer den verksamhet som man finansierar.</pre><pre>Vi vet ganska litet om hur vi skall utvärdera sociala\r\ntjänster över huvud taget. Om Bo Holmberg\r\nsyftade på det centrum för utvärdering av social\r\nmetodik, det går under namnet CUS, vars tillkomst\r\nvi kommer att föreslå i budgetpropositionen tycker\r\njag att det är en mycket god idé att detta centrum\r\nockså tittar på hur man skall utvärdera kommunal\r\nbarnomsorg och sprider kunskap om detta till både\r\noffentliga och privata barnomsorgsproducenter.</pre><pre>Den tredje frågan gällde den fulla\r\nbehovstäckningen. Vår bestämda uppfattning är att\r\nden ekonomiska politiken också gentemot\r\nkommunerna skall drivas så att det finns utrymme\r\nför full behovstäckning. Om man bygger ut dagis\r\noch erbjuder barnomsorg till de föräldrar som inte\r\nhar, är det egentligen inte någon belastning för de\r\noffentliga finanserna totalt sett, även om det kan\r\nvara en fördelningsfråga mellan stat, landsting och\r\nkommun.</pre><pre>Till sist gällde den fjärde frågan planekonomiska\r\nstrukturer inom den offentliga sektorn. Med det\r\nförslag vi nu lägger fram på barnomsorgsområdet\r\nhar vi naturligtvis eliminierat huvuddelen av detta.\r\nNu blir det mera konkurrens på det här området\r\noch större möjligheter till enskilda initiativ än vad\r\nsom har funnits tidigare. Därmed försvinner en\r\nsådan planekonomisk struktur. Det har i själva\r\nverket varit ett av syftena med den proposition vi\r\nhar framlagt.</pre><pre>Anf. 136 BO HOLMBERG (s) replik:</pre><pre>Herr talman! Våra krav i den här motionen var\r\nkanske inte så svåra och dunkla när vi får resonera\r\nlitet om dem, Bengt Westerberg. Man skulle\r\nkanske kunna tänka sig att regeringen, i samband\r\nmed kommande budgetproposition, gav riksdagen\r\nen redovisning för hur det ser ut på avgiftssidan. Då\r\nbehöver riksdagen inte fortsättningsvis diskutera\r\ndetta med åsikter, utan med insikter om hur det\r\nverkligen ser ut. Då kan man kanske också få en\r\nsäkerhet på avgiftssidan som inte finns i\r\npropositionen, men som vi har i vårt alternativ.</pre><pre>Uppgiften för CUS-institutet skall ju vara att\r\nutvärdera kvalitet, men först måste man ju ha\r\nindikationer för det. Då menar vi att regeringen\r\nmåste ge detta institut den uppgiften, dvs. först\r\nindikationer och sedan utvärdering. Det skulle\r\npassa utmärkt att börja med det konkret inom\r\nbarnomsorgens område.</pre><pre>När det gäller detta med hur förfärliga\r\nsocialdemokraterna har varit i sin planekonomi och\r\ni sin sovjet -- Bengt Westerberg har inte påstått\r\ndetta, men många andra -- var det faktiskt inte\r\nmycket av planekonomisk styrning i det system som\r\nvi har i dag om det bara gäller detta med gränsen\r\ntill Pysslingen och om vi skulle få kvalitetskontroll i\r\növrigt.</pre><pre>Anf. 137 Socialminister BENGT\r\nWESTERBERG (fp) replik:</pre><pre>Herr talman! Vi skall naturligtvis ta fram allt det\r\nfaktaunderlag vi kan hjälpa riksdagen med. Nu gör\r\nju Kommunförbundet ganska ambitiösa\r\nsammanställningar när det gäller t.ex.\r\ndagisavgifter. Där finns alltså redan de statistiska\r\nsammanställningar som Bo Holmberg efterlyser.</pre><pre>Kvalitetsaspekten på barnomsorgen skall vi gärna\r\nförsöka belysa och främja på olika sätt. Jag tror att\r\nde enskilda initiativ som kommer att komma fram\r\npå det här området kan hjälpa oss att se hur vi kan\r\nutveckla kvaliteten. Det är vår erfarenhet från\r\nenskild vårdverksamhet på andra områden. Vi har\r\ningen anledning att tro att det inte skall bli likadant\r\nnär det gäller barnomsorg.</pre><pre>Jag minns fortfarande när Bo Holmberg och jag\r\nhade våra duster här i riksdagen för ett antal år\r\nsedan om precis detta ämne. Då försvarade jag\r\nmycket konkret några enskilda förskollärares rätt\r\natt få driva dagis. Bo Holmberg var mycket bestämt\r\nemot. Dessa förskollärare har under de här fem sex\r\nåren sedan de startade, fått driva verksamheten\r\nunder täckmantel av föräldrakooperativ för att\r\növer huvud taget kunna driva verksamheten vidare.\r\nJag hade nöjet att träffa dessa damer för ett tag\r\nsedan. De förklarade att de nu var mycket nöjda\r\nnär de kan bedriva detta i den verksamhetsform\r\nsom de hela tiden eftersträvat. Om Bo Holmberg\r\nhade varit litet på alerten för sex år sedan hade vi\r\nlegat långt fram på det här området nu. Låt oss\r\nhoppas att vi blir mer överens i framtiden.</pre><pre>Anf. 138 BO HOLMBERG (s) replik:</pre><pre>Herr talman! Min uppgift i regeringen var inte att\r\nlägga fram propositioner på det sociala området,\r\nBengt Westerberg. Det var socialministrarna som\r\nskulle göra det. Jag hade uppgiften att vara\r\ncivilminister. Jag kan försäkra Bengt Westerberg\r\nom att det kom en hel del förslag från\r\ncivildepartementet på förändringar av regelsystem\r\nför att nå en mindre central styrning gentemot\r\nkommun och landsting. Det ser vi nu resulatet av.</pre><pre>Anf. 139 HARRY STAAF (kds):</pre><pre>Herr talman! Det betänkande vi nu debatterar\r\ninnehåller en del uppmuntrande saker. Jag tänker\r\ndå på majoritetsuppfattningen att det så\r\nsmåningom skall bli en större rättvisa i\r\nbarnomsorgen så att också den omsorg som utövas\r\ni det egna hemmet skall få ett stöd.</pre><pre>För den som följt barnomsorgsdebatten under ett\r\npar årtionden är det uppenbart att det under åren\r\nhar skett stora förändringar i debatten. Dagens\r\nbetänkande nämner en del. Riksdagen beslutade\r\nhösten 1990 att statsbidrag även skall lämnas för\r\nbarnomsorg i form av daghem och fritidshem som\r\nägs och drivs av personal. Litet längre fram var det\r\nfritt fram för statsbidrag till den barnomsorg som\r\nsvenska kyrkan driver, dock inte fullt ut. I det här\r\nbetänkandet tas ytterligare ett steg i riktning mot\r\nstörre rättvisa även för kyrkans deltidsförskolor\r\noch andra deltidsförskolor som drivs av annan\r\nhuvudman än kommunerna.</pre><pre>Herr talman! Detta var egentligen inte orsaken till\r\natt jag begärde ordet. Det var i stället några\r\nsynpunkter på statsbidraget till den tillsyn som\r\ndagbarnvårdarna utför avseende sina egna\r\nhemmavarande barn. Sådant statsbidrag har\r\nhitintills inte utgått. Det kommer inte att utgå för\r\ndet närmaste året heller enligt utskottet.\r\nPropositionen aviseras däremot att regeringen har\r\nför avsikt att ändra statsbidragsreglerna så att\r\nstatsbidrag skall kunna utgå för dagbarnvårdarnas\r\negna barn på samma villkor som gäller för andra\r\nyrkesarbetandes barn.</pre><pre>Jag har under lång tid intresserat mig för\r\ndagbarnvårdarnas arbetsvillkor och den barntillsyn\r\nsom utförs i familjedaghem. Vi kan ha -- och har --\r\nolika synsätt på olika barntillsynsformer. Jag anser\r\nför min del att det var olyckligt att man i början av\r\n1970-talet såg familjedaghemmen som något\r\növergående som skulle ersättas med daghem. I\r\ngällande budget räknar vi med att det finns 116 000\r\nförskolebarn i familjedaghem och drygt 47 000\r\nplatser för skolbarn i familjedaghem. Det var\r\nsåledes ingen realistisk attityd som intogs i början\r\nav 70-talet.</pre><pre>Tyvärr kom detta negativa synsätt på\r\nfamiljedaghemmen att bli vägledande under lång\r\ntid. Det gällde satsningen på familjedaghem i fråga\r\nom utbildning, fortbildning och satsning på\r\nlekmaterial. I många kommuner är det fortfarande\r\nså att familjedaghemmen är beroende av\r\narbetsledningens planeringsförmåga för att få den\r\nlängd på arbetsdagen som andra yrkesgrupper\r\nbetraktar som självklar.</pre><pre>Kristdemokraternas intresse för rättvisa i\r\nbarnomsorgen ledde fram till att kds i Linköping\r\ntog upp detta med dagbarnvårdarnas barntillsyn för\r\negna barn i ett yttrande över kommunens\r\nbarnomsorgsplan. År 1983 var jag med om att,\r\ntillsammans med numera hädangångne Sture\r\nNilsson, väcka en motion till Linköpings\r\nkommunfullmäktige om att dagbarnvårdarna\r\nskulle få del av kommunens barnomsorg på samma\r\nvillkor som andra yrkesgrupper. Det efterföljande\r\neniga kommunfullmäktigebeslutet innebar att\r\ndagbarnvårdares barn från 6 månaders och upp till\r\n12 års ålder kan erhålla kommunal barnomsorg\r\nutifrån gällande köregler.</pre><pre>På det här sättet etablerades Linköpingsmodellen.\r\nDen fick en efterföljare i Uppsalamodellen. Det\r\nfinns dock några skillnader. Jag vill nämna en. I\r\nUppsala kom modellen att användas som modell\r\nför rekrytering av dagbarnvårdare under det att\r\nman i Linköping mer framhöll rättvise- och\r\nkvalitetsaspekterna. Jag tror att motståndarna till\r\nbarntillsyn för dagbarnvårdarnas egna barn skulle\r\ntjäna på att någon gång verkligen analysera vad det\r\när frågan om. Genom att inte räkna\r\ndagbarnvårdarnas egna barn hamnar man i någon\r\nform av verklighetsflykt.</pre><pre>Jag har varit med om att i socialnämnden fatta\r\nbeslut om att man vid anställning av\r\ndagbarnvårdare skulle räkna med de egna barnen\r\nså att dessa tillsammans med de utifrån placerade\r\nbarnen i familjedaghemmet skulle hålla sig inom\r\nden storlek som man rekommenderade för\r\nbarngruppen. Detta var alltså i början av 1980-\r\ntalet. Jag minns ännu hur journalisten Kristina\r\nRhen i Hallands nyheter 1983 beskrev hur en\r\ndagbarnvårdare med två förskolebarn tvingades\r\nlämna dagbarnvårdaryrket därför att hon inte\r\nkunde försörja sig på den halva lön som blev\r\nföljden av att de egna barnen beaktades.</pre><pre>Av de utredningar som olika socialnämnder gjort\r\nnär kristdemokrater följt upp motioner om\r\nLinköpings- och Uppsalamodellerna går det att\r\nutläsa att många socialförvaltningar helt enkelt inte\r\nräknar med de egna barnen när man placerar barn\r\nutifrån. De betraktas som obefintliga. Detta\r\ninnebär naturligtvis att barngrupper i praktiken blir\r\nstörre än vad man egentligen rekommenderar.</pre><pre>Det finns egentligen bara en bra lösning på det här.\r\nDet är att man tillämpar samma system som rådde\r\ni de skolor där jag fick min folkskoleundervisning.\r\nDär förekom det att lärarna hade egna barn. Jag\r\nhörde aldrig talas om att det skedde något avdrag\r\npå lärarens lön. Jag hörde heller aldrig talas om att\r\nman reducerade statsbidraget till de här skolorna.</pre><pre>Herr talman! Med det sagda yrkar jag bifall till min\r\nmotion 1991/92:So14 under mom. 9.</pre><pre>Anf. 140 MARGARETA WINBERG (s):</pre><pre>Herr talman! Någon nämnde dåligt humör, trötthet\r\noch negativ stress i debatten. Därför vill jag börja\r\nmed en liten annan vinkel och läsa någonting ur\r\nboken, Mamma, jobbet och jag:</pre><pre>''Min mamma framför alla andra mammor! Det\r\nbrukar vara så hemma. Hon har långt ljust hår och\r\nen klok hjärna. Fast hennes lediga tid rinner ut som\r\ni ett timglas. Jobba och städa, fast ändå är hon inte\r\nsom andra mammor. Dessutom lagar hon god och\r\nmättande mat.</pre><pre>Hon är medellängd, ungefär som ett normalt\r\nkylskåp.</pre><pre>Pappa och jag hjälper till med det mesta.</pre><pre>Hon arbetar på Posten i stan. Den postterminalen\r\när nybyggd.</pre><pre>Förresten heter hon Maud. Hon är sekreterare på\r\nsin avdelning. Hon sorterar kuvert, kuvert och\r\nvykort varannan dag, natten eller kvällen. Jobbar\r\nhon hemma på dagen, så städar hon, lagar mat och\r\nvilar 5 minuter innan hon ska åka till jobbet. Ifråga\r\nom pengar så får hon nog precis så det räcker till lite\r\nextra. -- -- --</pre><pre>Om jag skulle få välja var jag skulle jobba när jag\r\nblir ungefär 26 bast, så skulle jag öppna en egen\r\nkiosk. Så mullig och kioskälskare som jag är. Vad\r\nvore en stad utan kiosk?</pre><pre>När jag får barn, om jag får några, skulle jag vara\r\nprecis som min mamma och pappa är.</pre><pre>Jag är en liten fantasifull kille som drömmer om att\r\nåka till Disneyland med min familj. Fast jag vågar\r\nnog inte flyga dit för jag har aldrig flygit förut.</pre><pre>Så mitt liv är ditt som datt. Som alla andra\r\nlångstångar är, om jag får uttrycka mig så.</pre><pre>Så nu är min berättelse slut om min kramgoa\r\nmamma med familj.''</pre><pre>Det var en litet annorlunda syn på hur livet kan\r\nvara. Det var Jimmy, som går i femman, som\r\nfilosoferade om sitt liv på det här viset. Han är\r\nganska representativ: ganska nöjd, tänker litet\r\nroligt och drömmer om framtiden.</pre><pre>Herr talman! Det är inte så enkelt att efter en så här\r\nlång debatt ha några nya synpunkter. Jag\r\ninstämmer förstås i det som har anförts av Maj-\r\nInger Klingvall, men jag kan inte låta bli att något\r\nkommentera de övriga inlägg som har gjorts. Jag\r\nskall göra det genom att beskriva vad som sades.</pre><pre>Någon sade så här: Vill man inte ha privat\r\nbarnomsorg, så väljer man bort detta. Man gjorde\r\njämförelsen att den som vill köpa falukorv på\r\nKonsum gör det, medan den som vill gå på ICA gör\r\ndet. Förutom det ganska cyniska i att jämföra\r\nbarnomsorg och falukorv vill jag påpeka att det\r\nfinns kvalitetskrav för falukorv. Inte all korv får\r\nkallas falukorv, utan denna måste uppfylla vissa\r\nkvalitetsnormer. Så är det inte med den\r\nbarnomsorg som de borgerliga nu försöker införa.</pre><pre>Någon annan sade: Föräldrar har det vansinnigt\r\njobbigt -- och det är riktigt. Men då kan man\r\nfundera på följande fråga: Får de det mindre\r\njobbigt nu? På vilket sätt gör införande av\r\naktiebolag i barnomsorgen det mindre jobbigt för\r\nföräldrarna? Jag bara undrar.</pre><pre>Någon sade så här: Det behövs förändringar.\r\nUnderförstått var att det förhållandet att så väldigt\r\nmånga barn är på dagis att det måste förändras. Ja,\r\nmen om det nu är så att så många som 80 eller\r\nkanske 90 % av föräldrarna själva vill anlita\r\nkommunala dagis, skall man då tvinga dem till\r\nnågonting annat?</pre><pre>Det sades vidare att faktiskt också barn med\r\nsärskilda behov skulle få plats i den barnomsorg\r\nsom man är beredd att införa. Men var står detta?\r\nDet har vi ännu i dag inte fått något besked om. Var\r\nstår det att de privata daghemmen har skyldighet\r\natt ta hand om handikappade barn, invandrarbarn,\r\nstökiga barn, kort sagt: barn med särskilda behov?\r\nDet står ingenstans.</pre><pre>Det sades så här: Föräldrarna själva skall\r\nbestämma. Javisst, men vilken makt har\r\nföräldrarna visavi AB Daghem, om man inte\r\nvillkorar statsbidragen? Hur kan föräldrarna\r\npåverka att daghemmet blir på ett visst vis, om man\r\nnu tycker att kvaliteten är för låg?</pre><pre>Det sades dessutom: Det är inte nödvändigt med\r\nlagstiftning, för de borgerliga partiernas långsiktiga\r\nmål är att föräldrarna skall få välja familjepolitik\r\nsjälva. Javisst, men vilken rätt har de föräldrar som\r\nvill ha barnomsorg? De är ju en överväldigande\r\nmajoritet.</pre><pre>Det som vi debatterar i dag är en näringspolitisk\r\nproposition. Man skulle lika gärna kunna tänka sig\r\natt den handlade om att bolagisera televerket eller\r\natt sälja ut domänverkets skogar.</pre><pre>Jag vill upprepa följande tidigare ställda fråga: Var\r\nfinns barnen i den här debatten, och varför skall vi\r\nha barnomsorg i vårt land? Är det för att kvinnor\r\nskall få arbeta efter egna initiativ? Är det för att\r\nkvinnor skall få en breddad arbetsmarknad? Är det\r\nför att föräldrar skall få bestämma mer över sina\r\nbarn?</pre><pre>Vi socialdemokrater fullföljer nu den uppfattning\r\nsom vi har sedan många år tillbaka, trots att vi --\r\njag kanske skulle ha börjat med att säga det -- fått\r\ndiverse tillmälen för att vi nu försöker fullfölja den\r\npolitiken, som vi tror är bra för barnen. Vi har fått\r\ntillmälen som ''cement'', ''dogmatisk'',\r\n''demagogisk'', ''järnrumpa'', ''rigid'', ''förstelnad'',\r\n''föråldrad'', ''icke nytänkande'' osv.</pre><pre>Vi gör det därför att vi sedan lång tid tillbaka\r\nfaktiskt har satt barnen i centrum.</pre><pre>Målen för vår barnomsorgspolitik är tre.</pre><pre>Det första är det sociala. Vi vet att barn fortfarande\r\nväxer upp i ojämlika miljöer, och barnomsorgen är\r\nett medel av flera att utjämna de klassskillnader\r\nsom finns.</pre><pre>Det andra är det pedagogiska. Världen är i dag inte\r\nvad den var för 20 år sedan, och barn behöver nu\r\nen bättre förberedelse och större kunskap inför\r\nvuxenlivet än tidigare.</pre><pre>Det tredje är tillsynsbehovet. Genom en god\r\nbarnomsorg kan föräldrar förena föräldraskap och\r\nförvärvsarbete.</pre><pre>De här tre målen är lika viktiga för oss, och de\r\nställer barnen i centrum. Jag kan uttrycka dem med\r\nVictorias ord i samma bok, som jag för övrigt kan\r\nrekommendera till läsning. Victoria säger:</pre><pre>''Jag är glad att mamma inte lyssnade på pappa när\r\nhan avrådde henne från studier och förvärvsarbete.\r\nJag skulle ha gått miste om mycket roligt om jag\r\ninte fått vara med kompisarna hos dagmamman,\r\neller inte fått pröva på att klara mig själv och ta\r\nansvar under de spännande timmarna ensam\r\nhemma.''</pre><pre>Jag trodde -- felaktigt, visade det sig -- precis som\r\nMaj-Inger Klingvall att det fanns åtminstone ett\r\nborgerligt parti i den här kammaren som delade\r\nvåra värderingar om jämställdhet och om barnens\r\nbehov, nämligen folkpartiet. Jag tycker att det är\r\nbeklagligt att folkpartiet även på den här punkten --\r\noch kanske särskilt på den, eftersom jag tycker att\r\ndet är så ofantligt viktigt att barnen ställs i\r\ncentrum -- har lagt sig platt för de andra krafterna i\r\nregeringen. Nog måste det kännas litet ynkligt för\r\nde folkpartister som står bakom detta att reducera\r\nden stora frågan om barns behov till en fråga om\r\nman skall kunna sälja och köpa aktier.</pre><pre>Jag vill avsluta med några ytterligare barnröster\r\nfrån boken. Linda, femteklassare, säger så här:</pre><pre>''Jag tänker ibland på framtiden. Efter min\r\nutbildning vill jag ha en familj, ett fast jobb och\r\negen villa. Dagisplats åt mina barn. -- -- -- Jag\r\nhoppas att alla ska slippa vara arbetslösa om några\r\når. Just nu är allt kaos i världen.''</pre><pre>Lena, som går på gymnasiet, säger så här:</pre><pre>''När jag var en liten snorig parvel tillbringade jag\r\nen stor del av mina vardagar på dagis. Det gjorde\r\njag eftersom båda mina föräldrar arbetade heltid.\r\nJag led absolut inte av det. Tvärtom så var det att\r\ngå till dagis det bästa jag visste.''</pre><pre>Jag yrkar avslag på propositionen och bifall till de\r\nsocialdemokratiska reservationerna.</pre><pre>Anf. 141 LENNART HEDQUIST (m):</pre><pre>Herr talman! Jag skall inte upprepa argumenten\r\nför den ökade valfrihet i barnomsorgen som dagens\r\nbeslut skall leda till, utan instämmer därvidlag med\r\ntidigare talare från regeringspartierna. Jag tänker i\r\nstället ta upp den viktiga delfråga som också\r\nRoland Larsson och Harry Staaf tidigare har berört\r\ni sina inlägg, nämligen dagbarnvårdarnas rätt att\r\nkunna få kommunal barnomsorg.</pre><pre>Dagens statsbidragsregler är ju starkt\r\ndiskriminerande på den punkten, och de försvårar\r\ndärmed för kommunerna att bygga ut\r\nbarnomsorgen på ett sätt som kan anpassas till de\r\nlokala förutsättningarna. Rätt för dagbarnvårdare\r\natt inräkna sina egna barn i barnomsorgen skulle ju\r\nunderlätta för småbarnsföräldrarna att temporärt\r\nta anställning som dagbarnvårdare och därmed\r\nåstadkomma att ytterligare bra småbarnsplatser i\r\nhemmiljö skapades.</pre><pre>Jag var själv som kommunstyrelseordförande i\r\nUppsala med om att utveckla den modellen i vår\r\nkommun 1986--1988, och vi gjorde det då i\r\nförvissning om att ett eventuellt regeringsskifte\r\n1988 skulle leda till statsbidrag. Men på grund av\r\natt statsbidragsbestämmelserna inte kom att ändras\r\nblev den modellen naturligtvis\r\nkommunalekonomiskt något tveksam, även om\r\nden samhällsekonomiskt var riktig.</pre><pre>En sådan här modell, som också fanns i Linköping,\r\nskulle bl.a. leda till att investeringar i nya lokaler\r\noch utrustning till en del därmed kan undvikas i\r\nmånga kommuner och att fler platser åstadkoms\r\ninom en given ekonomisk ram.</pre><pre>Regeringsdeklarationen gav ett tydligt löfte om att\r\nstatsbidrag till dagbarnvårdares egna barn skulle\r\nkomma, och den reformen skulle ske i ett första och\r\nomedelbart steg, som man uttryckte det. Dess värre\r\nhar sedan detta löfte skjutits framåt i tiden i den\r\nproposition som vi behandlar i dag. Då åberopas\r\nsamhällsekonomiska och statsfinansiella skäl mot\r\nreformen.</pre><pre>I ett antal motioner av ledamöter från\r\nmoderaterna, centerpartiet och kds ifrågasätts\r\nstarkt de beräkningar som görs i propositionen på\r\nden här punkten. Det ter sig närmast litet patetiskt\r\natt statsrådet Bengt Westerberg nu driver samma\r\nargumentering som dåvarande statsrådet Bengt\r\nLindqvist genom åren drev i polemik mot just de\r\nborgerliga partierna. Det verkar som om det sättet\r\natt räkna, som med rätta ifrågasatts av de\r\nborgerliga partierna här i riksdagen, nu gått i arv\r\ninne i departementet till den nya socialministern.\r\nMen det är ju inte mer rätt i dag än då.</pre><pre>Egentligen handlar den fråga vi diskuterar i dag om\r\nnär kommunernas förändringsarbete på den här\r\npunkten skall släppas fram. Med\r\nkommunalekonomiska kommitténs förslag, som ju\r\nregeringen hänvisar till, kommer kommunerna att\r\nha full frihet att lägga upp barnomsorgen utan\r\nstyrande statsbidragsregler från 1 januari 1993. Då\r\nkan det tyckas spela mindre roll med ett år, men så\r\när det faktiskt inte. Många kommuner kommer att\r\nkänna sig tvingade att göra fortsatta felsatsningar\r\nytterligare ett år, med dagens statsbidragsregler.</pre><pre>Jag besökte t.ex. förra veckan en kommun där man\r\nansåg sig behöva bygga upp nya dyra\r\nsmåbarnsplatser på dagis i stället för att få fram\r\ndessa platser med hjälp av Uppsalamodellen. Det\r\nskulle man göra just på grund av de\r\ndiskriminerande statsbidragsreglerna.\r\nFörändringsarbetet skjuts alltså upp och blir\r\ndyrare.</pre><pre>Slutligen kan jag notera att i propositionen räknas\r\ninte in kostnaderna för staten som kommer med de\r\nnya platser som förmodligen fås fram genom det i\r\noch för sig mycket positiva upphävandet av lex\r\nPysslingen, medan man däremot helt felaktigt\r\nskriver upp kostnaderna för ett införande av\r\nLinköpings-Uppsalamodellen, och det ter sig\r\nologiskt med de beräkningarna.</pre><pre>\r\nMed hänsyn till hur ärendet nu ligger till efter\r\nutskottets behandling, avstår jag från att formellt\r\nyrka bifall till min motion So11. Likväl upplever jag\r\natt avsaknaden av nya statsbidragsregler på den här\r\npunkten stör det positiva helhetsintrycket och att\r\nregeringen därmed inte fullt ut bejakat sin egen\r\nvalfrihetsrevolution att gälla redan 1992 på det här\r\nområdet. Jag hoppas att det blir bättre 1993, när ett\r\ngenerellt bidragssystem förmodligen kommer att\r\ngälla.</pre><pre></pre><pre>Anf. 142 BIRGITTA DAHL (s):</pre><pre>Herr talman! Det kan finnas olika sätt att\r\nsammanfatta en debatt av det här slaget. Efter det\r\nbesök som jag själv gjorde i ''verkligheten'' i\r\nHelsingborg i går känner jag ett väldigt starkt\r\nbehov av att förmedla den förtvivlan och vrede jag\r\nmötte bland alla dem som drabbas av vad den\r\nborgerliga politiken faktiskt innebär. Den\r\nförtvivlan och vrede jag mötte hos elever på skolan\r\nsom jag besökte, hos pensionärerna på\r\nservicecentralen, hos lärarna och skolpersonalen,\r\nhos vårdpersonalen säger sanningen om vad den\r\nborgerliga majoriteten här kallar för\r\nvalfrihetsrevolutionen i välfärden men som inte är\r\nnågonting annat än en rivstart i rivningen av\r\nvälfärden.</pre><pre>Vad är det som pågår i Helsingborg? Jo, fr.o.m.\r\nårsskiftet försvinner hela den normala kommunala\r\nnämndorganisationen och ersätts av sex\r\nservicenämnder, indelat efter bostadsområden och\r\npå ett sådant sätt att man redan där skapar\r\nsegregation. Målet är att all kommunal verksamhet\r\nskall privatiseras under nästa år, inkl. primärvården\r\nsom kommunen då tar över. Meningen är att både\r\nprimärvården och äldrevården skall avskaffa sig\r\nsjälva i kommunal regi.</pre><pre>Det uttalade målet är vidare att på tre år skall all\r\nkommunal verksamhet till sitt innehåll, oavsett\r\nhuvudman, mer än halveras. Med de\r\nbesparingskrav som ställs räknar man med att även\r\ni låg- och mellanstadiet skall det bli 35--40 elever i\r\nvarje klass. Skolmåltiderna och vikarierna\r\nförsvinner.</pre><pre>Det moderata kommunalråd som nu har övertagit\r\nmakten, Jerker Swanstein, säger att om ett daghem\r\ninte klarar sig i konkurrensen, får det väl gå i\r\nkonkurs. Vi kan fråga oss vilka daghem det är som\r\ninte klarar sig i konkurrensen. Det blir de daghem\r\nsom får ta hand om barn som kostar mycket därför\r\natt de har särskilda behov eller därför att deras\r\nföräldrar har långa arbetsdagar och obekväma\r\narbetstider.</pre><pre>Den här politiken genomför man med stöd av Ny\r\nDemokrati och framstegspartiet. Det har lett till att\r\nfolkpartiets ledande man Kjell-Arne Welin har\r\nhoppat av alla uppdrag, i förtvivlan över den\r\nhögervridning både på central och kommunal nivå\r\nsom nu sker och vad det innebär för människorna.</pre><pre>Jag kan förstå honom, för han kanske trodde att\r\nBengt Westerberg menade allvar när han sade så\r\nhär förra året: ''Det moderata budskapet blir allt\r\ntydligare och allt mer oroande. De offentliga\r\ninsatserna, dvs. välfärdsstaten, skall minskas.\r\nSkatterna skall sänkas kraftigt och människor i\r\nökad utsträckning själva betala för välfärden. Detta\r\när för folkpartiet en oacceptabel politik. Vi\r\nliberaler kommer aldrig att medverka till att den\r\ngenomförs.'' Vi kommer heller aldrig att göra det\r\nmed hjälp av Ny Demokrati, sade Bengt\r\nWesterberg före valet.</pre><pre>Nu ser verkligheten ut så här på allt fler håll i\r\nlandet. Bengt Westerberg har inbjudit oss att resa\r\nmed honom och besöka de goda trevliga exemplen.\r\nJag skulle vilja inbjuda Bengt Westerberg och\r\nandra på den borgerliga sidan att resa med oss och\r\nbesöka den verklighet som jag nu talar om och som\r\nfyller mig med en sorts vit vrede och förtvivlan.</pre><pre>Det är naturligtvis för att skapa en gräns för att\r\nsådant här inte nu sker som vi ställer de krav vi gör\r\nom barnomsorgen i vår motion och som vi kommer\r\natt fortsätta att bekämpa den förändring, det\r\nverkliga ansikte, som den s.k.\r\nvalfrihetsrevolutionen har, när moderaterna får\r\nstyra.</pre><pre>Herr talman! Bengt Westerberg talade om en\r\nverklighet som man skulle hoppas var sann. Han\r\nsade att det behövs ingen rättighetslagstiftning, nu\r\nnär behoven snart är tillgodosedda. Köerna\r\nkommer att försvinna -- särskilt nu, säger han, när\r\nvi öppnar för andra alternativ. Ja, köerna kanske\r\nförsvinner, men inte därför att behoven försvinner\r\nutan helt enkelt därför att vi återförs till ett\r\nsamhälle som vi trodde att vi hade lämnat för alltid.</pre><pre>Den politik som vi nu ser utvecklas fyller oss\r\nsocialdemokrater med förtvivlan och vrede men\r\nockså med mycket starkt självförtroende för det\r\nsom vi representerar och det som vi tänker slåss för,\r\nrättvisa och solidaritet, och när det gäller det\r\närende vi behandlar nu barnens behov av en trygg\r\nuppväxt, av den bästa starten i livet.</pre><pre>Anf. 143 ULLA ORRING (fp) replik:</pre><pre>Herr talman! Jag tänker inte gå in i någon\r\nallmänpolitisk debatt med Birgitta Dahl. Den vita\r\nvrede och den förtvivlan som Birgitta Dahl gör sig\r\ntill talesman för borde ha känts under hela det år\r\nsom snart har passerat.</pre><pre>Jag reagerar emellertid väldigt skarpt mot Birgitta\r\nDahls angrepp på Bengt Westerberg, när han inte\r\när närvarande i kammaren och inte kan svara.</pre><pre>Sedan kan jag trösta Birgitta Dahl med att Kjell-\r\nArne Welin har uppdrag i folkpartiet som han med\r\nglädje tar på sig.</pre><pre>Anf. 144 BIRGITTA DAHL (s) replik:</pre><pre>Herr talman! För det första kunde Bengt\r\nWesterberg ha stannat tills debatten var slut. Det\r\nbrukade jag göra som statsråd, även om jag måste\r\navstå från att framträda i radio.</pre><pre>För det andra är det i högsta grad befogat att sätta\r\nin regeringens förslag i den verklighet som vi är\r\nsatta att försöka förändra och förbättra till\r\nmänniskors bästa.</pre><pre>Anf. 145 ULLA ORRING (fp) replik:</pre><pre>Herr talman! Birgitta Dahl tycker att\r\nsocialministern kunde ha stannat kvar. Men av\r\ntalarlistan framgår inte att Birgitta Dahl skulle hålla\r\nnågot anförande.</pre><pre>Jag kan också tala om att innan Bengt Westerberg\r\ngick härifrån informerade han mycket noggrant\r\nanmälda talare om att han hade ett\r\nsammanträffande avtalat med Sveriges Radio.</pre><pre>Anf. 146 BIRGITTA DAHL (s) replik:</pre><pre>Herr talman! Vi skall inte stå och tramsa om\r\ndetaljer inför det som nu är så oerhört viktigt,\r\nnämligen att vi har ett ansvar att se till att de beslut\r\nvi fattar och den lagstiftning som vi fattar beslut om\r\när till skydd för människor och inte öppnar upp för\r\nden nedrustning, den utförsäljning, den uppdelning\r\ni samhället av gynnade och mindre gynnade som vi\r\ntrodde att vi för alltid hade kommit bort ifrån. Det\r\när ett faktum att den utveckling som jag har\r\nbeskrivit i dag pågår i många kommuner. Det är\r\ninget fantasifoster.</pre><pre>Tredje vice talmannen anmälde att Ulla Orring\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 147 HARRY STAAF (kds):</pre><pre>Herr talman! Jag har blivit upplyst om av\r\nkammarsekretariatet att min motion inte höll av\r\ntekniska skäl, så jag kunde inte yrka bifall till den.\r\nDå får jag väl finna mig i det och ta tillbaka mitt\r\nyrkande. Och så får jag försöka bättra mig till nästa\r\ngång.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande bostadsutskottets\r\nbetänkanden 1991/92:BoU9, BoU7 och BoU8,\r\nlagutskottets betänkande 1991/92:LU14,\r\nförsvarsutskottets betänkanden 1991/92:FöU5 och\r\nFöU6, socialförsäkringsutskottets betänkande\r\n1991/92:SfU5 samt socialutskottets betänkanden\r\n1991/92:SoU9, SoU10, SoU11 och SoU12.</pre><pre>Bostadsutskottets betänkande BoU9</pre><pre>Mom. 1 (räntebidrag för nya hus och för hus i\r\nbeståndet)</pre><pre>Utskottets hemställan bifölls med 174 röster mot\r\n138 för reservation 1 av Oskar Lindkvist m.fl.</pre><pre>Mom. 4 (räntebidrag vid övertagande av\r\nbostadshus från ett allmännyttigt bostadsföretag\r\nm.m.)</pre><pre>Utskottets hemställan bifölls med 174 röster mot\r\n138 för reservation 3 av Oskar Lindkvist m.fl.</pre><pre>Mom. 5 (räntestöd för lägenhetsunderhåll)</pre><pre>Utskottets hemställan -- som ställdes mot\r\nreservation 4 av Oskar Lindkvist m.fl. -- bifölls med\r\nacklamation.</pre><pre>Mom. 6 (slopande av markvillkoret, den\r\nkommunala bostadsanvisningsrätten och\r\nproduktionskostnadsprövningen som krav för\r\nstatligt bostadsstöd)</pre><pre>Utskottets hemställan bifölls med 174 röster mot\r\n138 för reservation 5 av Oskar Lindkvist m.fl.</pre><pre>Mom. 7 (slopande av konkurrensvillkoret som krav\r\nför statligt bostadsstöd)</pre><pre>Utskottets hemställan bifölls med 296 röster mot 15\r\nför meningsyttringen av Eva Zetterberg.</pre><pre>Mom. 9 (en kommission för bygg- och\r\nbostadsområdet)</pre><pre>Utskottets hemställan bifölls med 173 röster mot\r\n138 för reservation 7 av Oskar Lindkvist m.fl.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU7</pre><pre>Utskottets hemställan bifölls med 174 röster mot\r\n136 för reservationen av Oskar Lindkvist m.fl. 1\r\nledamot avstod från att rösta.</pre><pre>Bostadsutskottets betänkande BoU8</pre><pre>Mom. 1 och 2</pre><pre>Utskottets hemställan bifölls.</pre><pre>Mom. 3 (stödet till de allmänna samlingslokalerna)</pre><pre>Utskottets hemställan bifölls med 171 röster mot\r\n138 för reservationen av Oskar Lindkvist m.fl.</pre><pre>Lagutskottets betänkande LU14</pre><pre>Mom. 3 (utvecklingsskador)</pre><pre>Utskottets hemställan bifölls med 173 röster mot\r\n139 för reservation 1 av Maj-Lis Lööw m.fl.</pre><pre>Mom. 7 (en särskild jämkningsregel i\r\nproduktionsansvarslagen)</pre><pre>Utskottets hemställan -- som ställdes mot\r\nreservation 2 av Maj-Lis Lööw m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU5</pre><pre>Utskottets hemställan bifölls.</pre><pre>Försvarsutskottets betänkande FöU6</pre><pre>Utskottets hemställan bifölls.</pre><pre>Socialförsäkringsutskottets betänkande SfU5</pre><pre>Mom. 6 (återförsäkring för sjuklönekostnader)</pre><pre>Utskottets hemställan bifölls med 184 röster mot\r\n128 för reservation 1 av Birgitta Dahl m.fl.</pre><pre>Mom. 7 (sjukförsäkringsavgiften)</pre><pre>Utskottets hemställan -- som ställdes mot\r\nmeningsyttringen av Berith Eriksson i motsvarande\r\ndel -- bifölls med acklamation.</pre><pre>Mom. 8 (förlängd samordningstid inom\r\narbetsskadeförsäkringen)</pre><pre>Utskottets hemställan bifölls med 175 röster mot\r\n137 för reservation 2 av Birgitta Dahl m.fl.</pre><pre>Mom. 9 (översyn av arbetsskadeförsäkringen)</pre><pre>Utskottets hemställan -- som ställdes mot\r\nreservation 3 av Birgitta Dahl m.fl. -- bifölls med\r\nacklamation.</pre><pre>Mom. 12 (höjd grundpension)</pre><pre>Utskottets hemställan bifölls med 295 röster mot\r\n17 för meningsyttringen av Berith Eriksson i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU9</pre><pre>Utskottets hemställan bifölls.</pre><pre>Socialutskottets betänkande SoU10</pre><pre>Utskottets hemställan bifölls.</pre><pre>Socialutskottets betänkande SoU11</pre><pre>Utskottets hemställan bifölls.</pre><pre>Socialutskottets betänkande SoU12</pre><pre>Mom. 1 (riktlinjer för statsbidrag till alternativa\r\ndag- och fritidshem)</pre><pre>Först biträddes reservation 1 av Bo Holmberg m.fl.\r\nmed 126 röster mot 14 för meningsyttringen av\r\nGudrun Schyman i motsvarande del. 170 ledamöter\r\navstod från att rösta.</pre><pre>Härefter bifölls utskottets hemställan med 174\r\nröster mot 138 för reservation 1 av Bo Holmberg\r\nm.fl.</pre><pre>Mom. 2 (en plan för utbyggnaden)</pre><pre>Utskottets hemställan bifölls med 299 röster mot\r\n13 för meningsyttringen av Gudrun Schyman i\r\nmotsvarande del.</pre><pre>Mom. 4 (personalen i förskolan)</pre><pre>Utskottets hemställan bifölls med 174 röster mot\r\n137 för meningsyttringen av Gudrun Schyman i\r\nmotsvarande del.</pre><pre>Mom. 5 (personalinflytande och brukardemokrati)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 3 av Bo Holmberg m.fl. -- bifölls med\r\nacklamation.</pre><pre>Mom. 8 (statsbidrag till deltidsförskolor)</pre><pre>Utskottets hemställan bifölls med 174 röster mot\r\n137 för reservation 4 av Bo Holmberg m.fl.</pre><pre>Mom. 9 (statsbidrag till dagbarnvårdares egna\r\nbarn)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 5 av Bo Holmberg m.fl. -- bifölls med\r\nacklamation.</pre><pre>Mom. 10--13 (dagbarnvårdares möjlighet att starta\r\nföräldrakooperativ m.m.)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 6 av Bo Holmberg m.fl. -- bifölls med\r\nacklamation.</pre><pre>Mom. 15 (lagstadgad rätt till barnomsorg)</pre><pre>Först biträddes reservation 7 av Bo Holmberg\r\nm.fl. med 126 röster mot 13 för meningsyttringen\r\nav Gudrun Schyman i motsvarande del. 170\r\nledamöter avstod från att rösta.</pre><pre>Härefter bifölls utskottets hemställan med 174\r\nröster mot 138 för reservation 7 av Bo Holmberg\r\nm.fl.</pre><pre>Mom. 16 (rättssäkerhet m.m. inom barnomsorg i\r\nenskild regi)</pre><pre>Utskottets hemställan bifölls med 174 röster mot\r\n138 för reservation 8 av Bo Holmberg m.fl.</pre><pre>Mom. 17 (godkännande av riktlinjer)</pre><pre>Utskottets hemställan bifölls med 173 röster mot\r\n139 för reservation 2 av Bo Holmberg m.fl. i\r\nmotsvarande del.</pre><pre>Mom. 18 (nytt statsbidragssystem för\r\nbarnomsorgen)</pre><pre>Utskottets hemställan med godkännande av\r\nutskottets motivering bifölls med 175 röster mot\r\n126 för utskottets hemställan med godkännande av\r\nmotiveringen i reservation 9 av Bo Holmberg m.fl.\r\n12 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre></pre><pre>\r\nMeddelande om information från regeringen</pre><pre>Anf. 148 TREDJE VICE TALMANNEN:</pre><pre>Vid kammarens sammanträde torsdagen den 19\r\ndecember före partiledardebatten lämnar\r\nkulturminister Birgit Friggebo (fp) information om\r\nupphävande av 13 december-beslutet.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena kulturutskottets betänkande\r\nKrU9, utbildningsutskottets betänkande UbU7,\r\ntrafikutskottets betänkanden TU5 och TU6,\r\nnäringsutskottets betänkande NU9, samt\r\narbetsmarknadsutskottets betänkande AU4, beslöt\r\nkammaren på förslag av tredje vice talmannen\r\nmedge att de fick företas till avgörande i ett\r\nsammanhang sedan debatten i alla dessa ärenden\r\navslutats.</pre><pre>Talmannen konstaterade att ingen talare var\r\nanmäld.</pre><pre>(Beslut fattades efter 22 §.)</pre><pre>17 § Tilläggsbudget I</pre><pre>Föredrogs</pre><pre>kulturutskottets betänkande</pre><pre>1991/92:KrU9 Tilläggsbudget I inom\r\nutbildningsdepartementets område (prop.\r\n1991/92:25 delvis).</pre><pre>§ 18 Tilläggsbudget I</pre><pre>Föredrogs</pre><pre>utbildningsutskottets betänkande</pre><pre>1991/92:UbU7 Tilläggsbudget I (prop. 1991/92:25\r\ndelvis).</pre><pre>Anf. 149 JAN JENNEHAG (v):</pre><pre>Fru talman! Jag yrkar bifall till meningsyttringen\r\nbeträffande mom. 3 och 4.</pre><pre>Den situation som råder på arbetsmarknaden gör\r\natt förslagen till ytterligare utbildningsplatser på\r\nhögskolan är klart otillräckliga. Det finns få\r\ntillfällen då en utökning av antalet platser är mer\r\nmotiverad än just nu. Inga bärande skäl talar för att\r\nman bör avstå från en sådan åtgärd. Kapaciteten på\r\nmånga linjer skulle kunna utnyttjas bättre för att\r\nlösa många av de problem som vi står inför.</pre><pre>Anf. 150 RUNE RYDÉN (m):</pre><pre>Fru talman! Man kan säga att vänsterpartiets\r\nmeningsyttring till detta betänkande tillhör\r\navdelningen överbud. Vänsterpartiet begär att det\r\ni budgeten skall anslås medel för ytterligare 3 000\r\nplatser. Regeringen har redan avsatt medel till 2 000\r\nplatser. Vänsterpartiet anser således att antalet\r\nplatser skall utökas med 5 000 vid ett och samma\r\ntillfälle. Hur behjärtansvärt man än tycker att detta\r\när, så är det inte tekniskt möjligt att genomföra\r\nvänsterpartiets förslag. I och för sig är en utökning\r\nav antalet platser bra, men man klarar inte av att\r\ngöra en så stor utökning på en enda gång. Det finns\r\nvarken lärarkrafter eller lokaler härför. Därför\r\nanser jag inte att vänsterpartiets meningsyttring bör\r\ntas på allvar.</pre><pre>Anf. 151 CATARINA RÖNNUNG (s):</pre><pre>Fru talman! Naturligtvis välkomnar jag\r\nregeringens förslag att utöka planeringsramarna för\r\nvåra högskolor med 2 000 årsstudieplatser för\r\nlokala och individuella linjer samt fristående\r\nkurser, i dagligt tal benämnt LIF-anslaget. Vi\r\nbehöver höja kompetensnivån på de flesta\r\nområden i landet med anledning av den skärpta\r\nkonkurrenssituation som uppstår om Sverige blir\r\nmedlem av EG. Sverige kan endast hävda sig som\r\nhögteknologiland, inte som producent av\r\nlågförädlade basvaror.</pre><pre>Jag måste erkänna att jag studsade till av förvåning\r\nnär betänkandets undertecknare ansåg att\r\nregeringens fördelning av platser var väl avvägd.\r\nHögskolan i Jönköping har tilldelats 60 platser mot\r\nyrkade 150 på LIF-anslaget. Jag blev minst lika\r\nbestört som den rektor för en mindre högskola var\r\nnär han i Dagens Eko offentligt klagade sin nöd\r\növer att ha tilldelats 100 platser som han inte visste\r\nhur han skulle kunna använda. Sanningen är att\r\ngammalt slentriantänkande och kanske brådska\r\nvarit vägledande när departementet fördelat de nya\r\nhögskoleplatserna.</pre><pre>I kompletteringspropositionen från i våras, som\r\nvann riksdagens godkännande, sades om\r\nutbildningsväsendet att det var viktigt för\r\nverksamheten på alla nivåer att man övergick till en\r\nmer mål- och resultatorienterad styrning. Om detta\r\nuttalande hade varit departementets ledstjärna, då\r\nskulle fördelningen av platser tett sig annorlunda.</pre><pre>UHÄ har i en rapport gjort en beräkning av hur\r\neffektivt högskolorna i landet utnyttjar sig\r\ntilldelade resurser. Högskolan i Jönköping\r\nplacerade sig på första plats. Vi är bäst av 26\r\nhögskolor vad gäller producerad poäng per\r\nanslagskrona. Ändå placerade vi oss bland de\r\nhögskolor som fick den lägsta tilldelningen av\r\nantalet platser. Var har den mål- och\r\nresultatorienterade styrningen blivit av?</pre><pre>Vi har också det näst största söktrycket av samtliga\r\nskolor. Högskolans tjänster är således efterfrågade.\r\nDet som utbildningsministern antytt -- att\r\nframtidens högskolor skall få sin egen profil i\r\nkonkurrens med andra och att studenterna skall\r\nkunna göra friare individuella val -- står sig slätt i\r\ndagens välfungerande högskola, om anslagen även\r\ni fortsättningen blir för knappt tilltagna.</pre><pre>Ett av huvudnumren i den nya regeringens politik\r\nför hösten var en småföretagssatsning. Denna\r\nsatsning gick mest ut på att erbjuda stora\r\nskattelättnader för dessa företag. Man tycks ha\r\nförbisett att fördjupad kunskap och utbildning är de\r\nviktigaste faktorerna för att ge de mindre företagen\r\nluft under vingarna och förmåga att utvecklas. Man\r\ntycks också ha glömt att Jönköpings län är ett av de\r\nsmåföretagstätaste i landet och att högskolan i\r\nJönköping skulle kunna vara den verkliga motorn i\r\ndenna utveckling med tillräckliga resurser.</pre><pre>Högskolan har strävat efter att få en linje för\r\ngrundläggande rättsutbildning med orientering till\r\nEG. I väntan på denna utbildning har man ingått ett\r\nsamverkansprojekt med universitetet i Linköping.\r\nÄnnu har inte denna verksamhet, som skulle\r\nfinansieras över LIF-anslaget, kunnat komma i\r\ngång, och skälet är brist på medel. I dag på\r\nförmiddagen har Ekonomieko och de därpå\r\nföljande kortnyheterna uppmärksammat de\r\nsvårigheter som bara EES-avtalet för med sig för de\r\nsmå företag som saknar juridisk kompetens att\r\ntolka ny konkurrenslagstiftning.</pre><pre>Fru talman! Av det sagda framgår att jag är\r\nmissnöjd med departementets fördelning av\r\nhögskoleplatserna och utskottets följsamhet i\r\ndenna fråga. Jag tror dock på förnuftets seger över\r\nsegt slentriantänkande och hoppas att detta\r\nkommer att avspegla sig i nästa budgetproposition\r\nvad gäller anslagsfördelningen till landets\r\nhögskolor.</pre><pre>Anf. 152 RUNE RYDÉN (m):</pre><pre>Fru talman! Låt mig säga till Catarina Rönnung att\r\nregeringen ingalunda har ägnat sig åt\r\nslentrianmässigt tänkande i denna fråga. Tvärtom\r\när det fråga om en förstärkning och en utökning av\r\nantalet platser. Det är en långsiktig planering som\r\nregeringen håller på med. Medlen har fördelats i ett\r\nnationellt perspektiv på de olika högskolorna. Det\r\nstår helt klart att de mindre högskolorna har\r\ngynnats i detta avseende. Det är helt naturligt att\r\nenstaka högskolor kan ha ett och annat att säga\r\ndärför att man har en något annorlunda profilering\r\njämfört med de hänsyn som regeringen har att ta i\r\ndet nationella perspektivet. Jag tror därför att man\r\nkommer att kunna bli tillgodosedd i ett senare\r\nsammanhang. Men med det förslag som regeringen\r\nhar lagt fram har man hittat den bästa avvägningen\r\nmellan de olika högskolorna vad gäller ökningen av\r\nantalet platser. Så är även fallet när det gäller\r\nJönköping.</pre><pre>Anf. 153 CATARINA RÖNNUNG (s):</pre><pre>Fru talman! Jag delar inte Rune Rydéns\r\nuppfattning om att just högskolan i Jönköping\r\nskulle ha blivit väl tillgodosedd. Historiskt hör\r\nhögskolan i Jönköping till de medelstora\r\nhögskolorna. Relativt slentrianmässigt har man\r\nalltid satsat på de stora universiteten och\r\nhögskolorna och de mycket små högskolorna på\r\norter som av regionala skäl behöver en utbyggnad.\r\nPå så sätt har Jönköping hamnat i en\r\nmellanställning, som vi mycket djupt beklagar med\r\ntanke på att Jönköpings högskola har många bra\r\nidéer om hur man skall kunna fånga upp vad\r\nsmåföretagen behöver för sin\r\nkompetensutveckling. Jag tror att vi är ense över\r\npartigränserna om att det är mycket viktigt att\r\nsmåföretagen hjälps, inte bara med de\r\nskattelättnader som man från regeringens håll har\r\nkommit fram till utan även med den mycket viktiga\r\nkompetensutvecklingen. På högskolan i Jönköping\r\nhar man planer, och åtminstone jag tycker att det är\r\nmycket viktigt för regionen att de får förverkligas.</pre><pre>Anf. 154 RUNE RYDÉN (m):</pre><pre>Fru talman! Till Catarina Rönnung vill jag bara\r\nsäga att när det gäller undervisning och utbildning\r\nav småföretagare och det allmänna underlättandet\r\nav småföretagarnas situation på utbildningssidan,\r\ntycker jag att man gör många bra insatser -- inte\r\nbara i Jönköping utan även på andra håll i landet.\r\nVi är säkert överens om detta.</pre><pre>När det gäller fördelningen av antalet platser vill\r\njag bara hänvisa till vad jag tidigare sade, nämligen\r\natt regeringen har att se till det nationella\r\nperspektivet. Ur enstaka högskolors synpunkt kan\r\ndetta möjligen se något annorlunda ut. Regeringen\r\nhar emellertid gjort en fördelning av dessa 2 000\r\nplatser på bästa sätt. Jag tror att det inte hade gått\r\natt göra någon annan fördelning.</pre><pre>Överläggningen var härmed avslutad.</pre><pre>(Beslut fattades efter 22 §.)</pre><pre>19 § Tilläggsbudget I</pre><pre>Föredrogs</pre><pre>trafikutskottets betänkande</pre><pre>1991/92:TU5 Tilläggsbudget I inom\r\nkommunikationsdepartementets område (prop.\r\n1991/92:25 delvis).</pre><pre>Anf. 155 BIRGER ROSQVIST (s):</pre><pre>Fru talman! Detta betänkande från trafikutskottet\r\ninnehåller några reservationer från oss\r\nsocialdemokrater. De är med anledning av dessa\r\nsom jag har begärt ordet.</pre><pre>Regeringen yrkar på ett anslag på 1 500 milj.kr. för\r\nvissa infrastrukturinvesteringar. Vi har för vår del\r\nfunnit att i detta yrkande innefattas vissa satsningar\r\npå snabbtåg och järnväg på 400 milj.kr. Det är en\r\npost som vi redan tidigare har behandlat och\r\nanslagit medel till. Av denna anledning anser vi att\r\ndessa 1,5 miljarder kan reduceras till 1,1 miljard\r\nkronor. Vi tycker att det är viktigt att det sker\r\ninvesteringar inom infrastruktursektorn, men vi\r\ntycker samtidigt, som vi säger i vår reservation, att\r\ndet skall vara ordning och reda när man begär\r\nanslag. Av vad jag har sagt framgår att ett bifall till\r\ndetta förslag skulle innebära att vi anslår medel två\r\ngånger till samma objekt.</pre><pre>Från socialdemokratiskt håll finns krav på medel\r\nför tidigareläggning av beställningar av sovvagnar\r\ntill SJ. SJ har beställt och fått ett antal sovvagnar\r\nsom har rönt mycket stor uppmärksamhet. De är\r\nbra och bekväma, och de fyller mycket väl sin\r\nfunktion. Emellertid har det bara beställts ett visst\r\nantal sovvagnar. Det fattas fortfarande moderna,\r\ntidsenliga sovvagnar. Statens järnvägar skulle enligt\r\nuppgift behöva ca 45 sovvagnar. Av olika skäl, mest\r\nfinansiella, har SJ bromsat beställningen av\r\nsovvagnar. Det skall inte göras några beställningar\r\nunder de närmaste tre fyra åren enligt de planer\r\nman har i järnvägsföretaget. Det innebär också att\r\ndet blir en lucka i beställningslistan hos vår\r\njärnvägsindustri. Den får då permittera folk. När\r\ndessa människor förhoppningsvis får andra jobb är\r\nde borta från järnvägsindustrin. Om tre fyra år när\r\nman skall sätta i gång med beställningarna igen\r\nfinns inte den fackmannamässiga kunskapen kvar i\r\nindustrin.</pre><pre>I stället för att skicka ut 80--100 man på en oviss\r\narbetsmarknad, tycker vi att det är bättre att SJ kan\r\nfå beställa dessa vagnar redan nu. På grund av\r\ntidigareläggningen av det här vagnsmaterialet får\r\nSJ ökade kapitalkostnader. Dessa kostnader anser\r\nvi skall kunna täckas av arbetsmarknadsmedel eller\r\nav de medel som vi har anvisat här. Det gäller\r\nsysselsättningen i järnvägsverkstaden i\r\nÖrnsköldsvik, men det kan också gälla\r\njärnvägsverkstäderna i Kalmar och kanske även på\r\nnågot annat håll. Hela vår järnvägsindustri kan som\r\nsagt försvinna om den under ett antal år inte har\r\ntillräckligt med jobb och sysselsättning för sin\r\npersonal.</pre><pre>Det finns en fråga som har rests under\r\nmotionstiden, som glädjande nog ett enigt utskott\r\nhar ställt upp på. Georg Andersson har haft en\r\nmotion om insatser för att få till stånd\r\nflygmöjligheter för mindre flygplan i Hemavan.\r\nDet skulle främja turismen om man kunde komma\r\ndit upp även med mindre flygplan. Frågan om\r\nflygplatser i norr utreds. Vi anser liksom\r\nmotionären att även alternativet med en flygplats i\r\nHemavan skall komma med i det här\r\nsammanhanget. Vi tror att en flygplats där kan ha\r\nen viktig uppgift att fylla.</pre><pre>En fråga som vi har diskuterat intensivt, som har\r\nkommit upp i debatten och som det fortfarande\r\nsvänger en del om gäller trafiken på den s.k.\r\ninlandsbanan i norr. Riksdagen fattade ett beslut i\r\nvåras som innebar att de som skulle handha\r\ntrafiken, länshuvudmännen, fick 36 miljoner för att\r\nfortsätta att köra persontrafik på banan alternativt\r\nlägga upp trafiken med bussar. I utskottet ville man\r\nutöka bidraget på så sätt att SJ fritt skulle ställa\r\nvagnar till förfogande för den här trafiken. Men det\r\nhär räckte inte för att länstrafikhuvudmännen eller\r\nkommunernas ekonomiska förening skulle anse att\r\nde hade råd eller möjlighet att köra tåg för det\r\nbelopp och med de insatser som riksdagen var\r\nberedd till. Följden blev att persontrafiken\r\nupphörde, och trafiken lades över på bussar.</pre><pre>Länstrafikhuvudmännen får 36 milj.kr. för att köra\r\nbusstrafik på den långa vägen mellan Mora och\r\nGällivare. Busstrafiken kom i gång. Man skaffade\r\nnya och bra bussar. Men genom ett annat\r\nriksdagsbeslut anslogs sysselsättningsmedel så att\r\ntrafiken kunde komma i gång igen. Den upphörde\r\ninte den 10 juni, utan den fortsatte fram till den 15\r\nseptember. Under den tiden kostade kalaset 17\r\nmilj.kr., och det kom in 5--6 miljoner. Det fanns ett\r\nstatsbidrag genom arbetsmarknadsmedel på 6\r\nmilj.kr. Trafiken ledde ändå till en mycket stor\r\nförlust under den tid som normalt anses vara\r\nhögsäsong och då många reser. Ca 15 000 personer\r\nreste under dessa månader till den kostnad som jag\r\nhär har nämnt.</pre><pre>Vissa partier i riksdagen hade låst sig ganska\r\nkraftigt för den här trafiken. I\r\nregeringsdeklarationen sades att trafiken skulle\r\nkomma i gång. Den 31 oktober daterades en\r\nproposition som lades på riksdagens bord. I denna\r\nbegärde kommunikationsministern riksdagens\r\nbemyndigande att åter dra i gång trafiken. Det är\r\ndetta ärende vi behandlar i dag. Det gäller 100\r\nmilj.kr. dels för viss upprustning, dels för\r\nunderskott på trafiken. Trafiken skulle vara i gång\r\nelva månader framåt. Propositionen dagtecknades\r\nden 31 oktober. Den 1 november kl. 7.20 på\r\nmorgonen satt kommunikationsministern själv och\r\ndrog i gång det första tåget. Det som hände för sju\r\nveckor sedan skall vi således ta ställning till nu. Vi\r\ntycker att det är mycket anmärkningsvärt att det går\r\ntill på det här sättet. Riksdagen har i det här fallet\r\nmer eller mindre förklarats onödig, och dessa\r\nfrågor får väl tas upp i annat sammanhang.</pre><pre>Trafiken är nu i gång, och antalet resenärer är inte\r\nså stort att det förorsakar någon trängsel. Jag har\r\nsjälv haft tillfälle att åka på banan, och den som var\r\nansvarig för att framföra motorvagnen var mycket\r\nglad när jag och en kollega kom dit, eftersom han\r\ndå slapp sitta ensam och köra. Vi såg en del renar,\r\noch vi såg en del grantoppar och litet snö, och det\r\nvar väl behagligt i och för sig. Men jämte på vägen\r\nkörde bussen, och också där satt några personer.\r\nTvå kommunikationsmedel -- buss och tåg --\r\nkonkurrerar alltså med varandra, och båda får\r\nstatsbidrag.</pre><pre>Vi socialdemokrater anser att det icke är förenligt\r\nmed ett ekonomiskt sunt tänkande att satsa dessa\r\n100 milj.kr. på drift av denna järnvägssträcka.</pre><pre>Vi är med på att bidra med 100 milj.kr. i detta\r\nområde, men vi vill göra det genom att rusta upp\r\nvägen i samtliga de län som berörs av väg 45, som\r\ngår praktiskt taget parallellt med inlandsbanan.\r\nBerörda län är Kopparberg, Jämtland,\r\nVästerbotten och Norrbotten. Vi har också efter\r\nkontakter med vägverket i vår motion, som vår\r\nreservation grundar sig på, kunnat peka ut olika\r\nvägsträckor där vägförhållandena i dag är mindre\r\ntillfredsställande men där man snabbt, redan nu i\r\nvinter, kan dra i gång arbeten för att åtgärda\r\nvägproblemen och också ge sysselsättning.</pre><pre>Vi yrkar alltså avslag på propositionen i denna del,\r\noch vi yrkar i stället att pengarna skall användas för\r\nupprustning av vägnätet.</pre><pre>Fru talman! Med detta yrkar jag bifall till\r\nreservationerna 1, 3 och 4 till trafikutskottets\r\nbetänkande nr 5.</pre><pre>Anf. 156 BENGT HURTIG (v):</pre><pre>Fru talman! Liksom den förra regeringen har den\r\nnuvarande insett att infrastruktursatsningarna i vårt\r\nland har legat på för låg nivå. 80-talets\r\nspekulationsekonomi har skadat vårt land också i\r\ndetta avseende. Med den stigande arbetslösheten\r\noch den sjunkande investeringsviljan borde det nu\r\nvara läge för mycket kraftiga\r\ninfrastruktursatsningar i stället för att miljard efter\r\nmiljard betalas ut i arbetslöshetsersättning, kontant\r\narbetsmarknadsstöd och socialbidrag.</pre><pre>Det är givetvis bra med denna extra investering på\r\n1 500 milj.kr., men vi menar att satsningarna även\r\npå kort sikt borde kunna vara betydligt större och\r\ndessutom ha en annan inriktning. Av dessa 1 500\r\nmilj.kr. är det bara 263 milj.kr. som går till den mest\r\nenergisnåla och miljövänliga delen av\r\ntransporttekniken, den spårbundna trafiken. Detta\r\nförhållande är enligt vår mening oacceptabelt.</pre><pre>Varningarna för den fortsatta försurningen av mark\r\noch vatten kommer nu tätt, senast i en\r\nundersökning från naturvårdsverket. Trots\r\nminskningarna av svavelutsläpp i vårt land kommer\r\ninte nedfallet totalt att minska mycket. Detta beror\r\ndels på införsel utifrån, dels på att vi i vårt land\r\nfortsätter att släppa ut svaveldioxid.</pre><pre>Regeringen har ännu inte kunnat visa hur man fram\r\ntill 1998 skall uppnå målet att reducera utsläppen\r\nav kväveoxider med 30 %. Under 80-talet har ingen\r\nminskning skett, främst på grund av den kraftigt\r\nökade vägtrafiken. Om vi räknar med en 40-\r\nprocentig ökning av trafiken under de närmaste 20\r\nåren, blir målet alltmer orealistiskt om ingen\r\navgörande förändring sker i fråga om\r\nenergitekniken, som används för att driva fram\r\nmotorfordon.</pre><pre>Vägtrafiken beräknas nu stå för hälften av\r\nkväveoxidutsläppen, hälften av kolväteutsläppen\r\noch 35 % av koldioxidutsläppen. Beslut som leder\r\ntill en ökning av biltrafiken kan av dessa skäl inte\r\naccepteras av vårt parti.</pre><pre>Vi behöver inte i dag upprepa\r\nÖresundsbrodebatten, men vi förutsätter att en\r\nseriös miljöprövning kommer att ske och att även\r\nandra grannländer än Danmark kommer att få vara\r\nmed och lägga fram sina synpunkter och att också\r\nderas experter får göra sina röster hörda.</pre><pre>Vi måste ta forskarna på allvar när de hävdar att det\r\ni en nära framtid kan ske dramatiska förändringar i\r\nmarken i samband med att pH-värdena sjunker\r\nunder en viss gräns. Giftiga metaller frigörs,\r\ngrundvattnet blir oanvändbart, och både växter och\r\ndjur dör. De medel vi i dag avstår från att investera\r\ni spårbunden trafik kan vi i en nära framtid tvingas\r\nanvända i massiva kalkningsprogram i stora delar\r\nav landet, och detta kan i sin tur ge oönskade\r\nmiljöeffekter.</pre><pre>Den spårbundna trafiken motiveras inte enbart av\r\nmiljö- och energiskäl. Även säkerhetsfrågorna\r\nborde oftare framhållas. I Europa omkommer i dag\r\nungefär 55 000 människor per år, främst i\r\nvägtrafiken. I vårt land har vi ca 800 dödsoffer och\r\ntiotusentals trafikskadade. Jag har inte sett\r\nsiffrorna på antalet trafikskadade i Europa, men\r\nskulle de vara av samma proportion som i vårt land,\r\nrör det sig om ungefär en halv miljon människor\r\nsom trafikskadas varje år, främst i vägtrafiken.</pre><pre>Vi menar att också denna extrasatsning borde ha\r\nhaft en annan profil på grund av den anda som 1988\r\nårs trafikpolitiska beslut redovisade. Vi sade ju där\r\natt medborgare och näringsliv i landets olika delar\r\nskall tillförsäkras en säker och miljövänlig\r\ntrafikförsörjning till lägsta möjliga\r\nsamhällsekonomiska kostnad.</pre><pre>Vi har därför angett en nivå på i storleksordningen\r\n1--1,2 miljarder för tidigarelagda och nya\r\nsatsningar på den spårbundna trafiken. Naturligtvis\r\när västkustbanan och utbyggnaden av dubbelspår\r\ndär ett av de mest angelägna projekten. Vi har\r\nockså understrukit att alla ansträngningar bör göras\r\nför att utveckla den s.k. kombitrafiken och lyfta\r\nbort en del långtradartrafik från vägarna.</pre><pre>Förutom anpassningen av södra stambanan för den\r\nplanerade snabbtågstrafiken på sträckan\r\nStockholm--Malmö, som nu tidigareläggs i och med\r\natt 263 milj.kr. avsätts, är givetvis förberedelser för\r\nsnabbtågstrafiken runt Mälaren och upp till\r\nSundsvall angelägna. Krav på ostkustbanan, från\r\nSundsvall upp till Luleå, drivs med all rätt av\r\nkommuner och andra intressenter. Kanske är även\r\nförbindelser från Sundsvall via Östersund och\r\nTrondheim till Oslo en framtidssatsning som vi\r\nbehöver diskutera.</pre><pre>I dagarna förs diskussioner mellan S:t Petersburg\r\noch norska järnvägsintressen om godstrafik mellan\r\nS:t Petersburg och Narvik via Haparanda. Troligen\r\nkommer också rätt snart ett provtåg, eventuellt\r\nmed malm, att köras på den sträckan. Det blir då\r\nnödvändigt med en ganska omständlig omlastning i\r\nHaparanda på grund av de skilda spårvidderna och\r\npå grund av att vi inte där har kommit oss för att\r\nbygga en omaxlingsstation på samma sätt som man\r\nhar gjort på flera håll i Finland. En\r\nomaxlingsstation i Haparanda och en upprustning\r\nav Haparandabanan kan bli mer brådskande än vad\r\nmånga har tänkt sig.</pre><pre>Vissa beräkningar som banverket har låtit göra\r\ntyder på att antalet invånare per spårkilometer i\r\nNordkalotten faktiskt är lika stort som i\r\nMälardalen, om vi räknar in invånarna i\r\nMurmanskregionen. Dessutom är\r\nvägförbindelserna mycket dåliga. Tunga och\r\nlångväga transporter på Nordkalotten borde enligt\r\nmin mening bli föremål för särskilda studier och\r\nsatsningar.</pre><pre>Utvecklingen av det spårbundna transportsystemet\r\noch nya handelsvägar kan i förlängningen också ge\r\ninlandsbanan nya uppgifter på både person- och\r\ngodssidan. Vi hade velat att man i den utredning\r\nsom nu görs om inlandsbanan också hade vägt in de\r\nframtida eventuella möjligheterna, så att banan\r\ninte läggs ner på grundval av alltför kortsiktiga\r\nbedömningar.</pre><pre>Självfallet stödjer vi också kraven på medel till\r\nsatsningar på sovvagnar på fjärrtågen upp till\r\nNorrland.</pre><pre>Vi har godtagit de satsningar som nu görs på vissa\r\nflygplatser i Norrland. Om det i framtiden blir\r\nökade möjligheter till snabbtågstrafik mellan\r\nSundsvall och Umeå kan flyget från Norrlands\r\ninland få en annan karaktär och kanske bli en del\r\nav flygförbindelserna med Kiruna, med betydligt\r\nsnabbare förbindelser med Stockholm som följd. I\r\ndetta sammanhang är det möjligt att Gunnarns\r\nmilitärflygplats i stället kan bli en flygplats för stora\r\ndelar av Norrlands inland. Det har redan nu\r\nifrågasatts om inte en satsning på Gunnarns flygfält\r\npå lång sikt vore klokare än satsningar på mindre\r\nflygfält.</pre><pre>Jag vill med detta, fru talman, yrka bifall till\r\nmeningsyttringen i mom. 6 och 11.</pre><pre>(forts.)</pre><pre>Ajournering</pre><pre>Kammaren beslöt kl. 17.58 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>19 § (forts.) Tilläggsbudget I (forts TU5)</pre><pre>Anf. 157 KENNETH ATTEFORS (nyd):</pre><pre>Herr talman! Jag skall fatta mig föredömligt kort.</pre><pre>Tyvärr fick inte Ny Demokrati majoritet i utskottet\r\nför sitt yrkande att anslå ytterligare 400 milj.kr. till\r\nbanverket för att snabba på utbyggnaden av södra\r\nstambanan och snabbtågstrafiken på denna.\r\nBanverket ville helt enkelt inte ha mer pengar. Man\r\nklarade inte av att snabba på utbyggnaden. Detta\r\nfinner vi märkligt, eftersom det var information\r\nfrån en av Sveriges främsta järnvägsexperter tillika\r\nen av Sveriges duktigaste företagsledare som fick\r\noss att skriva denna motion.</pre><pre>Tydligen besitter inte nuvarande\r\nbanverksledningen den logistikkunskap som\r\nbehövs vid en forcerad järnvägsutbyggnad. Det\r\ntycker vi nydemokrater är beklagligt.</pre><pre>För att markera vår inställning yrkar jag därför\r\navslag på trafikutskottets hemställan att endast\r\nanslå 263 milj.kr. till södra stambanan och bifall till\r\nvår reservation, där vi yrkar att ytterligare 400\r\nmilj.kr. anslås utöver de 263 miljonerna till en\r\ntidigareläggning av snabbtågstrafiken på södra\r\nstambanan.</pre><pre>Herr talman! Med andra ord yrkar jag bifall till\r\nreservation nr 2. Eftersom vänsterpartiet är för en\r\nsnabb utbyggnad av järnvägen förutsätter jag att\r\nvänstern stöttar mig i detta fall.</pre><pre>Anf. 158 RUNE THORÉN (c):</pre><pre>Herr talman! Det är med glädje som vi från\r\ncenterns sida noterar att vi har fått en majoritet i\r\nutskottet att ställa upp på en fortsättning av trafiken\r\npå inlandsbanan. Jag beklagar att Birger Rosqvist\r\nanvände en närmast raljant ton mot inlandsbanan.\r\nHan påstår att han har åkt den -- det tror jag också\r\natt han har gjort. Inlandsbanan i sin helhet går\r\ngenom halva vårt land. I regeringsdeklarationen\r\nklargörs mycket tydligt att hela Sverige skall leva.\r\nDå tycker jag inte att man skall behandla halva\r\nSverige på det sättet och säga att det inte är så noga\r\nnär det gäller inlandsbanan. Sverige består inte\r\nbara av en Öresundsbro, storstadssatsningar och\r\nsnabbtåg osv., även om jag tillhör dem som såsom\r\nstorstadsbor talar om vikten av t.ex. snabbspår och\r\nsatsningar på järnvägen i detta avseende.</pre><pre>Jag tror att det är viktigt att det som majoriteten i\r\nutskottet har sagt upplevs på ett sådant sätt att man\r\ntar det på allvar. Både trafikutskottets vice\r\nordförande Rolf Clarkson och jag är flitiga gäster\r\npå järnvägen och banverkets konferenser. Vi har\r\nbåda upptäckt att det i dag finns ett tilltagande\r\nintresse ute bland enskilda människor, framför allt\r\nbland industrins folk, och kommunerna, att\r\nmedverka till en aktiv järnvägspolitik. Det jag nu\r\nsäger, herr talman, gäller såväl gods- som\r\npersontrafik. Eftersom både Rolf Clarkson och jag\r\nliksom övriga i regeringspartierna tillhör dem som\r\ntycker att det är viktigt att vi får konkurrensen på\r\nspår är det viktigt att vi under detta rådrumsår inte\r\nger felaktiga signaler, att detta bara är något\r\ntillfälligt. Vi räknar med att staten satsar på själva\r\nbanan. Men vi förutsätter att det blir aktiva insatser\r\nfrån folket där uppe, så att bidragen när det gäller\r\npengar till drift av inlandsbanan kan bli så små som\r\nmöjligt.</pre><pre>Herr talman! Jag vill också påpeka att banverket\r\noch SJ har sagt att därest banan blir bättre kan man\r\nräkna med att det troligtvis blir en tilltagande\r\ngodstrafik på inlandsbanan. Därför skall man\r\nnaturligtvis när man bedömer de insatserna från\r\nbanverkets sida räkna med att det kan vara fråga\r\nom hela banan. Det ställer också persontrafiken i\r\nen annan dager.</pre><pre>Jag vill även utnyttja tillfället att säga att utöver att\r\nsvara för infrastruktursatsningarna är det också\r\nstatens uppgift att tillsammans med\r\nlänstrafikbolagen och industrierna satsa på att få\r\nfram en ny typ av kollektivtrafikmedel, dvs. en typ\r\nav lättare motorvagnar. Det vet Rolf Clarkson och\r\nBirger Rosqvist och inte minst tidigare\r\nkommunikationsministern. Det påpekas av\r\ninlandsbanekommunerna att om de får en bättre\r\ntyp av tåg, får de också större möjligheter.\r\nKostnaden för det skall man inte lägga på\r\nkommunerna. Om staten tillsammans med\r\nlänstrafikbolagen och industrierna tar fram sådana\r\nalternativ ges ökade förutsättningar.</pre><pre>Herr talman! Det jag nu säger gäller egentligen inte\r\nbara inlandsbanan, utan också övriga delar av\r\nlandet. Därför är det kolossalt viktigt att vi från\r\nriksdagens kammare ger riktiga signaler, dvs.: Satsa\r\nnu och gör det ordentligt, precis som övriga\r\nEuropa! Inlandsbanan skall inte undantas från\r\nsatsningar. Därför tycker jag att det är bra att\r\nregeringen och nu också en majoritet i riksdagen\r\nsatsar på inlandsbanan och ger den en chans. Men\r\nsjälvfallet skall de som bor där uppe göra allt vad\r\nde kan för att minska driftskostnaderna för\r\npersontrafiken på inlandsbanan. Jag är också av\r\nden uppfattningen att det är viktigt att vi får ner de\r\nkostnaderna. Men låt oss skilja på investeringar och\r\ndriftskostnader och inte ge några negativa signaler\r\nfrån denna kammare! Det tror jag är kolossalt\r\nviktigt.</pre><pre>Anf. 159 ULLA ORRING (fp):</pre><pre>Herr talman! I mitt inlägg kommer jag enbart att\r\nuppehålla mig vid inlandsbanan. Jag tycker att det\r\när fantastiskt att vi än en gång här i riksdagen får\r\nvara med om att diskutera inlandsbanan och dess\r\nfortsatta framtid. Och den här gången är det en\r\npositiv debatt, då vi får anslå pengar för dess\r\nfortsatta drift. Det är en konsekvens av att vi har\r\nfått en ny borgerlig regering och\r\nregeringsförklaringen från den 4 oktober 1991, med\r\nbudskapet att hela Sverige skall leva, ett budskap\r\nsom i sin tur förutsätter olika åtgärder för en aktiv\r\nregionalpolitik. Här kommer inlandsbanan med i\r\nbeslutsfattandet.</pre><pre>Det är inte bara jag utan hundratusentals\r\nmänniskor i Sverige som glädjer sig över\r\nregeringens och riksdagens beslut, som det\r\nkommer att bli i dag. Det är dels de som bor längs\r\ninlandsbanan, dels de turister som genom banans\r\nfortbestånd kan få uppleva en resa genom\r\nNordeuropas sista vildmark. Även för godstrafiken\r\när inlandsbanan viktigt, vilket Rune Thorén alldeles\r\nnyligen påpekade.</pre><pre>Beslutet att avsätta 100 milj.kr. sker i syfte att ge\r\nrådrum för inlandsbanan. Det är helt korrekt att ge\r\nkommunerna längs inlandsbanan möjlighet att\r\nplanera för fortsatt trafikering, men man måste få\r\ndetta rådrum och pröva framtidsutsikterna.</pre><pre>Turerna har ju varit många och inkonsekventa\r\nkring trafikeringen av banan. Varken den förra\r\nsocialdemokratiska regeringen eller\r\nriksdagsmajoriteten ville ge Inlandskommunernas\r\nEkonomiska Förening en rimlig chans att överta\r\ndriften. Från folkpartiet liberalernas sida\r\nprotesterade vi skarpt mot detta mycket korta\r\nvarsel -- det rörde sig om tre månader innan\r\nInlandskommunernas Ekonomiska Förening skulle\r\nfå ta över driften. Vi ville låta inlandsbanan leva. Vi\r\nville redan i våras ge ett rådrum. Det är precis ett\r\når sedan Birgit Friggebo gjorde ett mycket skarpt\r\nuttalande, då vi för första gången fick beskedet att\r\ninlandsbanetrafiken nog skulle läggas ned. Vi vill\r\nbevara inlandsbanan! Vi ser det som en möjlighet\r\nför inlandskommunerna att överleva.</pre><pre>Den 10 juni skulle bli slutdatum för inlandsbanan,\r\nmen så blev det inte, som vi vet. Tack vare initiativ\r\ni arbetsmarknadsutskottet kom en kompromiss till\r\nstånd, vilket innebar att de tre nordligaste\r\nlänsstyrelserna ställde upp med 6 milj.kr. för att\r\nrädda sommartrafiken, som har mycket stor\r\nbetydelse för turistnäringen i inlandet. Jag vill\r\nsärskilt nämna vår förre landshövding Sven\r\nJohanssons insatser som engagerad och orädd\r\nförespråkare för inlandsbanan. Nu får vi en ny\r\nlandshövding, Görel Bohlin, som också har uttalat\r\nsitt intresse för inlandsbanan.</pre><pre>Herr talman! Socialdemokraterna hade totalt\r\nmissbedömt den kamp som pågick i den\r\nnorrländska glesbyden för att rädda banan. Över\r\n45 000 namnunderskrifter insamlades, och folk gick\r\nman ur huse för att rädda banan. Men oron fanns\r\nockså för vad som skulle hända efter den 15\r\nseptember, när sommartrafiken skulle upphöra.\r\nMen då fick vi en borgerlig regering som håller sina\r\nlöften!</pre><pre>Det vore fel att säga att det inte finns stora problem\r\nkring den fortsatta driften -- men nu finns rådrum,\r\noch det behövs. Självfallet kommer inlandsbanan\r\natt överleva, men det kräver en stor portion av\r\nnytänkande. T.ex. konstaterade jag själv i somras --\r\njag ordnar bl.a. gruppresor efter inlandsbanan -- att\r\nmarknadsföringen av banan var dålig för att inte\r\nsäga urusel, särskilt vad gällde att få information\r\nom både tågtider och biljettpris. Här måste en ökad\r\nsamordning komma till. Däremot fanns alltid\r\nuppgifter om busstider tillgängliga, och bussarna\r\ngår som bekant parallellt med inlandsbanetågen,\r\nett enormt slöseri som vi måste få bort. Trots detta\r\nhinder hade tåget i genomsnitt 14 passagerare mot\r\nbussens 2. Därmed tolkar jag intresset för tåget som\r\nmycket positiv.</pre><pre>Det är hoppingivande att representanter för både\r\nSJ och Inlandskommunernas Ekonomiska\r\nFörening (IEF) samlats för att under tre dagar i\r\nhöst åka sträckan Mora--Gällivare. Man\r\nundersökte behovet av och intresset för nya\r\nsatsningar. På varje station hade man\r\növerläggningar med kommun- och\r\nturistnäringsföreträdare för att få tips och\r\nsynpunkter och pröva nya idéer.</pre><pre>Redan nu har SJ och IEF beslutat att satsa på\r\nspecialtåg till Jokkmokks marknad och till\r\nVasaloppet. Det finns också massor av andra\r\narrangemang efter banan där man kan samordna\r\nresande och aktiviteter. Varje år kommer t.ex. en\r\nhalv miljon vinterturister till Vemdalen och västra\r\nHärjedalen. Här kan man försöka förmå turisterna\r\natt åka tåg till Mora och därefter specialtåg efter\r\ninlandsbanan.</pre><pre>Mindre daglig trafik men ökad satsning på\r\nspecialtåg är framtiden för inlandsbanan. Det\r\ninnebär stora utmaningar och möjligheter om viljan\r\nfinns. Jag tror att viljan finns och att konkreta\r\nbeslut kommer fram från Inlandskommunernas\r\nEkonomiska Förening. IEF vill hjälpa SJ med\r\nverksamheten och även komma med egna förslag.</pre><pre>Anf. 160 ROLF CLARKSON (m):</pre><pre>Herr talman! Utskottets ordförande har tidigare\r\npläderat för de reservationer som han och hans\r\npartikamrater har gjort i trafikutskottet vid\r\nbehandlingen av tilläggsbudget I. I sin första\r\nreservation anför Birger Rosqvist att 400 milj.kr. av\r\nde 1 500 milj.kr. som det nu är fråga om till\r\ninfrastruktursatsningar redan är anslagna av den\r\nsocialdemokratiska regeringen och tycker därför\r\natt det räcker med 1 100 milj.kr.</pre><pre>I en annan reservation som Kenneth Attefors i Ny\r\nDemokrati har skrivit vill han plussa på dessa 1 500\r\nmilj.kr. med ytterligare 400 milj.kr. Dessa båda\r\nreservationer är alltså synnerligen oförenliga. Jag\r\nyrkar nu avslag på dem och bifall till majoritetens\r\nhemställan i betänkandet.</pre><pre>När det gäller en tidigareläggning av\r\nsovvagnsbeställningarna har utskottets majoritet\r\nuttalat sympati för att regeringen överväger om den\r\nkan biträda statens järnvägar med något stöd för att\r\nfortsätta att investera i dessa sovvagnar. De är ju\r\nförvisso en mycket god del av SJs\r\nframtidsmöjligheter.</pre><pre>Jag yrkar emellertid även avslag på den\r\nreservationen och bifall till hemställan i utskottets\r\nbetänkande.</pre><pre>Sedan kommer vi till detta med att återuppta\r\npersontrafiken på inlandsbanan. Där har\r\nsocialdemokraterna i sin reservation nr 4 yrkat att\r\nde av regeringen föreslagna 100 milj.kr. i stället\r\nskall användas till upprustning av väg 45 som går\r\nparallellt med själva inlandsbanan. Jag vill inte\r\nöppna någon ny inlandsbanediskussion i kväll. Vi\r\nhade en långvarig och uppslitande sådan under\r\nföregående riksmöte. Det är ju ingen hemlighet för\r\nkammarens ledamöter att moderaterna den gången\r\nstödde den socialdemokratiska regeringens förslag\r\nom att inlandsbanan, efter en förhandling med den\r\nekonomiska föreningen för inlandskommunerna,\r\nskulle övergå till att bli trafikerad med busstrafik på\r\nlandsväg under en tioårig avtalsperiod.</pre><pre>Man träffade detta avtal, och vi har alltså i dag ett\r\ntioårigt avtal mellan staten och de\r\nlänstrafikhuvudmän i Norrland som är berörda av\r\ninlandsbanan om att ersätta järnvägstrafiken med\r\nbusstrafik. Man har inköpt moderna\r\nlångfärdsbussar för detta ändamål. Efter valet har\r\nden nya regeringskoalitionen kommit överens om\r\natt återigen skapa ett rådrumsår för att bedöma\r\nmöjligheten att behålla järnvägstrafiken på\r\ninlandsbanan. För detta har man avsatt 100 milj.kr.\r\nVi har, som moderata företrädare i trafikutskottet,\r\navgett ett särskilt yttrande där vi säger att vi med\r\nanledning av den speciella omständighet som\r\ndärmed råder, i enlighet med\r\nregeringsdeklarationen, går med på att man med\r\ndessa 100 miljoner skapar ytterligare ett rådrumsår.</pre><pre>Jag vill dock mycket klart säga att det är stötande\r\natt man har två statligt subventionerade\r\ntrafiksystem som konkurrerar parallellt med\r\nvarandra om trafikanterna i detta område. Vi i\r\nmoderata samlingspartiet anser att det avtal som\r\nstaten har träffat bör gälla i fortsättningen. Om det\r\nfinns möjlighet därtill bör inlandskommunerna\r\nskapa en turisttrafik som är sponsrad av\r\nkommunerna, landstingen och eventuellt även\r\nprivata intressenter. Vi kan inte tänka oss att staten\r\nefter rådrumsårets utgång fortsätter att satsa på\r\nparallella konkurrentlinjer som båda går med\r\nunderskott.</pre><pre>Det är mitt uppdrag från den moderata\r\nriksdagsgruppen, som jag fick så sent som i\r\nförmiddags, att säga detta i kammaren. Vi\r\nbetraktar alltså detta som ett rådrumsår. Vi ser\r\npositivt på att inlandsbanan kan leva vidare som\r\nturistbana i den regi som jag nyss har nämnt. Men\r\nvi säger hit men inte längre när det gäller statliga\r\nsatsningar i den ena eller andra formen.</pre><pre>Anf. 161 KENNETH ATTEFORS (nyd):</pre><pre>Herr talman! Jag kan bara hålla med Rolf Clarkson\r\nnär det gäller detta med inlandsbanan. Där stödde\r\njag helt den borgerliga sidan i utskottet. Däremot\r\ntänkte jag inte stödja en socialdemokratisk motion\r\ndär man ville att vi skulle tidigarelägga\r\nsovvagnsbeställningar om vi kunde få fram medel\r\nfrån arbetsmarknadsverket så att det inte skulle\r\nbelasta statens järnvägars ekonomi. Nu fick den\r\nborgerliga sidan mig att backa från detta, och vi fick\r\nen stark skrivning i det här betänkandet. Jag\r\nhoppas att Rolf Clarkson hjälper till att se till att\r\nregeringen verkligen läser detta. Det står nämligen\r\nså här: ''Utskottet förutsätter att regeringen\r\növerväger åtgärder för att möjliggöra en\r\ntidigarelagd anskaffning av sovvagnar.''</pre><pre>Detta är en s.k. stark skrivning, har jag lärt mig,\r\nsom regeringen egentligen inte läser, eftersom den\r\ninte står på framsidan av betänkandet. Om nu Rolf\r\nClarkson hjälper mig och ser till att den läser detta\r\nfår vi se om det fungerar och om regeringen\r\nverkligen läser den här lilla texten eller inte.</pre><pre>Anf. 162 RUNE THORÉN (c):</pre><pre>Herr talman! Jag tror att Rolf Clarkson och jag kan\r\nvara överens. Vi tycker egentligen båda att det skall\r\nvara konkurrens, men i det här fallet är det\r\ntveksamt om man skall gå hur långt som helst,\r\nspeciellt med statliga medel.</pre><pre>Jag delar uppfattningen att man på något sätt under\r\ndet här rådrumsåret måste komma fram till att man\r\ninte fortsätter att köra parallellt. Spåret är ju där\r\ndet är, men bussarna kan vara möjliga att utnyttja\r\npå andra håll tillsammans med banan om det finns\r\nen god vilja. Det kan gälla dels uppe i fjällen, dels\r\ninåt inlandet. Det är inte jag som skall stå här och\r\ndra upp riktlinjerna för detta, men det är viktigt att\r\nman ser de samlade resurserna. Det är ju just med\r\nde samlade resurserna som man kan åstadkomma\r\nett bra paket. Jag tror också att det är viktigt att SJ,\r\nprivata intressenter osv. får den här möjligheten.</pre><pre>Det var därför som jag använde huvuddelen av mitt\r\nanförande tidigare till att säga att det är viktigt att\r\ndet finns något slags positiva signaler om att man\r\nskall göra sitt bästa tillsammans och inte bara\r\nkonkurrera. Om man försöker att göra detta skall\r\nvi stötta under det här året. Sedan får vi se vad som\r\nhänder nästa år. Min uppfattning är att vi skall\r\nfortsätta att se till att vi har en bra bana, men vi kan\r\ninte fortsätta att ge allt för mycket i statsbidrag till\r\nen olönsam trafik.</pre><pre>Anf. 163 ROLF CLARKSON (m):</pre><pre>Herr talman! Jag tar med förtjusning emot den\r\nutsträckta hand som Rune Thorén räcker fram. Jag\r\nkan utan vidare beteckna oss båda som uppriktiga\r\njärnvägsvänner. Att vara järnvägsvän är att vara\r\nvän av satsningar där järnvägen har en funktion att\r\nfylla. Järnvägen fungerar bäst som transportsystem\r\nnär det gäller persontrafik i tätbefolkade områden\r\noch på inte alltför långa sträckor. Den fungerar\r\näven undantagsvis när det gäller nattågen med\r\nsovvagnar. Då fungerar den bra på längre sträckor\r\nockså.</pre><pre>Jag tror för min del, för att nu föra en trafikpolitisk\r\nideologisk diskussion, att Norrland i flera\r\navseenden är mer betjänt av att få ett bra flyg- och\r\nvägtransportsystem och infrastruktursatsningar på\r\nområdet än järnvägssatsningar av den typ som\r\ninlandsbanan utgör. Det gäller alltså en lång\r\nsträcka, 1 050 km, och en mycket liten befolkning\r\nsom kan utnyttja denna järnväg. Jag tror att vi på\r\ndet här viset kan nå fram till ett modus vivendi inom\r\nfyrklövern. Det kan ge inlandsbanan den chans som\r\nden är värd som turistbana, men utan statliga\r\nsatsningar på både landsvägs- och järnvägstrafik i\r\ninlandskommunerna.</pre><pre>Anf. 164 BIRGER ROSQVIST (s):</pre><pre>Herr talman! Rolf Clarksons deklaration var i och\r\nför sig intressant. Efter det här s.k. rådrumsåret,\r\nsom dock bara består av elva månader och kostar\r\n100 milj.kr., kan han inte tänka sig att det skall\r\nlämna några bidrag av statliga medel till fortsatt\r\ntrafik. Vi hade ganska många intressenter och\r\nmotintressenter i utskottet och lyssnade på vad de\r\nhade att säga. Från dem som företrädde\r\nInlandskommunerna Ekonomisk Förening, som\r\ndriver trafiken och som avser att göra det också\r\nfortsättningsvis, fick vi höra att även om man skulle\r\nlyckas mycket bra i sin satsning på turisttrafik och\r\nannat, tänkte man sig att det nog skulle komma att\r\nbehövas omkring 50 milj.kr. per år i bidrag för att\r\nfortsätta trafiken.</pre><pre>Vid ett studiebesök som jag gjorde några veckor\r\nsenare i området samtalade jag med\r\njärnvägspersonal, rälsbussförare och andra som var\r\nmycket positivt engagerade i denna fråga. När jag\r\ndå undrade om de fortsättningsvis skulle klara sig,\r\nom de fick 50 milj.kr. om året av staten, trodde de\r\nknappast det. Det skulle nog behövas litet till.</pre><pre>I somras trafikerades banan av 15 000 turister.\r\nBanan var föremål för ett mycket stort intresse på\r\nolika sätt på grund av de ställningstaganden som\r\nförekommit i riksdagen. Om man upprätthåller\r\ntrafiken för att främja turismen och om man kan\r\nräkna med 20 000 turister per år i fortsättningen, till\r\nen kostnad av 100 milj.kr., skulle vi få betala 5 000\r\nkr. per resenär av skattemedel. Därtill kommer 36\r\nmilj.kr. för att bussarna skall rulla. Det är mycket\r\nstora summor, och man kan fråga sig om inte så\r\nmycket pengar kunde användas på ett bättre sätt för\r\natt främja utkomstmöjligheterna för dem som skall\r\nleva på turisterna i det här området.</pre><pre>Vi har nu från socialdemokratiskt håll också sagt att\r\ndet är bra om man kan anordna en sommartrafik,\r\nmen att det då skall ske under rimliga ekonomiska\r\nförhållanden och att staten skall slippa stå som\r\nfinansiär när rådrumsåret är till ända. Det var, som\r\nsagt, intressant att höra Rolf Clarksons deklaration\r\nnyss att några statliga pengar inte är aktuella efter\r\nrådrumsårets slut.</pre><pre></pre><pre>Anf. 165 RUNE THORÉN (c):</pre><pre>Herr talman! Jag vill bara till Rolf Clarkson säga\r\natt vi kanske inte här i dag exakt skall ange vad det\r\nskall vara för trafik på den här banan. Jag\r\nförutsätter att såväl SJ och\r\ninlandsbanekommunerna som andra intressenter --\r\nBK Tåg och kanske också andra -- kommer att\r\nframföra synpunkter och så småningom kan\r\nkomma fram till ett bra koncept för inlandsbanan.\r\nOckså Rail Forum har gett sig in i den här leken,\r\noch jag tror inte att man därifrån engagerar sig av\r\nnostalgiska skäl.</pre><pre>Jag är liksom Rolf Clarkson järnvägsvän. Jag tror\r\natt nattågen kan vara något att satsa på och även att\r\ngodstågen säkerligen kan utvecklas. Jag nämnde i\r\nmitt anförande nya typer av tåg. Jag har liksom\r\nBirger Rosqvist, Rolf Clarkson och många andra\r\nrest med inlandsbanan. Man skall, herr talman, inte\r\ngöra jämförelser mellan de tåg som i dag trafikerar\r\nbanan och nya och fina bussar. Jag arbetar också\r\nmed busstrafik och värderar den högt, men jag tror\r\natt man med nya typer av tåg här också kan få en del\r\narbetspendling, naturligtvis inte efter hela sträckan\r\nutan på vissa orter.</pre><pre>Låt folket där uppe fundera över det här och\r\nkomma fram till någonting. Vi skall försöka att\r\nhjälpa till genom att få fram bättre och snabbare\r\ntåg. Vi skall också se till att få en bra räls längs hela\r\nsträckan. Jag tror att det är mycket viktigt för\r\ngodståg. Det finns också funderingar på annan typ\r\nav trafik, kanske från Norge, ner genom Sverige\r\noch sedan vidare.</pre><pre>På andra håll i Europa börjar man mer och mer att\r\nrikta blicken mot järnvägar och även mot\r\nvattenvägar -- som vi inte har tagit upp här -- inte\r\nbara mot landsvägarna. Jag tycker att det skulle\r\nvara helt felaktigt att i dag döma ut en järnväg som\r\nredan finns och som sträcker sig genom halva\r\nSverige. Med andra mått mätt, jämfört med\r\nkostnaderna för Öresundsbron, våra snabbspår\r\nosv., är det småpengar vi talar om. Trots det är jag\r\nvillig att i dag säga att vi på sikt måste försöka få\r\nned bidraget till driften. Vi måste börja arbeta med\r\ndet. Däremot är jag inte rädd när det gäller att satsa\r\npengar på infrastrukturen i Norrland och dess\r\ninland. Kom ihåg att det är från de landsdelarna\r\nsom vi får mycket av vårt lands exportöverskott!</pre><pre>Anf. 166 KENNETH ATTEFORS (nyd):</pre><pre>Herr talman! Rolf Clarkson nämnde tidigare\r\nFyrklövern. Eftersom jag i sovvagnsärendet var\r\nlitet vacklande i utskottet, vill jag till kammarens\r\nprotokoll uttala att Fyrklövern kan räkna med oss\r\nnydemokrater när det gäller inlandsbanan även\r\nunder rådsrumsåret.</pre><pre>Anf. 167 ROLF CLARKSON (m):</pre><pre>Herr talman! Utan att vilja förlänga debatten om\r\ninlandsbanan vill jag bekräfta vad jag sade i mitt\r\nhuvudanförande: Det är ur moderat synpunkt\r\notänkbart att man efter rådrumsåret med statliga\r\nsubventioner skulle driva två parallella,\r\nkonkurrerande transportsystem, nämligen\r\ninlandsbanan resp. busstrafiken. I det läget står vi\r\nkvar vid det avtal som vi har träffat med\r\nlänshuvudmännen för den ordinarie\r\nåretruntgående inlandstrafiken på vägarna.</pre><pre>Däremot kan jag utan vidare ånyo säga: Finns det\r\nmöjligheter att bedriva en turistverksamhet på\r\ninlandsbanan som täcker såväl driftskostnaderna\r\nsom underhållskostnaderna och som kan utvecklas\r\nsommartid, har vi naturligtvis ingenting emot det.\r\nVi tror tvärtom att en sådan järnvägsverksamhet\r\nkan komma att uppmärksammas internationellt.\r\nMen det skall också sägas att det skall mycket till\r\nför att detta skall gå ihop.</pre><pre>När vi senast hade ett system av inlandsbanor i gång\r\nkostade det 120 milj.kr. om året. Kanske kan man\r\nförbilliga detta genom upphandling, som Rune\r\nThorén sade, tillsammans med BK Tåg och andra\r\nkonkurrenter till SJ. Kostnaderna kan måhända här\r\nkapas med 30 %. Kanske kan man också underhålla\r\nde delar av inlandsbanan som inte är godsbanor till\r\n30 % lägre kostnader. Då kommer vi ned till en\r\ntotalkostnad per år för turisttrafiken om 80 milj.kr.</pre><pre>Säg att man då kommer fram till den uppfattning\r\nsom jag såg i ett pressklipp, att man skulle kunna\r\nöka antalet resenärer från nuvarande 15 000 till\r\n40 000. Då skulle kostnaden per resenär bli ca 2 000\r\nkr.</pre><pre>Huruvida detta är en realistisk affärsinriktning är\r\nsvårt att säga, men man kan för vår del gärna få\r\nförsöka. Jag tror att framtiden ligger i en sådan\r\nsatsning som SJ gör på t.ex. sina snabbtåg på\r\ndubbelspår på västkustbanan, med moderna\r\nkommersiellt inriktade snabbtåg över huvud taget\r\noch med ett bra transportsystem på godsbanesidan.\r\nFör övrigt måste en sann centerpartist, som vill ha\r\ngoda transporter även inne i glesbygderna, förlita\r\nsig på vad vårt rika vägnät kan bjuda.</pre><pre>Anf. 168 ULLA ORRING (fp):</pre><pre>Herr talman! Jag gläder mig åt att Rolf Clarkson\r\nhar den inställningen att det nu gäller att ge\r\ninlandsbanan den här chansen. Jag tycker att det är\r\nsynd att inlandsbanan inte fick den chansen av\r\nriksdagen redan i våras. Vi behandlade denna fråga\r\nnågon gång i mars månad.</pre><pre>Jag tror att inlandsbanan kan överleva med hjälp av\r\nett nytänkande, med användande av det rådrum\r\nsom nu ges. Jag tror att SJ äntligen har börjat förstå\r\natt det finns en mycket stark vilja från\r\ninlandskommunerna att behålla driften och att\r\nförsöka göra det på ett så praktiskt och bra sätt som\r\nmöjligt.</pre><pre>Jag har åkt med inlandsbanan flera gånger under\r\ndet senaste året och talat mycket med SJs personal,\r\nsom har visat på olika lösningar. Det kan gälla\r\nspecialresor, privata resor och kortare turer. Jag\r\ntycker att de skall ses som en ryggrad i denna\r\nverksamhet.</pre><pre>Jag vänder mig liksom tidigare talare starkt emot\r\natt vi skall ha två bolag: länstrafiken, som med\r\nbussar skall trafikera precis den sträcka där tågen\r\ngår, och inlandsbaneföreningen. Det är en orimlig\r\nordning. Länstrafiken måste komma överens med\r\nSJ eller med Inlandskommunerna Ekonomisk\r\nFörening om ett ekonomiskt bärbart alternativ.</pre><pre>Sedan vill jag säga till Birger Rosqvist, att nu har\r\nSJ äntligen fått en speciell person som skall handha\r\nresorna på inlandsbanan. Jag vill bara referera vad\r\nsom stod i Dagens Nyheter häromveckan, där han\r\nsäger: Varje tågresenär subventioneras med 714\r\nkronor, om man räknar på det högsta bidraget på\r\n100 miljoner, och inte 7 000 kr. som vissa uppgifter\r\ngör gällande. Om vi räknar med samma\r\nsubventionsgrad för bussarna, skulle de behöva ha\r\nsju passagerare per tur, ty även bussarna\r\nsubventioneras.</pre><pre>Jag tycker att vi skall se klart och konkret på frågan\r\noch se till att ge inlandsbanekommunerna den här\r\nchansen till överlevnad. Det är en symbolfråga\r\nockså, viktig för inlandsbanekommunerna.</pre><pre>Anf. 169 RUNE THORÉN (c):</pre><pre>Herr talman! Jag skall naturligtvis inte förlänga\r\nden här debatten alltför mycket. Jag vill bara säga\r\natt jag har målat upp ett slags scenario. Man kan ha\r\nnattåg och godståg, skaffa nya tåg, ordna\r\narbetspendling, snabba upp tågen, osv. Det är\r\negentligen inte jag som skall föreslå detta, utan det\r\nfår utredarna, kommunerna, SJ m.fl. göra.</pre><pre>Rolf Clarkson säger att banan bör nog i första hand\r\nbibehållas för turisttrafik. Låt utredarna bedöma\r\nvad som är rätt eller fel och sedan komma tillbaka!\r\nUtskottet har inte uttalat sig vare sig för det jag\r\nsäger eller för det Rolf Clarkson säger, utan\r\nutskottet har sagt: Okej, kom tillbaka och visa vad\r\nsom är möjligt.</pre><pre>Jag tycker att vi skall ge en positiv signal: Gör vad\r\nni kan, kom sedan tillbaka, och så får vi fatta ett\r\nnytt beslut efter ett år. Jag hoppas att alla aktiva\r\nkrafter arbetar så bra de kan under det här året.</pre><pre>Överläggningen var härmed avslutad.</pre><pre>(Beslut fattades efter 22 §.)</pre><pre>20 § Upphävande av lagen om tillstånd till\r\növerlåtelse av skepp</pre><pre>Föredrogs</pre><pre>trafikutskottets betänkande</pre><pre>1991/92:TU6 Upphävande av lagen om tillstånd till\r\növerlåtelse av skepp (prop. 1991/92:64).</pre><pre>Anf. 170 BIRGER ROSQVIST (s):</pre><pre>Herr talman! Den s.k. flagglagen infördes 1977,\r\nnär det var en borgerlig regering förra gången och\r\nkommunikationsministern var moderat.\r\nAnledningen till att flagglagen infördes var att\r\nunder då rådande svaga sjöfartskonjunkturer, som\r\ni och för sig har hållit i sig ända sedan dess, såldes\r\ndet ut i snabb takt ett betydande antal svenska\r\nfartyg.</pre><pre>De såldes inte alltid till utländska intressenter, utan\r\ndet var svenska företag som bildade bolag i länder\r\nsom kunde tillhandahålla en för redarnas del\r\nbekväm flagga, och så fortsatte man driften. Det\r\ninnebar att man kunde få annan besättning i\r\nbåtarna, få lägre lönekostnader, slippa ifrån\r\nskatteproblem i Sverige och mycket annat av dessa\r\ns.k. avarter som vi har i vårt land -- somliga kallar\r\ndet så.</pre><pre>Lagen infördes som en tillfällig lag, och vi har sedan\r\nförlängt den två år i stöten, ibland kanske tre år.\r\nMen för ett och ett halvt år sedan permanentades\r\nlagen. Den skrevs om och gjordes inte längre\r\ntidsbegränsad utan skulle gälla fortsättningsvis.</pre><pre>De borgerliga partierna har hela tiden varit emot\r\nden här lagen. Det låter litet egendomligt, för den\r\ninfördes när vi hade en borgerlig regering. Vi\r\nsocialdemokrater hängde med den gången, och vi\r\nhänger kvar fortfarande. Vi tycker att lagen\r\nalltjämt har en funktion att fylla.</pre><pre>De premisser som vi har ansett väsentliga och som\r\nanfördes som argument för att bibehålla lagen när\r\nden gjordes permanent är bl.a. att vi anser, i\r\nenlighet med de sjöfartspolitiska besluten, att det\r\nskall finnas en svensk handelsflotta av rimlig\r\nomfattning, alltså en handelsflotta under svensk\r\nflagg, som är gripbar i händelse av situationer i\r\nofred när vi behöver handelsflottan för vår\r\nförsörjningsberedskap.</pre><pre>Nu sägs det i propositionen att det argumentet inte\r\nlängre har någon tyngd, för den utveckling som\r\nunder senare tid ägt rum i vår omvärld gör att vi inte\r\nlängre löper risk för avspärrning. Jag måste säga att\r\njag kunde inte låta bli att tänka på argumentationen\r\nför mer pengar till försvaret, när jag läste det här.</pre><pre>När den moderata försvarsministern vill ha mycket\r\npengar till försvaret, är det fortfarande ofred i\r\nvärlden. Vi lever inte alls i någon trygg och säker\r\nsituation, och då behöver försvaret mer pengar.\r\nMen när det gäller flagglagen lever vi tryggt och\r\nlugnt, och då kan vi åberopa det och avskaffa\r\nflagglagen. Det betyder att den tröskel som\r\nflagglagen har inneburit för försäljning av svenska\r\nfartyg skulle tas bort.</pre><pre>I det beslut riksdagen skall fatta ligger inte bara det\r\nenkla och raka att lagen antingen skall bibehållas\r\neller tas bort. Förslaget i propositionen är en fas i\r\nett spel, låt mig säga med tre enheter.</pre><pre>I propositionen talas det också om att det skall\r\nkomma en ny sjöfartspolitik som skall göra det\r\nmöjligt att driva svenska fartyg i ett s.k. särskilt\r\nregister, vilket innebär att redarna kan anställa\r\nbesättning på lokala avtal, dvs. avtal som\r\nsammanfaller med dem som eventuellt kan finnas i\r\nbesättningarnas hemländer.</pre><pre>Det man sneglar på är öststater. Det kan vara både\r\nnära öst och fjärran öst, det kan vara Indien och vad\r\nsom helst. Det är klart att där kan man få\r\nbesättningar till mycket låga kostnader, och så kan\r\nman driva sjöfarten på ett mer lukrativt sätt än i\r\ndag.</pre><pre>Men vi har också på socialdemokratiskt initiativ,\r\ndär för övrigt centerpartiet har hängt med, infört\r\nden s.k. svenska modellen för sjöfartsstöd. När\r\nandra länder avskaffade inkomstskatter och sociala\r\navgifter för de anställda ombord i fartyg, gick vi i\r\nSverige en annan väg. Vi har behållit de sociala\r\navgifterna, och vi har behållit besättningens\r\nskyldighet att betala skatt. De ombordanställda har\r\nalltså behållit sina bruttolöner.</pre><pre>Men som ett stöd för sjöfarten har skattepengarna\r\ngått in till ett speciellt kontor, och så har de betalats\r\ntillbaka till redarna. På det sättet har det blivit ett\r\nsystem med återbetalning av skatt i stället för\r\nskattebefrielse. Det har passat det svenska\r\nsystemet bättre, därför att alla våra sociala\r\nförmåner -- sjukvård, pensioner och annat --\r\nbaseras på utbetald lön. Nu har de anställda på\r\nfartygen haft bruttolöner, och de sociala\r\nförmånerna har beräknats på dessa. Därigenom har\r\ndet inte spelat dem någon roll att vi har givit\r\nsjöfarten en form av stöd som i realiteten för\r\nredaren/arbetsgivaren har inneburit skattefrihet\r\noch nettolöner för besättningen.</pre><pre>Det är ett system som folkpartiet och moderaterna\r\nhar gått kraftigt emot ända sedan det infördes. Nu\r\nhar de övertygat övriga regeringspartier om att\r\nsystemet skall bort, och man talar om att det skall\r\nbort.</pre><pre>Vad som skall komma i stället har man inte klart för\r\nsig. Därför säger man att eftersom vi inte vet vad\r\nsom skall hända och stödet, som man kallar det för,\r\ntill sjöfarten med all sannolikhet försvinner från\r\nhalvårsskiftet, måste redarna få möjlighet att sälja\r\nut eller flagga ut sina båtar. Annars blir det 30 à\r\n40 % dyrare att driva dem under svensk flagg. Så i\r\nbeslutet om att upphäva flagglagen ligger i grund\r\noch botten avsikten att införa s.k. internationella\r\nregister.</pre><pre>Det öppnar helt andra möjligheter för den som\r\nbedriver sjöfart. Det här har praktiserats och\r\npraktiseras i många andra länder, t.ex. i vårt\r\ngrannland Norge och i Danmark. Om det har varit\r\ntill gagn för sjöfolk behöver jag inte fråga. Jag vet\r\natt det inte har varit bra. Många har blivit\r\narbetslösa, och de har ersatts med besättningar från\r\nandra länder som av olika anledningar kan\r\nacceptera att arbeta för en femtedel av den lön som\r\nen skandinavisk eller europeisk sjöman accepterar.</pre><pre>Jag återupprepar att detta är ett steg för att bädda\r\nför denna form av sjöfart. Det gäller löneförmåner\r\noch även arbetsrättsliga förmåner -- även de är\r\ntänkta att radikalt ändras för den som är anställd i\r\nett fartyg registrerat i det speciella registret.</pre><pre>Vi socialdemokrater säger bestämt nej till\r\ninförandet av ett sådant register. Vi vill bygga den\r\nfortsatta sjöfartspolitiken på systemet med\r\nåterbetalning av skatter och sociala avgifter. Vi tror\r\natt det är ett system som gott kan hävda sig i\r\nkonkurrensen i europeisk och även transatlantisk\r\nsjöfart. Det innebär att de som är anställda på\r\nfartygen får arbeta och leva under i stort sett samma\r\narbetsrättsliga, sociala och lönemässiga\r\nförhållanden som övriga medborgare i vårt land.</pre><pre>Herr talman! Jag yrkar bifall till reservationen i\r\nbetänkande nr 6 från trafikutskottet. Det innebär\r\natt jag yrkar avslag på proposition 1991/92:64.</pre><pre></pre><pre>Anf. 171 BENGT HURTIG (v):</pre><pre>Herr talman! Det kan tyckas att avskaffandet av\r\nden s.k. flagglagen inte behöver betyda så stora\r\nförändringar. Regeringen kan med hjälp av lagen\r\nbevilja utflaggning av fartyg i precis vilken\r\nutsträckning den önskar. Även en borgerlig\r\nregering borde kunna ha intresse av att ha\r\ninflytande över vilka fartyg som flaggas ut.</pre><pre>Dessutom har lagen en styrka för de\r\nombordanställda i och med att deras organisationer\r\nhar möjlighet att föra upp utflaggningsärenden till\r\nregeringen. Sett som isolerat beslut borde denna\r\nordning därför kunna vara kvar. Men, som Birger\r\nRosqvist sade, det är just sammanhanget med\r\nandra aviserade åtgärder som gör att förslaget\r\nmåste ses som en inledning till en helt ny\r\nsjöfartspolitik som tidigare har haft ett moderat och\r\nfolkpartistiskt märke. Den politiken vet vi än allt\r\nför litet om. Men vissa indikationer vartåt det lutar\r\nhar vi fått. I proposition nr 38, som behandlas på\r\ntorsdag, klargörs att sjöfartsstödet skall avvecklas\r\noch att ett internationellt sjöfartsregister skall\r\ninrättas för rederierna.</pre><pre>Det är uppenbart att en avveckling av sjöfartsstödet\r\nutan att några andra åtgärder vidtas kommer att\r\nleda till en omfattande utflaggning av fartyg och en\r\ntrolig förlust av tusentals arbetstillfällen inom\r\nsjöfarten. Med hjälp av det internationella registret\r\nkommer en del fartyg att kunna räddas kvar, men\r\nmed utländsk personal på hemlandsavtal och med\r\nsvensk befälhavare.</pre><pre>Registrering i det internationella registret skall vara\r\ngrund för uppsägning av svenska sjömän, enligt\r\nredarnas önskemål. Sjömännens fackliga\r\norganisationer skall inte längre ha rätt att vidta\r\nstridsåtgärder när svenska avtal inte följs på\r\nsvenska båtar.</pre><pre>Tvister angående kollektivavtal med utländska\r\nfackföreningar skall visserligen bedömas, enligt\r\nredarnas önskemål, av svensk domstol. Men de\r\nombordanställdas talan skall föras av hemlandets\r\nfackförening, som ofta saknar representation i\r\nSverige. Detta kan få till följd att dessa utländska\r\nsjömän inte har någon som för deras talan.</pre><pre>Den utländska arbetskraften skall vidare undantas\r\nfrån all svensk sociallagstiftning utom\r\narbetsskadelagen, enligt redarnas önskemål.\r\nSjälvfallet luktar detta diskriminering lång väg. För\r\natt undvika att diskrimineringen blir alltför\r\niögonfallande torde det bli nödvändigt att välja alla\r\nanställda inom en viss yrkeskategori är från samma\r\nland för att inte avtalen skall bli alltför olika.\r\nDärmed kan systemet leda till massuppsägningar av\r\nsvenska ombordanställda. Diskriminering av det\r\nhär slaget torde strida mot andan i den svenska\r\nregeringsformens 2 kap. 15 §.</pre><pre>Har man en gång infört denna princip på svenska\r\narbetsplatser till sjöss är steget inte långt till att\r\ninföra principerna också på landbacken. Då bäddar\r\nvi verkligen för problem och konflikter på\r\narbetsmarknaden.</pre><pre>Det hänvisas ibland till att det danska\r\ninternationella registret är ett bevis på att antalet\r\ninhemska ombordanställda i själva verket ökat i\r\noch med införandet av ett internationellt register.\r\nDet är möjligt att en viss ökning av antalet befäl\r\nskett på grund av en viss inflaggning av en del fartyg\r\nmed danskt befäl under de få år som gått. Men för\r\ndrift- och ekonomipersonal har arbetstillfällena i\r\nsjälva verket minskat enligt tillgänglig statistik.\r\nDärför inger också det danska exemplet oro i de\r\nombordanställdas organisationer.</pre><pre>Herr talman! En del av oss minns också\r\nbeskrivningarna från de brandmän som först kom\r\nombord på den brinnande färjan Scandinavian Star\r\nden 7 april 1990. Där fanns beskrivningar av hur\r\nföräldrar hittades förkolnade knäböjande vid sina\r\nsängar med armarna om sina likaledes förkolnade\r\nbarn. Där beskrevs hur brandsläckningsutrustning\r\nhittades oanvänd, hur besättningen inte förstod\r\nvarandra på grund av språkproblem och hur\r\nbrandfarligt material hade legat på fel ställen. Till\r\nbeskrivningarna av katastrofen, där 158 människor\r\nomkom, hör också bristen på flytvästar,\r\nfunktionsodugliga livbåtar och uteblivna\r\nlivbåtsövningar och brandövningar.</pre><pre>Personalen var anställd på ett muntligt\r\nkollektivavtal med en korrupt portugisisk\r\nfackföreningsledare. Till bilden hör också att\r\nnorska och danska sjöfartsmyndigheter visat ett\r\nbristande intresse för säkerhetsfrågorna och en\r\nokritisk hållning till redarkapitalet.</pre><pre>Exemplet Scandinavian Star, och många andra\r\nexempel, visar med all önskvärd tydlighet att\r\nmarknadskrafterna inte är tillräckliga som\r\nstyrinstrument för sjöfarten och sjösäkerheten. Jag\r\nfår intrycket att alltför mycket av den\r\ninternationella sjöfarten bedrivs på ett otroligt\r\nnonchalant sätt och att vi har anledning att förvänta\r\noss fler katastrofer av olika slag. Sjöfartsverket har\r\nhaft all anledning att skärpa sin granskning av\r\nsäkerhetsfrågorna efter katastrofen med\r\nScandinavian Star.</pre><pre>Det här innebär inte någon nedvärdering av\r\nlåglönebesättningar från tredje världen. Man t.ex.\r\nkonstaterat att de ofta inte fått nödvändig\r\nspråkutbildning för att säkert förstå muntliga och\r\nskriftliga instruktioner och för att kunna\r\nkommunicera med varandra när de kommer från\r\nolika språkgrupper.</pre><pre>Vi har ett politiskt ansvar för att säkerhetsfrågorna\r\nägnas stor uppmärksamhet, inte minst vad gäller\r\nfärjetrafiken.</pre><pre>I dag har rederiverksamhet blivit en alltmer\r\nspekulativ verksamhet, och därför tror jag att\r\nriskerna till sjöss i själva verket blivit större än\r\ntidigare. Frågan är om inte någon form av\r\netableringskontroll kommer att bli nödvändig.</pre><pre>Den nya sjöfartspolitik som nu förbereds rymmer\r\nalltså många problem och hot som jag inte ännu sett\r\nnågon beskrivning på hur regeringen avser att\r\nklara.</pre><pre>Tills vi fått klarhet i dessa frågor finns därför ingen\r\nanledning att avskaffa lagen om överlåtelse av\r\nskepp. Jag yrkar därför bifall till vår meningsyttring\r\ni betänkande 1991/92:TU6.</pre><pre>Anf. 172 TOM HEYMAN (m):</pre><pre>Herr talman! Den 27 september levererades Argo\r\nPallas från varvet i Korea till Argonaut AB i\r\nStockholm. Ett systerskepp, Argo Thetis, kommer\r\natt levereras omedelbart efter årsskiftet.</pre><pre>Detta är två exempel på de mycket stora\r\ninvesteringar som i dag görs av svenska redare i\r\nmodernt, förtklassigt tonnage med höga krav på\r\nsäkerhet och ekonomi. De jämförelser som gjorts\r\nhär i debatten med Scandinavian Star betraktar jag\r\nsom helt irrelevanta.</pre><pre>Men Argo Pallas och hennes systrars hemort är i\r\nMonrovia och inte i Stockholm, och Sveriges\r\nstörsta sjöfartsstäder är numera Monrovia och\r\nSingapore. Varför väljer då svenska redare att i allt\r\nstörre utsträckning bedriva sin verksamhet under\r\nandra flaggor än den svenska? Den utländska\r\nsvenskägda flottan är i dag mer än tre gånger större\r\nän den svenskregistrerade.</pre><pre>Det är av i huvudsak samma anledning som t.ex.\r\nVolvo tillverkar fler lastbilar i fabriken i Gent än vid\r\nTorslandaverken. Kostnadsläget i Sverige är\r\nofördelaktigt när det gäller att bedriva industriell\r\nverksamhet, och i allt större utsträckning har\r\ninvesteringarna gjorts i andra länder.</pre><pre>Den nya borgerliga regeringen har en klar ambition\r\natt ändra på dessa förhållanden. Den klipp- och\r\nspekulationsekonomi, som vi i dag kan se följderna\r\nav, skall upphöra. Det skall åter löna sig att arbeta,\r\noch det skall löna sig att bedriva industriell\r\nverksamhet i Sverige. Det är i längden den enda\r\ngrunden för välståndet i landet.</pre><pre>Programmet Ny start för Sverige innebär även en\r\nny start för svensk sjöfart. Det skall vara naturligt --\r\noch kännas som en förmån -- för en svensk redare\r\natt segla under svensk flagg.</pre><pre>Den nya sjöfartspolitiken kommer att införas\r\ngradvis. Den första förändringen som görs är det\r\nbeslut som kommer att fattas i ärende vi behandlar\r\ni dag -- slopandet av flagglagen. En del följande\r\nförändringar beträffande register och\r\narbetsrättsliga förhållanden är utlovade till senare\r\nunder våren.</pre><pre>Välstånd och goda arbetsplatser kan inte lagstiftas\r\nfram, även om det fortfarande finns de som tror att\r\nekonomin fungerar så. Tanken bakom flagglagen\r\nvar att, om rederierna förhindrades att föra ut sitt\r\ntonnage till andra länders register skulle de tvingas\r\natt stanna kvar i Sverige och näringen därmed\r\nbevaras här. Den tanken var fel, även om det var en\r\nmoderat kommunikationsminister vid tillfället. För\r\nnaturligtvis har det inte alls blivit så. Resultatet har\r\ni stället blivit att Argo Pallas och hennes medsystrar\r\nregistrerats direkt under utländsk flagg.</pre><pre>Inför hotet om att bli ''inlåst'' i Sverige har man i\r\nstället valt att göra praktiskt taget hela förnyelsen\r\nav storsjöflottan under andra flaggor än den\r\nsvenska. Resultatet kan vi se i dag. Den\r\nsvenskflaggade flottan har blivit alltmer föråldrad,\r\noch viktiga verksamhetsområden, t.ex.\r\nkryssningsfarten, har helt övergivits av svenska\r\nredare.</pre><pre>Det har sagts att ett borttagande av lagen skulle\r\ninnebära en gigantisk exodus av svenska skepp till\r\nandra länder, och för svenska sjömän skulle endast\r\nsoppköken återstå på det sätt som\r\nSjöfolksförbundet demonstrerat på Avenyn i\r\nGöteborg under de senaste veckorna.</pre><pre>Men den sjöfart som är olönsam under svensk flagg\r\nkommer att försvinna ändå. Den kan inte lagstiftas\r\nkvar. Sjöfarten är interntionell, och svenska redare\r\nerhåller inte högre frakter än andra. Med en\r\nbibehållen flagglag riskerar sjöfarten att helt\r\nförsvinna från Sverige -- så när som några enstaka\r\nmuseala verksamhetsformer.</pre><pre>Den socialdemokratiska reservationen innebär nya\r\nkrav på statliga stöd och subventioner.\r\nSocialdemokratisk industripolitik har genom hela\r\nsin moderna historia kantats av havererade\r\nstödprojekt. Stålverk, skeppsvarv, skogsindustrier,\r\njordbruk, byggnadsföretag och textilindustrier är\r\nalla exempel på verksamheter där skattebetalarna\r\nhar offrat miljarder utan att den olönsamma\r\nverksamheten ändå har gått att rädda. Den\r\nnäringsidkaren som vänjer sig vid att uppvakta\r\nkanslihuset, i stället för att skaffa riktiga kunder,\r\nhar i längden ingen framtid.</pre><pre>Det svenska rederistödet, som Birger Rosqvist\r\nhänvisar till, är just en sådan restprodukt från en\r\ntidigare socialdemokratisk näringspolitik. Tron på\r\n''den svenska modellen'' som ett framgångsrecept\r\nomfattas numera endast av svenska\r\nsocialdemokrater, och knappt ens det!</pre><pre>Men varför skall då den svenskägda handelsflottan\r\nvara svensk? Varför kan den inte fortsätta att segla\r\nunder Liberiaflagg?</pre><pre>Ja, herr talman, jag tycker att det finns ett\r\negenvärde i att svensk industri anser sig ha en fördel\r\nav att uppträda i världen just som svensk.\r\nKanhända är detta ett utslag av omodern\r\nnationalism, men jag tycker faktiskt så.</pre><pre>Men det finns också andra skäl. Om båten är\r\nsvensk, med svensk kapten, så kommer det också\r\natt finnas svenska inspektörer, befraktare, mäklare\r\noch rederitjänstemän. Svenska underleverantörer\r\nkommer på ett naturligt sätt att anlitas och själva\r\nsjöfartsnäringen bevaras i landet, även om inte hela\r\nbesättningen ombord på båten är svensk.</pre><pre>Om båtarna flaggas ut är risken att hela näringen\r\nefter hand försvinner ur landet. Det blir\r\nskeppshandlare i Holland, befraktare i New York,\r\nförsäkringsbolag i London och banker i Zürich som\r\npå sikt tar över verksamheten. När de har gjort det\r\nkan också huvudkontoret flytta, och sedan finns det\r\ningenting kvar. Jag tycker att det vore synd.</pre><pre>Det är också angeläget att slå fast att svenska skepp\r\nskall omfattas av svensk lagstiftning, att tillsyn och\r\nkontroll skall göras av svenska myndigheter och att\r\nsvenska konsulat och ambassader -- och inte\r\nLiberias och Singapores -- skall företräda svenska\r\nredare i utlandet vid behov.</pre><pre>Det finns ytterligare ett skäl. Sverige har alltid\r\nverkat mycket aktivt i internationella sammanhang,\r\näven inom sjöfartens område. När det gäller att\r\nskapa bra regler med höga krav på säkerhet och\r\nmiljö vill jag hävda att vi har tillhört\r\nföregångsländerna. Men i dessa sammanhang\r\nvärderas den svenska rösten efter hur stort tonnage\r\nsom vi representerar, och om då Liberia och\r\nSingapore representerar den helt dominerande\r\ndelen av den svenska handelsflottan minskar våra\r\nmöjligheter att påverka utvecklingen.</pre><pre>Herr talman! Det finns många anledningar att se\r\nförhoppningsfullt på den svenska sjöfartens\r\nframtid. Regeringen har aviserat en rad åtgärder\r\nsom skall skapa förutsättningar för en bra, lönsam\r\noch effektiv handelsflotta, som också ger bra\r\narbetsplatser för svenskt sjöfolk. Avskaffandet av\r\nflagglagen är ett första steg i denna riktning.</pre><pre>Med detta, herr talman, yrkar jag bifall till\r\nhemställan i trafikutskottets betänkande och avslag\r\npå reservationen och meningsyttringen.</pre><pre>Anf. 173 BIRGER ROSQVIST (s) replik:</pre><pre>Herr talman! Tom Heyman anlägger alltid en\r\nmycket pessimistisk ton när han polemiserar i\r\nfrågor där vi socialdemokrater har en annan\r\nuppfattning än han har. Han säger att de fartyg som\r\nhar stannat kvar under svensk flagg och fortfarande\r\ndrivs på svenskt sätt är museala och gamla föremål.\r\nHar inte Tom Heyman varit ute i Värtahamnen,\r\nnere vid Stadsgårdskajen, vid Grand Hotel, där det\r\nligger några små vackra båtar? Finlandstrafiken går\r\ninte med några museiföremål, inte heller trafiken\r\nmellan Göteborg och Kiel eller Frederikshavn,\r\nutan det är moderna, bra båtar. Det finns också\r\nlastfartyg som är nya och moderna.</pre><pre>Tom Heyman gick hårt fram i kritiken av den s.k.\r\nsvenska modellen, som har betytt återbetalning av\r\ninbetald skatt till redarna. Den skulle inte ha haft\r\nnågon effekt, utan bara inneburit att fartygen har\r\nförlorat svensk flagg. Det är inte på det sättet. Det\r\när fler fartyg och mer tonnage registrerade under\r\nsvensk flagg, fler sjömän anställda på svenska\r\nfartyg med svenska avtal nu än det var innan vi\r\ninförde den s.k. svenska modellen 1989.</pre><pre>Jag vill upprepa att flagglagen inte infördes för att\r\nsätta ett definitivt stopp, ett idiotstopp, för\r\nutförsäljningen av svenska fartyg. Det var\r\nomständigheter som gjorde att man var tvungen att\r\nsälja fartyg. Om ett fartyg bytte ägare och fick en\r\nren utländsk ägare och det svenska ägarintresset\r\ninte fanns kvar, var det ingenting som tvingade det\r\natt stanna kvar i Sverige. Dessutom har det i andra\r\nfall funnits dispensmöjligheter, så lagen har inte\r\nvarit någon definitiv snara kring redarens hals.</pre><pre>Jag vidhåller att detta steg, att avskaffa flagglagen,\r\när det första steget vi tar för att införa ett speciellt\r\ninternationellt register för svenska fartyg, där\r\nmöjligheter öppnas att anställa sjöfolk med\r\nväsentligt andra avtal än svenskt sjöfolk har och\r\nunder väsentligt andra arbetsrättsliga förhållanden.\r\nDet blir betydligt sämre för dem som skall utföra\r\njobbet.</pre><pre>Anf. 174 TOM HEYMAN (m) replik:</pre><pre>Herr talman! Jag är inte alls pessimistisk. Tvärtom\r\när jag mycket optimistisk beträffande svensk\r\nsjöfarts framtid. Men det är riktigt att jag med visst\r\ntvivel har sett den socialdemokratiska\r\nindustripolitiken och vart den har fört olika delar av\r\nnäringslivet inkl. sjöfarten.</pre><pre>Birger Rosqvist tar upp de moderna färjorna i\r\nFinlandstrafiken, Kieltrafiken m.m., men de är\r\növer huvud taget inte berörda -- inte heller av\r\nsjöfartsstödet. Färjetrafiken har levt sitt eget liv i\r\nsin kustnära verksamhet och har inte berörts av\r\nförhållanden som rör storsjöfart eller annan sjöfart.</pre><pre>Vi kan också ganska enkelt konstatera att\r\nmedelåldern på t.ex. den svenska bulkflottan nu är\r\nskrämmande hög. Vi kan vidare konstatera att\r\nnästan alla investeringar i modernt tonnage har\r\nskett under utländska register. Det är riktigt att det\r\nhar skett en viss tillväxt under det senaste året, men\r\ndet är till stor del en effekt -- t.o.m. helt och hållet --\r\nav de skattemässiga fördelar som fanns kvar för ett\r\når sedan med avskrivningar på kontrakt och fonder.\r\nDet är ingen lösning att fortsätta med den gamla,\r\nsvenska modellen, då den har lett fel. Jag ser fram\r\nmot den nya sjöfartspolitik som regeringen har\r\naviserat, och jag tror att det blir bra tider för svensk\r\nsjöfart och även för svenskt sjöfolk.</pre><pre>Anf. 175 BENGT HURTIG (v) replik:</pre><pre>Herr talman! Tom Heyman målade i positiva\r\nordalag. Om vi tittar på Europa som helhet, där\r\nmycket av den politik som ni förespråkar har förts,\r\nser vi att det under 80-talet har försvunnit\r\nhundratusentals europeiska sjöfolksjobb, där\r\nsjöfolket har ersatts av s.k. billig, lågavlönad\r\narbetskraft. Det fackligt-politiska inflytandet från\r\nvärldens sjöfolk har i praktiken minskat på grund\r\nav de fattiga förhållandena i tredje världen.\r\nLönerna har sjunkit med i genomsnitt 40 % för den\r\nhär kategorin sjöfolk. Vad jag förstår av Tom\r\nHeymans anförande är att han tycker att det är en\r\nbra utveckling.</pre><pre>Anf. 176 TOM HEYMAN (m) replik:</pre><pre>Herr talman! När man debatterar med Bengt\r\nHurtig kunde det vara lätt att hänvisa till\r\nutvecklingen för de handelsflottor som har haft\r\nplanerad hushållning och den typen av regelverk\r\nsom har styrt deras förhållanden. Ingen annanstans\r\nhar väl förhållandena varit så dåliga och lönerna så\r\nlåga.</pre><pre>När det gäller de löner som utbetalas på de s.k.\r\ninternationellt registrerade skeppen, vill jag gärna\r\ntill kammarens protokoll föra några uppgifter som\r\nhar redovisats för trafikutskottet så sent som förra\r\nveckan. En befälhavare i Filippinerna tjänar för\r\nnärvarande 60 000 filippinska peso per månad. En\r\nmatros har en lön på 21 000 peso per månad. En\r\nläkare i Filippinerna tjänar 6 000 peso per månad,\r\noch en civilingenjör kommer upp till 12 000--15 000\r\npeso per månad. Vi kan naturligtvis relatera hela\r\nvärlden till vår lönenivå, men det är frågan om hela\r\nvärlden går med på det. Ur filippinsk synpunkt är\r\ndet här utomordentligt välbetalda arbeten, och där\r\nråder inte alls de svältförhållanden och\r\nslavförhållanden som utmålas av Bengt Hurtig och\r\nhans meddebattörer.</pre><pre>Anf. 177 BENGT HURTIG (v) replik:</pre><pre>Herr talman! Om vi räknar om filippinska peso till\r\nsvenska kronor visar det sig att en matros får 3 500\r\nkr. i månaden, kanske ännu lägre lön, medan en\r\neuropeisk matros kanske har motsvarande 10 000--\r\n12 000 kr. i månaden. Det är då självklart att den\r\nfilippinske sjöman som jobbar tillsammans med\r\nfolk med dessa löner ifrågasätter om det finns\r\nnågon rättvisa i världen, och han vill naturligtvis\r\nockså ha hjälp från den europeiska\r\nfackföreningsrörelsen i förhandlingarna. Det är\r\nden typen av hjälp som Redareföreningen med det\r\nhär förslaget vill förhindra att de skall få, i och med\r\natt ett avtal som är tecknat av en svensk part skall\r\nbetraktas som svenskt avtal. Det betyder att man\r\ninte får vidta några stridsåtgärder på grund av\r\nlönerna. Det är innehållet i den nya politik som ni\r\nförespråkar.</pre><pre>Anf. 178 TOM HEYMAN (m) replik:</pre><pre>Herr talman! Det för ingenstans att tro att vi kan\r\nutgå från svenska förhållanden, svenska löner och\r\nsvenska avtal som någon form av världslikare, som\r\nalla andra skall rätta sig efter. Filippinerna är ett\r\nstort land, och det filippinska sjöfolket, som har de\r\nlöner som jag redogjorde för, lever under\r\nfilippinska förhållanden. Den levnadsstandard som\r\nde kan hålla i Filippinerna med deras kostnadsläge\r\növerstiger vida de förhållanden som en\r\nmotsvarande matros på en svensk båt lever under.</pre><pre>Sedan finns det faktiskt även andra exempel på att\r\nman har olika avtal på en och samma arbetsplats.\r\nPå SAS har vi det förhållandet i svenska flygplan\r\nmed blandade besättningar.</pre><pre>Tredje vice talmannen anmälde att Bengt Hurtig\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 179 LARS SVENSK (kds):</pre><pre>Herr talman! Debatten kring regeringens\r\nproposition om den s.k. flagglagen har varit minst\r\nsagt intensiv. Den har dessutom vidgats till att gälla\r\näven rederistöd och internationellt fartygsregister.\r\nDet finns naturligtvis en koppling, eftersom\r\nregeringen i propositionen säger att man har för\r\navsikt att avskaffa rederistödet. Men vad\r\nkammaren i dag skall ta ställning till är flagglagens\r\nupphävande.</pre><pre>Jag förstår mycket väl den oro och det missmod\r\nsom finns i samband med förändringar som kan ske\r\ni en näringsgren. Jag har själv under mina år i\r\nnäringslivet sett många branscher stöpas om. En\r\ndel har klarat sig och andra har försvunnit. En del\r\nhar lyckats leva vidare tack vare en kraftig\r\nstrukturomvandling, exempelvis stålbranschen,\r\nsom är den näring som jag själv känner bäst. Vi som\r\nvar anställda där har efteråt kunnat konstatera att\r\ndet som skedde nog var bäst att det hände när det\r\nhände, trots att det var smärtsamt för många av oss.\r\nAndra branscher har försvunnit trots kraftiga\r\nstatliga stöd, exempelvis varvsnäringen, som enligt\r\nvad jag har hört fick 35 miljarder i stöd under 1970-\r\ntalet.</pre><pre>Svensk sjöfart utsätts för en stark internationell\r\npåverkan, och konstigt vore det annars med tanke\r\npå att också sjöfarten är synnerligen internationell.\r\nDet påverkar bemanning, i det här fallet även\r\nflagglagen. EES-avtalet -- vi utgår ändå från att det\r\nkommer att träda i kraft -- gör att flagglagen enligt\r\nvad jag förstår inte kan behållas. Herr talman!\r\nFrågan är vilket som på sikt kommer att säkerställa\r\nsvensk sjöfart -- är det flagglagens behållande eller\r\ndess avskaffande?</pre><pre>Vi har nu ett stort tonnage under byggnation, och\r\nmålsättningen är att få till stånd en ökad\r\ninflaggning. Det är svårt i dag när man, som det\r\nsägs från ägarhåll, inte vet om man fastnar i\r\ntvångströjan och inte kan flagga ut fartygen igen,\r\nom omständigheterna skulle kräva det. Syftet med\r\navskaffandet av flagglagen är, förutom EES- och\r\nEG-avtal som kommer, att möjliggöra en\r\ninflaggning.</pre><pre>I propositionen aviserar regeringen också, som jag\r\ninledningsvis sade, att man har för avsikt att\r\navskaffa rederistödet. Det är en fråga som vi får ta\r\nställning till vid ett senare tillfälle. Från kds sida vill\r\njag bara kraftfullt understryka att konsekvenserna\r\nför svenska sjömän vid en sådan förändring måste\r\nbeaktas på det sätt som skett och sker för anställda\r\ninom andra branscher som drabbas.</pre><pre>Anf. 180 KENNETH ATTEFORS (nyd):</pre><pre>Herr talman! Man manövrerar ett fartyg med hjälp\r\nav roder, propellrar, ankare och förtöjningsgods.\r\nÄr fartyget försett med segel tar man även dessa till\r\nhjälp. I trängre farvatten och hamnar brukar man\r\nofta utnyttja bogserbåtar för att underlätta\r\nmanövrering.</pre><pre>Tänk, herr talman, om vi kunde diskutera svenskt\r\nhandhavande av svenska fartyg i dessa termer. Nu\r\när det emellertid så att ekonomin är det första man\r\nmåste diskutera när man debatterar svensk sjöfart.</pre><pre>De svenska rederierna har i dag 90 fartyg till ett\r\nvärde av 25 miljarder kronor i beställning på olika\r\nvarv. Var och en kan begripa att inga redare\r\nfrivilligt sätter dessa fartyg under svensk flagg när\r\ndet finns en lag som förbjuder redarna att sälja sin\r\negendom till vem de vill. Alltså måste vi som första\r\nåtgärd för att restaurera svensk sjöfart ta bort\r\nflagglagen.</pre><pre>Personligen tycker jag att flagglagen är grotesk. Att\r\ndet kan ha funnits en lag som förbjuder en person\r\neller ett rederi att sälja sin egendom till vem eller\r\nvilka han vill tycker jag är på gränsen till brott mot\r\nde mänskliga rättigheterna.</pre><pre>Första steget blir alltså flagglagens borttagande.\r\nNästa steg bör bli att ett internationellt register\r\ninförs liknande det som finns i Danmark. Vi\r\nnydemokrater ser det som ett måste om svensk\r\nsjöfartsnäring skall konkurrera på lika villkor med\r\nutländska rederier. Vad vi dock kommer att kräva\r\nnär detta register införs är att staten och redarna\r\nnoggrant bevakar de sociala konsekvenser -- det\r\nnämnde också Lars Svensk -- som införandet av\r\nregistret eventuellt får. Man bör t.ex. bevaka hur\r\nkontinuiteten i befälsutbildningen skall kunna\r\nupprätthållas, vilka erbjudanden som de sjömän\r\nsom eventuellt blir uppsagda får, m.m.</pre><pre>De sjöfartspolitiska åtgärder som nu skall vidas\r\nkommer förhoppningsvis att rädda den svenska\r\nhandelsflottan kvar under svensk flagg. Många\r\nciterar Kjell-Olof Feldt, och det skall jag också be\r\natt få göra. I sin bok skriver han: När obehagliga\r\nsaker behöver uträttas är det ofta för tidigt ur\r\npolitisk synpunkt, och när de kan uträttas är det\r\nofta för sent ur ekonomisk synpunkt.</pre><pre>Som sann sjöfartsvän hoppas jag att detta inte\r\nstämmer med svensk sjöfart under svensk flagg.</pre><pre>Jag yrkar sålunda bifall till regeringens proposition\r\nangående upphävandet av lagen om tillstånd till\r\növerlåtelse av skepp, den s.k. flagglagen, och\r\navslag på reservationer och meningsyttringar.</pre><pre>Överläggningen var härmed avslutad.</pre><pre>(Beslut fattades efter 22 §.)</pre><pre>21 § Kreditupplysningslagen</pre><pre>Föredrogs</pre><pre>näringsutskottets betänkande</pre><pre>1991/92:NU9 Kreditupplysningslagen.</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 22 §.)</pre><pre></pre><pre>22 § Tilläggsbudget I</pre><pre>Föredrogs</pre><pre>arbetsmarknadsutskottes betänkande</pre><pre>1991/92:AU4 Tilläggsbudget I till statsbudgeten för\r\nbudgetåret 1991/92 (prop. 1991/92:25 delvis).</pre><pre>Anf. 181 MONA SAHLIN (s):</pre><pre>Herr talman! Sedan förra tillfället då riksdagen\r\ndebatterade arbetsmarknadsfrågorna och\r\narbetsmarknadspolitiken har läget på den svenska\r\narbetsmarknaden onekligen skärpts. Vi har i\r\nmånga massmedia kunnat se att människor runt om\r\ni landet i mycket mäktiga och även mycket\r\nallvarliga demonstrationer, över partigränserna och\r\nomfattande hela kommuner eller hela län -- många\r\nav oss har själva också kunnat delta i dem -- visar\r\nsin oro och ilska men också sin vilja att kämpa för\r\natt bygden, orten, staden eller kommunen skall\r\nkunna överleva. Det som politiken här i riksdagen\r\nskall ge förutsättningar för är ju just att människor\r\nskall kunna ha arbete och inkomst var någonstans\r\nde i landet än bor. Det är vårt ansvar.</pre><pre>En del i den politik som skall ge förutsättningar för\r\njobb åt människor i vårt land är det som\r\nbetänkandet i dag handlar om, nämligen\r\narbetsmarknadspolitiken, den aktiva\r\narbetsmarknadspolitiken.</pre><pre>Jag har tidigare noterat att det i regeringens\r\ndeklarationer och i majoritetsskrivningen i detta\r\nbetänkande inte längre finns några uttalanden om\r\natt arbete åt alla är målet för den ekonomiska\r\npolitik som regringspartierna bedriver.</pre><pre>Vi har vid många tillfällen tidigare diskuterat vilka\r\ningrepp som görs på andra områden inom politiken\r\nsom också får konsekvenser på arbetsmarknaden.\r\nJag undrar om man vet vad man gör inom\r\nbyggbranschen, som jag än en gång vill påminna\r\nom. Det finns två möjliga förklaringar till att den\r\nborgerliga regeringen hanterar de frågorna som\r\nman gör. Den ena är att man vet att man mitt i en\r\nlågkonjunktur ökar arbetslösheten och gör det\r\nmedvetet. Den andra är att man inte själv känner\r\ntill konsekvenserna av den politik som man\r\nbedriver. Jag vet uppriktigt sagt inte vilken av de\r\nbåda förklaringarna som är värst.</pre><pre>Man ger sig också på många system när det gäller\r\narbetsmarknadspolitiken utan att analysera, på\r\nvilket sätt de skall ingå i den aktiva\r\narbetsmarknadspolitiken. Det handlar om\r\nförmedlingsmonopolet, det kan handla om A-\r\nkassan och dess organisation.</pre><pre>Carl Bildt talar nu om en europeisk identitet. Man\r\nkan ju litet försynt undra om den europeiska\r\nidentiteten nu också skall gälla vår svenska\r\narbetslöshet.</pre><pre>Vad vi anser om arbetsmarknadpsolitikens roll i\r\nden ekonomiska politiken finns redovisat både i det\r\nsom den förra, socialdemokratiska, regeringen\r\ngjorde och i reservationen till dagens betänkande,\r\ndär vi framför både vår principiella syn på\r\narbetsmarknadspolitiken och vilka politikområden\r\nsom måste omfattas. Jag vill ännu en gång betona,\r\natt skall det vi i dag diskuterar, nämligen\r\narbetsmarknadspolitiken, över huvud taget kunna\r\nspela den roll den skall, måste alla andra\r\npolitikområden riktas in på att vara med och bidra\r\ntill den fulla sysselsättningen. Det är det vår\r\nallvarliga kritik mot regeringen gäller.</pre><pre>När vi nu diskuterar resurserna till\r\narbetsmarknadspolitiken är det ingenting att säga\r\nom de förslag för regeringen som vi i dag har att ta\r\nställning till -- de är bra. Men frågan är: Räcker\r\ndet? Frågan är också: Vilka ambitioner är det de\r\nskall räcka till?</pre><pre>På s. 10 i betänkandet säger utskottsmajoriteten att\r\nutskottet tycker att det nu föreslagna\r\nåtgärdspaketet är väl avvägt med hänsyn till de nu\r\nkonstaterade behoven. Det tycker jag är en något\r\nmärklig skrivning. Det har under ganska lång tid\r\nvarit känt att det inte är tillräckligt med de nu\r\nföreslagna resurserna om man både vill behålla\r\ndagens omfattning på arbetsmarknadspolitiska\r\nåtgärder och dessutom ha ambitionen att låta dessa\r\nåtgärder omfatta fler människor. Vi har dessutom\r\nfått signaler från media och andra håll om att\r\nregeringen åtminstone har varit och kanske också\r\när beredd att tillföra mer resurser till\r\narbetsmarknadspolitiska åtgärder. Om den saken\r\nkan vi kanske få besked på torsdag efter det sista\r\nregeringssammanträdet före jul. God jul,\r\narbetsmarknadsministern! Det kan väl inte, herr\r\ntalman, vara meningen att riksdagen i dag, tisdagen\r\nden 17 december, skall rösta nej till förslaget om\r\nmer resurser till arbetsmarknadspolitiska åtgärder\r\noch därefter regeringen, torsdagen den 19\r\ndecember, skall säga ja till mer resurser.</pre><pre>De resurser som vi har föreslagit och som finns\r\nredovisade i betänkandet är till för att minska\r\nungdomsarbetslösheten. Det är resurser för att\r\nskapa nya metoder och nya sätt att jobba, men det\r\när också resurser till AMS för att kunna hantera\r\nungdomsarbetslöshetens problem mer effektivt,\r\nsnabbt och långtgående. Ingen här i kammaren har\r\nväl kunnat undgå att ta del av AMS redogörelser.\r\nMan har de senaste veckorna alltmer visat, att om\r\nman i olika län inte skall tvingas dra ned på\r\nkapaciteten utan i stället utöka ambitionerna, då\r\nmåste det tillföras mer resurser, t.o.m. mer resurser\r\nän de vi föreslår i vår reservation för att råda bot på\r\nungdomsarbetslösheten.</pre><pre>Om regeringen på torsdag denna vecka är beredd\r\natt anslå mer resurser till AMS, då kommer vi\r\nsjälvfallet att stödja ett sådant förslag. Men det blir\r\npinsamt om riksdagen i dag säger nej till utökade\r\nresurser och anser att de nuvarande räcker. Låt oss\r\nhär i kammaren ta chansen att i varje fall rösta ja\r\ntill reservation 2 som enbart handlar om utökade\r\nanslag till AMS. Därmed visar vi att riksdagen har\r\nframförhållning och tar ansvar. Jag hoppas vidare\r\natt vi efter regeringssammanträdet på torsdag kan\r\nfå besked om hur regeringen ser på anslaget till\r\nAMS.</pre><pre>Herr talman! Jag yrkar bifall till reservationerna 1\r\noch 2 i arbetsmarknadsutskottets betänkande 4.</pre><pre>Anf. 182 KARL-ERIK PERSSON (v):</pre><pre>Herr talman! På s. 9 i arbetsmarknadsutskottets\r\nbetänkande 4 skriver utskottet så här: ''Den\r\nomläggning av den ekonomiska politiken som\r\ninitierats efter regeringsskiftet avser att\r\nåterupprätta Sverige som en tillväxt- och\r\nföretagarnation med en stark och växande\r\nekonomi. En sådan politik skapar enligt utskottets\r\nmening trygga jobb på sikt.''</pre><pre>Det kan väl hända att så blir fallet, men problemen\r\ni dag är akuta. Därför är det litet bekymmersamt,\r\nsom också Mona Sahlin säger, att det inte står något\r\ni betänkandet om den fulla sysselsättningens\r\npolitik. Är den ett överspelat kapitel? Det är enligt\r\nvår mening inte tillfredsställande att medel inte\r\nställs till förfogande i dag. Situationen är ju akut.</pre><pre>Jag tror att de som i dag friställs på Ovako i Luleå\r\neller på Bofors i Karlskoga känner en stor ilska över\r\nden passivitet som i dag råder. Samtidigt gör\r\nföretagare stora vinster på den förda\r\nregeringspolitiken med skattelättnader. Hjulen\r\nskulle ju börja rulla, men det har vi ännu inte sett\r\nnågot av. Det är bra att arbetsmarknadsministern\r\nåker land och rike runt för att bilda sig en\r\nuppfattning om arbetsmarknadsläget, men han\r\nkanske också bör ta med sig industriminister Per\r\nWesterberg. Det förefaller ju som om den senare\r\nhar hand om de pengar som behövs för en aktiv\r\npolitik, framför allt när det gäller att främja\r\nsysselsättningen.</pre><pre>De anslag som nu står till förfogande räcker inte.\r\nEnligt AMS-chefen bör dessa anslag egentligen\r\nfördubblas. Det bekymmersamma i sammanhanget\r\när att de fria marknadskrafterna nu skall få råda.\r\nSomliga tror att allt därmed kommer att lösas av sig\r\nsjälvt. Det är ungefär som Sesam, öppna dig! Jag\r\ntror faktiskt inte på det. Tidigare har inställningen\r\nvarit den att först skall moroten gälla. Räcker inte\r\ndet måste på ett eller annat sätt piskan fram för att\r\nfå fram investeringsviljan och därmed den starka\r\nekonomin, och de på sikt trygga jobben som man\r\nskriver om. Visserligen är betänkandet omfattande\r\noch innehåller många förslag och tankegångar, men\r\ndet är faktiskt det enda man kan utläsa i den här\r\ndelen. Om man inte har något mer att komma med,\r\ndå tror jag faktiskt att svenska arbetare får det\r\nbekymmersamt framöver.</pre><pre>Regeringen tycks inte vilja satsa pengar till\r\nindustripolitiska åtgärder. När företag går överstyr\r\npå ett eller annat sätt, då är det\r\narbetsmarknadspolitiska åtgärder som vidtas. För\r\nsamhället, de arbetande och anställda blir\r\nsituationen bekymmersam om arbetslöshet är det\r\nenda de har att se fram emot. De tycks inte kunna\r\nfå hjälp från något håll när det gäller att skapa nya\r\njobb och sysselsättning i befintliga företag. Det\r\nbehövs enligt min mening en kraftfull satsning för\r\natt få svensk industri konkurrenskraftig. Jag tror\r\ninte på idén att först lägga ned industrier och\r\ndärefter försöka få dem att återuppstå.</pre><pre>Frågan är om detta är en medveten satsning och\r\nstyrning från regeringen. Man tycks strunta i dessa\r\nproblem, som jag tycker är så angelägna att lösa.\r\nDet är slöseri med mänskliga resurser att ha\r\narbetslösa oavsett var i landet de bor -- i\r\nstorstadsregioner eller i inlandet. När industrier\r\nläggs ned på olika håll i Sverige blir kvalificerad\r\narbetskraft outnyttjad.</pre><pre>Den utbildning som det talas om är behjärtansvärd,\r\nmen människor måste få utbilda sig till ett arbete.\r\nDet går inte att utbilda sig bara för utbildningens\r\negen skull. Människor undrar varför de skall\r\nutbilda sig när de ändå inte kan få ett arbete. Många\r\nmänniskor är också i den åldern att de inte är\r\nmotiverade för vidareutbildning eller ny utbildning.\r\nBeredskapsarbeten är ett bra sätt att få komma ut i\r\narbetslivet och slippa den passivitet man hamnar i\r\nom man bara skall gå hemma och lyfta bidrag.</pre><pre>Med detta, herr talman, yrkar jag bifall till våra\r\nmeningsyttringar under mom. 5 och 6 i detta\r\nbetänkande.</pre><pre>Anf. 183 ELVER JONSSON (fp):</pre><pre>Herr talman! Det är svårt på den svenska\r\narbetsmarknaden. Under mer än ett år har det varit\r\nen brant kurva uppåt när det gäller registrering av\r\nöppet arbetslösa. Den utvecklingen startade på\r\nhösten 1990 och dessutom i kombination med ett\r\nrekordhögt antal varsel.</pre><pre>Vi i arbetsmarknadsutskottet är därför väl\r\nmedvetna om att det svenska arbetsmarknadsläget\r\när allvarligt och kräver åtgärder av olika slag.\r\nTraditionellt har vi i svensk politik varit eniga om\r\nformerna för arbetsmarknadspolitiken. De\r\nåtgärder som krävs för att få en bättre\r\narbetsmarknad har i stort sett alla partier ställt sig\r\nbakom. Så är det i princip och faktiskt även nu.</pre><pre>Det är alltså mycket i betänkandet AU4 som ett\r\nenigt utskott står bakom, bl.a. bidrag för\r\nhandledare vid anställning av ungdomar eller regler\r\nför bidrag till lönekostnader vid utbildning i\r\nföretag. Vidare har alla varit överens om\r\nmedelstillskott till regeringens utredningsarbete\r\nsamt om 275 milj.kr. extra till lönebidrag för\r\narbetshandikappade och 200 milj.kr. extra till\r\nlokaliseringsbidrag.</pre><pre>När vi kommer in på arbetsmarknadspolitikens\r\ninriktning och medelsbehov finns emellertid skilda\r\nsynsätt. En skillnad är att den nuvarande\r\nutskottsmajoriteten betonar att jobben på sikt\r\nendast kan tryggas med hjälp av en politik som\r\nåterupprättar Sverige som en tillväxt- och\r\nföretagarnation. En sådan politik har också inletts\r\nav regeringen. Vidare menar vi att det viktiga nu är\r\natt se till förutsättningarna som de är i verkligheten.\r\nVi anser att den politik som regeringen har\r\nföreslagit är en politik som är förankrad i\r\nverkligheten men också utgår från den\r\nlågkonjunktur som faktiskt råder såväl i omvärlden\r\nsom i vårt eget land. Därför måste vi faktiskt räkna\r\nmed en tuff period framför oss.</pre><pre>I det nuvarande läget anser vi att det föreslagna\r\ntillskottet på 3 285 milj.kr. till\r\narbetsmarknadspolitiska åtgärder är en riktig och\r\nrimlig bedömning. Skulle läget förändra sig\r\ndrastiskt måste man kunna gå in på nytt. Vi får inte\r\nglömma bort att dessa medel läggs ovanpå de drygt\r\n14 miljarder som riksdagen redan tidigare anslagit\r\ntill arbetsmarknadspolitiska åtgärder för\r\ninnevarande budgetår. Sammanlagt blir det alltså\r\nuppemot 18 miljarder kronor på detta anslag. Det\r\nkan jämföras med de 9,5 miljarder som anslogs\r\nföregående budgetår eller de 11,3 miljarder som\r\nförbrukades då. Det är alltså, herr talman, fråga om\r\nen mycket stor ökning, vilket naturligtvis i längden\r\npåverkar effektiviteten i användningen av medlen.\r\nIntressant är att konstatera att AMS-chefen Göte\r\nBernhardsson själv har sagt att den gränsen börjar\r\nnärma sig då effektivitetet och kostnader blir svåra\r\natt hävda på en realistisk nivå.</pre><pre>Jag vill minnas att den föregående regeringen också\r\nresonerade på detta sätt i den förra\r\nbudgetpropositionen. Man hade så att säga is i\r\nmagen och avvaktade utvecklingen samt menade\r\natt det kunde bli anledning att ompröva\r\nomfattningen av de arbetsmarknadspolitiska\r\nåtgärderna vid senare tillfälle om så skulle behövas.\r\nBl.a. skulle sysselsättningsskapande åtgärder\r\nsåsom beredskapsarbeten användas restriktivt,\r\nsade den dåvarande arbetsmarknadsministern. Är\r\ndet inte så, Mona Sahlin, att man i\r\nregeringsställning har bättre möjligheter att\r\nbedöma hela den komplicerade verkligheten och\r\navpassa åtgärderna därefter? Därför förordar vi,\r\nliksom Mona Sahlin gjorde för ett år sedan, en\r\npolitik som utgår från verkligheten och som\r\nanpassas till ändrade förhållanden. Utskottet har\r\nutgått ifrån att regeringen utnyttjar sin\r\nfinansfullmakt, som uppgår till 2,5 miljarder\r\nkronor och vid behov snabbt kan gå in med insatser\r\nutöver de planerade åtgärderna. Nu ställer Mona\r\nSahlin frågan om det här räcker. Egentligen skulle\r\nvi kunna säga nej. Inte ens det socialdemokratiska\r\ntillskottet lär räcka till på längre sikt. Dessutom har\r\nman gjort det originella att trots att man talar för\r\nett anslag som skulle ligga i nivå med vad\r\nmyndigheten har äskat följer man inte det utan\r\nhittar på en annan nivå. Jag vill inte betvivla att den\r\nockså är ganska rimlig, men exaktheten är svår att\r\nbedöma. Jag hävdar därför fortfarande att i det\r\nkorta perspektivet har regeringen gjort en rimlig\r\navvägning.</pre><pre>Jag skulle gärna vilja ge en eloge till den\r\nmotivskrivning som socialdemokraterna har i sin\r\nreservation när det gäller inriktningen. Man talar\r\nom att inriktningen i första hand bör vara att\r\nungdomar skall få arbete på den privata\r\narbetsmarknaden. Det är något helt annat än vad\r\nsocialdemokraterna pläderade för tidigare. För\r\nnågra år sedan medverkade de till att vi närmast\r\nfick en inlåsningseffekt på de offentliga\r\narbetsplatserna. Man säger att det här främst bör\r\nske på små och medelstora företag. Det är ljuv\r\nmusik för oss som har talat för det här i många år.\r\nSkillnaden är bara att när man pläderar för\r\narbetstillfällen i de små företagen har man inte varit\r\nberedd att skapa förutsättningar för att\r\nsmåföretagen skall få det livsrum som är\r\nnödvändigt för att de skall kunna leva och växa\r\nvidare. Man avslutar med att utbildning bör komma\r\ni fråga i andra hand och anställning i offentlig sektor\r\ni sista hand. Ja, tala om nydaning och omprövning.\r\nJag upplever att detta är ett led i den omprövning\r\nsom man på socialdemokratiskt håll ändå håller på\r\nmed. När omprövningen går i den riktning som vi\r\ntidigare har förordat från folkpartiet och andra\r\npartier känns det fint att det nu sätts på pränt. Jag\r\nvill därför ge en eloge till socialdemokraterna för\r\ndetta.</pre><pre>Vi i utskottet är, liksom reservanterna, mycket\r\nuppmärksamma på ungdomsarbetslösheten. Vi är\r\növerens om bidraget till handledare för ungdomar.\r\nDet är helt klart att ungdomarna måste få en chans\r\ni arbetslivet. Det skall vi jobba vidare med. Karl-\r\nErik Persson efterlyste att man skall ha möjlighet\r\natt komma till ett arbete. I det sammanhanget\r\nhandlar det om att skapa förutsättningar i vårt\r\nnäringsliv så att nya arbetstillfällen uppstår. I det\r\nkorta perspektivet behöver vi naturligtvis den\r\naktiva arbetsmarknadspolitiken. Men långsiktigt\r\nkan bara en positiv näringspolitik och en sund\r\nsamhällsekonomi klara att skapa arbetsplatser som\r\när värda namnet och som främjar tillväxt och\r\nutveckling.</pre><pre>När det för övrigt gäller anslagskonstruktionen har\r\nvi ''storanslaget'' som AMS kan disponera fritt för\r\nolika åtgärder som är bäst i det enskilda fallet. Jag\r\nvill därför varna litet för de tankar som finns i\r\nreservationerna om att så starkt rikta in anslaget på\r\nvissa punkter. Jag tror inte att man både kan ge en\r\nså stor frihet och sedan styra det med en så stark\r\nskrivning som reservanterna har tänkt sig.</pre><pre>I betänkandet trycker vi vidare på behovet av en\r\nuppföljning av de olika åtgärderna. AMS\r\nredovisningssystem är ännu inte anpassat till det\r\nnya ''storanslaget'' eller till behovet av information\r\nom utbildningsvikariaten. Vi måste självfallet råda\r\nbot mot detta. Jag vill uppmärksamma kammaren\r\npå att ett enigt utskott på s. 11 i betänkandet har\r\npekat på detta. Det är viktigt att vi får en\r\nredovisning till riksdagen av hur uppföljningen går\r\ntill. Jag tror att det vore en möjlighet för oss att\r\nkunna se på längre sikt. Det kan både regeringen\r\noch riksdagen behöva.</pre><pre>Herr talman! Med det anförda ber jag att få yrka\r\nbifall till hemställan i arbetsmarknadsutskottets\r\nbetänkande AU4 i dess helhet.</pre><pre>Anf. 184 KARL-ERIK PERSSON (v):</pre><pre>Herr talman! Elver Jonsson sade att\r\narbetsmarknadspolitiken skall verka på kort sikt.\r\nDet är jag helt medveten om. Näringspolitiken\r\nskall verka på lång sikt. Om näringspolitiken inte\r\nfungerar är arbetsmarknadspolitiken det\r\ninstrument vi skall använda. Sedan det här\r\nbetänkandet skrevs har det hänt en hel del. Det kan\r\nväl inte ens Elver Jonsson ha undgått att märka.\r\nFler människor har hamnat i den situationen att de\r\nhar blivit arbetslösa eller uppsagda från sina\r\narbeten.</pre><pre>Elver Jonsson säger också att man skall ha is i\r\nmagen. Jag vet inte om jag håller med om det. Jag\r\ntror att man kan bli magsjuk om man har is i magen\r\nför länge. Jag tror inte att de som är öppet\r\narbetslösa och de som är varslade om uppsägning\r\nnöjer sig med att höra att vi ifrån riksdagens sida\r\nbara talar om att man skall ha is i magen och vänta.\r\nDe frågar säkert vad de skall vänta på. Jag tror att\r\nmånga väntar på ett besked i dag om vilken\r\ninställning man har ifrån regeringen och om\r\npengarna räcker. Man kan naturligtvis inte utbilda\r\nhur många människor som helst. Man måste hitta\r\nen sysselsättning åt dem. Jag tror därför att\r\nnäringspolitiken och arbetsmarknadspolitiken\r\nmåste gå hand i hand. Det efterlyste jag i mitt\r\nanförande.</pre><pre>Anf. 185 MONA SAHLIN (s):</pre><pre>Herr talman! Jag skall fatta mig mycket kort med\r\ntanke på att säkert fler än jag vill åka hem. Jag vill\r\ndock ta upp två saker. År 1982 fick vi\r\nsocialdemokrater ganska ensamma försöka hitta\r\nlösningar på ungdomsarbetslösheten. Jag måste\r\nsäga att det är samma sak i dag. Jag blir något\r\nkonfunderad när Elver Jonsson ger en sådan eloge\r\ntill våra förslag och säger att det är ljuv musik och\r\nsedan yrkar avslag på allt. Om det är så ljuv musik,\r\nmåste Elver Jonsson vara litet tondöv. Annars\r\nkanske han skulle yrka bifall till några delar av det\r\nvackra budskapet.</pre><pre>Visst skall man ibland och ganska ofta både som\r\nregeringsparti och som oppositionsparti ha is i\r\nmagen. Men när det börjar bli för kallt och när\r\nockså verkligheten visar att man har haft is i magen\r\nlänge nog och att det faktiskt behövs påfyllning av\r\narbetsmarknadspolitikens resurser, tycker jag att\r\ndet vore konstigt om riksdagen i dag skulle avslå\r\nvåra förslag och regeringen på torsdag skulle anslå\r\npengar. För mig är det ingen logik. Men det kanske\r\när för mycket begärt att regeringspolitiken i dag\r\nskall vara logisk. Jag tycker fortfarande att\r\nriksdagen i dag åtminstone bör bifalla\r\nreservation 2.</pre><pre>Anf. 186 ELVER JONSSON (fp):</pre><pre>Herr talman! Karl-Erik Persson säger att vi måste\r\nlåta arbetsmarknadspolitiken och näringspolitiken\r\ngå hand i hand om vi skall få sysselsättning.\r\nEgentligen är det detta jag försökte säga.\r\nProblemet har varit att de metoder som\r\nkommunisterna har anvisat under årens lopp inte\r\nhar klarat av detta. I dag har man bara att komma\r\nmed att man vill höja ett arbetsmarknadspolitiskt\r\nanslag, vilket i det korta perspektivet är\r\nnödvändigt. Det kommer att ske en sådan\r\nförstärkning med över 3 miljarder kronor.</pre><pre>Mona Sahlin är ledsen över att jag inte yrkade bifall\r\ntill reservation nr 1. Det beror på att det i\r\nreservationen finns ett avsnitt som jag inte ställer\r\nupp på. Men det fanns några rader som jag ville ge\r\nen eloge för, och det står jag fortfarande fast vid,\r\nnämligen att socialdemokraterna nu talar i termer\r\nsom inte var möjliga för dem att framföra i tal eller\r\nskrift för några år sedan. Den förändringen hälsar\r\njag med tillfredsställelse. Jag tror att den kan hjälpa\r\ntill så att vi kan få en bred uppslutning kring\r\narbetsmarknadspolitiken när det gäller att rädda\r\noch hävda den arbetslinje som vi är överens om,\r\nmen kanske också för att komma fram till en\r\nsituation då vi främjar ett näringsliv som tryggar det\r\nlångsiktiga arbetet. Trots en exceptionell\r\nhögkonjunktur under 80-talet har ju\r\nsysselsättningen inte kunnat hävdas. Vi har fått en\r\nrekordhög arbetslöshet under det senaste året.</pre><pre>Vi har också kunnat konstatera att den tredje\r\nvägens politik som socialdemokraterna bedrev har\r\nhavererat och nu måste överges.\r\nSpekulationsekonomin under 80-talets\r\nhögkonjunktur som socialdemokraterna inte rådde\r\npå eller hejdade måste vi också komma ifrån. Vi\r\nmåste hävda följande tre viktiga element -- arbete,\r\nsparande och nyföretagande. Jag vill påstå, herr\r\ntalman, att den nya regeringen har tagit sikte på att\r\ndetta måste vara grunden för framtidens\r\narbetsmarknad. Jag yrkar fortfarande bifall till\r\nhemställan i betänkandet.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande kulturutskottets\r\nbetänkande 1991/92:KrU9, utbildningsutskottets\r\nbetänkande 1991/92:UbU7, trafikutskottets\r\nbetänkanden 1991/92:TU5 och TU6,\r\nnäringsutskottets betänkande 1991/92:NU9 samt\r\narbetsmarknadsutskottets betänkande\r\n1991/92:AU4.</pre><pre>Kulturutskottets betänkande KrU9</pre><pre>Utskottets hemställan bifölls.</pre><pre>Utbildningsutskottets betänkande UbU7</pre><pre>Mom. 3 (planeringsramar för lokala och\r\nindividuella linjer samt fristående kurser)</pre><pre>Utskottets hemställan -- som ställdes mot\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Mom. 4 (anslagsbeloppet under Lokala och\r\nindividuella linjer samt fristående kurser)</pre><pre>Utskottets hemställan -- som ställdes mot\r\nmeningsyttringen av Björn Samuelson i\r\nmotsvarande del -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU5</pre><pre>Mom. 6 (anslag för investeringar i trafikens\r\ninfrastruktur)</pre><pre>Först biträddes reservation 2 av Kenneth Attefors\r\nmed 33 röster mot 16 för meningsyttringen av Bengt\r\nHurtig i motsvarande del. 258 ledamöter avstod\r\nfrån att rösta.</pre><pre>Härefter biträddes reservation 1 av Birger Rosqvist\r\nm.fl. med 126 röster mot 21 för reservation 2 av\r\nKenneth Attefors. 159 ledamöter avstod från att\r\nrösta.</pre><pre>Slutligen bifölls utskottets hemställan med 171\r\nröster mot 126 för reservation 1 av Birger Rosqvist\r\nm.fl. 10 ledamöter avstod från att rösta.</pre><pre>Mom. 9 (tidigareläggning av sovvagnsbeställning)</pre><pre>Utskottets hemställan -- som ställdes mot\r\nreservation 3 av Birger Rosqvist m.fl. -- bifölls med\r\nacklamation.</pre><pre>Mom. 10 (återupptagen persontrafik på\r\ninlandsbanan)</pre><pre>Utskottets hemställan bifölls med 186 röster mot\r\n118 för reservation 4 av Birger Rosqvist m.fl. 1\r\nledamot avstod från att rösta.</pre><pre>Mom. 11 (inlandsbanans utvecklingsmöjligheter)</pre><pre>Utskottets hemställan bifölls med 291 röster mot\r\n15 för meningsyttringen av Bengt Hurtig i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU6</pre><pre>Först biträddes reservationen av Birger Rosqvist\r\nm.fl. -- som ställdes mot meningsyttringen av Bengt\r\nHurtig -- med acklamation.</pre><pre>Härefter bifölls utskottets hemställan med 171\r\nröster mot 134 för reservationen av Birger Rosqvist\r\nm.fl. 1 ledamot avstod från att rösta.</pre><pre>Näringsutskottets betänkande NU9</pre><pre>Utskottets hemställan bifölls.</pre><pre>Arbetsmarknadsutskottets betänkande AU4</pre><pre>Mom. 5 (inriktningen av arbetsmarknadspolitiken)</pre><pre>Först biträddes reservation 1 av Mona Sahlin m.fl.\r\nmed 126 röster mot 12 för meningsyttringen av\r\nKarl-Erik Persson i motsvarande del. 168\r\nledamöter avstod från att rösta.</pre><pre>Härefter bifölls utskottets hemställan med 169\r\nröster mot 137 för reservation 1 av Mona Sahlin\r\nm.fl.</pre><pre>Mom. 6 (anslag till B 2. Arbetsmarknadspolitiska\r\nåtgärder)</pre><pre>Först biträddes reservation 2 av Mona Sahlin m.fl.\r\nmed 127 röster mot 12 för meningsyttringen av\r\nKarl-Erik Persson i motsvarande del. 168\r\nledamöter avstod från att rösta.</pre><pre>Härefter bifölls utskottets hemställan med 170\r\nröster mot 138 för reservation 2 av Mona Sahlin\r\nm.fl.</pre><pre>Övriga moment</pre><pre>Utskottets hemställan bifölls.</pre><pre></pre><pre>23 § Bordläggning</pre><pre>Anmäldes och bordlades</pre><pre>Proposition</pre><pre>1991/92:81 Kompensation till ensamföräldrar med\r\nanledning av slopad skattereduktion</pre><pre>Förslag</pre><pre>1991/92:15 Talmanskonferensens förslag om\r\ninrättande av ett särskilt utskott för behandling av\r\nden väntade propositionen om godkännande av\r\nEES-avtalet m.m.</pre><pre>Finansutskottets betänkande</pre><pre>1991/92:FiU10 Inriktningen av den ekonomiska\r\npolitiken</pre><pre>Skatteutskottets betänkande</pre><pre>1991/92:SkU13 Andelshus</pre><pre>24 § Meddelande om SkU8 och SkU10</pre><pre>Anf. 187 TREDJE VICE TALMANNEN:</pre><pre>Jag får anmäla att jag i morgon kommer att föreslå\r\nkammaren att skatteutskottets betänkanden SkU8\r\noch SkU10 skall avgöras efter endast en\r\nbordläggning.</pre><pre>25 § Kammaren åtskildes kl. 21.11.</pre><pre>Förhandlingarna leddes</pre><pre>av  talmannen från sammanträdets början t.o.m. 6\r\n§ anf. 26 (delvis),</pre><pre>av  förste vice talmannen därefter t.o.m. 12 § anf.\r\n71 (delvis),</pre><pre>av  andre vice talmannen därefter t.o.m. 16 § anf.\r\n107 (delvis),</pre><pre>av  tredje vice talmannen därefter till 18 §,</pre><pre>av  talmannen därefter t.o.m. ajourneringen,</pre><pre>av  förste vice talmannen t.o.m. 19 § anf. 167\r\n(delvis) och</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}