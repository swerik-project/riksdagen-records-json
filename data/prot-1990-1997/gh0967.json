{"dokumentstatus":{"dokument":{"hangar_id":"2349333","dok_id":"GH0967","rm":"1993/94","beteckning":"67","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"67","slutnummer":"0","datum":"1994-03-01 00:00:00","systemdatum":"2005-10-27 13:39:50","publicerad":"1994-03-01 00:00:00","titel":"Riksdagens snabbprotokoll 1993/94:67 Tisdagen den 1 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{D2BE0A10-14F2-4456-8E43-C932B098D57C}","dokument_url_text":"http://data.riksdagen.se/dokument/GH0967/text","dokument_url_html":"http://data.riksdagen.se/dokument/GH0967","dokumentstatus_url_xml":"http://data.riksdagen.se/dokumentstatus/GH0967","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:67</div>\r\n<div class=\"sidhuvud_datum\">Tisdagen den 1 mars</div>\r\n<div class=\"sidhuvud_klockslag\">Kl. 14.00--15.57</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollen för den 22 och 23 februari.</pre><pre>2 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1993/94:93</pre><pre>Till riksdagen</pre><pre>På grund av hög arbetsbelastning har jag ingen\r\nmöjlighet att inom bestämd tidsram besvara Sten\r\nÖstlunds interpellation om konventionen om\r\narbetsskadeersättning. Interpellationen kommer\r\natt besvaras den 21 mars kl. 12.00.</pre><pre>Stockholm den 18 februari 1994</pre><pre>Börje Hörnlund</pre><pre>Interpellation 1993/94:96</pre><pre>Till riksdagen</pre><pre>Beträffande interpellation 1993/94:96 av Sylvia\r\nLindgren (s) om turism och Invest in Sweden får jag\r\nmeddela att jag inte kan besvara denna inom\r\nföreskrivna fyra veckor.</pre><pre>Skälet härtill är utlandsresa. Jag kommer att\r\nbesvara interpellationen den 25 mars.</pre><pre>Stockholm den 22 februari 1994</pre><pre>Per Westerberg</pre><pre>3 §  Svar på fråga 1993/94:363 om\r\nhandläggningen i Peru av åtal mot medlemmar av\r\nlandets armé</pre><pre>Anf. 1  Statsrådet ALF SVENSSON (kds):</pre><pre>Herr talman! Bertil Måbrink har frågat mig om\r\nregeringens reaktion på handläggningen i Peru av\r\nåtal mot medlemmar av landets armé i anledning av\r\nmorden år 1992 på nio studenter och en\r\nuniversitetslärare vid Cantuta-universitetet i Peru.</pre><pre>Sedan frågan ställdes har en peruansk\r\nmilitärdomstol den 21 februari dömt två officerare\r\noch fyra underofficerare till fängelse i mellan 15 och\r\n20 år för kidnappning och mord på de tio\r\npersonerna. Vidare dömdes tre officerare till\r\nfängelse i mellan ett och fem år för försumlighet.\r\nDe för mord dömda ådömdes också att betala\r\nskadestånd till offrens familjer. Såväl åklagaren\r\nsom de dömda har överklagat till högre instans.</pre><pre>Domstolsutslaget innebär ett steg i rätt riktning mot\r\neliminering av den i Peru och på vissa andra håll i\r\nLatinamerika ofta förekommande tendensen till\r\nstraffrihet för militärer vad gäller brott mot de\r\nmänskliga rättigheterna.</pre><pre>Varje rättssamhälle förutsätter emellertid ett från\r\npolitiska eller ekonomiska påtryckningar\r\noberoende rättsväsen. Det får inte uppstå\r\nmisstankar om att särintressen gynnas genom\r\nlindrigare eller kanske helt utebliven bestraffning!</pre><pre>Därför oroar uppgifter om att den peruanska\r\nkongressen kan ha utsatts för oegentliga\r\npåtryckningar innan den i början av februari antog\r\nen lagändring som med retroaktiv verkan öppnade\r\nvägen för att målet kunde avgöras i militärdomstol.\r\nEnligt den nya lagen erfordras numera endast enkel\r\nmajoritet när Högsta domstolen fattar beslut i\r\nsådana frågor. Uppgifter finns också om att\r\nenskilda domstolsledamöter utsatts för hot inför\r\nomröstningen i Högsta domstolen.</pre><pre>Sammanfattningsvis kommer den svenska\r\nregeringen att mycket uppmärksamt följa\r\nperuanska myndigheters fortsatta agerande i\r\nCantuta-målet, liksom i andra fall där det gäller att\r\nta itu med brott mot de mänskliga rättigheterna.\r\nDet är angeläget att rättvisa skipas och att utdömda\r\noch verkställda straff står i rimlig proportion till de\r\ngärningar som har begåtts!</pre><pre>Anf. 2  BERTIL MÅBRINK (v):</pre><pre>Herr talman! Jag tackar biståndsministern för\r\nsvaret. Människorättsorganisationer i och utanför\r\nPeru, bl.a. Amnesti international, har klart\r\nmarkerat att det utgör en test på regeringens\r\nrespekt för de mänskliga rättigheterna om målen\r\nmed dem som är skyldiga till morden på\r\nuniversitetsläraren och de nio studenterna från\r\nCantuta-universitetet i Lima, Peru, handläggs i en\r\ncivil eller i en militär domstol.</pre><pre>Högsta domstolen i Peru beslutade att ärendet\r\nskulle handläggas av en civil domstol, vilket hade\r\nvarit helt riktigt. Men presidenten i Peru skyndade\r\nsig att nära nog över en natt låta parlamentet\r\nåstadkomma en lagändring, så att en\r\nmilitärdomstol skulle döma de skyldiga. Så har\r\nockså skett.</pre><pre>Det här är en ren parodi på rättvisa, och det är\r\nmycket långt ifrån ett rättssamhälle. Man kan fråga\r\nsig varför det här grova övertrampet från\r\npresidentens sida gjordes. Såvitt jag förstår\r\nbeordrades morden på studenterna och läraren från\r\npresidentskansliet. Det skulle vara förklaringen till\r\npresidentens brådska att köra över Högsta\r\ndomstolen.</pre><pre>Visst kan militärdomstolens domar synas vara rätt\r\nså hårda -- Alf Svensson ser ju domstolsutslaget\r\nsom ett litet framsteg. Men jurister i Peru har\r\nuttalat att domstolsförfarandet var belagt med\r\nmånga oegentligheter, för att framöver kunna\r\nmöjliggöra en benådning av mördarna.</pre><pre>USA:s utrikesdepartement har kraftigt protesterat\r\nmot tillvägagångssättet att lägga över målet till en\r\nmilitärdomstol. Människorättsorganisationer i och\r\nutanför Peru har också protesterat. Har Sveriges\r\nregering, före detta svar, lämnat någon protest till\r\nregimen i Peru? Jag uppfattade det inte riktigt på\r\ndet sättet.</pre><pre>Anf. 3  Statsrådet ALF SVENSSON (kds):</pre><pre>Herr talman! Jag håller med Bertil Måbrink när han\r\nuttalar besvikelse över att det inte blev en civil\r\nrättegång utan en militär sådan.</pre><pre>Man kan naturligtvis säga som Bertil Måbrink, att\r\ndet här utgör en ren parodi på rättvisa. Jag\r\nbestrider inte det påståendet. Men om man\r\nförsöker se något positivt i detta, kan man säga att\r\nsåvitt bekant är dessa straff de strängaste som\r\nnågonsin utdömts mot peruanska militärer för brott\r\nmot de mänskliga rättigheterna.</pre><pre>Jag vill också än en gång understryka att det är en\r\nsjälvklarhet att de domstolar som handlägger\r\ndenna typ av förskräckande och förfärliga brott har\r\nmöjlighet att göra det med insyn utifrån. Vi\r\nbeklagar att så inte var fallet här; det kommer vi att\r\npåtala fortsättningsvis. När det gäller att påtala\r\nbrott mot mänskliga fri- och rättigheter i Peru tror\r\njag att det är Bertil Måbrink väl bekant att\r\nregeringen inte legat på latsidan.</pre><pre>Anf. 4  BERTIL MÅBRINK (v):</pre><pre>Herr talman! Det är nog riktigt det som bistånds-\r\noch rättighetsministern säger. Jämfört med tidigare\r\nmål har rätt höga straff utmätts i detta mål.</pre><pre>Men man måste också se detta mot bakgrund av att\r\nframträdande, oberoende jurister i Peru säger att\r\nhela rättegångsförfarandet är belagt med\r\noegentligheter. Det blir ofta så vid en\r\nmilitärdomstol. De militärer som ingår i en sådan\r\ndomstol besitter ju inte den juridiska kompetens\r\nsom behövs vid en rättegång för att på ett\r\nnågorlunda rättvist sätt handha sådana här fall. De\r\noegentligheter som förekommit här skulle alltså\r\nvara medvetna för att man så småningom -- kanske\r\nföre årets slut -- skulle kunna benåda de flesta av\r\ndem som dömts för dessa bestialiska mord. Det är\r\nnaturligtvis inte bra. Jag hoppas att den svenska\r\nregeringen är lika snabb som det amerikanska\r\nutrikesdepartementet när det gäller att rikta en\r\nprotest till den peruanska regeringen att sådana här\r\nrättsvidriga övertramp görs.</pre><pre>Anf. 5  Statsrådet ALF SVENSSON (kds):</pre><pre>Herr talman! Jag har full förståelse för kraven från\r\nmänniskorättsorganisationer vad gäller att åtalet\r\nborde ha handlagts av civila domstolar. På den\r\npunkten råder inga delade meningar mellan Bertil\r\nMåbrink och mig; jag vill gärna ha det sagt igen.\r\nMen det bör också påpekas att det enligt tidigare\r\ngällande omröstningsregler i Högsta domstolen\r\nkrävdes minst fyra röster för att ett mål skulle\r\navgöras i civil eller militär domstol. I Cantuta-målet\r\nuppstod dock ett dödläge. Tre domare röstade för\r\nmilitärdomstol och två röstade för civil rättegång.\r\nAktuell lagändring innebar att enkel majoritet\r\ninfördes, så att Högsta domstolen kunde fatta\r\nbeslut i frågan om domstolsinsats. Det var alltså\r\ngenom denna lagändring som ett beslut i Högsta\r\ndomstolen över huvud taget kunde fattas och en\r\nrättegång mot de åtalade kunde inledas.</pre><pre>Herr talman! Vi bör också erinra oss att det hittills\r\nsnarare varit regel än undantag att militärer dess\r\nvärre döms av det militära rättsväsendet; det är inte\r\nnågot försvar.</pre><pre>Överläggningen var härmed avslutad.</pre><pre>4 §  Svar på fråga 1993/94:377 om Indonesien\r\noch de mänskliga rättigheterna</pre><pre>Anf. 6  Statsrådet ALF SVENSSON (kds):</pre><pre>Herr talman! Bertil Måbrink har frågat mig vilka\r\nåtgärder regeringen avser vidta inom bistånds- och\r\nmänskliga rättighetsområdet för att stödja de\r\nkrafter som försvarar mänskliga rättigheter i\r\nIndonesien.</pre><pre>Sveriges kritiska hållning till kränkningar av\r\nmänskliga rättigheter i Indonesien och på Östra\r\nTimor är välkänd, bl.a. genom de svar jag lämnade\r\ni denna kammare i höstas på en fråga av Ingbritt\r\nIrhammar och en interpellation av Hans Göran\r\nFranck. Av mina svar framgick att regeringen är\r\nobservant på vad som händer på detta område i\r\nIndonesien -- negativt såväl som positivt -- och\r\nvidare att vi fäster vikt vid de möjligheter till dialog\r\nsom utvecklingssamarbetet erbjuder, inte minst i\r\nfrågor där vi och mottagarlandet har olika mening.</pre><pre>För regeringen utgör främjandet av mänskliga\r\nrättigheter en prioriterad del i vårt bistånd till u-\r\nländerna. Detta framgår också klart av de markant\r\nökade anslagen som härför beviljats SIDA under de\r\nsenaste åren, och inte minst gäller detta insatser i\r\nAsien.</pre><pre>I Indonesiens fall, uppvisar biståndet i dag en\r\nbetydande MR-komponent. Under förra\r\nbudgetåret ägnades således hälften av det samlade\r\nsvenska biståndet till Indonesien åt att just främja\r\nde mänskliga rättigheterna. Härav följer att\r\nregeringen ser positivt på ett fortsatt arbete inom\r\nområdet och att ytterligare insatser övervägs.</pre><pre>Anf. 7  BERTIL MÅBRINK (v):</pre><pre>Herr talman! Jag tackar biståndsministern och\r\ntillika ministern för mänskliga rättigheter också för\r\ndetta svar.</pre><pre>Suleiman, en ung student, greps och dömdes för att\r\nhan satt upp klistermärken som anklagade\r\npresident Suharto som ansvarig för det\r\nupptrappade våldet mot den demokratiska rörelsen\r\ni Indonesien -- en som bekant icke oberättigad\r\nanklagelse. Bristen på yttrandefrihet i detta\r\ndiktaturland kan enligt min uppfattning inte göras\r\ntydligare. Men Suleiman är inte den enda.\r\nSuleiman greps i slutet av november förra året. 21\r\nstudenter greps den 14 december förra året för att\r\nde utanför parlamentet krävt Suhartos avgång.</pre><pre>För några veckor sedan arresterades ett antal\r\nfackliga ledare. De arresterades därför att de\r\nhävdade sin rätt till fri föreningsrätt. De\r\nprotesterade också mot att arbetsgivarna i\r\nIndonesien inte betalade den lagstadgade\r\nminimilönen. Det är 20 framträdande fackliga\r\nledare som nu sitter arresterade. Detta visar hur\r\nlångt från ett demokratiskt samhälle och hur långt\r\nfrån respekt för demokratiska fri- och rättigheter\r\ndetta land fortfarande befinner sig.</pre><pre>Mot bakgrund av den senaste tidens upptrappning\r\nav våldet mot oppositionella bör enligt min mening\r\nfrågan ställas: Håller prövningen vad gäller u-\r\nkreditgivning för Indonesien, såsom BITS har\r\nbegärt? Är en u-kreditgivning i så fall förenlig med\r\nsvenska biståndspolitiska mål om främjande av\r\nmänskliga rättigheter? Jag ställer dessa två frågor.\r\nDe är inte oväsentliga.</pre><pre>Anf. 8  Statsrådet ALF SVENSSON (kds):</pre><pre>Herr talman! För närvarande -- och det är vad jag\r\nkan svara för -- pågår ett samarbete mellan Svenska\r\nadvokatsamfundet och det indonesiska\r\nrättshjälpsinstitutet Indonesian Legal Aid\r\nFoundation, känt under förkortningen YLBHI.\r\nDetta samarbete på MR-området, området för\r\nmänskliga fri- och rättigheter, inleddes under 1992-\r\n1993 med 3 miljoner svenska kronor, som\r\nutbetalades i SIDA-stöd från det s.k. MR- och\r\ndemokratianslaget.</pre><pre>Som jag nämnde i frågesvaret ser jag det som\r\nangeläget att, som det brukar heta, det finns ett\r\nöppet fönster och att vi är på talefot med regimer\r\nsom exempelvis den indonesiska. Inriktningen på\r\nvårt bistånd är mänskliga fri- och rättigheter.\r\nMänskliga rättigheter, politiska processer,\r\nfackföreningsfrågor, expropriationsfrågor och\r\nmiljöfrågor är prioriterade arbetsfält.</pre><pre>Detta är sammantaget inget stort bistånd. Det\r\nhandlar om 6,7 miljoner svenska kronor. Jag\r\nundrar om vi inte är överens om Bertil Måbrink och\r\njag att det är klokt att försöka stärka de MR-\r\norganisationer som trots allt förtryck existerar och\r\nde initiativ som tas. Det är i akt och mening att göra\r\ntillvaron lättare och stärka deras möjligheter som vi\r\nfinns där.</pre><pre>Anf. 9  BERTIL MÅBRINK (v):</pre><pre>Herr talman! Jag har ingenting emot att man ger ett\r\nsådant stöd till de som kämpar för mänskliga\r\nrättigheter i Indonesien och organisationer för\r\nmänskliga rättigheter.</pre><pre>Vad jag vänder mig emot är den dubbelmoral som\r\nden svenska regeringen här visar upp. Samtidigt\r\nsom man gör detta ger man u-krediter -- dvs.\r\nbiståndspengar, mer eller mindre -- till regimen.\r\nDetta sker visserligen via Nordiska\r\ninvesteringsbanken och den nordiska\r\nutvecklingsfonden.</pre><pre>Det är denna dubbelmoral som jag tycker är helt\r\noacceptabel. Också\r\nmänniskorättsorganisationerna, advokater,\r\njurister, osv. i Indonesien vänder sig mot detta. Det\r\när inte att förkorta livslängden för diktaturregimen\r\ni Indonesien. Den använder i sin tur detta stöd mot\r\ndem som kämpar för rätten till demokrati och\r\nrätten till ett mänskligt värde i Indonesien. Det är\r\ndenna dubbelmoral som jag vänder mig mot.</pre><pre>Anf. 10  Statsrådet ALF SVENSSON (kds):</pre><pre>Herr talman! Det är naturligtvis väldigt lätt, Bertil\r\nMåbrink, att slunga ut detta om dubbelmoral. Både\r\nBertil Måbrink och jag vet hur oerhört svårt det är\r\natt hantera biståndsrelationer till den här typen av\r\nländer. Nu talar vi om Indonesien. Vi skulle kunna\r\nräkna upp åtskilligt fler. Det är inte ett försvar för\r\ndubbelmoral, men det visar hur gränslöst svårt det\r\när.</pre><pre>Jag är fortsättningsvis av den uppfattningen att det\r\nvore lätt att två sina händer inför folket och vända\r\nden här typen av länder ryggen och säga: Ni får\r\nordna detta bäst ni vill. Jag tror att det vore mer till\r\nförfång för dem som ivrar för större respekt för\r\nmänskliga fri- och rättigheter.</pre><pre>Anf. 11  BERTIL MÅBRINK (v):</pre><pre>Herr talman! Häromdagen fick riksdagen ett brev\r\nfrån människorättsorganisationen Infight i\r\nIndonesien. Där vädjar man om följande. För det\r\nförsta: att riksdagen knyter biståndet till\r\nsituationen vad gäller MR och demokrati i\r\nIndonesien. För det andra: att riksdagen skjuter\r\nupp allt bistånd tills den indonesiska regeringen i\r\nsitt politiska system integrerar principerna för FN:s\r\ndeklaration om de mänskliga rättigheterna.</pre><pre>Vad säger Alf Svensson om detta? Är det\r\nlångtgående krav, eller krav som är omöjliga att\r\nuppfylla från den svenska regeringens sida? Det är\r\nen människorättsorganisation i Indonesien som\r\nvädjar om detta lilla stöd.</pre><pre>Anf. 12  Statsrådet ALF SVENSSON (kds):</pre><pre>Fru talman! Jag hyser stor respekt för dessa\r\npåståenden. Jag själv upplever det som angeläget\r\natt ta till mig dem. Samtidigt vill jag ha sagt, som\r\njag sade i ett tidigare inlägg: Vad gör vi med de\r\növriga länderna? Vi måste ha en någorlunda\r\nkonsistent asienpolitik. Vi kan inte ha vissa\r\nkriterier för Indonesien och andra för Vietnam och\r\nKina, etc.</pre><pre>Svårigheterna finns där, och vi får arbeta med dem.\r\nMen man kan inte applicera en inställning när det\r\ngäller ett land och en annan inställning när det\r\ngäller ett annat.</pre><pre>Anf. 13  BERTIL MÅBRINK (v):</pre><pre>Fru talman! Vad är det som är så svårt, Alf\r\nSvensson? När det gäller Cuba går det ju att\r\ntillämpa nära nog en total blockad. Använd då\r\nockså den principen mot Indonesien, Kina och\r\nMarocko! Varför är det så svårt? Det förstår jag\r\ninte.</pre><pre>Upphör däremot inte med stödet till fria\r\nfackföreningar och till organisationer för mänskliga\r\nrättigheter i dessa länder. Ge stödet till dem, och\r\ningenting annat! Upphör med dessa u-krediter och\r\nbiståndet! Eller säg som det är: Cuba är inte\r\nkommersiellt intressant, men det är Indonesien och\r\nKina. Det är därför som vi har denna dubbelmoral.\r\nDet är vad det handlar om, Alf Svensson, och\r\ningenting annat!</pre><pre>Överläggningen var härmed avslutad.</pre><pre>5 §  Svar på fråga 1993/94:380 om\r\nbiståndsförvaltningen</pre><pre>Anf. 14  Statsrådet ALF SVENSSON (kds):</pre><pre>Fru talman! Kristina Svensson har frågat mig om\r\njag under våren kommer att lägga fram förslag till\r\nriksdagen om ny organisation av\r\nbiståndsförvaltningen eller om detta kommer att\r\ngenomföras utan riksdagens hörande.</pre><pre>Biståndsförvaltningsutredningen avlämnade sitt\r\nbetänkande den 7 februari 1994. Betänkandet är nu\r\nute på remiss hos bl.a. biståndsmyndigheterna och\r\nandra berörda intressenter. Remissvaren skall vara\r\ninkomna senast den 22 april. Därefter kommer jag\r\natt ta ställning till eventuella förändringar i\r\nbiståndsförvaltningen.</pre><pre>Några av förslagen i utredningen är av den\r\nkaraktären att det ligger inom regeringens mandat\r\natt besluta om deras genomförande. Men när det\r\ngäller en eventuell förändring av\r\nmyndighetsstrukturen krävs riksdagsbeslut. Detta\r\nkan i så fall ske i samband med nästa års\r\nbudgetarbete.</pre><pre>Anf. 15  KRISTINA SVENSSON (s):</pre><pre>Fru talman! Jag tackar biståndsministern för svaret\r\noch för det klarläggande som det innebar.</pre><pre>Utredaren skriver i sin sammanfattning något som\r\ngjort mig både häpen och ganska bestört, nämligen\r\natt de flesta av förslagen kan genomföras av\r\nregeringen utan riksdagens hörande men att\r\nregeringen bör redovisa sina planer i en skrivelse till\r\nriksdagen. Det är ganska oerhört med tanke på att\r\ndet i dessa förslag ingår en sådan förändring av\r\nbiståndsorganisationen att vi i stället för fyra\r\nmyndigheter -- SIDA, SAREK, BITS och\r\nSWEDECORP -- skulle få bara två. Det är alldeles\r\nsjälvklart en fråga av sådan dignitet att riksdagen\r\nmåste ta ställning till den.</pre><pre>Jag tackar för det klargörande som har kommit. Jag\r\nvill inte diskutera sakfrågan, eftersom vi inte är\r\nmogna att göra det. Det finns säkerligen en del bra\r\nsaker i denna utredning, men vi skall lyssna på\r\nremissinstanserna och kommer inte att ha någon\r\nbrådska med att genomföra detta.</pre><pre>I svaret ligger, och det var det som jag ville veta, att\r\ndet inte kommer något förslag före oktober. Det är\r\nviktigt att konstatera detta.</pre><pre>Anf. 16  Statsrådet ALF SVENSSON (kds):</pre><pre>Fru talman! Beslut om ny myndighetsstruktur och\r\nom ändring av anslagsstrukturen så att\r\nuppdelningen på förvaltnings- och sakanslag slopas\r\nkan naturligtvis inte fattas på något annat sätt -- och\r\ndet underströks också i det som jag tidigare sade --\r\nän efter framläggande av förslag till riksdagen, som\r\nsedan beslutar. Men det finns naturligtvis också --\r\noch det tror jag att Kristina Svensson och jag är\r\növerens om -- en del som regeringen kan ta ställning\r\ntill och informera riksdagen om.</pre><pre>Jag har dock ännu inte tagit ställning till någonting.\r\nJag är mycket mån om att detta först skall\r\nremissbehandlas. I slutet av april kan vi se vad som\r\nfinns att läsa igenom och ta ställning till. Därefter\r\nhar vi att följa de regler som gäller för regering och\r\nriksdag.</pre><pre>Anf. 17  KRISTINA SVENSSON (s):</pre><pre>Fru talman! Den sista informationen, att\r\nbiståndsministern inte har tagit ställning till något i\r\nförslaget, var synnerligen viktig. Detta förslag har\r\nnämligen vållat stor oro. Förslaget skall leda till en\r\neffektivisering av biståndet. Vi arbetar på flera plan\r\nför att nå effektivitet, och en sådan vill vi alla ha,\r\nmen det är viktigt att ett så genomgripande förslag\r\nsom detta får ta tid och får arbetas igenom\r\nordentligt liksom att de berörda får göra sin röst\r\nhörd. Jag tolkar detta så att det inte är någon\r\nbrådska. Vi skall lyssna till remissinstanserna, och\r\nsedan skall vi tillsammans arbeta fram ett förslag.</pre><pre>Anf. 18  Statsrådet ALF SVENSSON (kds):</pre><pre>Fru talman! Kristina Svensson sade att förslaget har\r\nvållat oro. Låt mig bara tillägga att jag kan både\r\nförstå och beklaga detta. Samtidigt är det\r\nutomordentligt viktigt att vi vågar utreda och\r\nundersöka detta och, som det brukar heta, vända\r\npå stenarna. Det är i alla avseenden angeläget, vare\r\nsig vi talar om bistånd eller om något annat, att vi\r\ninte utgår från att den tingens ordning som för\r\nnärvarande gäller är den klokaste av alla tänkbara\r\nordningar. Jag tycker att det är positivt att denna\r\ntyp av utredningar presenteras.</pre><pre>Anf. 19  KRISTINA SVENSSON (s):</pre><pre>Fru talman! Ja, det kan jag hålla med om, men det\r\när inte säkert att detta förslag är det bästa av alla.\r\nJag konstaterar att biståndsministern icke har tagit\r\nställning till förslaget.</pre><pre>Överläggningen var härmed avslutad.</pre><pre>6 §  Svar på fråga 1993/94:371 om Gotland som\r\nen lågskattezon</pre><pre>Anf. 20  Statsrådet BO LUNDGREN (m):</pre><pre>Fru talman! Kenneth Attefors har frågat mig om\r\njag avser att föreslå en särskild lågskattezon för\r\nGotland eller att utreda denna fråga.</pre><pre>Kenneth Attefors hänvisar till ett förslag i en av\r\nGotlands kommun upprättad ''vitbok'' om\r\nmöjligheterna att stimulera bl.a. den ekonomiska\r\nutvecklingen på Gotland genom att en s.k.\r\nlågskattezon anordnas på ön.</pre><pre>Låt mig först säga att det är angeläget med insatser\r\nsom stimulerar näringslivet. Insatserna bör\r\nemellertid vara utformade på ett generellt sätt.</pre><pre>Efter förslag från regeringen har riksdagen i\r\ndecember 1993 infört nya regler för beskattning av\r\nföretagen och deras ägare. Beslutet medför\r\nbetydande förbättringar av möjligheterna både att\r\ndriva företag och att starta nya företag.\r\nFörutsättningarna för att återskapa en\r\ntillfredsställande tillväxtkraft i den svenska\r\nekonomin har därigenom avsevärt förstärkts. Detta\r\nkommer såväl Gotland som övriga delar av Sverige\r\ntill godo.</pre><pre>Det är dessutom inte särskilt svårt att förutse att ett\r\ns.k. skatteparadis i Sverige skulle medföra en\r\nreaktion från vår omvärld. Bl.a. skulle de\r\ngotländska företagen förlora de skattelättnader\r\nsom följer av våra dubbelbeskattningsavtal med\r\nandra länder. Deras möjligheter att agera utanför\r\nSverige skulle alltså försämras kraftigt.</pre><pre>Jag är därför inte beredd att ta de initiativ Kenneth\r\nAttefors efterlyser.</pre><pre>Anf. 21  KENNETH ATTEFORS (nyd):</pre><pre>Fru talman! Tack så mycket för svaret, herr\r\nminister! Jag håller helt med om konstaterandet att\r\nvi i dag har en bra företagspolitik i Sverige. Vi har\r\nockså bidragit till att få till stånd en sådan.</pre><pre>Det var litet tråkigt att ministern var så definitiv i\r\nslutet av sitt svar. Det hade varit bra om han hade\r\ntillagt något om att han ''inte för närvarande'' är\r\nberedd att lägga fram ett sådant förslag som det nu\r\naktuella. Såvitt jag har förstått efter att ha talat med\r\ngamla moderater är det närmast unikt att partierna\r\nså enigt har skrivit en vitbok om hur Gotlands\r\nproblem skulle kunna lösas litet mera långsiktigt.</pre><pre>Att jag över huvud taget tar upp detta här beror på\r\natt jag sitter med i Gotlandskommittén, som skall\r\nförsöka lägga fram förslag beträffande färjetrafiken\r\ntill och från Gotland. Jag har i en tidningsartikel\r\nläst att man suttit i långbänk med detta sedan 1945.</pre><pre>Att hela tiden se Gotlandstrafiken bara som en\r\nfråga om en transportapparat håller inte. Vi får då\r\nbara fortsätta med att utreda frågorna.\r\nGotlänningarna har nu lagt fram ett förslag om hur\r\nman själv skulle kunna börja komma till rätta med\r\nden egna situationen, och det var den direkta\r\nanledningen till att jag ställde min fråga.</pre><pre>I vitboken har gotlänningarna tagit upp en rad\r\npunkter som de skulle vilja ha genomförda. De vill\r\nbl.a. att momsen på persontransporter till och från\r\nGotland reduceras till noll. Det är kanske svårt för\r\nministern att svara direkt på denna fråga, men vad\r\nsäger ministern om ett sådant inlägg i debatten om\r\nGotlandstrafiken?</pre><pre>Anf. 22  Statsrådet BO LUNDGREN (m):</pre><pre>Fru talman! Vissa frågor är svåra att hantera. Det\r\nfinns ett stöd för att handskas med\r\ntrafiksituationen. Att lägga till ytterligare en form\r\nav stöd är litet diskutabelt. Dessutom bör man i\r\ngörligaste mån ha enhetliga skatteregler. Det finns\r\nvissa undantag, men man bör i görligaste mån ha\r\nsådana regler.</pre><pre>Förändringar i stödet till en region bör, som jag här\r\nhar pekat på, också kunna accepteras i utlandet.\r\nJag är medveten om att det finns behov av speciella\r\nåtgärder vad gäller Gotland, och en del av dem kan\r\nfinnas inom ramen för mitt beredningsområde,\r\nmen just det som föreslås i vitboken ser jag, som\r\nsagt, inte som en framkomlig väg. Däremot tycker\r\njag att det är bra att den lista på åtgärder som\r\nföreslås finns. Man får väl utgå från att listan är\r\ntilltagen med råge, som det brukar vara i en\r\nförhandlingssituation.</pre><pre>Anf. 23  KENNETH ATTEFORS (nyd):</pre><pre>Fru talman! Tack för det, herr minister! Där kom\r\nden lilla öppning som gotlänningarna nog är ute\r\nefter. Jag skall direkt faxa i väg detta svar till\r\nGotlandstidningarna, som redan har ringt till mig\r\nom detta. Det var en positiv öppning. Jag tror inte\r\natt vi kommer mycket längre än så här.</pre><pre>Anf. 24  Statsrådet BO LUNDGREN (m):</pre><pre>Fru talman! Jag är medveten om att\r\nGotlandstidningarna i detta avseende är på alerten.\r\nDet finns anledning att fundera över många olika\r\nåtgärder som kan förbättra situationen på Gotland.\r\nFramför allt gynnas regioner som Gotland av att vi\r\nfår bättre tillväxtkraft och tillväxtmöjligheter. Jag\r\nhar haft möjlighet att på Gotland träffa företagare\r\noch entreprenörer, och det är i varje fall inte sämre\r\nentreprenörsanda där än i andra delar av landet.</pre><pre>Överläggningen var härmed avslutad.</pre><pre>7 §  Svar på fråga 1993/94:372 om skattefriheten\r\nvid bär- och svampplockning</pre><pre>Anf. 25  Statsrådet BO LUNDGREN (m):</pre><pre>Fru talman! Harry Staaf har frågat mig om jag är\r\nberedd att verka för att gränsen för skattefrihet vid\r\nbär-, svamp- och kottplockning\r\ninflationsuppräknas med hänsyn till\r\nprisutvecklingen sedan år 1981, då nuvarande\r\nregler tillkom. Staaf hävdar att de totala\r\nsamhällsekonomiska effekterna av en sådan\r\nhöjning skulle vara positiva.</pre><pre>En inflationsuppräkning skulle, som Staaf anför, i\r\noch för sig motivera en höjning av gränsen till\r\n10 000 kr. En sådan höjning skulle möjligtvis också\r\nleda till vissa positiva samhällsekonomiska effekter.\r\nDessa effekter är dock svåra att beräkna, och enligt\r\nmin mening är det tveksamt om de positiva\r\neffekterna uppväger de negativa effekterna av det\r\nbortfall av skatte- och avgiftsintäkter som\r\nhöjningen medför. Vidare är regler av det här\r\naktuella slaget avsteg från principerna för en\r\nlikformig inkomstbeskattning. Det finns därför\r\nanledning att vara mycket restriktiv med\r\nutvidgningar både beloppsmässigt och till andra\r\nområden som kan förefalla närliggande. Detta var\r\nockså en utgångspunkt när de nuvarande\r\nundantagen ändå accepterades. Jag är mot denna\r\nbakgrund inte beredd att nu initiera en höjning av\r\ngränsen. Denna fråga kan emellertid komma att\r\növervägas i samband med den beredning av övriga\r\nfrågor rörande beskattningen av den privata\r\ntjänstesektorn som kommer att genomföras inom\r\nkort.</pre><pre>Anf. 26  HARRY STAAF (kds):</pre><pre>Fru talman! Jag får tacka statsrådet för svaret.</pre><pre>Skattebefrielsen infördes 1981. Sedan dess har\r\nbasbeloppet ungefär fördubblats. I andra\r\nsammanhang har vi varit mycket noga med att\r\ninflationen inte skall förändra skattesatsen. I det\r\nhär fallet behövs det aktiva beslut för att så inte\r\nsker.</pre><pre>Som statsrådet nämnde är det här inte riktigt i linje\r\nmed övrig beskattning. Principerna togs upp i\r\nskattereformen. Man konstaterade då att det inte\r\nvar en neutral beskattning av arbetsinkomster, men\r\natt man ändå skulle genomföra detta av praktiska\r\nskäl. Önskemålet var också att stimulera ett ökat\r\ntillvaratagande av naturtillgångar. Gäller det skälet\r\nfortfarande, vilket jag anser att det gör, bör man\r\nlåta beloppet följa inflationen. Man justerar det\r\nalltså då och då, när det är befogat.</pre><pre>Man bör beakta att den som plockar bären faktiskt\r\nhar kostnader för att komma till plockplatsen. Man\r\nhar kostnader för att frakta bären till den som vill\r\nköpa dem. Om inte beloppet justeras upp tror jag\r\natt läget blir sådant att den som börjar närma sig\r\ngränsen för det skattefria beloppet inte plockar mer\r\nbär. Man vill inte vara skattefifflare, samtidigt som\r\nman tycker att det är besvärligt att hålla reda på och\r\nredovisa kostnaderna för den här inkomstens\r\nförvärvande. Därför menar jag att ett återställande\r\nav värdet skulle medverka till att vi bättre tar till\r\nvara våra naturresurser i folkhushållet, som tanken\r\nvar när man införde bestämmelsen.</pre><pre>Anf. 27  Statsrådet BO LUNDGREN (m):</pre><pre>Fru talman! Först och främst vill jag understryka\r\ndet Harry Staaf själv sade i slutet av sitt anförande.\r\nKostnaderna är avdragsgilla om man skall beskatta\r\ninkomsten. Det är inte ett större överskott som\r\nbeskattas. Vi har dessutom sänkt skattesatsen. Det\r\nvar därför som man i samband med skattereformen\r\növervägde om man skulle slopa den undantagsregel\r\nsom kom till 1981 och som utvidgades vid ett\r\ntillfälle.</pre><pre>Men här är det en konflikt. Man kan fundera över\r\nvarför det skall vara skattefritt upp till 5 000 kr att\r\nplocka bär och svamp, men om man jobbar med\r\nnågot annat skall det vara skatteplikt från första\r\nkronan. Det är de facto ett problem för oss alla. Jag\r\nvet att när jag och andra hanterade den här frågan\r\ni skatteutskottet var vi överens om att detta\r\negentligen var mycket tveksamt, men att det fanns\r\nvissa skäl som tog över.</pre><pre>Både de fördelar som gjorde att vi införde reglerna\r\noch de stora nackdelar som faktiskt finns gör att vi\r\nfår hantera detta försiktigt. Men som jag sade: Det\r\nkan finnas anledning att fundera kring\r\nfrågeställningen i samband med att vi tittar på\r\növriga delar av den privata tjänstesektorn och ser\r\nvad som ger sysselsättning i de sektorerna.</pre><pre>Anf. 28  HARRY STAAF (kds):</pre><pre>Fru talman! Jag är tacksam för statsrådets svar på\r\nden sista delen av frågan. Jag tolkar det så att man\r\nkommer att överväga detta i positiv anda när man\r\ngör översynen. Vi får därför glädje av detta så\r\nsmåningom.</pre><pre>Man bör alltså beakta att han eller hon som väljer\r\natt vara företagare också tar på sig bekymret med\r\natt hålla ordning på kvitton och avdrag. Men i det\r\nhär fallet är det fråga om människor som inte\r\nnormalt sysslar med sådant. De får alltså\r\nbekymmer med detta. Då plockar de kanske inga\r\nbär. Därför vore det bra om man hade en generell\r\nbestämmelse om skattefrihet. Det är som sagt ingen\r\nbruttoskattefrihet, utan man har kostnader som\r\nman inte gör avdrag för.</pre><pre>Jag tolkar svaret positivt. Vi kanske får se en\r\nhöjning så småningom.</pre><pre>Överläggningen var härmed avslutad.</pre><pre>8 §  Svar på fråga 1993/94:374 om återbetalning\r\nav skatt på villaolja</pre><pre>Anf. 29  Statsrådet BO LUNDGREN (m):</pre><pre>Fru talman! Inger Hestvik har frågat mig om\r\nskattemyndigheten kommer att för återbetalning av\r\ndieseloljeskatt få en formell och ekonomisk\r\nmöjlighet till kontroll av ansökningarnas riktighet.</pre><pre>Regeringens beslut den 15 februari 1994 innebär att\r\nmöjligheten att använda ofärgad olja och i\r\nefterhand få tillbaka den dieseloljeskatt som\r\nbelastat produkten utvidgas till att omfatta också\r\nolja som används för uppvärmningsändamål.\r\nHärvid bör i likhet med vad som gäller för\r\noljeförbrukning i skogsmaskiner och dylikt ett\r\nkompensationssystem användas.</pre><pre>Rimliga kontrollmöjligheter måste finnas i de\r\nregler som skall gälla för kompensationen för den\r\ndieseloljeskatt som rätteligen inte skall utgå för\r\nuppvärmningsolja. En avvägning bör dock göras\r\nmed hänsyn till de berörda villaägarnas önskemål\r\natt så snabbt som möjligt få tillbaka betald skatt för\r\nden omärkta oljan. En proposition är under\r\nutarbetande i Finansdepartementet och kommer\r\ninom kort att lämnas till riksdagen.</pre><pre>Anf. 30  INGER HESTVIK (s):</pre><pre>Fru talman! Jag får tacka statsrådet Bo Lundgren\r\nför svaret.</pre><pre>När man skall dela ut miljontals kronor från statens\r\nskattemedel är det mycket viktigt att man vet att de\r\nkommer till rätt ställe och att de skattemyndigheter\r\nsom får hantera den här frågan verkligen har en\r\nformell möjlighet att kontrollera att så sker.</pre><pre>Jag ser också att statsrådet avser att lägga fram en\r\nproposition inom kort. Det är också positivt, både\r\nmed hänsyn till att allmänheten vill ha ett svar fort\r\noch för att de som skall hantera frågan vill veta vad\r\nde har att utgå från.</pre><pre>Jag tycker ändå att det förefaller som om man har\r\nbyggt upp en byråkrati och en pappershantering av\r\nsällan skådat slag. Det handlar om att på mycket\r\nkort tid utbilda människor för det här uppdraget.\r\nMan skall skaffa lokaler, man skall skaffa\r\nterminaler och man skall kunna ge information till\r\nallmänheten. Det handlar mycket om resurser. Jag\r\nundrar om statsrådet kan ge någon liten upplysning\r\nom vilka ekonomiska resurser som skattekontoret i\r\nLudvika kan komma att få med hänsyn till den stora\r\nuppgift man åläggs.</pre><pre>Anf. 31  Statsrådet BO LUNDGREN (m):</pre><pre>Fru talman! Först och främst är jag personligen\r\növertygad om att de färgmedel som har använts i\r\nden lågbeskattade oljan inte har den skadlighet som\r\nenskilda människor har bedömt. Jag är övertygad\r\nom att de problemen inte finns.</pre><pre>Däremot finns en så stor oro att regeringen har\r\nbestämt att man skall få använda den ofärgade\r\noljan och få restitution. Orsaken till att vi väljer\r\nrestitution som förfarande är just att det är litet\r\nknepigare att skicka in en ansökan om någonting\r\nsom är totalt felaktigt. Det ligger ett inbyggt\r\nkontrollelement i att jag på heder och samvete skall\r\nintyga att detta är något som jag faktiskt har köpt\r\nför uppvärmningsändamål och inte för att\r\nexempelvis driva min dieselbil med. I detta ligger\r\nen kontrollfunktion.</pre><pre>Vi får avväga hur man skall gå till väga och vilka\r\nresurser som ges till Ludvika i det här avseendet.\r\nDet återkommer vi naturligtvis till senare.\r\nPropositionen är ännu inte färdig och inte lämnad\r\ntill riksdagen.</pre><pre>Anf. 32  INGER HESTVIK (s):</pre><pre>Fru talman! Det är mycket positivt att regeringen\r\nhar tagit människors oro både för sin egen hälsa och\r\nför miljön på allvar och tagit itu med de här\r\nfrågorna. Men jag tror att det i dag behövs\r\ninformation till allmänheten. Skattekontoret i\r\nLudvika är nerringt av människor som vill ha\r\nupplysningar och blanketter.</pre><pre>Jag förstår att statsrådet inte kan säga något om\r\ndetta nu. Men avser statsrådet att ganska snart ge\r\nnågon information, i TV t.ex., så att det kommer\r\nut till den breda allmänheten? Det här gäller hela\r\nlandet. Det gäller 600 000 villaägare, som ligger på\r\ntelefonen nästan allihop och vill ha svar.</pre><pre>Anf. 33  Statsrådet BO LUNDGREN (m):</pre><pre>Fru talman! Jag tror faktiskt inte att det är så\r\nmånga. Jag tror att många egentligen inte kommer\r\natt välja möjligheten till restitution. På samma sätt\r\nvisade det sig vara när det gällde förfrågningar hos\r\noljebolagen om skogsmaskiner och annat där det\r\nfinns möjlighet till restitution. Man valde trots allt\r\nden färgade oljan, vilket kanske kan ge en antydan\r\nom hur stora problem det egentligen skulle kunna\r\nfinnas.</pre><pre>Men vi kan bortse från den frågan. Jag tänker inte\r\ngå in och tala om vilka informationsinsatser som\r\nmåste göras. Det är Riksskatteverket och\r\nskattemyndigheterna som får hantera detta. Jag har\r\nnaturligtvis ingenting att erinra mot att de gör en\r\ninformationsinsats. Men det får bli deras\r\nbedömning, om man behöver lätta på det tryck som\r\nkan finnas.</pre><pre>Anf. 34  INGER HESTVIK (s):</pre><pre>Fru talman! Vi får se till att skattemyndigheten\r\nhemma i Ludvika sätter i gång att snabbt föra ut\r\ninformation så fort vi har fått en proposition så att\r\nman vet vad man skall informera om.</pre><pre>Jag måste också i det här sammanhanget säga att\r\ndet som är positivt, utöver hälsa och miljö, är att vi\r\nhar fått arbetstillfällen i den här regionen som är\r\nhårt drabbad. Regeringen har inte varit alltför\r\nduktig med den saken tidigare. Vi ser mycket\r\npositivt på att framför allt kvinnor, kanske 50\r\nstycken, får arbete under den här tiden. Jag får\r\ntacka för svaret.</pre><pre>Anf. 35  Statsrådet BO LUNDGREN (m):</pre><pre>Fru talman! Risken är att vi får en\r\nsysselsättningspolitisk debatt. Den tar jag gärna.</pre><pre>Det finns nog andra åtgärder vi skall vidta för att\r\nförsöka förbättra sysselsättningen. Bland det allra\r\nbästa som skulle kunna ske, och som snabbt skulle\r\nkunna förbättra förutsättningarna, vore om Inger\r\nHestviks parti var berett att acceptera att vi inte\r\nskall överbeskatta just de pengar som behövs för att\r\nbygga upp nya och riktiga jobb på lång sikt i det\r\nprivata näringslivet.</pre><pre>Överläggningen var härmed avslutad.</pre><pre>9 §  Svar på fråga 1993/94:375 om folkbokföring\r\nav biståndsarbetare</pre><pre>Anf. 36  Statsrådet BO LUNDGREN (m):</pre><pre>Fru talman! Kristina Svensson har frågat\r\ncivilminister Inger Davidson om hon kommer att ta\r\nnågot initiativ för att biståndsarbetare och\r\nmissionärer skall kunna vara folkbokförda i Sverige\r\nunder sin utlandstid och därmed likställas med UD-\r\noch SIDA-personal.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Vid utflyttning från Sverige gäller att den som avser\r\natt regelmässigt tillbringa sin dygnsvila utom landet\r\nunder minst ett år skall avregistreras från\r\nfolkbokföringen. Från denna regel har ett undantag\r\ngjorts för UD- och SIDA-personal och andra som\r\när utsända i svenska statens tjänst. Detta är ett\r\navsteg från principen att folkbokföringen skall\r\ngrundas på den faktiska bosättningen. Den\r\npersonkrets som avses har emellertid en\r\nsärställning i förhållande till andra\r\nutlandstjänstgörande personer. Personerna är\r\nexempelvis skattskyldiga här för all sin inkomst.</pre><pre>Bestämmelserna om folkbokföring bör innehålla så\r\nfå undantagsregler som möjligt. Det undantag som\r\ngjorts för bl.a. UD- och SIDA-personal är befogat\r\nav de skäl jag angett. När det gäller\r\nbiståndsarbetare inom enskilda organisationer och\r\nmissionärer är det svårt att finna skäl som motiverar\r\natt dessa skall behandlas annorlunda än andra\r\nutlandstjänstgörande personer. Jag kan därför inte\r\npå grundval av Kristina Svenssons fråga se att det\r\nfinns anledning för mig att vidta någon åtgärd.</pre><pre>Anf. 37  KRISTINA SVENSSON (s):</pre><pre>Fru talman! Jag tackar med ett beklagande för\r\nsvaret. De biståndsarbetare som detta handlar om\r\nhar mycket svårt att förstå den här jämförelsen.\r\nVarför skall inte undantaget gälla även dem när det\r\ngäller UD- och SIDA-personal?</pre><pre>Detta handlar om ungefär 1 800 biståndsarbetare\r\ninom enskilda ideella organisationer. Det gäller\r\nbl.a. Röda korset, Rädda barnen och kyrkorna.\r\nDen här gruppen råkar ut för mycket negativa\r\nkonsekvenser på grund av att undantaget inte gäller\r\näven dem. Jag tycker det är mycket svårt att förstå\r\ndet här. När jag läser i budgetpropositionen under\r\ndet avsnitt som handlar om utvecklingssamarbete\r\ntalar regeringen med mycket vackra ord och\r\nmycket lovvärt om den verksamhet som\r\nbiståndsarbetarna utför. Vi kan kalla dem för\r\nvolontärer.</pre><pre>Jag kan citera ur budgetpropositionen. Där står det\r\nså här: ''I detta sammanhang vill regeringen även\r\nunderstryka vikten av de enskilda\r\norganisationernas volontärverksamhet.\r\nVolontärverksamheten är den i särklass största\r\npersonalresursen inom svenskt bistånd.''</pre><pre>Jag kan hålla med om detta. Dessa\r\nbiståndsarbetare utgör en mycket viktig del av vårt\r\nbiståndssamarbete. Men de upplever det som\r\nsynnerligen orättvist att inte samma regler gäller för\r\ndem som för SIDA-personalen när det gäller\r\nfolkbokföringen.</pre><pre>Anf. 38  Statsrådet BO LUNDGREN (m):</pre><pre>Fru talman! Låt mig först säga att jag är helt\r\növerens med biståndsministern och regeringen i\r\növrigt i fråga om vikten av de insatser som görs av\r\nenskilda organisationers biståndsarbetare och\r\nmissionärer. Det är jag inte minst på grundval av\r\ndet jag fått lära mig av vår tidigare kollega här i\r\nriksdagen, Mårten Werner. Han har ju varit djupt\r\nengagerad i Lutherhjälpen. Jag har förstått, och\r\näven sett konkret, vilka fina insatser de gör.</pre><pre>Men jag noterar att Kristina Svensson säger i sin\r\nfråga att det vore önskvärt med en enhetlig och\r\nkonsekvent lagstiftning på det här området. Det är\r\ndär problemet finns, som jag säger i svaret. UD-\r\noch SIDA-personal har en särställning inte bara när\r\ndet gäller folkbokföringen utan också när det gäller\r\nskattelagstiftningen. De betalar full skatt i Sverige\r\nför sina ersättningar.</pre><pre>De är folkbokförda i Sverige därför att de\r\nrepresenterar den svenska staten utomlands. De\r\nhar sin anställning i Sverige och blir folkbokförda i\r\nSverige. Motsvarande skatteregler gäller inte för de\r\nbiståndsarbetare som vi talar om i det här\r\nsammanhanget. Skall vi ha konsekventa regler\r\ngäller de regler som vi talar om. Andra\r\nkonsekvenser skulle följa av en förändring. Jag är\r\ninte säker på att det skulle vara önskvärt.</pre><pre>Anf. 39  KRISTINA SVENSSON (s):</pre><pre>Fru talman! Jag skulle vilja säga att det handlar om\r\nett enhetligt och konsekvent undantag. Det handlar\r\nju om ett undantag för UD- och SIDA-personalen.\r\nJag tycker att det vore önskvärt att man tittar på\r\ndetta. Jag kan förstå det dilemma som statsrådet\r\nbeskriver här. Men poängen är att man skall titta på\r\ndetta och hitta en lösning som underlättar för den\r\ngrupp av biståndsarbetare som jag talar om.</pre><pre>Anf. 40  Statsrådet BO LUNDGREN (m):</pre><pre>Fru talman! Vi skall inte förlänga debatten här. Vi\r\nkanske kan lösa det på annat sätt. Kristina\r\nSvensson talar både i frågan och i debatten här om\r\nflera negativa konsekvenser utan att utveckla det.\r\nDet är den ena frågeställningen.</pre><pre>Den andra är att om man skall göra ett undantag\r\nskall man också införa skatteplikt för inkomsterna\r\nhär i Sverige med de konsekvenser det innebär när\r\ndet gäller sociala kostnader och annat. Det är såvitt\r\njag förstår inget som man eftersträvar. Man vill ha\r\nundantaget när det gäller folkbokföringen men i\r\növrigt skall reglerna vara utformade som de ser ut\r\nnu.</pre><pre>Anf. 41  KRISTINA SVENSSON (s):</pre><pre>Fru talman! Jag kan visst konkretisera de negativa\r\nkonsekvenserna. Det kan t.ex. gälla när man\r\nansöker om pass. Det kan man inte göra när man\r\när i Sverige eftersom man inte är folkbokförd här.\r\nMan får i stället ansöka om pass utomlands. Det\r\nkan gälla barn till biståndsarbetare som föds\r\nutomlands. De kan inte folkbokföras i Sverige. Det\r\nkan gälla folkpensionen. Den blir reducerad på\r\ngrund av att man inte är folkbokförd i Sverige. Det\r\nkan även gälla sådana saker som att man faller bort\r\nur olika kösystem, t.ex. när det gäller barnomsorg,\r\ntomtkö osv.</pre><pre>Det kan innebära att man förlorar möjligheten att\r\nrösta i kommunal- och landstingsval eftersom man\r\nskall anmäla sig i god tid för att komma med i\r\nröstlängden. Detta kan man alltså gå miste om på\r\ndet här sättet. Sedan kan det också bli problem när\r\nman flyttar hem.</pre><pre>Det finns alltså en mängd argument för detta. Jag\r\nvädjar till statsrådet att visa en god vilja att finna\r\nnågon form av lösning på detta.</pre><pre>Anf. 42  Statsrådet BO LUNDGREN (m):</pre><pre>Fru talman! Det finns ju alltid möjligheter för\r\norganisationer att t.ex. uppvakta och redovisa detta\r\nmer konkret. Men några av problemen som\r\nredovisades, t.ex. att man inte kan få pass i Sverige,\r\nborde ju gå att ordna på annat sätt, såvitt jag\r\nbedömer. Men det är inte mitt beredningsarbete.</pre><pre>Sedan gällde det detta att man inte får folkpension\r\nfullt ut. Folkpension får man ju rimligen som\r\nsvensk medborgare. Jag vet inte om det finns några\r\nreduktionsregler nu med anledning av EES-avtalet\r\noch annat. Det beror ju i så fall på att man inte\r\nbetalar de sociala avgifterna i Sverige. Vi får se vad\r\ndet nya pensionssystemet ger där.</pre><pre>Detta är väl egentligen problem som inte direkt\r\nföljer av folkbokföringen som sådan. De borde\r\nkunna hanteras. Jag har självfallet ingen annan\r\nambition än att skapa bra förutsättningar för de\r\nbiståndsarbetare och missionärer som finns. Jag\r\nskall gärna lyssna på ytterligare argument i den\r\nfrågan.</pre><pre>Anf. 43  KRISTINA SVENSSON (s):</pre><pre>Fru talman! Det tackar jag för. Det kommer en\r\nuppvaktning i den här frågan. Det känns som om\r\ndet finns en öppning och att vi skall kunna lösa de\r\npraktiska problemen. Det är dessa det handlar om.\r\nDet gäller att undanröja dem så att den här gruppen\r\nkänner att de har samma status som SIDA- och\r\nUD-personalen har. Jag tror att det är mycket\r\nviktigt ute på fältet.</pre><pre>Överläggningen var härmed avslutad.</pre><pre>10 §  Svar på fråga 1993/94:382 om reglerna om\r\nbosättning i folkbokföringslagen</pre><pre>Anf. 44  Statsrådet BO LUNDGREN (m):</pre><pre>Fru talman! Harry Staaf har frågat mig om jag är\r\nberedd att vidta några ändringar i reglerna om\r\nfolkbokföring av riksdagsledamöter för att göra\r\nfolkbokföringslagen tydligare.</pre><pre>Bakgrunden till frågan är att skattemyndigheten i\r\nnågra fall beslutat folkbokföra riksdagsledamöter i\r\nStockholm. Skälet har angetts vara att dessa\r\nledamöter inte vistats i Stockholm enbart på grund\r\nav sitt uppdrag i riksdagen utan på grund av\r\nfamiljeskäl.</pre><pre>Utgångspunkten för folkbokföringen är att en\r\nperson skall anses bosatt där han faktiskt vistas.\r\nDärmed avses i första hand den plats där personen\r\nregelmässigt tillbringar sin dygnsvila.</pre><pre>I den nya folkbokföringslagen har man strävat efter\r\natt utforma bosättningsreglerna så att familjen i\r\nstörre utsträckning än tidigare hålls samman i\r\nfolkbokföringssammanhang, även om en\r\nfamiljemedlem av något skäl delvis tillbringar sin\r\ndygnsvila på en annan plats. Bestämmelserna om\r\ndubbel bosättning, dvs. när en person regelmässigt\r\nhar sin dygnsvila på mer än en plats har utformats\r\ni enlighet med detta. Regelmässig dygnsvila anses\r\nföreligga på den fastighet där en person under sin\r\nnormala livsföring tillbringar dygnsvilan minst en\r\ngång per vecka eller i samma omfattning men med\r\nen annan förläggning i tiden. Den som har dubbel\r\nbosättning skall anses bosatt där han har gemensam\r\nbostad med sin familj eller där han med hänsyn till\r\növriga omständigheter får anses ha sitt egentliga\r\nhemvist. När det gäller ensamstående personer och\r\nfamiljer som gemensamt har en dubbel bosättning\r\nskall liksom tidigare arbetsförhållandena vara\r\nutslagsgivande för bedömningen av bosättningsort.</pre><pre>Enligt 10 § folkbokföringslagen skall en vistelse\r\nsom enbart föranleds av bl.a. uppdrag som\r\nriksdagsledamot inte leda till ändrad bosättning.\r\nSyftet med denna bestämmelse måste vara att\r\nunderlätta rekryteringen och verksamheten för\r\nriksdagsledamöter.</pre><pre>När det gäller riksdagsledamöter med familj bosatt\r\nutom Stockholm kommer, redan med stöd av\r\nhuvudregeln, familjens hemvist att vara\r\nutslagsgivande för vilken plats som skall anses vara\r\nbosättningsort. Bestämmelsen i 10 §\r\nfolkbokföringslagen har därför sin största betydelse\r\nför ensamstående som enbart på grund av ett\r\nriksdagsuppdrag vistas borta från sin ordinarie\r\nbostad. För att ändra folkbokföringsort för en\r\nensamstående person som flyttat till Stockholm för\r\natt fullgöra ett uppdrag som riksdagsledamot måste\r\nkonstateras att han flyttat dit av annan anledning än\r\nuppdraget som riksdagsledamot. Regeln måste\r\nemellertid även påverka bedömningen i de fall\r\nledamoten har sin familj i Stockholm. Vistelsen för\r\nsåväl ledamoten som hans familj kan ju vara\r\nföranledd enbart av uppdraget.</pre><pre>För en riksdagsledamot som flyttar till Stockholm\r\nmed sin familj eller som bildar familj i Stockholm\r\nfår en bedömning göras i varje enskilt fall om\r\nvistelsen i Stockholm kan anses föranledd enbart av\r\nuppdraget som riksdagsledamot.</pre><pre>Det är av väsentlig betydelse att människor från\r\nolika delar av landet har möjlighet att ställa sig till\r\nförfogande som riksdagsledamot bl.a. genom en\r\ntillfredsställande social situation. Det ligger i\r\nsakens natur att de valda ledamöterna för\r\nutövandet av sitt uppdrag måste tillbringa avsevärd\r\ntid i Stockholm. Den riksdagsledamot som enbart\r\npå grund av detta uppdrag vistas i Stockholm skall\r\nnaturligtvis inte anses vara bosatt där.</pre><pre>Det kan finnas situationer då dagens lagstiftning får\r\nett otillfredsställande resultat. Frågan är emellertid\r\nkomplicerad. Jag avser därför att ta initiativ till en\r\növersyn, varefter det får avgöras om någon ändring\r\ni folkbokföringslagen bör ske.</pre><pre>Anf. 45  HARRY STAAF (kds):</pre><pre>Fru talman! Jag tackar statsrådet för svaret. Jag\r\ntycker att svaret är klargörande. Vidare är jag glad\r\nför att det kommer ett initiativ till en översyn för att\r\nse om det finns behov av någon förändring i\r\nfolkbokföringslagen.</pre><pre>Jag har under många år följt de med jämna\r\nmellanrum uppdykande frågorna om var offentliga\r\npersoner skall anses vara mantalsskrivna. Vi har\r\nunder åren haft statstjänstemän med\r\ntjänstebostadstvång som varit bosatta inom sitt\r\nverksamhetsområde, men som trots detta mot sin\r\nvilja har tvångsskrivits i tjänstebostaden. Vi har fått\r\nuppleva ett motsatt behandlingssätt -- tjänstemän\r\nsom har velat bli skrivna i tjänstebostaden har inte\r\nfått det.</pre><pre>När det gäller riksdagsledamöter finns det en del\r\nolustiga inslag i debatten. Oklarheter i\r\nbestämmelserna nyttjas som slagträ i pågående\r\nnomineringsprocesser. Representanter för den\r\ntredje statsmakten har karakteriserat\r\nfolkbokföringsbeslut som märkliga eller har funnit\r\ndet naturligt att en riksdagsledamot vill vara\r\nskriven i den valkrets som han representerar.</pre><pre>Vi kan naturligtvis inte komma ifrån konflikter på\r\ndetta område. Lagstiftningen bör dock vara klart\r\nformulerad. Det kräver bl.a. rättssäkerheten. Men\r\njag förstår att man ibland kan hamna i lägen då det\r\nblir oklart -- med diktens ord:</pre><pre>f413 &gt; Det vara i dag</pre><pre>det vara i natt</pre><pre>det vägde mellan båda.</pre><pre>I de fallen tycker jag att den enskilde\r\npersonens åsikt bör vara\r\nutslagsgivande.</pre><pre>Anf. 46  Statsrådet BO\r\nLUNDGREN (m):</pre><pre>Fru talman! Först kan vi, som Harry\r\nStaaf gjorde, konstatera att det\r\nproblem som vi talar om också kan gälla\r\nandra grupper än riksdagsledamöter.\r\nMen om vi utgår från\r\nriksdagsledamöternas situation måste vi\r\nnaturligtvis, när det gäller utformandet\r\nav en lagstiftning och tillämpningen av en\r\nlagstiftning, utgå från den situation som\r\nråder.</pre><pre>I det moderna Sverige kan det inte vara\r\nnågon som har uppfattningen att en\r\nriksdagsledamot på grund av sitt\r\nledamotskap inte skall ha möjlighet att\r\numgås med sin familj under ordnade\r\nformer. En riksdagsledamot sitter inte bara\r\ni kammaren och i utskotten utan gör\r\nmycket annat. Riksdagsledamöter har\r\nfaktiskt en stor del av sin tid förlagd till\r\nStockholm. Att umgås med sin familj är en\r\nsocial rättighet för de allra flesta\r\nmänniskor och kan som sagt även gälla\r\nandra grupper än riksdagsledamöter. Det\r\ngäller naturligtvis att se till att vi får en\r\nlagstiftning som uppfyller de krav som\r\ndet moderna samhället ställer. Den rimliga\r\ngemenskap mellan människor som vi\r\ntycker skall finnas i familjen skall\r\nkunna upprätthållas också när man har\r\nden här typen av uppdrag.</pre><pre>Anf. 47  HARRY STAAF (kds):</pre><pre>Fru talman! Jag vill understryka det som\r\nstatsrådet sade. Jag har varit\r\nriksdagsledamot i två och ett halvt år nu.\r\nJag har upptäckt att om man bor långt från\r\nStockholm innebär det att hustrun, i mitt\r\nfall, får ta ett mycket stort ansvar för\r\nfamiljen.</pre><pre>Det är alltså inte möjligt att leva upp till\r\nde önskemål som man har om att ansvaret\r\nför familjen skall delas lika. Den\r\nhemmavarande får bära ett tungt ansvar\r\nför det hela. Om det då finns möjlighet\r\natt ordna det på ett bättre sätt för\r\nfamiljen och om man har en bostad i sin\r\nvalkrets och hade den när man invaldes\r\nbör man beakta detta i\r\nfolkbokföringsbeslutet.</pre><pre>Anf. 48  Statsrådet BO\r\nLUNDGREN (m):</pre><pre>Fru talman! Det går att ge många\r\nexempel på situationer som visar att man\r\nmåste göra en bedömning av hur\r\nsamhället ser ut. Jag tror att det skulle vålla\r\nstor upprördhet i riksdagens kammare\r\nom vi, bortsett från riksdagsledamöter,\r\nskulle införa en lagstiftning som gjorde\r\natt det var svårt för småbarnsföräldrar att\r\numgås med sina barn. Hela vår\r\ndiskussion om familjepolitik ägnas åt\r\nfrågan om hur vi skall låta föräldrar få en\r\nchans att umgås med sina barn, främst\r\nför barnens skull.</pre><pre>Detta är en faktor som måste påverka\r\nmöjligheterna om man utgår från att\r\nparlamentet i ett land skall vara\r\nsammansatt av personer som inte har\r\npasserat den ålder då man har små barn\r\noch ha en bra representativitet. Då måste\r\nman också skapa möjlighet till\r\nacceptabla levnadsvillkor.</pre><pre>Överläggningen var härmed avslutad.</pre><pre>11 §  Svar på fråga 1993/94:376 om\r\ninformationen till Invandrarverket</pre><pre>Anf. 49  Kulturminister BIRGIT\r\nFRIGGEBO (fp):</pre><pre>Fru talman! Berith Eriksson har frågat\r\nmig vilka åtgärder regeringen är beredd att\r\nvidta för att Invandrarverket i framtiden\r\nsnabbt skall få kännedom om\r\nriksdagsbeslut som har betydelse för\r\nverkets arbete.</pre><pre>Bakgrunden till Berith Erikssons fråga är\r\nden tid som förflutit mellan riksdagens\r\nbeslut att anta regeringens proposition\r\nom en utökad flyktingkvot med upp till\r\n6 000 personer och regeringens beslut\r\nmed instruktioner till Invandrarverket\r\nför hur kvoten skall användas. I\r\nriksdagens beslut ingick bl.a. att en vidare\r\ngrupp av anhöriga än vad som annars är\r\naktuellt skulle komma i fråga för\r\növerföring till Sverige.</pre><pre>Jag skall börja med att redogöra för\r\nregeringens agerande när det gäller\r\nflyktingkvoten för innevarande\r\nbudgetår. I budgetpropositionen 1992/93\r\nangav regeringen att minst 1 250 och upp\r\ntill ca 1 800 personer skulle överföras under\r\nbudgetåret 1993/94.</pre><pre>Den 21 juni 1993 fattade regeringen ett\r\nprincipbeslut angående asylsökande\r\nfrån Bosnien-Hercegovina i ett ärende\r\nsom överlämnats från Statens\r\ninvandrarverk. Beslutet innebär under\r\nrådande läge att skyddsbehövande\r\nbosnier som sökt asyl i Sverige efter\r\nprövning i de enskilda ärendena\r\nkommer att beviljas permanent\r\nuppehållstillstånd. Det rör sig om drygt\r\n40 000 bosnier som befinner sig i Sverige.\r\nStatens invandrarverk räknar med att\r\nbeslut avseende nästan alla dessa\r\npersoner skall vara fattade under våren\r\n1994. Flera av de bosnier som befinner\r\nsig i Sverige har anhöriga kvar i f.d.\r\nJugoslavien. Enligt Invandrarverket har\r\nca 12 000 ansökningar om\r\nfamiljeåterföring kommit in och av dessa\r\nhar hälften avgjorts. Av de ansökningar\r\nsom avgjorts har ca 20 % bifallits.</pre><pre>Den 1 juli 1993 fattade regeringen beslut\r\nmed instruktion till Invandrarverket\r\navseende den i budgetpropositionen\r\nföreslagna kvoten. I beslutet föreskrev\r\nregeringen att Statens invandrarverk\r\nunder budgetåret 1993/94 skall föra över ca\r\n1 800 flyktingar och andra personer i\r\nbehov av skydd från f.d. Jugoslavien.</pre><pre>Den 7 oktober 1993 överlämnade\r\nregeringen till riksdagen en proposition om\r\növerföring och mottagande av flyktingar\r\nfrån f.d. Jugoslavien m.m.\r\nPropositionen innehåller ett förslag om\r\nen väsentligt utvidgad flyktingkvot,\r\nupp till 6 000 personer, för budgetåret\r\n1993/94. Av dessa 6 000 personer skall\r\nupp till 5 500 kunna föras över från f.d.\r\nJugoslavien och 500 från andra\r\nområden än f.d. Jugoslavien. I\r\npropositionen sägs att den överföring som\r\nnu avses främst bör ta sikte på\r\nskyddsbehövande, men att mot\r\nbakgrund av de nya\r\nberoendeförhållanden som uppstått\r\nmänniskor emellan i f.d. Jugoslavien,\r\näven en vidare grupp av anhöriga än\r\nsom normalt är aktuell i\r\növerföringssammanhang kan komma i\r\nfråga för överföring till Sverige.\r\nRiksdagen antog propositionen den 8\r\ndecember 1993. Efter riksdagens beslut\r\nhar flyktingkvoten för innevarande\r\nbudgetår kommit att bestå av upp till\r\n7 800 platser av vilka upp till 7 300 kan\r\nanvändas för f.d. Jugoslavien.</pre><pre>Den 22 december 1993 fattade\r\nregeringen beslut med instruktioner till\r\nInvandrarverket avseende de 500\r\npersoner som skall överföras från\r\nandra områden än f.d. Jugoslavien.</pre><pre>Den 10 februari 1994 fattade regeringen\r\nbeslut med instruktioner till\r\nInvandrarverket vad avser de upp till\r\n5 500 personer som skall kunna föras\r\növer från f.d. Jugoslavien. Av detta\r\nbeslut framgår att överföring också skall\r\nkunna ske av personer som inte enligt\r\nrådande praxis vid tillämpningen av\r\nutlänningslagen kan komma i fråga för\r\nanhöriginvandring. Hittills har under\r\ninnevarande budgetår totalt ca 1 000\r\npersoner varit föremål för överföring från\r\nf.d. Jugoslavien till Sverige.</pre><pre></pre><pre>Berith Eriksson frågar nu om det, mot bakgrund av\r\nde kriterier som anges i riksdagens respektive\r\nregeringens beslut, kan bli aktuellt att ompröva de\r\nca 5 000 avslagsbeslut som fattats av\r\nInvandrarverket. Den anhöriginvandring som\r\nuppstår som en följd av regeringens beslut om\r\nbosniska asylsökande har inte någon koppling till\r\nflyktingkvoten. De avslagsbeslut som\r\nInvandrarverket fattat rör ansökningar om\r\nanhöriginvandring. Reglerna för\r\nanhöriginvandring återfinns i utlänningslagen.\r\nAvslagen bygger på att sökandena inte uppfyller\r\nkriterierna för anhöriginvandring. Det står dock\r\nInvandrarverket fritt att ompröva avslagsbeslut i\r\närenden om uppehållstillstånd, detta är inte en\r\nfråga för regeringen. Invandrarverket har även\r\nunder hand meddelat att en del av de personer som\r\nfått avslag på sina ansökningar om\r\nanhöriginvandring kan komma att aktualiseras för\r\növerföring på kvoten.</pre><pre>Invandrarverket har under hela den tid frågan om\r\nen utökad flyktingkvot beretts haft platser kvar på\r\nden ursprungliga kvoten om ca 1 800 personer. Det\r\när i detta sammanhang viktigt att hålla isär\r\nanhöriginvandring från överföring på\r\nflyktingkvoten. Regeringen har dock i det senaste\r\nkvotbeslutet öppnat för en överföring av anhöriga\r\nsom annars inte är aktuell i\r\növerföringssammanhang.</pre><pre>Anf. 50  BERITH ERIKSSON (v):</pre><pre>Fru talman! Jag vill först tacka för svaret. Det var\r\nväldigt bra med ett sådant långt klargörande som\r\nkulturministern nu har gjort. Det är kanske också\r\nviktigt att framlägga detta på ett sätt så att ingen\r\nbehöver förlora ansiktet. Men för övrigt var det ju\r\nklart redan i propositionen och även i betänkandet\r\natt det rörde sig om avsteg från rådande praxis vid\r\ntillämpning av utlänningslagen.</pre><pre>Det jag först och främst vänder mig emot och det\r\nsom är orsaken till att jag ställde frågan är att\r\nregeringen så här efter ett riksdagsbeslut måste\r\nkomma med ett ytterligare klargörande, en\r\nytterligare skrivning till Invandrarverket. Det kan\r\nväl ändå inte vara meningen att regeringen först\r\nskall lägga fram en proposition och riksdagen fatta\r\nett beslut men att Invandrarverket sedan kan göra\r\nså fria tolkningar av detta beslut att regeringen\r\nmåste gå in med ett ytterligare klarläggande. I den\r\nhär skrivningen sägs ju egentligen bara samma sak\r\nsom sägs både i propositionen och i betänkandet.</pre><pre>Anf. 51  Kulturminister BIRGIT FRIGGEBO\r\n(fp):</pre><pre>Fru talman! Jag är inte riktigt säker på att jag\r\nförstår Berith Eriksson. Det är ju så att regeringen\r\nlägger fram en proposition och riksdagen fattar ett\r\nbeslut. Sedan skriver riksdagen till regeringen och\r\ninformerar regeringen om vad det är för ett beslut\r\nsom riksdagen har fattat. Det där ser man aldrig\r\nsom riksdagsledamot, men det är fråga om\r\nomfattande skriverier som utgår från riksdagen. I\r\nmotsvarande mån skall regeringen, efter det att\r\nman mottagit riksdagens skrivelse, utfärda ett\r\nregleringsbrev med instruktioner till respektive\r\nmyndighet, i detta fall Invandrarverket.</pre><pre>Detta är precis vad som har skett också när det\r\ngäller den här frågan. Det är klart att man på\r\nInvandrarverket under tiden följer med och läser\r\npropositioner och riksdagens betänkanden, och\r\nman är därför vädligt väl informerad under hela\r\nbehandlingsgången.</pre><pre>För att det skall bli ett giltigt beslut så att verket kan\r\nagera, måste regeringen alltså utfärda ett\r\nregleringsbrev eller en skrivelse till myndigheten.\r\nDet är inte något konstigt, utan det sker alltid.\r\nDetta ärende avviker därför inte på något sätt från\r\nandra beslut och bestämmelser, och jag ser inte att\r\nman på Invandrarverket har gjort något fel, som\r\ninnebär att regeringen har behövt korrigera vad\r\nInvandrarverket har gjort.</pre><pre>Anf. 52  BERITH ERIKSSON (v):</pre><pre>Fru talman! Från det att riksdagen fattade beslut till\r\ndet att det här regleringsbrevet skrevs har det gått\r\ntvå månader och 20 000 ansökningar. Hälften av\r\ndessa ansökningar har också avgjorts, och av dessa\r\nblev 1 100 beviljade. Då återstår frågan: Vad\r\nhänder nu med övriga inlämnade ansökningar? De\r\nhar fått avslag. Kan de omprövas igen?</pre><pre>Anf. 53  Kulturminister BIRGIT FRIGGEBO\r\n(fp):</pre><pre>Fru talman! Det här kan verka litet komplicerat. Vi\r\nhar här 40 000 bosnier, och de flesta av dem\r\nkommer att få uppehållstillstånd. Sedan kan man\r\nhärifrån Sverige söka för anhöriga som befinner sig\r\ninne i Bosnien och som tillhör kärnfamiljen.</pre><pre>När det gäller vanliga anhöriga sker en vanlig,\r\nnormal prövning hos Invandrarverket, och detta\r\nfinns reglerat i utlänningslagen.</pre><pre>Därutöver har vi sagt att man i kvoten kan ha ett\r\nytterligare vidare anhörigbegrepp, som ligger\r\nutanför det som regleras av utlänningslagen.\r\nMånga av dem som har fått avslag vid prövning\r\nenligt vanliga, normala regler ligger naturligtvis\r\nutanför detta. Dessa kan då komma i fråga för\r\nuttagning via kvoten. Det står uttryckligt både i\r\npropositionen och i regleringsbrevet till\r\nInvandrarverket att det finns en möjlighet att via\r\nkvoten ta emot sådana anhöriga som faller utanför\r\nutlänningslagstiftningens regler.</pre><pre>Anf. 54  BERITH ERIKSSON (v):</pre><pre>Fru talman! Då kommer nästa fråga: Var skall\r\nansökan lämnas in när det gäller vanliga anhöriga?\r\nSådana ansökningar har tydligen lämnats in här i\r\nSverige, men på Invandrarverket har man inte\r\nutnyttjat den möjlighet som man har fått av riksdag\r\noch regering.</pre><pre>Anf. 55  Kulturminister BIRGIT FRIGGEBO\r\n(fp):</pre><pre>Fru talman! Reglerna om att man kan få söka från\r\nSverige är ju ett undantag. Det har inte varit praxis\r\ntidigare. Dessa regler gäller de personer som\r\nbefinner sig i Bosnien och som tillhör kärnfamiljen.\r\nOm man har kärnfamilj som befinner sig utanför\r\nBosnien kan denna i vanlig ordning vända sig till en\r\nbeskickning i Kroatien eller på något annat håll\r\nrunt om i Europa. Detta gäller också övriga\r\nanhöriga.</pre><pre>Anf. 56  BERITH ERIKSSON (v):</pre><pre>Fru talman! Beslutet om detta undantag fattades\r\nredan den 22 december. Det var alltså klart redan\r\ndå att Invandrarverket hade den möjligheten att ge\r\nvanliga anhöriga uppehållstillstånd inom ramen för\r\nkvoten, när man hade gett avslag på ansökningar\r\nom kärnfamiljsinvandring i enlighet med\r\nutlänningslagen.</pre><pre>Överläggningen var härmed avslutad.</pre><pre>12 §  Svar på fråga 1993/94:379 om avvisning av\r\npersoner med svåra funktionshinder</pre><pre>Anf. 57  Kulturminister BIRGIT FRIGGEBO\r\n(fp):</pre><pre>Fru talman! Bengt Lindqvist har frågat mig vilken\r\npraxis som bör gälla vid avvisning av personer med\r\nsvåra funktionshinder.</pre><pre>I dessa ärenden är det Invandrarverket och\r\nUtlänningsnämnden som lägger fast praxis.\r\nRegeringen har inte fått något ärende överlämnat\r\ntill sig som gäller vuxna personer med\r\nfunktionshinder.</pre><pre>I ett ärende rörande uppehållstillstånd för en\r\nperson med funktionshinder vägs på humanitära\r\ngrunder givetvis in hur personen kommer att klara\r\nsin situation i hemlandet. Vilken betydelse detta\r\nskall tillmätas måste dock avgöras från fall till fall.</pre><pre>Anf. 58  BENGT LINDQVIST (s):</pre><pre>Fru talman! Först vill jag gärna tacka för svaret.</pre><pre>Jag vill berätta att jag under det senaste året har\r\nstött på några fall där osäkerheten har varit\r\nutomordentligt stor, inte minst hos den avvisande\r\nmyndigheten Polisen, om hur man skall förfara.\r\nDetta är bakgrunden till frågan. Så långt som det\r\nskrivna svaret ger besked är det ganska allmänt\r\nhållet, och ståndpunkterna utvecklas inte särskilt\r\nmycket.</pre><pre>En funktionshindrad person är, i synnerhet om\r\nfunktionshindret är omfattande, ännu mer\r\nberoende av den miljö som omger honom eller\r\nhenne -- det kvittar var man befinner sig. Här i\r\nSverige har vi det välordnat med stöd, hjälp och\r\nservice på många olika sätt.</pre><pre>De miljöer som en avvisad funktionshindrad\r\nperson kommer tillbaka till är ju ofta helt i\r\navsaknad av olika former av stöd. Det är ju ofta\r\nfråga om konfliktmiljöer, där krig och väpnade\r\nkonflikter har förstört all den infrastruktur som\r\neventuellt har funnits.</pre><pre>Därtill kommer att i en del av dessa fall har det\r\nskett förändringar i den sociala miljön. Familjen,\r\nvännerna och andra nära anhöriga kan ha lämnat\r\nområdet. I en sådan situation saknar en människa\r\nmed också ett förhållandevis medelmåttigt\r\nfunktionshinder möjligheter att klara sig. Det är\r\ndessa förhållanden som jag tycker borde föranleda\r\nmer omfattande förhållningssätt och riktlinjer från\r\nmyndigheternas sida till dem som skall verkställa\r\navvisningarna.</pre><pre>Jag har i min fråga försökt att peka på en sådan\r\nmöjlighet, nämligen att slå fast att när denna\r\nsituation föreligger skall samma praxis tillämpas\r\nsom gäller för barn. Det måste finnas en personlig\r\nanknytning på platsen för att kunna verkställa en\r\navvisning. Jag undrar hur statsrådet förhåller sig till\r\nden frågeställningen.</pre><pre>Anf. 59  Kulturminister BIRGIT FRIGGEBO\r\n(fp):</pre><pre>Fru talman! Det framgår av svaret att redan när\r\nInvandrarverket och Utlänningsnämnden gör sina\r\nbedömningar bör de ta hänsyn till om det över\r\nhuvud taget går att sända tillbaka en person med\r\nsvåra handikapp.</pre><pre>Om en person har en livshotande sjukdom där det\r\ninte går att få vård i hemlandet eller när det\r\nföreligger ett handikapp av synnerligen allvarlig\r\nart, kan det vara skäl att på humanitär grund bevilja\r\nett uppehållstillstånd. Denna situation skall\r\nnormalt inte uppkomma när ärendet har kommit så\r\nlångt som till polisen för verkställande.</pre><pre>För några veckor sedan fattade regeringen beslut i\r\nnågra ärenden som gällde medicinska fall. Det\r\nfanns ett fall med ett barn som var flerhandikappat\r\noch som bara kunde göra sig förstådd på\r\nteckenspråk -- som barnet hade lärt sig i Sverige.\r\nTrots att barnet hade sina föräldrar med sig i\r\nSverige, fanns det anledning att ge barnet\r\nuppehållstillstånd här. Man bedömde att det inte\r\nvar möjligt för barnet att utvecklas på ett normalt\r\nsätt i hemlandet.</pre><pre>Sådana frågor och bedömningar bör naturligtvis\r\näven tas med när det gäller vuxna personer, dvs. om\r\ndet över huvud taget är möjligt att leva vidare om\r\npersonen återförvisas till det egna landet. Detta är\r\nnågot som Invandrarverket och\r\nUtlänningsnämnden normalt skall ta hänsyn till.</pre><pre>Anf. 60  BENGT LINDQVIST (s):</pre><pre>Fru talman! Om Utlänningsnämnden ändå har\r\nfattat beslut om avvisning i fall där det senare\r\nbedöms att det föreligger en situation där det kan\r\nvara svårt för den avvisade att klara sig själv, måste\r\ndet naturligtvis finnas möjligheter för den\r\navvisande myndigheten att ta upp en diskussion och\r\ninhämta riktlinjer från övriga myndigheter.</pre><pre>Jag känner till ett konkret fall där så inte har varit\r\nmöjligt. Först har det hetat att Invandrarverket\r\nskall ge besked. Sedan har motsatt besked givits.\r\nInvandrarverket har inte haft mer att säga och man\r\nhar fått klara sig själv.</pre><pre>Det är fråga om stora brister när det kan inträffa\r\nett enda fall med svåra konsekvenser både för den\r\navvisade och inte minst den vånda som vållas hos\r\npolisen. Därför behövs det konkreta besked om hur\r\nvi skall förfara i en sådan situation.</pre><pre>Anf. 61  Kulturminister BIRGIT FRIGGEBO\r\n(fp):</pre><pre>Fru talman! Det finns en säkerhetsventil när\r\nUtlänningsnämnden har fattat sitt beslut, nämligen\r\natt lämna in en ny ansökan till Invandrarverket.\r\nMen då måste det vara fråga om nya skäl, dvs. saker\r\nsom har inträffat efter det att Utlänningsnämnden\r\nhar fattat beslut. Det går att få en formell prövning\r\nvia Invandrarverket.</pre><pre>Bengt Lindqvist säger att regeringen borde utfärda\r\nen praxis eller liknande. Det går inte till så i dag att\r\nregeringen självmant tar upp frågor om praxis. Om\r\nInvandrarverket eller Utlänningsnämnden vill ha\r\nledning från regeringen, har de att överlämna\r\närenden till regeringen. Så har inte skett i den här\r\ntypen av fall.</pre><pre>Anf. 62  BENGT LINDQVIST (s):</pre><pre>Fru talman! Till slut har jag en alldeles konkret\r\nfråga till Birgit Friggebo personligen.</pre><pre>Är det inte en rimlig ordning att man utgår från att\r\nom det inte finns någon anknytning på\r\nfamiljeplanet, att man avstår från att avvisa en\r\nperson som uppenbarligen inte har möjlighet att\r\nklara sig i den lokala miljön?</pre><pre>Anf. 63  Kulturminister BIRGIT FRIGGEBO\r\n(fp):</pre><pre>Fru talman! Jag skulle gärna personligen vilja svara\r\npå den frågan. Men jag står inte här i egenskap av\r\nenskild person, vilket Bengt Lindqvist vet.</pre><pre>Dessutom skall det tas hänsyn till alla\r\nomständigheter i ärendet. Det beror t.ex. på vilket\r\nland som personen skall återförvisas till, vilka\r\nsociala förhållanden som råder där osv. Därför går\r\ndet inte att ge ett rakt besked på den konkreta fråga\r\nsom Bengt Lindqvist ställde.</pre><pre>Överläggningen var härmed avslutad.</pre><pre>13 §  Svar på fråga 1993/94:381 om separation av\r\nfäder och barn till följd av utvisning</pre><pre>Anf. 64  Kulturminister BIRGIT FRIGGEBO\r\n(fp):</pre><pre>Fru talman! Ingela Mårtensson har frågat mig vad\r\njag avser att göra för att män som har barn i Sverige\r\neller väntar barn inte kommer att separeras från\r\nbarnen genom avvisning.</pre><pre>Det är en grundläggande princip att i största\r\nmöjliga utsträckning skydda en kärnfamilj från\r\nsplittring. Det finns dock i utlänningslagen regler\r\nsom ibland gör att en splittring inte går att undvika.\r\nUtvisning på grund av brott är ett sådant exempel,\r\noch regeln om att uppehållstillstånd skall sökas före\r\ninresan till Sverige ett annat.</pre><pre>När det gäller regeln om att en ansökan om\r\nuppehållstillstånd inte får beviljas om utlänningen\r\nbefinner sig i Sverige medger utlänningslagen att\r\ndet görs undantag om det finns särskilda skäl.\r\nSådana särskilda skäl kan enligt förarbetena vara\r\natt utlänningen efter hemkomsten kan antas bli\r\nförhindrad att på nytt lämna sitt land, eller att en\r\nutlänning ansökt om uppehållstillstånd på grund av\r\nanknytning till en här i landet bosatt person som\r\nhan eller hon redan har eller väntar barn med. I\r\npraxis anses för personer som åberopar asylskäl,\r\nsom dock inte är tillräckligt starka, redan\r\nanknytning genom sammanboende i Sverige i minst\r\nett år vara ett sådant särskilt skäl att undantag kan\r\ngöras från huvudprincipen att uppehållstillstånd\r\nskall ordnas före inresan. För att undantag skall\r\ngöras krävs dock normalt att identiteten är\r\nklarlagd. Har utlänningen t.ex. avhänt sig sin\r\npasshandling har uppehållstillstånd inte beviljats\r\ntrots långvarig anknytning.</pre><pre>Jag är dock medveten om att det ibland kan uppstå\r\nsituationer där en utländsk medborgare måste\r\nlämna Sverige för att ansöka om ett\r\nuppehållstillstånd som det inte råder något tvivel\r\nom att han eller hon kommer att få. Dagens\r\nordning för att pröva ansökningar om\r\nuppehållstillstånd före inresan i Sverige är alltför\r\nrigid. Därför har jag begärt att en särskild utredare\r\nskall se över dessa regler.</pre><pre>Anf. 65  INGELA MÅRTENSSON (fp):</pre><pre>Fru talman! Jag skall be att få tacka Birgit Friggebo\r\nför svaret.</pre><pre>Jag ser positivt på att invandrarministern säger att\r\nhon tycker att dagens ordning är alltför rigid i fråga\r\nom de fall jag har tagit upp. Jag undrar när\r\nutredningen kan förväntas lägga fram ett resultat.\r\nDet är en angelägen utredning.</pre><pre>Jag vill ta upp några andra delar av statsrådets svar.\r\nStatsrådet säger att om det finns särskilda skäl går\r\ndet att göra undantag från regeln om att söka\r\nuppehållstillstånd från utlandet. Enligt förarbetena\r\nkan ett skäl vara att man väntar barn eller har barn\r\ni landet.</pre><pre>Jag känner till flera fall av just denna karaktär.\r\nT.ex. finns det ett iranskt par. Mannen har\r\nuppehållstillstånd i Sverige, men hans fru som han\r\nhar varit gift med i över ett år har tidigare ansökt\r\nmen fått avslag. De har varit gifta i över ett år, och\r\nnu är hon i sjunde månaden. Det har föreslagits att\r\nhon skall åka till Turkiet. Jag tycker att det är en\r\nhorribel situation att hon i sjunde månaden skall ge\r\nsig i väg till Turkiet för att söka uppehållstillstånd\r\noch visa anknytning till den man hon har varit gift\r\nmed i över ett år.</pre><pre>Jag känner till ett liknande fall. Där har kvinnan\r\nuppehållstillstånd sedan lång tid tillbaka i Sverige.\r\nMannen har i dagarna fått besked om att han måste\r\nåka tillbaka till Egypten. Han är kristen, och har\r\nförföljts i Egypten av religiösa skäl. Nu har paret\r\nett barn på en och en halv månad. De har varit gifta\r\ni över ett år. Ändå säger man att mannen skall\r\nskickas ut. I papperen från Invandrarverket och\r\nutlänningsnämnden talar man om att det inte\r\nföreligger synnerliga skäl i det här fallet. Är det\r\n''synnerliga'' skäl eller ''särskilda'' skäl som gäller?</pre><pre>Anf. 66  Kulturminister BIRGIT FRIGGEBO\r\n(fp):</pre><pre>Fru talman! När det först gäller tidpunkten för när\r\nutredningen kommer att vara klar så har jag i dag\r\nfått besked ifrån utredaren om att han skall hålla ett\r\nslutsammanträde med sina experter den 14 mars.</pre><pre>Jag kan naturligtvis inte kommentera de fall som\r\nIngela Mårtensson tar upp eftersom jag inte är\r\ninsatt i dem. Det som gäller är att man kan göra\r\nundantag om det finns särskilda skäl. Ett sådant\r\nsärskilt skäl kan vara att man redan har eller väntar\r\nbarn med någon här i Sverige. Jag kan inte ge något\r\nannat svar på vilka särskilda omständigheter som\r\nhar medfört att myndigheterna inte själva tillämpar\r\nden praxis som de säger sig tillämpa.</pre><pre>Låt mig också informera om att regeringen i förra\r\nveckan fattade ett antal beslut som rör män som\r\nbefann sig i Sverige och som fick uppehållstillstånd.\r\nDessa män hade redan barn tillsammans med sina\r\nkvinnor eller väntade barn med dem.</pre><pre>Anf. 67  INGELA MÅRTENSSON (fp):</pre><pre>Fru talman! Det var bra att vi nu fick klart att den\r\nhär utredningen äntligen kommer. Enligt vad jag\r\nförstår har uppdraget funnits under lång tid. Det är\r\nmycket bra att utredningen snart är klar. Jag\r\nhoppas att man kan få en mera human praxis i\r\nsådana här ärenden.</pre><pre>När det gäller praxis lade jag särskilt märke till att\r\nman har motiverat beslutet med att det inte\r\nföreligger synnerliga skäl av humanitär art för\r\ndenna person som nu har en dotter på en och en\r\nhalv månad. Han är mycket orolig för att han skall\r\nbehöva åka tillbaka till Egypten för att där söka\r\ntillstånd för att få leva tillsammans med sin fru och\r\nsitt barn i Sverige. Det verkar forfarande litet oklart\r\nvilken praxis som egentligen råder hos\r\nInvandrarverket och utlänningsnämnden jämfört\r\nmed kulturministerns svar. I svaret sägs att ett\r\nsärskilt skäl kan vara att man väntar eller har barn.\r\nOm det som står i svaret gällde skulle jag vara\r\nmyckt nöjd.</pre><pre>Överläggningen var härmed avslutad.</pre><pre>\r\n14 §  Svar på frågorna 1993/94:355 och 366 om\r\nplaceringen i häkte av personer som tagits i förvar\r\nm.m.</pre><pre>Anf. 68  Justitieminister GUN HELLSVIK\r\n(m):</pre><pre>Fru talman! Magnus Persson har frågat statsrådet\r\nFriggebo om hon är beredd att i samråd med mig\r\nvidta lämpliga åtgärder för att ombesörja både\r\nlokal- och bevakningsfrågor i samband med att ett\r\nstort antal kosovoalbaner kan bli utvisade från\r\nNorge till Sverige.</pre><pre>En liknande fråga har ställts av Birthe Sörestedt\r\nsom frågar vad invandrarministern ämnar göra för\r\natt ge de enligt utlänningslagen förvarstagna\r\npersoner som sitter i häkte ett bättre\r\nomhändertagande.</pre><pre>Jag vill då först säga att enligt\r\nutlänningsförordningen är det polisen som ansvarar\r\nför verkställigheten av förvarsbeslut varför det är\r\npå mig det ankommer att besvara dessa frågor.</pre><pre>De stora fluktuationerna i antalet asylsökanden\r\ninnebär stora problem för polismyndigheterna. Jag\r\när medveten om att det blivit allt större problem\r\nmed lämpliga förvarsplatser. För att underlätta\r\nfinansieringen och därmed myndigheternas\r\nhantering av saken har regeringen i årets\r\nbudgetproposition föreslagit att polisens kostnader\r\nför utlänningsärenden skall anvisas under ett nytt\r\nförslagsanslag.</pre><pre>Regeringen har föreslagit denna lösning i avvaktan\r\npå en närmare översyn av frågan om ansvaret för\r\nfinansieringen av polisens kostnader för\r\nutlänningsärenden.</pre><pre>Jag har inhämtat att Rikspolisstyrelsen nu har inlett\r\nett arbete med att anskaffa och iordningställa\r\nlämpliga förvarslokaler. Det är därför min\r\nförhoppning att den nu rådande platsbristen inom\r\nkort skall vara avhjälpt.</pre><pre>Anf. 69  MAGNUS PERSSON (s):</pre><pre>Fru talman! Jag får tacka statsrådet för svaret på\r\nmin framställda fråga. Anledningen till att jag\r\nställde frågan var den oro som många flyktingar,\r\nfrämst kosovoalbaner, känner på båda sidor om\r\ngränsen. Passpolisen på den norska sidan har tidvis\r\nfått skärpta regler.</pre><pre>Statsrådet säger att det är riktigt att polisen\r\nansvarar för det här. Hon säger att\r\nRikspolisstyrelsen har inlett arbetet med att\r\nanskaffa och iordningställa lämpliga förvarslokaler.\r\nJag skulle vilja ha en konkretisering av statsrådet.</pre><pre>Det kommer nu att finnas lediga lokaler, eftersom\r\nvi håller på att tömma flyktingförläggningar. Många\r\nanser att de lokalerna bör kunna användas under en\r\növergångstid när större flyktingvågor kommer. Kan\r\nstatsrådet göra någon närmare konkretisering?</pre><pre>I Värmland har man på polisdistriktet i Karlstad\r\nuppenbara problem med att klara situationen.\r\nArrestlokalerna är fyllda såväl i Karlstad som i\r\nandra polisdistrikt i länet. Man borde kunna\r\nundersöka om inte de lokaler som tidigare har\r\nanvänts kan användas nu.</pre><pre>Fru talman! Kan statsrådet säga något om huruvida\r\nde nuvarande flyktingförläggningarna under en\r\növergångstid kan användas som förvarslokaler av\r\ndet slag som Rikspolisstyrelsen har i uppdrag att\r\ntitta på?</pre><pre>Anf. 70  BIRTHE SÖRESTEDT (s):</pre><pre>Fru talman! Jag vill tacka justitieministern för\r\nsvaret. Jag är dock inte helt nöjd. Antalet fall ökar\r\nständigt. Det har under lång tid rört sig om en stor\r\ngrupp. Vi anser att det är en djupt ingripande\r\nåtgärd att placera människor i häkte. Den regleras\r\nstrikt i lag. Ofta behövs också en domstolsprövning\r\nför att ett sådant omhändertagande skall kunna\r\ngöras, t.ex. när människor är misstänkta för brott.</pre><pre>Det är helt oacceptabelt att förvara människor i\r\nhäkte. Lokalerna är inte anpassade för det här\r\nändamålet. Rummen är små, och det råder brist på\r\ngemensamhetsutrymmen. Verksamheten är över\r\nhuvud taget inte anpassad till den här gruppen av\r\nmänniskor. Dessutom är det bekymmer med om\r\nman t.ex. skall tillåta besök. Det kan medges att\r\nsäkerheten på häktena kommer att sättas åt sidan.</pre><pre>Trots att personalen gör vad den kan för att\r\ntillgodose även den här gruppens behov är det\r\npåfrestande både för de omhändertagna och för\r\npersonalen.</pre><pre>Det borde vara rimligt att man tar fram andra\r\nsärskilda lokaler där ett mera humant\r\nomhändertagande kan ske. Man skall ha personal\r\nmed kunskaper och erfarenheter av just\r\nflyktingfrågor. Personalen bör också ha sådana\r\nspråkkunskaper att den här gruppen blir\r\ntillgodosedd.</pre><pre>Kriminalvården anordnar transporterna. Det är\r\ndock inte bara fråga om väntan på transport. Ett\r\nflertal omhändertagna får sitta mycket lång tid i\r\nhäkte. Den övervägande delen får sitta en vecka.\r\nMen det finns personer som får sitta i häkte i\r\nmånader. Den person jag har exempel på som har\r\nsuttit längst satt i häkte i fyra och en halv månad.\r\nDet är verkligen ingen bra miljö.</pre><pre>Jag skulle vilja ha ett konkret besked om när det\r\nhär problemet kan vara löst.</pre><pre>Anf. 71  Justitieminister GUN HELLSVIK\r\n(m):</pre><pre>Fru talman! Magnus Perssons och Birthe Sörestedts\r\nfrågor är i grunden likartade, även om Magnus\r\nPerssons fråga är mera koncentrerad till\r\nförhållandena i Värmland. Jag kan ta Värmland\r\nsom exempel.</pre><pre>I mitt svar nämnde jag att Rikspolisstyrelsen\r\narbetar med den här frågan. Jag kan inte peka ut\r\nexakt vilka byggnader som är aktuella. Bl.a.\r\nberoende på de återtaganden från Norge, som\r\nberör Värmland, har Rikspolisstyrelsen t.ex. gett\r\npolismyndigheten i Karlstad i uppgift att hitta\r\nlämpliga lokaler. Man har hittat lämpliga lokaler,\r\näven om jag inte kan tala om vilken byggnad det är\r\nfråga om. Man har också lämnat genomarbetade\r\nförslag till Rikspolisstyrelsen med lösningar av hur\r\nlokalerna skall användas. Det är färska uppgifter\r\nfrån Rikspolisstyrelsen men de visar att man\r\nåtminstone i den delen av landet snart kommer att\r\nkunna lösa de praktiska problemen.</pre><pre>Jag har också fått besked om att Rikspolisstyrelsen\r\nhar fått konkreta förslag från polismyndigheten i\r\nKatrineholm och att man mycket snart väntar\r\nförslag till lösningar från polismyndigheterna i\r\nGöteborg och Malmö.</pre><pre>Något annat som är viktigt, som också är en del av\r\nsvaret på Magnus Perssons fråga, är att det inte är\r\nnågon fördel att helt och hållet utnyttja lokaler som\r\nhar använts för flyktingar vid tidigare tillfällen. Det\r\ngäller att ha en vettig fördelning över landet. Vi\r\nskall veta att de problem som vi har i dag, som blev\r\ntydliga under hösten 1993, är problem som vi även\r\nkommer att ha en tid framöver.</pre><pre>Anf. 72  MAGNUS PERSSON (s):</pre><pre>Fru talman! Jag är medveten om det sista som\r\nstatsrådet sade. Den humanitära behandlingen av\r\nflyktingarna är naturligtvis viktig.</pre><pre>När flyktingarna kommer till landet för en kortare\r\neller längre tid är det viktigt att de blir\r\nintroducerade och att Rikspolisstyrelsen inte väljer\r\nbetongbunkrar och liknande byggnader som kan\r\navskräcka och inte alls ger den humanitära\r\nbehandling som vi bör ge de tillresande\r\nflyktingarna.</pre><pre>Detta är ett problem som vi inte löser på ett par\r\nminuter i talarstolen, men jag kommer att följa\r\nfrågan. Jag hoppas att justitieministern också\r\nkommer att följa den med största uppmärksamhet\r\noch att de lokaler som Rikspolisstyrelsen så\r\nsmåningom väljer tilltalar såväl väktarpersonalen\r\nsom de flyktingar som kommer att bo där under en\r\nlängre eller kortare tid. Det är viktigt.</pre><pre>Anf. 73  BIRTHE SÖRESTEDT (s):</pre><pre>Fru talman! Justitieministern sade, såvitt jag\r\nförstår, att man på flera håll i landet inom kort skall\r\nkunna plocka fram lämpliga, humana lokaler för\r\nden här gruppen. Det är ett måste. Man kan se på\r\nhäktessituationen på t.ex. Kronobergshäktet. Där\r\nhar man dagligen 10--15 personer som är\r\nförvarstagna enligt utlänningslagen.</pre><pre>Inom kriminalvården finns det ett stort behov av\r\nhäkteslokaler. Det planeras ytterligare utbyggnad\r\nför att dels klara av kriminalvårdens beläggning,\r\ndels -- och det är kanske det allra viktigaste --\r\nsnarast åstadkomma ett humant omhändertagande\r\nav den nu aktuella gruppen av människor.</pre><pre>Anf. 74  Justitieminister GUN HELLSVIK\r\n(m):</pre><pre>Fru talman! Jag är tacksam över att dessa frågor\r\nställdes. Det gav mig också möjlighet att informera\r\nom det planeringsarbete och de konkreta åtgärder\r\nsom är på gång.</pre><pre>Jag fick inte tid tidigare att ytterligare kommentera\r\ndet Birthe Sörestedt anförde när det gällde\r\npersonalen. Därför vill jag avslutningsvis säga att\r\ndet är helt klart att det under förvartagningstiden\r\nbehövs personal med kunskap om flyktingarna.\r\nNågot som skapar problem är att vi också måste ha\r\npersonal med polisiära befogenheter. Jag hoppas\r\natt vi är överens om att sådana befogenheter inte\r\nskall spridas ut. Det skall vara mycket noga\r\nreglerat. Detta skapar i sin tur vissa problem när\r\ndet gäller att hitta lämpliga lokaler för\r\nförvarstagning.</pre><pre>Överläggningen var härmed avslutad.</pre><pre>15 §  Svar på fråga 1993/94:359 om\r\nrehabiliteringen av fängelsedömda</pre><pre>Anf. 75  Justitieminister GUN HELLSVIK\r\n(m):</pre><pre>Fru talman! Sten Andersson i Malmö har, under\r\nåberopande av att intagna vid fängelser har\r\nmöjlighet att se TV-kanaler som visar filmer med\r\ninslag av våld och kriminalitet, frågat mig vilka\r\nåtgärder jag är beredd att vidta så att fritiden på\r\nanstalterna inte bedrivs på ett sådant sätt att målet\r\nmed rehabiliteringen motverkas.</pre><pre>Jag vill först slå fast att kriminalvården i anstalt,\r\nenligt kriminalvårdslagen, skall utformas så att den\r\nintagnes anpassning i samhället främjas och\r\nskadliga följder av frihetsberövandet motverkas.\r\nDetta är en grundläggande uppgift för\r\nkriminalvården. Självfallet kan program med\r\nvåldsinslag motverka en sådan anpassning när det\r\nt.ex. gäller personer som dömts för våldsbrott.</pre><pre>Inom kriminalvården är sedan flera år tillbaka\r\nansvar och befogenheter i stor utsträckning\r\ndecentraliserade till framför allt de lokala\r\nmyndigheterna. Det är därför chefen för anstalten\r\nsom har att, mot bakgrund av bl.a.\r\nkriminalvårdslagstiftningen och riksdagens och\r\nregeringens beslut om mål och inriktning av\r\nverksamheten, bedöma vilka former av\r\nfritidsaktiviteter som skall erbjudas. När det därför\r\ngäller t.ex. anslutning av en anstalt till ett kabel-\r\nTV-nät avgörs således denna fråga av chefen för\r\nanstalten.</pre><pre>Jag utgår ifrån att kriminalvården, när det gäller att\r\npröva frågor av det slag som Sten Andersson tagit\r\nupp, gör denna prövning bl.a. mot bakgrund av det\r\nansvar som anstaltsledningen har för\r\nrehabiliteringen av de intagna. Därvid kan\r\nnaturligtvis frågor om utbudet av program på olika\r\nTV-kanaler vara av betydelse.</pre><pre>Anf. 76  STEN ANDERSSON i Malmö (m):</pre><pre>Fru talman! Jag tackar för svaret.</pre><pre>Jag är medveten om att även intagna skall ha rätt\r\ntill information om vad som händer och sker i\r\nsamhället. Det får de genom press, radio och TV 1\r\noch TV 2.</pre><pre>På vissa anstalter kan de, efter ledningens beslut,\r\näven se TV 1000. Jag är ingen moralist, men jag\r\ntycker att detta är litet knepigt. Under dagtid\r\nrehabiliteras en människa och under kvällstid och\r\nhelger får han eller hon lära sig ''the latest news''\r\ninom branschen. Det är litet motsägelsefullt.</pre><pre>Jag är dock glad över att enskilda anstaltschefer\r\nbestämmer. Det finns en del som har kraft att stå\r\nemot. Men på Malmöanstalten, som är en tung\r\nanstalt, kan man sitta och titta på TV 1000 nätterna\r\nigenom.</pre><pre>Om en intern strular på något sätt och det skall\r\nutdömas någon form av disciplinstraff kan man inte\r\nstoppa hans möjligheter att se på denna kanal. Det\r\när prövat. Det går inte.</pre><pre>Till sist, fru talman, vill jag göra en jämförelse:</pre><pre>Detta är ungefär som om man på dagarna försöker\r\nrehabilitera en alkoholist och på kvällarna och\r\nhelgerna låser in honom i en av Systembolagets\r\nbutiker.</pre><pre>Det finns vissa likheter.</pre><pre>Anf. 77  Justitieminister GUN HELLSVIK\r\n(m):</pre><pre>Fru talman! Jag skall bara göra några korta\r\nkommentarer.</pre><pre>Det är anstaltschefernas sak -- och över dem finns\r\nKriminalvårdsstyrelsen -- att bestämma innehållet\r\nefter riksdagens och regeringens uppsatta mål. Jag\r\nhar fått fram att det på de flesta anstalter och\r\nhäkten finns TV 1, TV 2 och TV 4. I vissa fall,\r\nberoende på om anstalterna ligger nära Finland\r\neller Danmark, finns också möjlighet att se finsk\r\nrespektive dansk TV.</pre><pre>Jag kan nämna att avdelningen för\r\nsexualbrottsdömda på Norrtäljeanstalten, där\r\nTV 1000 förekommer, inte har fått tillgång till\r\nTV 1000. Det beslutet har överklagats till\r\nKriminalvårdsstyrelsen, där det för närvarande är\r\nunder prövning.</pre><pre>I det arbete som nu pågår inom departementet, på\r\ngrundval av Fängelseutredningens betänkande, är\r\nen översyn av möjligheten till disciplinära åtgärder\r\nföremål för prövning. Det vill jag också nämna i det\r\nhär sammanhanget, även om det är för tidigt att\r\nsäga vad som kommer ut av det arbetet.</pre><pre>Anf. 78  STEN ANDERSSON i Malmö (m):</pre><pre>Fru talman! Jag tackar för de klargörande delarna\r\nav svaret.</pre><pre>Statsrådet nämner Norrtäljeanstalten, men jag\r\nkänner till situationen på Malmöanstalten, som\r\nalltså är en mycket tung anstalt. Där kan samtliga\r\ninterner se på TV 1000 på sin fritid. Jag är nog inte\r\nensam om att tycka att detta är något stötande. Det\r\nbehöver inte handla om sexualbrottslingar. Det kan\r\ngälla andra vanliga brottslingar som får se grova\r\naction- och kriminalfilmer. På det sättet kan de,\r\nsom jag har sagt, lära sig senaste nytt inom\r\nbranschen. Det är fel.</pre><pre>Jag hoppas att man kommer att kolla upp detta och\r\nse vad som kan göras om det visar sig att jag har rätt\r\noch det går snett vid våra anstalter.</pre><pre>Överläggningen var härmed avslutad.</pre><pre>16 §  Svar på fråga 1993/94:360 om\r\nBrottsofferfonden</pre><pre>Anf. 79  Justitieminister GUN HELLSVIK\r\n(m):</pre><pre>Fru talman! Sten Andersson i Malmö har frågat mig\r\nvilka åtgärder jag avser vidta för att det aviserade\r\navdraget på fängelsedömdas löner fullt ut skall\r\nkomma brottsoffren till del.</pre><pre>Jag vill först erinra om att regeringen så sent som i\r\ntorsdags, den 24 februari, till riksdagen\r\növerlämnade en proposition (prop. 1993/94:143\r\nBrottsoffren i blickpunkten -- en brottsofferfond\r\noch andra åtgärder för att stärka brottsoffrens\r\nställning) med förslag om en rad åtgärder för att\r\nstärka brottsoffrens ställning. Förslagen utgör ett\r\nviktigt led i regeringens arbete med att lyfta fram\r\nbrottsoffren och tydligt markera att statsmakterna\r\nstår på brottsoffrens sida.</pre><pre>I propositionen föreslås bl.a. att en brottsofferfond\r\nskall inrättas. Fondens pengar skall bl.a. användas\r\nför bidrag till ideella organisationer som verkar på\r\nbrottsofferområdet, bidrag till privat eller offentlig\r\nverksamhet som gäller brottsoffer, information och\r\nforskning inom brottsofferområdet. En\r\nbrottsofferfond skulle t.ex. kunna ge bidrag till\r\nbrottsofferjourer, kvinnorjourer, till inrättande av\r\nvåldtäktskliniker och till anordnande av olika\r\nformer av kristerapiverksamhet.</pre><pre>För att ytterligare lyfta fram de kriminalpolitiskt\r\ncentrala brottsofferfrågorna och därigenom ge\r\nstödet till brottsoffren stadga och kontinuitet på\r\nsåväl lång som kort sikt har, som framgår av\r\npropositionen, regeringen för avsikt att bilda en\r\nbrottsoffermyndighet. Detta skall ske genom att\r\nden nuvarande Brottsskadenämnden\r\nomorganiseras och tillförs ytterligare uppgifter\r\nsamt byter namn till Brottsoffermyndigheten. Det\r\nhandlar alltså i praktiken inte om att inrätta någon\r\nny myndighet utan om att utvidga\r\nBrottsskadenämndens verksamhetsområde.</pre><pre>Brottsoffermyndigheten ges ett övergripande\r\nansvar för brottsofferfrågor och huvuduppgifterna\r\nkommer att vara att besluta, liksom i dag, i ärenden\r\nom brottsskadeersättning och besluta i frågor om\r\nanvändning av brottsofferfondens pengar. Övriga\r\nförslag i propositionen tar direkt sikte på\r\nförbättringar för brottsoffer i det enskilda fallet.\r\nFörslagen föreslås träda i kraft den 1 juli 1994.</pre><pre>Regeringen föreslår att brottsofferfonden skall\r\nfinansieras huvudsakligen genom att en avgift på\r\n300 kr tas ut av dem som döms för brott där fängelse\r\ningår i straffskalan. Under ett inledningsskede då\r\nfonden byggs upp och även senare kan det finnas\r\nskäl att utöver avgifterna även tillföra fonden\r\nmedel från annat håll.</pre><pre>Regeringen har, som Sten Andersson antyder i sin\r\nfråga, givit Kriminalvårdsstyrelsen i uppdrag att\r\nsänka ersättningen till de intagna inom\r\nkriminalvården med i genomsnitt 20 % fr.o.m. den\r\n1 juli 1994. En del av de medel som frigörs genom\r\ndenna sänkning kommer att finansiera den av\r\nregering och riksdag redan beslutade\r\nbrottsofferreformen avseende utvidgad rätt till\r\nmålsägandebiträde och förbättrat rättsligt bistånd\r\ntill brottsoffer utomlands (prop. 1993/94:26, bet.\r\n1993/94:JuU12, rskr. 1993/94:124).</pre><pre>Resterande del, dvs. merparten, av de medel som\r\nfrigörs genom den sänkta ersättningen till fångarna\r\nbör enligt regeringens bedömning finansiera\r\nuppbyggnaden av den föreslagna\r\nbrottsofferfonden, vilket också framgår av\r\npropositionen om åtgärder för att stärka\r\nbrottsoffrens ställning.</pre><pre>Pengarna skall alltså inte användas till uppbyggnad\r\nav någon ny myndighet utan till insatser som direkt\r\nsyftar till att stärka brottsoffrens ställning. Men de\r\ndirekta kostnaderna för att besluta om\r\nanvändningen av fondens medel och för själva\r\nfondförvaltningen måste givetvis också finansieras\r\noch bör enligt regeringens bedömning betalas av\r\nfondens medel.</pre><pre>Anf. 80  STEN ANDERSSON i Malmö (m):</pre><pre>Fru talman! Jag tackar för svaret. Jag är medveten\r\nom att det i dag har kommit en propositionen i våra\r\nfack. Hade jag vetat det när jag ställde min fråga,\r\nhade jag givetvis väntat. Men man är inte alltid à\r\njour med tiden. Det finns ju en chans att\r\nåterkomma i form av motioner.</pre><pre>Jag vill dock ta upp ett par saker. Det är ju en ny\r\nmyndighet med en generaldirektör i spetsen. Hur\r\nstor del av de 20 % kommer att gå till förbättringar\r\n''i det enskilda fallet'', som statsrådet talade om?\r\nStatsrådet behöver inte ange det exakt men mellan\r\ntummen och pekfingret.</pre><pre>Alla fängelsedömda skall ju betala, alltså även de\r\nsom inte har gjort något så dumt att det renderar\r\nskadestånd. Då kan det uppstå ett problem. Tack\r\noch lov kan två personer som har begått exakt\r\nliknande brott på grund av förutsättningarna för\r\nrehabilitering dömas olika. Den ene döms till\r\nfängelse, medan den andre inte döms till fängelse.\r\nDå inträffar det konstiga att den som döms till\r\nfängelse och får lägre ersättning medan han arbetar\r\ni fängelset får betala till fonden, medan den som\r\ninte döms till fängelse och kan behålla sitt jobb med\r\nfull inkomst slipper att betala till fonden. Detta\r\nlåter litet egendomligt. Min fråga till statsrådet blir:\r\nHar man på departementet tänkt igenom detta?</pre><pre>Anf. 81  Justitieminister GUN HELLSVIK\r\n(m):</pre><pre>Fru talman! Jag tar den sista frågan först. Alla som\r\ndöms för brott där fängelse kan följa, alltså även\r\nom domen blir skyddstillsyn eller villkorlig dom,\r\nskall betala 300 kr. Endast vid vissa s.k.\r\nbagatellbrott ingår fängelse över huvud taget inte i\r\nstraffskalan. Väldigt få dömda faller alltså utanför.\r\nJag förstår att det inte är lätt att vara insatt i alla\r\ndetaljer, innan man har haft tillfälle att studera\r\npropositionen.</pre><pre>Med tanke på den brottspåföljd som vi\r\nförhoppningsvis skall kunna utdöma till sommaren\r\npå försök, nämligen den elektroniska övervakning\r\nsom i vissa fall skall kunna användas i stället för\r\nfängelse -- denna påföljd kan vara aktuell i den\r\nbeskrivning som Sten Andersson i Malmö gav -- vill\r\njag nämna att dessa dömda kommer att få betala 50\r\nkr per dag, om riksdagen bifaller regeringens\r\nförslag. Även dessa pengar skall gå till\r\nBrottsofferfonden.</pre><pre>Frågan huruvida det blir en ny myndighet kan vi\r\ntvista om. Brottsskadenämnden är dock en\r\nmyndighet. Vi skulle naturligtvis kunna skapa\r\nytterligare en. Om inte regeringskansliet skall ha\r\nhand om Brottsofferfonden och jag tror att vi kan\r\nvara överens om att detta inte är lämpligt, utan det\r\nskall vara ett fristående organ är detta organ i\r\nlagens mening en myndighet. Sedan kan man\r\ndiskutera vad man skall kalla myndighetens chef,\r\nmen när det gäller de flesta statliga myndigheter har\r\nchefen titeln generaldirektör. Men en ytterst ringa\r\ndel av kostnaderna kommer att falla på den här\r\nutökningen.</pre><pre>Anf. 82  STEN ANDERSSON i Malmö (m):</pre><pre>Fru talman! Jag skall inte bli långrandig. Jag\r\nnoterar att den som döms för brott där fängelse\r\ningår i straffskalan skall betala 300 kr, medan\r\ndäremot den som slipper fängelse för liknande brott\r\nslipper löneavdraget på 20 %.</pre><pre>Överläggningen var härmed avslutad.</pre><pre>17 §  Svar på fråga 1993/94:361 om Borås och\r\nSjuhäradsbygdens tingsrätter</pre><pre>Anf. 83  Justitieminister GUN HELLSVIK\r\n(m):</pre><pre>Fru talman! Lennart Brunander har ställt en fråga\r\ntill mig angående eventuell sammanslagning av\r\nBorås och Sjuhäradsbygdens tingsrätter. Han vill\r\nha besked om huruvida jag är beredd att medverka\r\ntill att dessa tingsrätter även i fortsättningen får\r\nvara självständiga enheter.</pre><pre>Domstolsverket har alldeles nyligen överlämnat ett\r\nförslag till regeringen som går ut på att de båda\r\ntingsrätterna bör slås samman till en tingsrätt. Jag\r\nhar i går beslutat att ärendet skall remitteras på\r\nsedvanligt sätt. Regeringen återkommer med\r\nbesked då ärendet är färdigberett och beslut kan\r\nfattas.</pre><pre>Anf. 84  LENNART BRUNANDER (c):</pre><pre>Fru talman! Jag tackar för svaret. Jag blev kanske i\r\noch för sig inte mycket klokare av det. Jag tror att\r\ninte heller de människor hemma som gärna vill ha\r\nkvar dessa tingsrätter blev det.</pre><pre>Domstolsutredningen föreslog för några år sedan\r\natt man skulle slå ihop dessa två tingsrätter. Men så\r\nskedde inte. Det visade sig nämligen att det inte var\r\nsärskilt lämpligt. Inte heller lokalsituationen var\r\nsådan att en sammanslagning skulle bli bra. Man\r\nskulle inte tjäna så mycket. Det är inte fråga om\r\nsmå tingsrätter, utan de är var för sig så pass stora\r\natt de fungerar ganska bra. Ärendetillströmningen\r\ngör att man på dessa tingsrätter egentligen borde\r\nöka antalet rotlar. Den sammanslagna tingsrätten\r\nskulle få tio rotlar. Förmodligen borde den ha fler,\r\neftersom ärendetillströmningen vid Borås tingsrätt\r\nförra året var 24 % och vid Sjuhäradsbygdens\r\ntingsrätt 10 %.</pre><pre>När det nu av de skäl som jag har uppgivit inte blev\r\nnågot av förra gången tycker jag att det är litet\r\nklåfingrigt av Domstolsverket att komma tillbaks\r\noch lägga fram ett nytt förslag. På något sätt borde\r\nman inrätta sig efter de beslut som fattas och ge\r\nmänniskorna ro att jobba och lösa de problem som\r\nfinns, vilket inte är så enkelt.</pre><pre>I det förslag som Domstolsverket nu har lagt fram\r\nskall allesammans samlas i Borås tingsrätts lokaler.\r\nFörslaget förutsätter att vissa lokaler som Borås\r\nkommun inte vill släppa till ändå skall användas.\r\nMan kommer inte att kunna vara i en lokal, utan\r\nman får hyra lokaler utanför. Det är inte särskilt\r\nändamålsenligt.</pre><pre>Jag tycker därför inte att det i dag finns fler skäl\r\nsom talar för en sammanlagning än vad det gjorde\r\nförra gången.</pre><pre>Jag upprepar min fråga om hur justitieministern ser\r\npå detta och hur hon kan agera för att tingsrätterna\r\nskall få fungera var för sig, vilket jag tror är bra på\r\nmånga sätt.</pre><pre>Det står också i svaret att regeringen skall\r\nåterkomma. På vilket sätt återkommer regeringen\r\nför att redovisa innan beslut fattas?</pre><pre>Anf. 85  Justitieminister GUN HELLSVIK\r\n(m):</pre><pre>Fru talman! Som svar på den senare frågan kan jag\r\nsäga att den vanliga ordningen gäller. När ärendet\r\när tillräckligt berett kan regeringen naturligtvis\r\nfatta beslut på olika sätt. Det kan vara fråga om att\r\nlägga fram ett förslag. Det kan också vara fråga om\r\natt helt enkelt avskriva ärendet mot något annat\r\nbeslut. Det går i dag inte att säga. Vilket sätt\r\nregeringen kommer att fatta beslut på beror på\r\nvilket ställningstagande vi får.</pre><pre>Det här är ett förslag från Domstolsverket. Jag\r\nhoppas att Lennart Brunander och jag är överens\r\nom att regeringen skall hantera förslag som\r\nkommer från en myndighet på vederbörligt sätt,\r\nnämligen genom att inhämta yttrande.</pre><pre>Jag kan naturligtvis inte med säkerhet svara för hur\r\nDomstolsverket har resonerat. Det beslut som\r\nfattades tidigare, när det sades nej till\r\nsammanläggning av tingsrätter, ingick i ett stort\r\npaket. Hela paketet föll med motiveringen att\r\nnäringsprincipen och den lokala förankringen var\r\nså viktig. Jag kan tänka mig att Domstolsverket har\r\nansett att de skäl som tidigare angavs för att säga\r\nnej till paketet inte gäller här, eftersom just dessa\r\ntvå tingsrätter ligger på en och samma plats. Om\r\nman skall dra slutsatser av motiven till det förra\r\nbeslutet borde man egentligen säga att\r\nSjuhäradsbygdens tingsrätt enligt närhetsprincipen\r\nskall flyttas från Borås.</pre><pre>Jag tycker nog att vi kan ha förståelse för att\r\nDomstolsverket, på grund av de besked man har\r\nfått tidigare, ändå har arbetat vidare. Om jag skall\r\narbeta seriöst måste jag också se till att remittera de\r\nförslag som kommer in.</pre><pre>Anf. 86  LENNART BRUNANDER (c):</pre><pre>Fru talman! Jag förstår detta och tycker att det är\r\nriktigt att justitieministern jobbar på det sättet.\r\nAnledningen till att jag går in i ärendet just nu är att\r\njag inte vill komma i efterskott när justitieministern\r\nredan har fatta beslut, för då är det inte stor nytta\r\nmed att stå här och prata. Jag vill göra det\r\ndessförinnan.</pre><pre>Om man går tillbaks till det gamla paketet med\r\nförslag var motivet till sammanslagningarna att de\r\ntingsrätter som skulle slås samman var små. De\r\nhade en eller två domare. Så är inte fallet i detta\r\nsammanhang. Här gäller det tingsrätter som har en\r\nförsvarbar storlek när det gäller att kunna jobba på\r\nett bra sätt och täcka de områden som de skall göra.</pre><pre>Det är riktigt att de båda ligger i Borås. De betjänar\r\ntvå olika områden. Att Sjuhäradsbygdens tingsrätt\r\nockså kom att hamna i Borås beror väl på att\r\nkommunikationer osv. fungerar för det område den\r\nrepresenterar. Anledningen till att man slog ihop\r\nalla de tingsrätter som utgör Sjuhäradsbygdens\r\ntingsrätt är ingenting att diskutera nu.</pre><pre>Genom att slå samman dessa två tingsrätter får man\r\nen situation som inte är bra arbetsmässigt. Man\r\nvinner inte särskilt mycket ekonomiskt. Jag\r\nupplever det faktiskt som klåfingrigt och skulle vilja\r\nuppmana justitieministern att jobba för att de båda\r\nskall kunna vara kvar.</pre><pre>Överläggningen var härmed avslutad.</pre><pre>18 §  Meddelande om information från\r\nregeringen, m.m.</pre><pre>Anf. 87  TALMANNEN:</pre><pre>Kammarens sammanträde i morgon, onsdagen den\r\n2 mars, inleds med information från regeringen om\r\navtalet med EU. Statsminister Carl Bildt (m)\r\ninleder informationen.</pre><pre>Därefter kommer partiledarna eller andra ledande\r\nföreträdare för övriga partier att få ordet för\r\ndeklarationer om cirka fem minuter.</pre><pre>Statsrådet Ulf Dinkelspiel (m) lämnar sedan\r\nkompletterande information.</pre><pre>Ledamöterna får därefter tillfälle att ställa frågor\r\ntill statsministern och statsrådet Ulf Dinkelspiel\r\nenligt de regler som gäller för informationsstund\r\nmed regeringen.</pre><pre>Efter informationen kommer riksdagen att fatta\r\nbeslut i ärenden som behandlades förra onsdagen.\r\nFinansdebatten följer omedelbart efteråt.</pre><pre>c10p &gt; 19 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:123 till lagutskottet</pre><pre>1993/94:138 och 141 till näringsutskottet</pre><pre>1993/94:143 till justitieutskottet</pre><pre>1993/94:147 till arbetsmarknadsutskottet</pre><pre>1993/94:148 till socialutskottet</pre><pre>1993/94:157 och 158 till jordbruksutskottet</pre><pre>1993/94:160 till konstitutionsutskottet</pre><pre>1993/94:161 till näringsutskottet</pre><pre>1993/94:163 till jordbruksutskottet</pre><pre>1993/94:166 och 168 till trafikutskottet</pre><pre>1993/94:173 till socialförsäkringsutskottet</pre><pre>Motionerna</pre><pre>1993/94:So40--So44 till socialutskottet</pre><pre>20 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1993/94:FiU10</pre><pre>Skatteutskottets betänkande 1993/94:SkU24</pre><pre>Lagutskottets betänkande 1993/94:LU18</pre><pre>Utrikesutskottets betänkanden 1993/94:UU11 och\r\nUU13</pre><pre>Försvarsutskottets betänkanden 1993/94:FöU6 och\r\nFöU7</pre><pre>Socialutskottets betänkanden 1993/94:SoU15--\r\nSoU19</pre><pre>Kulturutskottets betänkanden 1993/94:KrU10,\r\nKrU12 samt KrU14--KrU17</pre><pre>Näringsutskottets betänkande 1993/94:NU13</pre><pre>Arbetsmarknadsutskottets betänkande\r\n1993/94:AU21</pre><pre>21 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:153 Ändring i lagen om\r\ndubbelbeskattningsavtal mellan Danmark,\r\nFinland, Island, Norge och Sverige beträffande\r\nskatter på arv och på gåva</pre><pre>1993/94:181 Slopad årlig fordonsskatt för vissa\r\näldre motorfordon</pre><pre>Utrikesutskottets betänkande</pre><pre>1993/94:UU17 Tillämpning i fråga om Libyen av\r\nlagen (1971:176) om vissa internationella\r\nsanktioner</pre><pre>22 §  Anmälan om interpellation</pre><pre>Anmäldes att följande interpellation framställts</pre><pre>den 28 februari</pre><pre>1993/94:101 av Carl Fredrik Graf (m) till\r\nfinansministern om pensionsregler för\r\nreservofficerare:</pre><pre>Reservofficerare är sedan mycket lång tid viktiga\r\nnär det gäller att försörja det svenska försvaret med\r\nkompetent personal. I denna interpellation vill jag\r\nlyfta fram en fråga, som ännu ej är löst, vad gäller\r\nförhållandet mellan staten som arbetsgivare och\r\nvissa reservofficerare.</pre><pre>Reservpension utgår till reservofficerare anställda\r\nenligt äldre reservofficerskungörelser/förordningar\r\n(1927, 1943 och 1951). För dessa gäller att de\r\nerhåller reservofficerspension, medan senare\r\nanställda har rätt till tjänstgöringspremier enligt ett\r\nvisst system.</pre><pre>Riksdagen beslöt 1962 att denna pension skulle\r\nsamordnas med ATP. Detta betraktas av många\r\nsom orättfärdigt, eftersom de ej haft anledning att\r\nräkna med dessa regler när de tog anställning.\r\nPensionen är inte heller att betrakta som en pension\r\ni vanlig mening. Redan i den proposition som\r\nregeringen lade på riksdagens bord när 1943 års\r\nregler antogs skriver föredragande statsrådet att\r\ndenna pension ej var att likställa med vanlig\r\ntjänstepension, utan i stället skulle betraktas som\r\nen premie avsedd att underlätta rekrytering av\r\nreservofficerspersonal. Detta understryks av att\r\nden årliga pensionspremien kan bytas mot\r\nengångsersättning samt att detta system i senare\r\nregler ersatts av tjänstgöringspremier.</pre><pre>Förhållandet att pensionen samordas med ATP\r\ninnebär en reduktion med hälften. Detta gäller\r\näven engångsbelopp.</pre><pre>Riksdagen har vid ett par tillfällen uttalat att denna\r\nfråga bör lösas genom förhandlingar. Statens löne-\r\noch pensionsverk torde vara en part i dessa. Denna\r\nmyndighet är ett av statsrådets ansvarsområden.</pre><pre>Jag vill med anledning av ovanstående ställa\r\nföljande frågor:</pre><pre>1. Vilka åtgärder har in till dags dato vidtagits i\r\nregeringskansliet för att lösa denna fråga?</pre><pre>2. Vilka initiativ är statsrådet beredd att vidtaga för\r\natt samordningen med ATP för berörda skall\r\nslopas?</pre><pre>23 §  Anmälan om fråga</pre><pre>Anmäldes att följande fråga framställts</pre><pre>den 28 februari</pre><pre>1993/94:383 av Magnus Persson (s) till\r\narbetsmarknadsministern om flyttningsbidrag till\r\narbetslösa:</pre><pre>Inom Arbetsmarknadsverket har man på en rad\r\nområden tidigare kunnat erbjuda vissa förmåner\r\nför att förmå de sökande till att anta erbjudet\r\narbete. Arbetsförmedlare och arbetssökande\r\nfinner det ytterst anmärkningsvärt att man ifrån\r\nstatsmakternas sida i rådande situation lägger\r\nhinder i vägen för att öka rörligheten bland\r\narbetskraften. Tidigare har man med framgång\r\nkunnat använda flyttningsbidrag som ett av många\r\nandra verksamma instrument i syfte att underlätta\r\nför de sökande att ta erbjudet arbete på annat håll.\r\nÄndrade regler om att flyttningsbidrag med\r\nbohagstransport nyligen har upphört sätter nu\r\nmyror i huvudet på många. Handläggarna ute på\r\nfältet ställer sig frågande till det som ständigt sker\r\nmed ofta ändrade bidragsbestämmelser etc.\r\nRiksdagens bemyndigande i denna del avsåg\r\nförenklingar. Med anledning av det skedda vill jag\r\nställa följande fråga till arbetsmarknadsministern:</pre><pre>Är arbetsmarknadsministern beredd att föreslå\r\nförändring av nuvarande regelverk så att\r\nflyttningsbidrag i form av bohagstransport\r\nåterinförs i syfte att öka rörligheten bland de\r\narbetslösa?</pre><pre>24 §  Kammaren åtskildes kl. 15.57.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 4 § anf. 11 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}