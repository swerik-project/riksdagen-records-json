{"dokumentstatus":{"dokument":{"hangar_id":"2349298","dok_id":"GH0932","rm":"1993/94","beteckning":"32","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"32","slutnummer":"0","datum":"1993-11-29 00:00:00","systemdatum":"2005-10-27 13:37:23","publicerad":"1993-11-29 00:00:00","titel":"Riksdagens snabbprotokoll 1993/94:32 Måndagen den 29 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{96167466-1CE4-4E4F-876C-E23A5B9DFB15}","dokument_url_text":"http://data.riksdagen.se/dokument/GH0932/text","dokument_url_html":"http://data.riksdagen.se/dokument/GH0932","dokumentstatus_url_xml":"http://data.riksdagen.se/dokumentstatus/GH0932","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:32</div>\r\n<div class=\"sidhuvud_datum\">Måndagen den 29 november</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Återtagande av plats i riksdagen</pre><pre>Talmannen meddelade att Berndt Ekholm (s) den\r\n27 november återtagit sin plats i riksdagen,\r\nvarigenom uppdraget som ersättare upphört för\r\nLars-Olof Karlsson.</pre><pre>2 §  Justering av protokoll</pre><pre>Justerades protokollet för den 23 november.</pre><pre></pre><pre>3 §  Svar på interpellation 1993/94:31 om\r\nåtgärder för utlandssvenskars återflyttning till\r\nSverige</pre><pre>Anf. 1  Statsrådet BO LUNDGREN (m):</pre><pre>Fru talman! Charlotte Cederschiöld har frågat mig\r\nvilka åtgärder jag avser att vidta för att underlätta\r\nsvenskars återflyttning till Sverige. Charlotte\r\nCederschiöld ifrågasätter varför en svensk kvinna\r\nsom flyttar tillbaka till Sverige efter en tids vistelse\r\ni utlandet på grund av makens arbete inte får\r\nfolkbokföras i Sverige om mannen fortsätter att\r\narbeta och bo utomlands.</pre><pre>Vid inflyttning till Sverige gäller att den som avser\r\natt regelmässigt vistas här under minst ett år skall\r\nfolkbokföras. Den som kan antas komma att\r\nregelmässigt tillbringa sin dygnsvila både inom och\r\nutom Sverige och därigenom ha dubbel bosättning\r\nskall folkbokföras i Sverige om han eller hon med\r\nhänsyn till samtliga omständigheter får anses ha sitt\r\negentliga hemvist här.</pre><pre>I det fall som Charlotte Cederschiöld tagit upp, där\r\nendast en av makarna flyttar tillbaka till Sverige,\r\nuppkommer ofta situationen att dubbel bosättning\r\nanses föreligga eftersom den som flyttar tillbaka\r\noftast kommer att vistas även hos den utomlands\r\nbosatta familjen.</pre><pre>Frågan om dubbel bosättning föreligger eller inte\r\nfår avgöras från fall till fall. Anses dubbel\r\nbosättning föreligga skall skattemyndigheterna\r\nmed beaktande av omständigheterna i det enskilda\r\nfallet avgöra vilken av två eller flera tänkbara\r\nplatser som skall anses som bostadsort. I den\r\nproposition som låg till grund för\r\nfolkbokföringslagen uttalades att\r\nfamiljeförhållandena vid en sådan bedömning\r\nnormalt bör tillmätas störst betydelse, men även\r\nandra faktorer kan givetvis beaktas. Genom att\r\nsamtliga omständigheter skall beaktas vid\r\nbedömningen av det egentliga hemvistet finns\r\nmöjlighet att ta hänsyn till de speciella\r\nomständigheter som föreligger i det enskilda fallet.\r\nMotsvarande gäller också vid bedömningen av var\r\nfolkbokföring skall ske vid dubbel bosättning inom\r\nSverige.</pre><pre>Gällande regler utesluter således inte att en person\r\nfolkbokförs i Sverige även om familjen bor kvar\r\nutomlands. Prövningen av var en person skall anses\r\nvara bosatt grundar sig på regler som riksdagen\r\nbeslutat så sent som 1991, och jag kan inte på\r\ngrundval av Charlotte Cederschiölds fråga se att det\r\nfinns anledning för mig att vidta någon åtgärd.</pre><pre>Anf. 2  CHARLOTTE CEDERSCHIÖLD\r\n(m):</pre><pre>Fru talman! Jag vill tacka statsrådet för svaret.</pre><pre>För den som inte upplever denna fråga som ett\r\nproblem kan det finnas anledning att lyssna till ett\r\nbrev som innehåller flera exempel på de lokala\r\nfolkbokföringsmyndigheternas restriktiva\r\ntillämpning av lagen.</pre><pre>Brevet kommer från VD:n för den organisation\r\nsom har mest erfarenhet och kanske bäst\r\nkompetens i Sverige vad gäller utlandssvenskarnas\r\nverkliga förhållanden, nämligen Föreningen för\r\nSvenskar i Världen. Jag citerar ur brevet:</pre><pre>''En familj har bott utomlands ett antal år. Mannen\r\nhar arbetat för ett svenskt dotterbolag. Barnen har\r\nväxt upp och är utflugna hemifrån. Makarna vill\r\nflytta tillbaka till Sverige, men mannen har fått ett\r\nerbjudande om ett nytt jobb under ett par år i en\r\nannan del av världen. Familjen beslutar att mannen\r\nskall acceptera jobbet, men att hustrun flyttar hem\r\ntill Sverige direkt. Hon kommer att kunna göra\r\nnågra kortare besök hos mannen i utlandet.</pre><pre>Det är dock inte möjligt för hustrun att få bli\r\nfolkbokförd i Sverige. Hon skall enligt\r\nmyndighetens tolkning av lagen vara folkbokförd\r\ntillsammans med sin man i en annan del av världen\r\näven om hon bor och lever i Sverige. Myndigheten\r\nförutsätter nämligen att hon kommer att tillbringa\r\nminst en sjundedel av varje vecka hos mannen,\r\neller totalt 52 dagar under hela året.</pre><pre>Ett annat par flyttar utomlands först när mannen\r\nhade fyllt 75 år. Hustrun är betydligt yngre. Drygt\r\ntio år senare besöker paret Sverige för att bevista\r\nsonens bröllop. Kvällen före bröllopet blir mannen,\r\n88 år, akut sjuk, får en hjärnblödning, blir förlamad\r\noch sjukhusbunden och kommer aldrig att kunna\r\nåtervända utomlands tillsammans med hustrun.\r\nDet är inte planerat. Det har skett vid en tillfällig\r\nvistelse i Sverige. Makarna hade för avsikt att\r\nåtervända utomlands, men mannen är nu\r\noförmögen att göra så.</pre><pre>Men folkbokföringsmyndigheten anser att mannen\r\nkommer att vistas hos sin hustru i utlandet minst en\r\ndag per vecka eller totalt minst 52 dagar om året,\r\noch vägrar att skriva honom i Sverige innan en\r\nrättsprocess i högre instans har avgjort frågan.</pre><pre>Eller tänk på de familjer som åker utomlands,\r\ndärför att mannen får ett kontrakt på några år.\r\nHustrun följer med, men efter en tid visar det sig\r\nsvårt och instängt för henne att leva i den\r\nfrämmande kulturen. Det kan t ex handla om ett\r\nanläggningsprojekt i Afrika, Mellanöstern eller\r\nvarför inte nu i Kina. Exotiskt till att börja med\r\nmen för många påfrestande i längden. Hustrun\r\nåtervänder därför till Sverige. Tro inte att hon då\r\nfår vara folkbokförd här! Mannen arbetar ju\r\nutomlands. Hon kommer ju att besöka honom\r\nnågra gånger om året och\r\nfolkbokföringsmyndigheten utgår ifrån att det\r\nsammanlagt blir 52 dagar om året. Alltså tillbringar\r\nhon så mycken dygnsvila hos mannen att\r\nfolkbokföringslagens paragraf 7 skall tillämpas till\r\npunkt och pricka -- även om den är skriven för\r\nsvenska förhållanden!</pre><pre>För att inte tala om de fall när makarna emigrerat,\r\nmen hustrun så småningom börjar längta hem till\r\nbarn och barnbarn. Inte får hon flytta tillbaka och\r\nskrivas i Sverige. Det sätter\r\nfolkbokföringsmyndigheten minsann stopp för!</pre><pre>Den nya folkbokföringslagen trädde i kraft först för\r\ntvå år sedan. Mängden av ärenden av detta slag är\r\ndärför än så länge begränsad. Men tendensen är\r\noroande och av de personer som kontaktar oss\r\nframgår klart att de lokala\r\nfolkbokföringsmyndigheterna runt om i landet har\r\nen mycket restriktiv hållning när det gäller att låta\r\nsvenskar återflytta till Sverige.</pre><pre>De fall som vi beskrivit kan lösas om makarna\r\nbegär skilsmässa. Men det kan väl ändå inte vara\r\nlagstiftarens intentioner att tvinga till en sådan\r\nåtgärd?</pre><pre>Som med alla lagar finns det naturligtvis de som vill\r\nkringgå eller utnyttja systemet maximalt. Men att\r\ndriva nästan varje fall till överklagande är att gå för\r\nlångt! Någonstans är det fel och mest rimligt är det\r\nnaturligtvis att se över lagen och dess absurda\r\nkonsekvenser för svenskar som är företagsamma\r\nmen kanske under några år av sitt liv valt att bo\r\nutanför Sveriges gränser. Att svenska medborgare\r\nbetraktas som parias vid återflyttningen gör det\r\nknappast lättare för Sverige att\r\ninternationaliseras.''</pre><pre>Brevet är skrivet av Gudrun Torstendahl, VD för\r\nFöreningen för Svenskar i Världen.</pre><pre>Man kan fråga sig om det över huvud taget är\r\nvettigt att myndigheter använder den civilrättsliga\r\nsituationen som huvudsakligt argument för att\r\nförhindra geografisk rörlighet. Det är dessutom fel\r\natt förutsätta att alla makar ägnar sig åt varandra\r\nvarje veckoslut. Det var länge sedan det var så.\r\nMånga människor ur dessa rörliga grupper har inte\r\ntid att vara lediga varje helg, men de drabbas av\r\nlagen.</pre><pre>Bedömningen av familjeförhållandena riskerar\r\nockså att bli godtycklig. Det viktigaste borde inte\r\nvara var olika nära och kära bor, utan var man själv\r\nbor och verkar. Folkbokföring är en fråga om\r\nrealiteter.</pre><pre>Är det rimligt att myndigheter tvingar fram\r\nskilsmässa för att man skall få folkbokföra sig där\r\nman bor och verkar?</pre><pre>Är det rimligt att generellt tillämpa resonemanget\r\nom dygnsvila?</pre><pre>Ligger det i linje med försvaret av den enskilde och\r\nav friheten att inte reagera mot exempel på\r\nfyrkantig omänsklig byråkrati, vilket jag uppfattar\r\ndetta som?</pre><pre>Anf. 3  Statsrådet BO LUNDGREN (m):</pre><pre>Fru talman! Det är viktigt att konstatera att det inte\r\nenbart är familjeförhållandena som avgör om man\r\nskall folkbokföras i Sverige eller inte. Men\r\nCharlotte Cederschiöld och jag måste väl ändå vara\r\növerens om att just familjeförhållandena spelar en\r\nganska stor roll när det är fråga om att göra en\r\nbedömning.</pre><pre>Det finns sannolikt skäl att fundera kring just\r\nfamiljeförhållandena om man är gift och har\r\nintresse av att vara tillsammans med sin familj\r\nnågon annanstans än i Sverige. Vi kan säkert vara\r\növerens om att det är en bedömningsgrund som\r\nskall spela en stor roll.</pre><pre>I sin första följdfråga undrar Charlotte\r\nCederschiöld om det är rimligt att man skall tvingas\r\natt vara folkbokförd någon annanstans än i Sverige\r\nom man verkar och bor i Sverige. Om man har\r\nanställning här i Sverige är det ingen diskussion om\r\nsaken. Om man inte har någon anställning eller\r\nannan sådan väsentlig anknytning spelar\r\nfamiljeförhållandena större roll.</pre><pre>Det är självklart så, att någon som arbetar i Sverige\r\nskall vara folkbokförd här, om det inte finns andra\r\nskäl som talar emot det.</pre><pre>Under 1993 har det förekommit sju fall om tvist vad\r\ngäller inflyttning, varav två avgjordes till den\r\nsökandes fördel. Det rör sig om förhållandevis få\r\nfall.</pre><pre>Jag kan inte se att vi innan vi har fått någon\r\nerfarenhet av praxis kan göra den bedömningen att\r\nutlandssvenskar betraktas som parias, vilket görs i\r\ndet upplästa brevet. Självfallet är det inte så. Det\r\när alldeles uppenbart att man från regeringens sida\r\noch, förutsätter jag, i flertalet fall från\r\nmyndigheternas sida vill göra en bedömning som är\r\nrimlig sett från den enskildes utgångspunkter, men\r\nockså med tanke på de regler som skall gälla för\r\nfolkbokföring.</pre><pre>Jag har svårt att förstå att regelsystemet skulle\r\nutgöra något problem. Om tillämpningen skulle bli\r\nett problem, kan man diskutera det när tillräcklig\r\nerfarenhet har vunnits. Då kan man fundera kring\r\nom det behövs någon lagjustering. Men jag ser inte\r\natt det finns ett sådant behov i dag.</pre><pre>Anf. 4  CHARLOTTE CEDERSCHIÖLD\r\n(m):</pre><pre>Fru talman! Naturligtvis har familjen en roll i detta\r\nsammanhang, men jag lutar mer åt EG:s sätt att se\r\npå hemvistbegreppet. Inom EG anses det att det\r\nfaktum att man bor och verkar på en plats skall\r\nspela den huvudsakliga rollen. I den svenska lagen\r\nstår det ju att familjeförhållandena utgör den\r\nhuvudsakliga bedömningsgrunden.</pre><pre>Statsrådet säger att det faktum att man bor och\r\nverkar på ett visst ställe gör att man folkbokförs på\r\ndetta ställe. Då finns det anledning att ta upp ett\r\nannat exempel som visar absurditeten i reglerna.\r\nDe skapar problem för många enskilda människor.</pre><pre>Skatteministern har själv utnämnt vår\r\ngemensamma före detta kollega och partisyster till\r\nlandshövding och placerat hennes arbete i\r\nVästerbotten. Hon arbetar där hela tiden. Hon\r\narbetar mycket -- säkert mer än 40 timmar per\r\nvecka.</pre><pre>Landshövdingen vill givetvis vara folkbokförd i sitt\r\nlän och därtill betala högre skatt, vilket en\r\nfolkbokföring där skulle innebära för henne. Hon\r\nbörjade kampen för detta i januari 1992. Umeå\r\nkommun stöder henne. Efter fyra månader fick hon\r\nnej. Motiveringen var dygnsvilan.</pre><pre>Nu har hon undanröjt det förhållande som\r\nmotiveringen grundade sig på och anpassat sitt\r\nleverne efter reglerna. Hon besöker endast sin man\r\ni samband med direkt tjänsteförrättning. Efter ett\r\noch ett halvt års kamp och förnyad ansökan fick\r\nhon nej på nytt. Nu har man hittat på en ny\r\nmotivering, nämligen den att hon har ett\r\ntidsbegränsat förordnande.</pre><pre>Landshövdingar är såvitt jag vet förordnande på\r\nsex år och kan få förnyat förordnande på sex år --\r\ndet blir tolv år. Hon kanske blir kvar där uppe för\r\nresten av livet, och livet är ju för all del\r\ntidsbegränsat.</pre><pre>Frågan är om det är rimligt att man inte kan bli\r\nfolkbokförd på ett ställe där man verkar fram till sin\r\npension. Uppenbarligen är tillämpningen väldigt\r\nolika mellan skattemyndigheterna, vilket också\r\nGörel Bohlins fall har visat.</pre><pre>Finns det inte några skäl att införa ytterligare\r\nskälighetsbedömning? Om inte: Vad är statsrådets\r\nråd till den som vill bli folkbokförd där personen i\r\nfråga bor och arbetar? Är det skilsmässa?</pre><pre>Anf. 5  TALMANNEN:</pre><pre>Charlotte Cederschiöld för in en helt ny fråga i\r\ninterpellationsdebatten. Det är statsrådets sak om\r\nhan vill besvara den senare frågan i detta\r\nsammanhang. Annars är det lämpligt att det ställs\r\nen ny interpellation. Varsågod, statsrådet\r\nLundgren.</pre><pre>Anf. 6  Statsrådet BO LUNDGREN (m):</pre><pre>Fru talman! Som just sades är vi nu inne på\r\nbosättningsbegreppet generellt, och inte\r\nutlandssvenskarnas situation. Detta är besvärliga\r\navvägningar, om vi nu ser det generellt både vad\r\ngäller Sverige och annorstädes.</pre><pre>Speciellt när det gäller Sverige krävs det\r\nförhållandevis strikta regler för hur man skall\r\ntillämpa bosättningsbegreppet. Det finns, vilket\r\nsärskilt var fallet med den tidigare\r\nskattelagstiftningen, stora intressen av att vara\r\nbokförd på en viss ort. Det kan även i dagsläget\r\nvara på det sättet med tanke på olika former av\r\navdrag som kan medges om man har sin bostad på\r\nett visst ställe. Det är mot den bakgrunden det finns\r\nskäl att ha regler.</pre><pre>Vi införde en ny folkbokföringslag så sent som för\r\ntvå år sedan. Tillämpningen av den lagen kan inte\r\nsägas ha hunnit så långt att det går att vinna några\r\nerfarenheter om huruvida det uppkommit\r\nuppseendeväckande effekter. Det är förhållandevis\r\nfå överklaganden vad gäller de ärenden vi\r\negentligen diskuterar, nämligen utlandssvenskars\r\nfolkbokföring.</pre><pre>Min bedömning är att det finns möjligheter att ta\r\nhänsyn till omständigheterna i det enskilda fallet.\r\nMan kan inte bara gå efter avgörandena i första\r\ninstans, utan man måste se till vidare avgöranden.\r\nRiksdagen kan inte besluta om en exakt lagstiftning\r\ni varje avseende. Det krävs att en praxis utvecklas.</pre><pre>I avvaktan på att vi ser en sådan praxis utvecklas är\r\njag inte beredd att vidta några åtgärder vad gäller\r\nfolkbokföringslagen.</pre><pre>Anf. 7  CHARLOTTE CEDERSCHIÖLD\r\n(m):</pre><pre>Fru talman! Jag uppfattar statsrådet som att i stort\r\nsätt varje ärende skall gå till överklagande. Jag\r\nuppfattar det också som att statsrådet tycker att det\r\när rimligt att landshövdingarna inte skall kunna bli\r\nfolkbokförda på det ställe där de bor och verkar.\r\nJag delar inte den synen. Om en familj flyttar inom\r\nlandet, t.ex. om pappan flyttar till Jokkmokk, skall\r\ndet finnas möjlighet för familjen att bo kvar, men\r\natt var och en är folkbokförd där man bor och\r\nverkar.</pre><pre>Jag undrar vilken bild av Sverige man skapar\r\ngenom sådana här åtgärder. Det kan väcka en viss\r\nirritation och negativa reaktioner i andra länder.\r\nNu tror jag att vårt medlemskap i EG kommer att\r\nhjälpa den enskilde individen mot den här typen av\r\nbyråkratiska beslut, inte minst därför att man där i\r\nhemvistbegreppet mer betonar betydelsen av var\r\nden enskilde verkar, arbetar och bor.</pre><pre>Det förvånar mig ändå att statsrådet inte anser att\r\nden förlamade 88-åringen med hjärnblödningen\r\nskall kunna bli folkbokförd på den ort där han\r\nfaktiskt ligger. Även landshövdingen borde bli\r\nfolkbokförd där hon bor och verkar. Statsrådet\r\nsäger ju att det inte skall bli någon modifiering eller\r\nnågot förtydligande av lagen, vilket jag hoppas på.</pre><pre>Jag vidhåller att man bör kontrollera tillämpningen\r\nav folkbokföringslagen 3 och 7 §§ närmare och\r\nförsöka få fram en mer flexibel tillämpning,\r\nalternativt förtydligande av lagen. Den tilltro som\r\njag dock har till en moderat minister gör att jag tror\r\natt även statsrådet när han får litet mer erfarenhet\r\nav flera fall kommer att inse att det här kan finnas\r\nanledning att göra något.</pre><pre>Anf. 8  Statsrådet BO LUNDGREN (m):</pre><pre>Fru talman! Jag avser inte kommentera enskilda\r\nfall i riksdagens kammare. Det är inte min uppgift.\r\nJag vill inte ha några synpunkter på myndigheterna\r\ni detta avseende. Jag förutsätter att Charlotte\r\nCederschiöld respekterar detta. Jag kan ha vilka\r\nsom helst personliga uppfattningar om\r\nmyndighetsbeslut, men jag tänker inte använda mig\r\nav min roll som statsråd för att ha synpunkter.</pre><pre>Denna lagstiftning har gällt under förhållandevis\r\nkort tid. Skulle det visa sig att denna lagstiftning\r\ninte fungerar tillfredsställande, med det utfall som\r\nsker i antal olika ärenden, kommer båda jag och\r\nandra i så fall att vidta åtgärder för att se över\r\nlagstiftningen. Men det finns i dagsläget inte\r\nanledning att vidta åtgärder innan vi har fått en\r\nprövning av ett stort antal fall och ser om det finns\r\nnågra problem i detta avseende. Jag är inte säker\r\npå att de fall som Charlotte Cederschöld nämnde\r\nhar förts vidare till högre instanser, t.ex.</pre><pre>Det har skett en mängd olika diskussioner om både\r\ndet ena och det andra. Ibland har det varit fråga om\r\natt någon har blivit folkbokförd exempelvis i\r\nStockholm mot vederbörandes vilja på grund av\r\npolitiska uppdrag. Det finns en mängd olika\r\naspekter på detta. Utslagen har kunnat gå åt än det\r\nena än det andra hållet.</pre><pre>Det viktiga här är att slå fast att den lagstiftning vi\r\nhar gör att man kan och skall ta hänsyn till\r\nomständigheterna i det enskilda fallet. Det går\r\nalltså inte att för var och en säga att man i detta fall\r\nskall se till vistelse en dag i veckan, eller det ena\r\neller andra. Man skall och kan ta hänsyn till\r\nomständigheterna i varje enskilt fall. Det är det\r\nviktigaste för mig.</pre><pre>Överläggningen var härmed avslutad.</pre><pre>4 §  Svar på interpellation 1993/94:47 om\r\nändringar i skattesystemet m.m.</pre><pre>Anf. 9  Statsrådet BO LUNDGREN (m):</pre><pre>Fru talman! Lars Hedfors har ställt fyra frågor till\r\nmig med anledning av det fortsatta reformarbetet\r\npå skatteområdet.</pre><pre>Den första frågan är om regeringen avser att ge\r\nRiksskatteverket ytterligare resurser för att klara\r\ndet merarbete som blir följden av förändringarna.</pre><pre>En allmän reflexion som jag gör med anledning av\r\nfrågan är att reformer som ger upphov till nya\r\narbetsmoment inte sällan innebär att andra\r\narbetsmoment samtidigt faller bort, men att detta\r\nlätt glöms bort i debatten. En del av de förslag som\r\nlagts fram den senaste tiden är just av det slaget. Jag\r\ngör emellertid, på samma sätt som Lars Hedfors\r\ntydligen gjort, bedömningen att förändringarna\r\nsammantaget leder till ökat arbete för\r\nskatteförvaltningen. Detta har regeringen givetvis\r\nbeaktat i sina överväganden, men funnit att\r\nförslagen har så stora fördelar från andra\r\nsynpunkter att det administrativa merarbetet måste\r\naccepteras. I frågan vilka åtgärder regeringen avser\r\natt vidta med anledning av detta vill jag erinra om\r\natt det just nu pågår ett budgetarbete i\r\nregeringskansliet.</pre><pre>Regeringens budgetförslag skall, som Lars Hedfors\r\nväl känner till, redovisas för riksdagen den 10\r\njanuari. Jag har därför varken möjlighet eller\r\nanledning att nu gå in på vad regeringen kan\r\nkomma att föreslå vad gäller resurstilldelningen till\r\nskatteförvaltningen.</pre><pre>Den andra frågan är vad som kommer att hända\r\nmed den förenklade självdeklarationen.</pre><pre>De nya regler om ett i väsentliga avseenden\r\nförenklat deklarationsförfarande, som kommer att\r\ntillämpas fr.o.m. 1995 års taxering, avser i första\r\nhand vanliga löntagardeklarationer. Näringsidkare\r\nskall även fortsättningsvis lämna allmän\r\nsjälvdeklaration. De nya bestämmelserna om\r\nförenklad självdeklaration kommer därför inte att\r\npåverkas i någon nämnvärd utsträckning av de\r\nlagändringar som föreslås i propositionen om\r\nfortsatt reformering av företagsbeskattningen. De\r\növriga lagändringar eller förslag till lagändringar\r\nsom Lars Hedfors tar upp ligger antingen helt vid\r\nsidan av deklarationsförfarandet eller har ännu inte\r\nlett till sådana konkreta förslag som påverkar det\r\nnya förfarandet med förenklad självdeklaration.\r\nDet är självklart att vi måste beakta detta när vi\r\nbedömer de olika förslag som förekommer i\r\ndebatten.</pre><pre>För det tredje undrar Lars Hedfors om det över\r\nhuvud taget blir möjligt att upprätthålla\r\nskattereformens grundläggande principer,\r\nenhetlighet, likformighet och rättvisa.</pre><pre>Jag kan lugna Lars Hedfors på den här punkten. De\r\nåtgärder som regeringen vidtagit på skatteområdet\r\nligger som jag ser det väl i linje med dessa\r\ngrundläggande principer. Detta gäller särskilt\r\ntydligt regeringens förslag att slopa den nuvarande\r\növerbeskattningen av enskilda näringsidkare och\r\ndelägare i handelsbolag samt att avskaffa\r\nmerbeskattningen av riskkapital.</pre><pre>Genom dessa åtgärder skapas goda förutsättningar\r\nför produktionen i Sverige. Endast härigenom kan\r\nen tillfredsställande växtkraft återskapas i\r\nekonomin, vilket ger förutsättningar för nya och\r\nriktiga jobb, minskad arbetslöshet, sanering av\r\nstatsfinanserna samt bibehållen eller utvecklad\r\nvälfärd.</pre><pre>Lars Hedfors har slutligen frågat vilka åtgärder jag\r\nämnar vidta för att kommittén för utvärdering av\r\nskattereformen (Fi 1990:08) -- den s.k. KUSK-\r\nutredningen -- skall kunna fullgöra sitt arbete även\r\nom skattereglerna förändras.</pre><pre>Jag kan lugna Lars Hedfors även på denna punkt.\r\nVisserligen underlättar naturligtvis inte\r\nregeländringar arbetet för KUSK. Å andra sidan\r\när -- enligt vad jag erfarit -- det mesta av\r\nutredningsarbetet utlagt på forskare som arbetar\r\nmed modeller som skall kunna isolera effekter av\r\nolika slag. Det svåraste torde inte vara att beakta\r\nförändrade skattereglers inverkan utan snarare att\r\nisolera påverkan av de konjunkturförändringar\r\nsom inträffat efter skattereformen. Jag har dock\r\nstort förtroende för att forskarna och därmed\r\nutredningen skall kunna ge en god belysning av\r\ndessa frågor. Dessutom vill jag understryka att\r\nkommitténs arbete självfallet inte får vara styrande\r\nför huruvida angelägna förändringar i\r\nskattesystemet skall beslutas eller inte.</pre><pre>Anf. 10  LARS HEDFORS (s):</pre><pre>Fru talman! Jag skall be att få tacka Bo Lundgren\r\nför svaret.</pre><pre>Jag lägger märke till att Bo Lundgren väldigt ofta i\r\ndebatten och även i detta svar använder sig av ordet\r\nlugna. Det tycks ha blivit Bo Lundgrens\r\nhuvuduppgift att lugna folk. Han vill lugna mig och\r\nmina partikamrater. Han vill lugna\r\nRiksskatteverket och tjänstemännen där. Han vill i\r\ndebatten lugna Skattebetalarnas förening, och han\r\nbehöver t.o.m. lugna Moderata samlingspartiets\r\nstämma på en mängd olika punkter.</pre><pre>Det handlar alltså om att försvara sig. Det är\r\nnaturligtvis inte särskilt bra för Bo Lundgren. Det\r\när framför allt inte bra för landet när\r\nskattepolitiken på detta vis angrips från flera olika\r\nhåll. Jag måste här göra Bo Lundgren besviken\r\ngenom att säga att jag inte har blivit särskilt mycket\r\nlugnare av detta besked. Det säger nämligen inte\r\nsärskilt mycket.</pre><pre>Jag ställde fyra frågor till Bo Lundgren. Den första\r\nfrågan handlade om huruvida Bo Lundgren var\r\nvillig att ge ytterligare resurser till Riksskatteverket\r\nmed anledning av alla de ändringar som har gjorts\r\ni skattelagstiftningen. Bo Lundgren säger då att han\r\ninte vill tala om vad regeringen kommer att föreslå,\r\neftersom det pågår en budgetprocess. Det har jag\r\nförståelse för. Men han kunde väl säga om han är\r\nberedd att göra någonting över huvud taget. Det\r\nvore inte så dumt om Bo Lundgren kunde prestera\r\nen viljeinriktning.</pre><pre>Med de förslag som nu lagts fram finns det en\r\nbetydande risk för att resurser i skatteförvaltningen\r\nförs över från angelägna uppgifter, t.ex. kampen\r\nmot den ekonomiska brottsligheten, till\r\nrutinbetonade uppgifter. Det är någonting som\r\nRiksskatteverkets tjänstemän har påpekat för oss\r\nvid ett flertal tillfällen när vi har haft kontakt med\r\ndem. Det borde Bo Lundgren ta på allvar.</pre><pre>Den andra frågan gäller den förenklade\r\nsjälvdeklarationen och hur den påverkas av de\r\nförslag som har lagts fram. På det svarar Bo\r\nLundgren att den inte kommer att påverkas av\r\npropositionen om företagsbeskattningen. Goddag,\r\nyxskaft! Det var faktiskt inte det jag frågade om.\r\nJag frågade: Hur kommer den förenklade\r\nsjälvdeklarationen att påverkas av alla de nya\r\navdrag som man har genomfört och som man\r\nplanerar?</pre><pre>Det gäller t.ex. ROT-avdraget, riskkapitalavdraget\r\noch avdraget för barnomsorgskostnader. Det gäller\r\ndessutom hur den kommer att påverkas av sådana\r\navdrag som man tänker slopa, nämligen\r\ngrundavdraget för statlig inkomstskatt. Hur\r\nkommer det att påverka den förenklade\r\nsjälvdeklarationen? Att avdrag för underskott i\r\nnystartade företag kommer att påverka den\r\nförenklade självdeklarationen är väl rätt självklart,\r\nBo Lundgren?</pre><pre>Den tredje frågan var kanske den viktigaste av alla.\r\nDen handlade om hur man, i detta förändringarnas\r\ntidevarv när det gäller skatter, skall kunna\r\nupprätthålla skattereformens principer om\r\nenhetlighet, likformighet och rättvisa. Här säger\r\nBo Lundgren att han kan lugna mig. Han säger att\r\ndessa principer kommer att upprätthållas. Det är\r\nett fullständigt obegripligt svar för mig.</pre><pre>Är det likformigt att ha tre momssatser, Bo\r\nLundgren? Är det enhetligt att få göra avdrag för\r\nunderskott i en inkomstkälla i en annan\r\ninkomstkälla? Är det rättvist att kraftigt sänka\r\nskatten på kapitalinkomster och samtidigt höja den\r\npå arbetsinkomster? Är det rättvist? Enligt mitt\r\nförmenande är det inte rättvist. Det är inte heller\r\nlikformigt. Här öppnar man för en gigantisk\r\nskatteplanering. Det kommer att lösgöras en\r\nmängd kreativitet för att förvandla högbeskattade\r\ninkomster till lågbeskattade inkomster. Var så\r\nsäker!</pre><pre>Den fjärde frågan handlade om den här kommitténs\r\nmöjligheter att bedriva sitt utvärderande arbete.\r\nKommer det inte att försvåras? Svaret blir att jag\r\nkan vara lugn på det området. Det kommer inte att\r\nförsvåras. Jag tycker att det är ett ganska\r\nsensationellt påstående. Det faller egentligen på sin\r\negen orimlighet.</pre><pre>Om man har genomfört gissningsvis ett hundratal\r\nändringar i skattereformen, hur kan denna\r\nskattereform då utvärderas på ett objektivt och\r\nseriöst sätt? Det är svårt att förstå.</pre><pre>Nu säger Bo Lundgren att vi har skickliga forskare\r\nsom kommer att klara detta. Det svåra är inte\r\nändringarna i skattereformen utan\r\nkonjunkturernas påverkan på skattereformen. Det\r\när förvisso sant. Men kombinationen av dessa två\r\nsaker gör, efter vad jag kan förstå, att det blir i det\r\nallra närmaste omöjligt att utvärdera\r\nskattereformen. Vi kommer aldrig att få ett riktigt\r\nklart besked om de fördelningspolitiska effekterna\r\nav skattereformen. Det tycker vi socialdemokrater\r\när oerhört viktigt att få.</pre><pre>Anf. 11  HUGO HEGELAND (m):</pre><pre>Fru talman! Det är glädjande att regeringen\r\nföreslår ändringar i skattesystemet som bl.a.\r\nkommer att eliminera merbeskattningen av\r\nriskkapital, som statsrådet har formulerat det. Där\r\nvill jag peka på en sak. Enligt förslaget kommer\r\nutdelningar på svenska aktier att bli helt skattefria\r\nmedan utdelningar på utländska aktier däremot blir\r\nbeskattade med 25 %. Kan inte det tolkas som en\r\ndiskriminering av utländska bolag i strid mot\r\nsträvandena för en integration i Europa?</pre><pre>En annan fråga gäller detta med avskaffandet av\r\ndubbelbeskattningen. Detta läggs alltså på\r\naktieägarna och inte inom företagen. Det har ju\r\nväckt en viss diskussion. Senast i dagens tidning har\r\nStig Gunne, en gammal moderat kämpe i\r\nGöteborg, pläderat för att man i stället skall befria\r\nbolagen från beskattning och låta det vara\r\noförändrat för aktieägarna. Men det har hävdats att\r\ndet skulle kunna tolkas som en aggressiv\r\nkonkurrensåtgärd, och det har liknats vid\r\nskattedumpning osv.</pre><pre>Bo Lundgren måste naturligtvis ha funderat över\r\nproblemet var man skall lägga skattebefrielsen, och\r\ndet står också om det i propositionen. Vi har ju\r\nsvenska utdelningar till skatteparadis och även till\r\nfiskalt helt normala länder som drabbas av\r\nkupongskatt. Därför borde det inte vara så\r\ndiskriminerande som det anses.</pre><pre>Fru talman! Slutligen är det litet märkligt att den\r\nför Sverige unika skatten på nyemission med 2 %\r\nbehålls. Strider inte det mot direktiven inom EG\r\nsom tillåter en högsta skattesats på 1 %?</pre><pre>Anf. 12  Statsrådet BO LUNDGREN (m):</pre><pre>Fru talman! Låt mig först säga till Hugo Hegeland\r\natt det skulle vara intressant om vi fick en debatt\r\nkring dessa frågor i ett och samma sammanhang,\r\nnämligen när det gäller företagsbeskattningen. Det\r\när såvitt jag förstår en annan interpellation som\r\nLars Hedfors har lämnat. Vi kan ta en bred\r\ndiskussion om hela skattesystemet, men de\r\nfrågorna passar bättre i mer specifik diskussion om\r\nföretagsbeskattningen. Låt mig ändå kort svara\r\nHugo Hegeland.</pre><pre>Orsaken till att lättnaden inte läggs i bolaget --\r\nvilket vore rimligt från principiella utgångspunkter,\r\nsom jag har skrivit i propositionen -- är de\r\ninternationella förhållandena. Det skulle kunna bli\r\nen total skattefrihet genom att utdelningen riktades\r\ntill s.k. skatteparadis. Detta skulle kunna leda till\r\nmotsvarande aktioner från andra länder gentemot\r\nSverige. Det skulle inte gynna Sverige och svensk\r\nindustri.</pre><pre>Dessutom måste vi ha möjlighet att kunna\r\ndiskutera med andra länder på lika villkor när det\r\ngäller dubbelbeskattningsavtal. Det är det sätt på\r\nvilket vi kan hantera beskattningen på utländska\r\naktier. Andra länders lättnader ligger på ägarsidan.</pre><pre>Slutligen när det gäller skatten på nyemission är\r\nden för hög. Den bör vi hantera i ett annat\r\nsammanhang så småningom. Det finns anledning\r\natt diskutera detta i en separat debatt.</pre><pre>Jag tycker mycket bra om Lars Hedfors. Det är\r\ndärför jag vill undvika att han känner sig oroad. Jag\r\när inte alls oroad. Det är därför jag gärna vill lugna\r\nhonom i många avseenden. Jag har inget behov alls\r\nav att försvara mig. Det behovet har väl snarare\r\nLars Hedfors. Jag kommer tillbaka till det.</pre><pre>Ibland tvingas man göra något som komplicerar\r\nlagstiftningen. Om vi menar att egenföretag och\r\nhandelsbolag skall ha en chans att kunna expandera\r\nmed lågbeskattade medel på samma sätt som\r\nbolagssektorn för att skapa de nya riktiga jobb i den\r\nprivata sektorn som Sverige behöver, måste vi\r\ninföra en ny regel. Det blir en regel som dessutom\r\nupplevs som, och är, komplicerad. Lars Hedfors\r\noch Socialdemokraterna accepterar denna regel,\r\neftersom de tycker att det är riktigt att genomföra\r\nden. Svaret på den frågan är att vissa regler måste\r\ngenomföras därför att de är nödvändiga för\r\nekonomin. Sedan får vi hantera det så enkelt som\r\nmöjligt i skattelagstiftningen. Vi har naturligtvis ett\r\ngemensamt ansvar för detta.</pre><pre>Det måste vi också tänka på när det gäller\r\nresursfrågan. Det finns anledning för mig att\r\növerväga det i budgetarbetet, även om det också är\r\nviktigt att slå fast att det måste finnas en beredskap\r\nför ett kontinuerligt förändringsarbete i varje\r\norganisation, inklusive Riksskatteverket. Det är\r\nnågot som skall finnas inbyggt i organisationen.</pre><pre>Den förenklade självdeklarationen påverkas inte\r\nalls av ROT-avdraget. Det vet Lars Hedfors. Det\r\nborde han i alla fall veta. Kvittningsregler\r\nförutsätter en vanlig deklaration, inte en förenklad\r\ndeklaration, eftersom man har inkomst av\r\nnäringsverksamhet. Det var några exempel på det\r\nLars Hedfors sade.</pre><pre>Jag kommer självfallet att bevaka\r\nregelförändringen för att se till att den förenklade\r\nsjälvdeklarationen kommer att fungera för de allra\r\nflesta. Den förenklade självdeklarationen har nu,\r\ngenom vår försorg, fått ett rimligt utseende med\r\nförtryckta uppgifter och en blankett som man\r\nundertecknar själv.</pre><pre>Låt mig gå över till det som kanske är allra\r\nviktigast, dvs. detta med enhetlighet och\r\nneutralitet. Jag tycker att vi skall lägga ner litet tid\r\npå den diskussionen, Lars Hedfors.</pre><pre>Lars Hedfors säger att genom skattereformen\r\nsattes slutpunkten för allt förändringsarbete på\r\nskatteområdet i Sverige. Den skattereform som\r\ngenomfördes är helig. Det kan inte finnas några\r\nbrister i den. Ändå var det min företrädare, Lars\r\nHedfors egen skatteminister i den förra regeringen,\r\nsom bröt detta genom att differentiera\r\nmervärdesskattesatserna från en enhetlig skattesats\r\ntill två skattesatser. Det kan komma att bli\r\nytterligare differentieringar med anledning av det\r\nEG-medlemskap som vi hoppas på. Om\r\nSocialdemokraterna har börjat genom att ta bort\r\ndetta får de också lov att ta ansvar för det, Lars\r\nHedfors, och inte försöka att skylla det på andra.</pre><pre>Det saknades en del enhetlighet och neutralitet.\r\nLars Hedfors försöker säga att det är orimligt att\r\ntänka sig att vi skall ta bort dubbelbeskattningen för\r\naktiebolag, om jag förstår det rätt. Det är en del av\r\ndet hela. Men visst var det väl så, Lars Hedfors, att\r\nvi bestämde oss för att kapitalinkomster i Sverige\r\nskulle beskattas nominellt med 30 %? Vi gjorde\r\nden avvägningen mellan beskattningen av\r\nkapitalinkomster och arbetsinkomster. Det enda\r\nfelet var att ni inte kom ända fram.</pre><pre>Genom att acceptera min proposition för\r\negenföretagare tvingas ni erkänna att där\r\nmisslyckades ni. Egenföretagaren hade inte 30 %\r\nskatt. Han hade på marginalen 62,6 % skatt på sina\r\nkapitalinkomster. Det är bra att ni accepterar\r\npropositionen nu. Men det innebär ju de facto att\r\nni också har erkänt att man skall ta bort\r\ndubbelbeskattningen på aktiebolag. Varför skall\r\nutdelningen där beskattas med 51 %, eller med\r\n41 % om vi tar hänsyn till Annellavdraget, Lars\r\nHedfors?</pre><pre>Mitt förslag innebär att vi skapar den neutralitet\r\noch den enhetlighet i beskattningen av\r\nkapitalinkomster, 30 % nominellt, som ni inte\r\nlyckades med. Det kan alltid diskuteras vad skälet\r\ntill det var.</pre><pre>Om nu Lars Hedfors tycker att vi skall ha\r\ndubbelbeskattning av utdelningar i bolagen, varför\r\nskall vi då inte ha dubbelbeskattning av räntor i\r\nbolagen? Varför skall ersättningen till lånat kapital\r\ni form av räntor beskattas en gång och det\r\nriskbärande kapital som kan ge de nya jobb vi så väl\r\nbehöver beskattas dubbelt? Jag skulle vilja vända\r\npå frågan. Hur kan Lars Hedfors försvara den\r\nbristande neutralitet som finns i\r\ndubbelbeskattningen? Är Lars Hedfors beredd att\r\nge mig rätt i att dubbelbeskattningen också bör\r\nslopas? Jag hoppas på det senare.</pre><pre>Anf. 13  HUGO HEGELAND (m):</pre><pre>Fru talman! Både statsrådet och Lars Hedfors har\r\nkommit in på dubbelbeskattningen. Därför tyckte\r\njag att min fråga mycket väl hörde till\r\nsammanhanget.</pre><pre>Jag instämmer i det statsrådet sade om att vi då\r\nockså skulle ha dubbelbeskattning av räntor. I\r\nsjälva verket har vi också dubbelbeskattning av\r\nlöner i form av löneskatten. Den del av\r\narbetsgivaravgiften som är löneskatt är en form av\r\ndubbelbeskattning av löner. Därför bör naturligtvis\r\nden också avskaffas.</pre><pre>När jag tog upp det första exemplet om att det blir\r\nen viss diskriminering om avkastningen på\r\nutländska aktier kommer att beskattas med 25 % är\r\ndet inte därför att jag driver någon extrem\r\njämlikhetstanke. När jag hörde Lars Hedfors kom\r\njag att tänka på den franska revolutionen. Då\r\nkapade man alla kyrkspiror som stack upp över\r\nhustaken i jämlikhetens namn. Där ville man ju ha\r\nfullständig jämlikhet. Den jämlikheten vill inte jag\r\nha.</pre><pre>Anf. 14  LARS HEDFORS (s):</pre><pre>Fru talman! I den franska revolutionen, Hugo\r\nHegeland, kapade man också en del huvuden, och\r\ndet är väl inte det som är meningen här.</pre><pre>Till Bo Lundgren vill jag säga att det är jag som\r\nskall fråga och Bo Lundgren som skall svara. Nu\r\nställer han en mängd frågor till mig, och det är\r\nkanske taktiskt riktigt.</pre><pre>Min kritik mot att man tar bort\r\ndubbelbeskattningen av aktier grundar sig på att\r\nden 30-procentiga beskattningen av utdelningar på\r\naktier innebar en likformighet i förhållande till\r\nbeskattningen av arbete. Den likformigheten sätter\r\nBo Lundgren nu ur spel. Denna likformighet\r\nbyggde på en bred parlamentarisk\r\növerenskommelse, och den var ett villkor för att vi\r\nsocialdemokrater över huvud taget skulle ställa\r\nupp.</pre><pre>Det som nu händer är att man genom borttagandet\r\nav denna dubbelbeskattning dels skapar orättvisor,\r\ndels åstadkommer ett antal olika skattenivåer inom\r\nkapitalbeskattningen. Man har räknat ut att det nu\r\nhar skapats åtta skattenivåer i\r\nkapitalbeskattningen. Vad leder det till? Jo,\r\nnaturligtvis till att en mängd människor kommer att\r\nförsöka omvandla kapitalinkomster med en hög\r\nbeskattning, på kanske 30 %, till kapitalinkomster\r\nmed låg beskattning, ned mot en nivå av 0 % Det\r\nvar väl i varje fall inte meningen att det skulle bli\r\nså.</pre><pre>Man får inte in absurdum driva kravet på att\r\naktiebeskattningen och räntebeskattningen skall\r\nvara likformig. Det handlar också om andra\r\nlikformigheter. Jag läste häromdagen i en tidning\r\nen annons som visar hur stor risk för\r\nskatteplanering det är med olika skattesatser. En av\r\nde ledande revisionsbyråerna i Sverige har satt in\r\nen annons där man söker skatteexperter och där\r\nman skriver:</pre><pre>''För att klara den växande efterfrågan på\r\nkvalificerad rådgivning i skattefrågor behöver vi\r\nanställa ytterligare skatteexperter till Stockholm\r\noch Malmö.''</pre><pre>Alltså i klartext: fler människor som kan hjälpa till\r\nmed den växande skatteplanering som är ett\r\nresultat av olikformigheten i beskattningen av\r\nkapital och arbete och av en mängd nya avdrag som\r\nmåste göras.</pre><pre>Vidare säger Bo Lundgren att\r\nkapitalbeskattningsförslagen i\r\nföretagsskattepropositionen är rättvisa därför att\r\nde skapar nya jobb. Bo Lundgren! Vi har facit i\r\nhanden: Det har försvunnit 400 000 jobb i Sverige\r\nunder den tid som Bo Lundgren har svarat för\r\nskattepolitiken i vårt land.</pre><pre>När det gäller företagsbeskattningen vet vi från\r\nutfrågningen i skatteutskottet med landets främsta\r\nskatteexpertis att denna åtgärd inte leder till några\r\nnya investeringar och några nya jobb.</pre><pre>Anf. 15  Statsrådet BO LUNDGREN (m):</pre><pre>Fru talman! Låt mig först säga till Lars Hedfors att\r\nden utfrågning som skatteutskottet genomförde\r\nmed ett par ekonomer och företrädare för\r\norganisationer inte gav någon sådan bild. Den gav\r\nprecis den bild som man kunde vänta sig.\r\nFöreträdare för LO sade vad man kunde vänta sig\r\natt de skulle säga och hade sagt tidigare.\r\nFöreträdare för Industriförbundet sade vad de sagt\r\nförut och vad de fortsatt att säga. Att Jan\r\nSödersten -- en ekonom som tidigare haft\r\nsynpunkter på detta och som socialdemokraterna\r\ntar till sitt hjärta därför att hans uppfattningar\r\növerensstämmer med deras -- tycker en sak, medan\r\nandra ekonomer tycker andra saker, är inget\r\nslutgiltivt bevis för vare sig det ena eller det andra.</pre><pre>Rent logiskt är det självfallet så, Lars Hedfors, att\r\nom man måste ha en expansion av jobb i den\r\nprivata sektorn, krävs det kapital för investeringar.\r\nDet kapitalet kan komma fram på två sätt:\r\nAntingen kan man låna pengar eller kan man få\r\nfram eget kapital genom riskkapitalbildning, där\r\naktieägare av ett eller annat slag ställer upp med\r\npengar. Det senare kapitalet är det riskbärande, det\r\nsom är grunden för expansion. Man kan ju inte låna\r\nfrån botten.</pre><pre>Dessutom ställer ofta de som lånar ut pengar krav\r\npå en viss andel eget kapital. Alltså har det stor\r\nbetydelse vilka regler som gäller för\r\nkapitalbildningen i stort och för kapitalbildningen\r\nvad avser riskvilligt och lånat riskfritt kapital.</pre><pre>Som Lars Hedfors själv säger är det ovedersägligen\r\nså att vi fram till den 1 januari 1994 har en\r\ndubbelbeskattning av ersättningen till det egna\r\nkapitalet, det riskbärande, som är grunden för\r\nexpansion och även för möjligheterna att skaffa sig\r\nlånat kapital, samtidigt som det lånade kapitalet,\r\nsom också är betydelsefullt, bara enkelbeskattas.\r\nMen detta kapital kommer inte att användas i\r\nnågon nämnvärd grad förrän man har en tillräcklig\r\nbas i ett enskilt företag genom det egna kapitalet.</pre><pre>Kvar står alltså att vi i i dag lever med följande\r\nförhållande. Vi har en högsta marginalskatt på\r\nkapitalinkomster för egenföretagare och delägare i\r\nhandelsbolag uppgående till 62,6 % i stället för de\r\n30 % som vi är överens om bör vara en norm i\r\ndagsläget. Sedan bör man gå ned ytterligare, men\r\ndet kan vi lämna därhän.</pre><pre>Vi har sedan vad gäller utdelning till aktieägare\r\n51 % skatt eller vid nyemission och Annellavdrag\r\n41 % effektiv skatt. Vi har ungefär 40 % skatt på\r\nkvarhållen vinst och på aktievinster samt 30 % på\r\nlånat kapital. Detta skall nu ersättas av en lägre\r\nbeskattning.</pre><pre>Det hade varit logiskt om Lars Hedfors hade sagt\r\natt vi inte skall ta bort den extra beskattningen på\r\negenföretagarna och införa dubbelbeskattning på\r\nräntor, men det gör han inte. Enhetligheten och\r\nskattereformens utseende är oerhört centrala och\r\nviktiga frågor. Lars Hedfors vill behålla en\r\nolikformig beskattning, med bristande neutralitet\r\noch enhetlighet, medan jag skapar förbättrade\r\nförutsättningar.</pre><pre>Jag ställer återigen frågan till Lars Hedfors: Hur\r\nkan man tänka sig -- Lars Hedfors säger ju att han\r\ninte vill ha en likformighet -- att lånat kapital skall\r\nbeskattas lindrigare än eget kapital? Förklara för\r\nmig hur man skall kunna få fram nya och riktiga\r\njobb i det privata näringslivet, om man skall ha en\r\nsådan bristande neutralitet, något som missgynnar\r\ndet egna kapitalet.</pre><pre>Anf. 16  LARS HEDFORS (s):</pre><pre>Fru talman! Vi håller nu på att få en sådan\r\ndiskussion om företagsbeskattningen som Bo\r\nLundgren inte ville ha med Hugo Hegeland.</pre><pre>Låt mig bara säga följande. Det är riktigt att om\r\nman vill ha expansion, krävs det kapital, men det\r\nkan man få på ett betydligt billigare sätt, som ger\r\nåtskilligt större effekter. Behåll t.ex.\r\nAnnellavdraget och utvidga det! I praktiken har vi\r\ninte någon större dubbelbeskattning av utdelningar\r\ni företag.</pre><pre>Jag skall försöka mig på konststycket att\r\nsammanfatta den diskussion som vi har haft och det\r\nsom mina frågor gällde. Bo Lundgren säger att det\r\ninte är några större problem för\r\nskattemyndigheterna. Han ger inte några besked\r\nom att de kan förvänta sig några nya resurser, trots\r\natt han medger att det blir stora administrativa\r\nproblem.</pre><pre>Han säger vidare att det inte är någon risk för att\r\nkampen mot ekobrott skall drabbas. Ändå vet vi att\r\nstora resurser måste avsättas till nya\r\nkontrolluppgifter inom skatteförvaltningen, och\r\nrisken är betydande att kampen mot den\r\nekonomiska brottsligheten får stryka på foten.</pre><pre>Det är ingen risk för den förenklade\r\nsjälvdeklarationen, säger Bo Lundgren, trots att\r\nRiksskatteverkets tjänstemän varnar för att en stor\r\nsådan risk finns och trots att det i tidningarna finns\r\nen mängd artiklar där oro för detta uttrycks.</pre><pre>Bo Lundgren säger också att det inte är några\r\norättvisor i detta system, trots att man genomför\r\nkraftiga sänkningar av kapitalbeskattningen. Jag\r\ntycker inte att aktieägarna behöver gynnas särskilt\r\nmycket mer än vad som har skett, samtidigt som\r\nman har genomfört höjningar av skatten på arbete.\r\nVi vet också att låginkomsttagarna kommer att\r\ndrabbas särskilt hårt av detta. Det har inte minst\r\nRiksrevisionsverket klart och tydligt visat. Ändå\r\nhävdar Bo Lundgren att detta är höjden av rättvisa.</pre><pre>Det är ingen risk för skatteplanering, säger han\r\nvidare, trots att han genomför och kommer att\r\ngenomföra fler möjligheter till avdrag och trots att\r\nvi har fått fler nivåer i beskattningen. Vi har nu,\r\nsom jag sagt, i kapitalbeskattningen åtta\r\nskattenivåer, från 0 % till 30 %, och dessutom en\r\ninkomstskatt på upp till 50 %. Det är väl\r\nfullständigt självklart att människor som kan och\r\nvill det kommer att försöka omvandla de\r\nhögbeskattade inkomsterna till lågbeskattade\r\ninkomster. Det blir en skatteplaneringskarusell\r\nutan like.</pre><pre>Dagens Industri hade en ledare för någon månad\r\nsedan med rubriken: ''Sluta rucka på\r\nskattereformen -- snart är vi tillbaka i\r\navdragsdjungeln.'' I texten framhölls:</pre><pre>''Väljer riksdagen att införa en räcka nya\r\nsvårkontrollerbara avdrag, blir nyttan av den nya\r\ndeklarationen'' -- dvs. självdeklarationen --\r\n''betydligt mindre.''</pre><pre>Jag tror inte att Bo Lundgren har lugnat någon\r\nannan än sig själv, fru talman.</pre><pre>Anf. 17  Statsrådet BO LUNDGREN (m):</pre><pre>Fru talman! Dagens Industris ledare handlar bl.a.\r\nom ett antal förslag som finns i utredningar och som\r\ndiskuteras i den allmänna debatten. Det är inte\r\nfråga om förslag som jag har lagt fram för\r\nriksdagen. Det kan vara väsentligt att notera.</pre><pre>Den här debatten är en av de mera sensationella i\r\nriksdagen. Interpellationsdebatter brukar inte vara\r\nsensationella, men så är det här. Låt mig först\r\nnotera två saker.</pre><pre>Det som Lars Hedfors tar upp vad gäller\r\npropositionen om företagsbeskattning och krångel\r\när något som ni har accepterat, nämligen priset för\r\natt egenföretagare skall få rimliga skattevillkor. Det\r\när enligt Lagrådet där som problemet ligger. Detta\r\nhar ni accepterat, och det tycker jag är bra.</pre><pre>Den andra frågan gäller höjd skatt på arbete. När\r\nvi skulle sänka arbetsgivaravgiften i den andra\r\nkrisuppgörelsen var socialdemokraterna inte\r\nberedda att acceptera annan finansiering än skärpt\r\nskatt, bl.a. genom sänkning av grundavdraget,\r\nvilket skulle höja inkomstskatten. Vi skulle också\r\nanvända schablonavdrag för att finansiera detta.\r\nTidigare hade ni krävt att reallöneskyddet skulle\r\nslopas. Kasta inte sten i glashus! De höjningar på\r\ninkomstbeskattningens område som har skett har\r\nframför allt påyrkats av er i olika uppgörelser.</pre><pre>Vidare kritiserar Lars Hedfors mig för kraftiga\r\nsänkningar av kapitalinkomstbeskattningen och\r\nsäger: Ja, det behövs nog kapital för att näringslivet\r\nskall kunna expandera. Om det är vi alltså helt\r\növerens. Men han menar att man kan åstadkomma\r\ndetta på annat sätt än genom att slopa\r\ndubbelbeskattningen. Man kan i stället utvidga\r\nAnnellavdraget. Men det är ju ett annat sätt att\r\nslopa dubbelbeskattningen.</pre><pre>Det sensationella är att Lars Hedfors och jag i dag\r\när överens i riksdagen om att beskattningen för\r\nnärvarande är oneutral och att\r\ndubbelbeskattningen bör slopas -- frågan är vilken\r\nteknik som vi skall använda.</pre><pre>Det är ett sensationellt genombrott, att\r\nSocialdemokraternas främste företrädare på\r\nskatteområdet menar att vi kan uppnå det genom\r\natt utvidga Annellavdraget och medge avdrag i\r\nbolagssektorn. Detta skrev jag i propositionen. Jag\r\nhade gärna gjort det, om det inte hade funnits\r\nspärrar med tanke på de internationella\r\nproblemen, som gör att detta sätt diskrimineras.\r\nDet innebär att vi nu är överens om att vi skall ha i\r\nprincip 30 % skatt. Sedan kan vi diskutera om\r\navdrag skall göras i bolagssektorn eller genom\r\nskattefrihet för utdelning. Det ger samma effekt för\r\nden enskilda aktieägaren i kronor räknat. Det är ett\r\ngenombrott.</pre><pre>Sedan måste Lars Hedfors inse att vi, hur gärna vi\r\nän skulle vilja det, inte kan välja att medge avdrag\r\ni bolagssektorn. Det ger de effekter jag redovisade\r\nför Hugo Hegeland tidigare. Man klarar inte\r\ndubbelbeskattningsavtalen, och det blir risk för\r\nsanktioner. Det kan leda till att pengar rinner rakt\r\nut, till att det blir skatteflykt till Cayman Islands\r\noch andra sådana paradis med förhållandevis låga\r\nskattesatser, och det vill ingen av oss. Det är de\r\nproblemen som gör att vi inte kan välja den vägen.\r\nJag är glad över att äntligen ha fått bekräftat att\r\nockså Socialdemokraterna inser att\r\ndubbelbeskattningen måste slopas.</pre><pre>Överläggningen var härmed avslutad.</pre><pre>5 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1993/94:KU12--KU14</pre><pre>Skatteutskottets betänkanden 1993/94:SkU4,\r\nSkU6, SkU7, SkU14 och SkU18</pre><pre>Lagutskottets betänkanden 1993/94:LU4 och LU7</pre><pre>Utrikesutskottets betänkande 1993/94:UU10</pre><pre>Försvarsutskottets betänkande 1993/94:FöU2</pre><pre>Jordbruksutskottets betänkande 1993/94:JoU6 och\r\nJoU10</pre><pre>Näringsutskottet betänkande 1993/94:NU9</pre><pre>Bostadsutskottets betänkanden 1993/94:BoU3--\r\nBoU5</pre><pre>6 §  Bordläggning</pre><pre>Anmäldes och bordlades</pre><pre>Motion</pre><pre>med anledning av prop. 1993/94:92 Vissa ändringar\r\ni läkemedelslagen</pre><pre>1993/94:So30 av Eva Zetterberg m.fl. (v)</pre><pre>7 §  Anmälan om frågor</pre><pre>Anmäldes att följande frågor framställts</pre><pre>den 26 november</pre><pre>1993/94:222 av My Persson (m) till socialministern\r\nom tillgången på läkare vid sjukhem:</pre><pre>Den 1 januari 1992 infördes ÄDEL-reformen som\r\ngav kommunerna det samlade ansvaret för all\r\näldrevård. Dock kom läkarna att fortsatt tillhöra\r\nlandstingen. Effekterna av detta beslut börjar nu\r\nvisa sig genom att läkartillgången på somliga av\r\nvåra sjukhem decimeras och att man i många\r\nkommuner inte är klar över hur läkartillgången i\r\nframtiden skall lösas.</pre><pre>Efter vad den nyligen publicerade Katz-rapporten\r\nredovisat är 85 % av de gamla på våra sjukhem i\r\ndag inte bara i behov av omvårdnad utan också av\r\nkvalificerad sjukvård. Dessa gamla människor är\r\nalltså sjuka. Jag anser att en sjuk människa har rätt\r\ntill adekat sjukvård och rehabilitering på samma\r\nsätt som en ung människa. Men så är inte fallet i\r\ndag.</pre><pre>För att råda bot på detta måste sjukhemmen, eller\r\ndelar av dem, bli det ordet säger: hem för sjuka\r\ngamla människor och inte ett boende för äldre\r\nhyresgäster. Det måste då förutom god omvårdnad\r\noch tillgång tilll kvalificerad rehabilitering\r\nsjälvfallet också finnas tillgång till ansvarig läkare.\r\nDetta måste gälla på lika villkor i hela vårt land.</pre><pre>Vilka åtgärder avser statsrådet vidta för att\r\ngarantera läkartillgång på alla sjukhem där sjuka\r\ngamla människor vistas?</pre><pre>1993/94:223 av Bengt Hurtig (v) till\r\njustitieministern om mötesfriheten:</pre><pre>Polisledningen i Stockholm har beslutat att dra\r\ntillbaka tillståndet för möten på offentlig plats den\r\n30 november. Beslutet inkluderar också det möte\r\nmed antirasistiskt tema som den antirasistiska\r\nkoalitionen avsåg att hålla på Norra Bantorget. Det\r\när givetvis mycket allvarligt om polisen bedömer att\r\nhotet mot den allmänna ordningen är så allvarligt\r\natt t.o.m. utomhusmöten förbjuds. Sådana förbud\r\nbör rimligen bara införas vid situationer som är\r\njämförbara med undantagstillstånd. Den\r\ngrundlagsskyddade mötesfriheten måste så långt\r\nmöjligt upprätthållas t.ex. genom att polisen\r\nhjälper till att anvisa inomhuslokal där tillräcklig\r\nsäkerhet kan uppnås.</pre><pre>Mot bakgrund av det anförda vill jag fråga\r\njustitieministern om regeringen är beredd att vidta\r\nsådana åtgärder så att mötesfriheten kan\r\nupprätthållas.</pre><pre>8 §  Kammaren åtskildes kl. 12.50.</pre><pre>Förhandlingarna leddes av talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}