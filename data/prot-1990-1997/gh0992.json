{"dokumentstatus":{"dokument":{"hangar_id":"2349357","dok_id":"GH0992","rm":"1993/94","beteckning":"92","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"92","slutnummer":"0","datum":"1994-04-20 00:00:00","systemdatum":"2005-10-27 13:41:35","publicerad":"1994-04-20 00:00:00","titel":"Riksdagens snabbprotokoll 1993/94:92 Onsdagen den 20 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{5813CCA2-4B36-4148-8EBD-D586B0F35854}","dokument_url_text":"http://data.riksdagen.se/dokument/GH0992/text","dokument_url_html":"http://data.riksdagen.se/dokument/GH0992","dokumentstatus_url_xml":"http://data.riksdagen.se/dokumentstatus/GH0992","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:92</div>\r\n<div class=\"sidhuvud_datum\">Onsdagen den 20 april</div>\r\n<div class=\"sidhuvud_klockslag\">Kl. 9.00--21.37</div>\r\n<hr class=\"sidhuvud_linje\">\r\n<pre>1 §  Utökning av antalet suppleanter i\r\nkonstitutionsutskottet</pre><pre>Valberedningen hade enligt ett till kammaren\r\ninkommet protokollsutdrag tillstyrkt att antalet\r\nsuppleanter i konstitutionsutskottet utökades från\r\n19 till 20.</pre><pre>Kammaren biföll denna framställning.</pre><pre>v-3 &gt; 2 §  Val av suppleant i konstitutionsutskottet</pre><pre>Företogs val av ny suppleant i\r\nkonstitutionsutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i konstitutionsutskottet</pre><pre>Harriet Colliander (nyd)</pre><pre>v-3 &gt; 3 §  Justering av protokoll</pre><pre>Justerades protokollet för den 14 april.</pre><pre>v-3 &gt; 4 §  Anmälan om inkommen skrivelse om\r\nbegäran om tillstånd till åtal mot riksdagsman</pre><pre>Till riksdagen hade från överåklagare Christer van\r\nder Kwast inkommit följande skrivelse:</pre><pre>v-1 &gt; Till riksdagens talman</pre><pre>v-1 &gt; Begäran om tillstånd till åtal mot riksdagsman</pre><pre>Det hemställdes om riksdagens medgivande enligt\r\n4 kap. 8 § första stycket regeringsformen att väcka\r\nåtal mot riksdagsmannen Per-Richard Molén för\r\nmutbrott under utövandet av\r\nriksdagsmannauppdraget enligt bifogade\r\ngärningsbeskrivning (3 st).</pre><pre>De omständigheter på vilka ansökan grundas\r\nframgår av förundersökningsprotokollet som även\r\nbifogas. Härutöver hänvisas till näringsutskottets\r\nbetänkanden och de motioner som omnämns i\r\nutredningen.</pre><pre>Härnösand den 18 april 1994</pre><pre>Christer van der Kwast</pre><pre>Bilaga:</pre><pre>Mutbrott</pre><pre>Molén är riksdagsman för Moderata samlingspartiet\r\nsedan oktober 1991.</pre><pre>Molén har i mars 1991 i Sundsvall, genom att\r\ntillställa ett tjugotal företag bifogade erbjudande,\r\nbegärt otillbörlig belöning för tjänster som haft\r\nsamband med hans kommande uppdrag som\r\nriksdagsman.</pre><pre>Molén har vidare under 1991--1993 från sitt bolag\r\nSamhällsaspekten i Sundsvall AB, Sundsvall,\r\nfakturerat Svenska Cellulosa AB (SCA)\r\nsammanlagt 96 000 kronor som därefter uppburits.\r\nBeloppet har utgjort otillbörlig belöning för\r\ntjänster som hört till Moléns uppdrag som\r\nriksdagsman eller haft anknytning till detta\r\nuppdrag.</pre><pre>Lagrum</pre><pre>20 kap. 2 § brottsbalken</pre><pre>Skrivelsen bordlades.</pre><pre>5 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:217 till konstitutionsutskottet</pre><pre>1993/94:244 till försvarsutskottet</pre><pre>1993/94:246 till skatteutskottet</pre><pre>Motionerna</pre><pre>1993/94:U10 till utrikesutskottet</pre><pre>1993/94:Ju39 till justitieutskottet</pre><pre>1993/94:Ub87 till utbildningsutskottet</pre><pre>1993/94:T54--T69 till trafikutskottet</pre><pre>1993/94:U8 till utrikesutskottet</pre><pre>1993/94:Ub52--Ub83 till utbildningsutskottet</pre><pre>1993/94:Fö4 till försvarsutskottet</pre><pre>1993/94:T70 och T71 till trafikutskottet</pre><pre>1993/94:Ub84--Ub86 till utbildningsutskottet</pre><pre>1993/94:Ju35 till justitieutskottet</pre><pre>1993/94:Jo58 och Jo59 till jordbruksutskottet</pre><pre>1993/94:T72 till trafikutskottet</pre><pre>1993/94:Jo60--Jo64 till jordbruksutskottet</pre><pre>1993/94:Bo28--Bo31 till bostadsutskottet</pre><pre>1993/94:Ju36--Ju38 till justitieutskottet</pre><pre>1993/94:Sf38 och Sf39 till socialförsäkringsutskottet</pre><pre>1993/94:N30--N33 till näringsutskottet</pre><pre>1993/94:L13 och L14 till lagutskottet</pre><pre>1993/94:So57 och So58 till socialutskottet</pre><pre>1993/94:Fi16--Fi19 till finansutskottet</pre><pre>1993/94:Jo65--Jo68 till jordbruksutskottet</pre><pre>1993/94:A71 till arbetsmarknadsutskottet</pre><pre>1993/94:U9 till utrikesutskottet</pre><pre>1993/94:N34 till näringsutskottet</pre><pre>1993/94:So59 till socialutskottet</pre><pre>1993/94:A72 och A73 till arbetsmarknadsutskottet</pre><pre>v-4 &gt; 6 §  Förnyad bordläggning</pre><pre>v-2 &gt; Föredrogs men bordlades åter</pre><pre>Näringsutskottets betänkande 1993/94:NU20</pre><pre>Bostadsutskottets betänkanden 1993/94:BoU8,\r\nBoU9, BoU14 och BoU15</pre><pre>v-4 &gt; 7 §  Socialpolitik -- inriktning och anslag</pre><pre>v-2 &gt; Föredrogs</pre><pre>socialutskottets betänkande</pre><pre>1993/94:SoU20 Socialpolitik -- inriktning och\r\nanslag (prop. 1993/94:100 delvis).</pre><pre>Anf. 1  BO HOLMBERG (s):</pre><pre>Herr talman! Det har nu snart gått tre år sedan\r\nregeringen Bildt fick den politiska makten i\r\nSverige. Med tanke på att dagens debatt skall\r\nhandla om alternativen i svensk socialpolitik och\r\nsvensk sjukvårdspolitik tänkte jag i mitt anförande\r\nförsöka göra ett oppositionens bokslut över\r\nregeringen Bildt på välfärdens område.</pre><pre>Jag har gått tillbaka och läst in vad regeringen Bildt\r\nsade i den första regeringsförklaringen. Enligt den\r\nskulle det hända stora saker på fyra stora\r\nförändringsområden. Ett av dem var välfärden.\r\nDen skulle förbättras bl.a. via en\r\nvalfrihetsrevolution. Detta arbete skulle inledas,\r\nskrev regeringen Bildt i regeringsdeklarationen,\r\nmed att man skulle prioritera insatser för de sämst\r\nställda.</pre><pre>Regeringsförklaringen hade också en ambition att\r\nlägga om familjepolitiken genom ett\r\nvårdnadsbidrag. Det skulle bli en återgång till\r\ngamla tiders grundtrygghet i\r\nsocialförsäkringssystemen. Standardtryggheten\r\noch inkomstbortfallsprincipen tillhörde historien.\r\nVad blev då resultatet?</pre><pre>Som jag ser det har regeringen inte infriat löftet att\r\nsatsa på de mest utsatta grupperna i samhället.\r\nRegeringen har inte drivit igenom det utlovade\r\nsystemskiftet från standardtrygghet till\r\ngrundtrygghet i försäkringarna. Det är bra. Det har\r\ni stället funnits en ambition från regeringens sida att\r\ndiskutera och utreda ett bra och stabilt\r\nålderpensionssystem, ATP.</pre><pre>Regeringen har däremot tagit ett antal steg mot sin\r\ns.k. valfrihetsrevolution. Det har drabbat skolan,\r\nsjukvården och omsorgerna. Förändringarna har\r\nskett ute i våra kommuner och landsting. De börjar\r\nnu märkas i människors vardag.</pre><pre>Det går en principiell skiljelinje mellan\r\nsocialdemokratin och regeringen i synen på\r\nförverkligandet av valfriheten. I vår utveckling av\r\nvälfärdsstaten ligger också att utveckla valfrihet för\r\nden enskilde. Samhället skall garantera val av\r\nskola, sjukhus, äldreboende m.m. Men vägen dit är\r\ni dag partiskiljande. Regeringen har en definition\r\npå valfrihet, och oppositionen har en annan\r\ndefinition av valfrihet.</pre><pre>Den borgerliga vägen med skolpeng och\r\növerkompensation av privata skolor leder till\r\nsegregation mellan människor i unga år. Vi\r\nsocialdemokrater vill absolut inte ha en segregation\r\nav barn i Sverige. Som jag ser det är det en\r\nhumanistisk fråga av mycket stora mått att vi inte\r\nfår en segregation i Sverige, vare sig av barn i\r\nskolan eller av äldre i vuxenlivet och samhällslivet.</pre><pre>Vi socialdemokrater vill garantera alla svenska\r\nmedborgare valfrihet till läkare, vårdcentral och\r\nsjukhus. Men den borgerliga vägen med\r\netableringsfrihet och centralstyrt husläkarsystem\r\nvill vi inte gå. Vi anser att det blir sämre och dyrare.\r\nDärför väljer Socialdemokraterna en annan väg när\r\ndet gäller att förverkliga din och min valfrihet i det\r\nsvenska välfärdslandskapet.</pre><pre>Herr talman! Jag vill ställa en fråga. Vi får se om\r\ndet finns några av mina vänner på den borgerliga\r\nsidan som vill besvara den. Hur har regeringen och\r\nden borgerliga majoriteten resonerat när man har\r\ntillåtit etableringsfrihet för enskilda aktörer med\r\nobligatoriskt betalningsansvar för kommuner och\r\nlandsting?</pre><pre>Som privatperson kan jag starta en barnstuga\r\noavsett om behovet finns eller inte. Jag skickar\r\nsedan räkningen till kommunen och får betalt. Om\r\njag är doktor kan jag etablera mig var som helst,\r\nstarta en verksamhet och skicka räkningen till\r\nlandstinget. Jag vet att jag får betalt oavsett om\r\nbehovet finns eller inte.</pre><pre>Genom att man har tagit in en sådan förändring i\r\ndet ekonomiska systemet har man öppnat\r\ndammluckor i kommunernas och landstingens\r\nekonomi.</pre><pre>Det som har kännetecknat den svenska ekonomin i\r\nkommuner och landsting är\r\ntotalkostnadskontrollen, dvs. att kostnaderna inte i\r\nonödan har farit i väg för sjukvård och andra\r\nangelägna omsorger. Detta faktum är, som jag ser\r\ndet, klart underskattat i den svenska debatten. Det\r\nuppmärksammades i samband med att några\r\namerikanska forskare kom till Sverige. De sade att\r\nvi för Guds skull inte skulle släppa\r\ntotalkostnadskontrollen i sjukvården och att vi för\r\nGuds skull inte skulle släppa\r\ntotalkostnadskontrollen i den svenska\r\nvälfärdsmodellen. Om vi skulle göra detta skulle vi\r\ni onödan få höga och dyra kostnader utan att få mer\r\nrättvisa i systemet. Jag undrar hur man i tider av\r\nproblem i Sveriges ekonomi kan ge sig på\r\nförändringar där totalkostnadskontrollen släpps i\r\nekonomin och för välfärden.</pre><pre>Gunnar Sträng hade i många år ansvaret för svensk\r\nekonomi. Han var en person som hade båda\r\nfötterna i svenska folkets verklighet. Han sade\r\nföljande. Om kommunerna har ansvaret för att\r\nbesluta om en utgift för en verksamhet, skall också\r\nkommunerna ha ansvaret för att betala den. Det\r\ngäller också din och min ekonomi. Om vi köper en\r\nsommarstuga eller en bil skall också du och jag\r\nbetala den. Det skall inte vara så lättvindigt att\r\nräkningen kan skickas till någon annan.</pre><pre>Det är detta som regeringen Bildt gör. Man låter\r\nandra fatta beslut om barnomsorg och sjukvård,\r\noch så har man den bekväma sitsen att skicka iväg\r\nräkningen till kommuner och landsting -- som\r\nobligatoriskt enligt lagen måste betala denna\r\nräkning. Detta kommer i sin tur att leda till att vi i\r\nonödan får en dyrare kostnad för den svenska\r\nvälfärden. Det blir en klart sämre hushållning med\r\nsvenska folkets skattepengar.</pre><pre>Herr talman! Jag har försökt att skapa en bild av\r\nhur de statliga och kommunala nedskärningarna\r\nhar förändrat svenska folkets levnadsvillkor. Vad\r\nhar hänt under regeringen Bildt i det svenska\r\nvälfärdslandskapet? Det har inte varit helt lätt. Jag\r\nkan konstatera att förändringarna i våra kommuner\r\noch landsting går med en fart av 100 km i timman,\r\nmedan den statistik vi har av Välfärdssverige från\r\nSCB och Kommunförbundet går i en fart av 10 km\r\ni timman. Det gör att vi beslutsfattare ligger\r\nungefär 90 km efter när det gäller att få grepp om\r\nvad som händer. Jag tror att det är angeläget att för\r\nframtiden få fram statistiken snabbare så att\r\nregeringen och riksdagen snabbt kan följa upp vad\r\nsom händer.</pre><pre>Det är något av ett tidens tecken att det är en\r\nsvensk fackföreningsorganisation som har visat ett\r\nså stort intresse att den med hjälp av\r\nmedlemmarnas pengar har påbörjat en stor\r\nundersökning för att se vad som händer i\r\nkommuner och landsting där förändringarna sker i\r\nen fart av 100 km i timman. Det är SKTF som gör\r\ndetta. De har låtit IMU och Testologen ta\r\ntemperaturen på det svenska välfärdslandskapet.</pre><pre>Före jul besvarade 150 av landets 286 ledande\r\nordförande i kommunstyrelserna ett antal frågor\r\nom hur de trodde att det skulle bli 1994. Av\r\nundersökningen framgår bl.a. följande.\r\nKommunerna har haft en tid av nedskärningar\r\nbakom sig. Undersökningen gäller 1994. I 55 % av\r\nkommunerna blir det ekonomiska nedskärningar i\r\nbarnomsorgen. I 62 % av kommunerna blir det\r\nneddragningar till grundskolan. I 43 % av\r\nkommunerna blir det mindre pengar till\r\näldreomsorgen. I 84 % av kommunerna blir det\r\nneddragningar i de tekniska verksamheterna.</pre><pre>Nu säger inte denna undersökning något om hur det\r\nblir med innehållet i barnomsorgen eller vården.\r\nDen anger bara en ekonomisk grad. Men jag anser\r\natt det är en varningssignal att 75 % av de\r\ntillfrågade kommunalpolitikerna säger att de har\r\nför litet pengar för att klara de åtaganden som\r\nregeringen och riksdagen lägger fast i nationella\r\nmål. Det går inte att bara vifta bort att de som sitter\r\nnära verkligheten ger denna varningssignal:\r\npengarna räcker inte.</pre><pre>Moderaternas älsklingstanke är att sänka det totala\r\nskattetrycket. Bara 1 % av de tillfrågade ville sänka\r\nskattetrycket. Dessutom ansåg ett antal erfarna\r\nmoderata kommunalpolitiker att detta inte var den\r\nnu aktuella frågan. 53 % såg arbetslösheten som\r\nden mest angelägna frågan att åtgärda.</pre><pre>En annan väckarklocka är Socialstyrelsens rapport\r\nom barnens villkor. Neddragningar och\r\norganisationsförändringar i kommunerna har skett\r\nsamtidigt som arbetslösheten har ökat och\r\nhushållens ekonomi försämrats. Det framgår av\r\nSocialstyrelsens rapport att det därför är svårt att\r\nsärskilja effekterna av olika förändringar.\r\nSocialstyrelsen varnar för negativa effekter\r\ngentemot flerbarnsfamiljer, ensamstående och\r\nekonomiskt utsatta grupper när kommunerna\r\nsamtidigt minskar antalet platser i barnomsorgen,\r\navskedar personal och höjer avgifterna.</pre><pre>Socialstyrelsen uppmärksammar också problemet\r\nmed snabba förändringar i kombination med\r\nekonomiska indragningar. Detta har resulterat i\r\nallvarliga brister i planering och utvärdering. Det\r\nhar vi som har åkt runt i Sveriges kommuner kunnat\r\nkonstatera. Det går för fort, och framförhållningen\r\nminskar. Det går inte att få grepp om\r\nkonsekvenserna av besluten.</pre><pre>En sammanfattning av regeringen Bildts\r\nvälfärdspolitik sett ur socialdemokratisk synvinkel\r\nblir följande. Den första regeringsförklaringens alla\r\nlöften har inte kunnat infrias. Satsningen på de\r\nsämst ställda uteblev. I stället har den gruppen\r\ndrabbats hårdast enligt olika undersökningar. Jag\r\ntror ockå att man kan säga att medelklassen har\r\ndrabbats. Normala löntagares skatter har höjts med\r\n6 000 kr per år. Totalt har det varit fråga om att få in\r\nskattepengar från medelinkomsttagare som dig och\r\nmig i storleksordningen 30 miljarder kronor.\r\nSamtidigt har företagsbeskattningen sänkts med 25\r\nmiljarder kronor. Någon har räknat ut att de 5 000\r\nrikaste familjerna i Sverige fick dela på de 25\r\nmiljarder kronorna.</pre><pre>Jag tycker att detta är en orättvis fördelningspolitik\r\nsom inte följer löftet från regeringsdeklarationen\r\natt satsa på de sämst ställda grupperna. Löftet att\r\nåtergå till en grundtrygghet i försäkringarna har\r\ninte förverkligats. Det är ett mycket bra\r\nmisslyckande från regeringens sida. Jag hoppas att\r\nåterstoden av mandatperioden skall innehålla fler\r\nsådana rättvisa misslyckanden.</pre><pre>Löftet om valfrihetsrevolutionen har haft\r\nframgång. Det skapas revor i välfärdslandet. Jag\r\nläste för en tid sedan biskopsbrevet. Jag\r\nkonstaterar att t.o.m. svenska kyrkan och dess\r\nbiskopar börjar varna för ''ekonomismen'' och\r\nnyliberalismen.</pre><pre>Det gäller nu för Socialdemokraterna att ta reda på\r\nskadornas omfattning och tänka framåt på en bättre\r\ntingens ordning, men med kompassen inställd på\r\nmålen välfärd och valfrihet.</pre><pre>Med tanke på den viktiga roll som kommunerna\r\noch landstingen spelar för välfärden vill vi\r\nsocialdemokrater återupprätta en sammanhållen\r\nvälfärdspolitik. Jag kan se ett gap mellan de fina\r\nnationella mål som regeringen tagit fram för\r\nsocialpolitiken och sjukvården, men det är problem\r\nmed genomförandet i kommuner och landsting. Jag\r\ntycker inte regeringen har lyckats väl med sitt\r\nförhållande till kommuner och landsting. Tvärtom\r\nfinns oroande inslag med systemförändringar som\r\nhotar kvaliteten och den enskildes rättssäkerhet.\r\nSnabba förändringar i styrsystemen har i flera\r\nkommuner förpassat de förtroendevalda upp på\r\nläktaren. Där sitter de och tittar på när förvaltning\r\noch tjänstemän köper och säljer tjänster. Den nya\r\ninnetrenden är ju köpa-sälj-systemen.</pre><pre>Anställda som har kritiserat kommunala beslut har\r\nhotats, omplacerats eller t.o.m. avskedats av\r\nkommunledningarna. Kommunledningarna har\r\ntrampat på yttrandefriheten för de kommunalt\r\nanställda. Det är ett allvarligt inslag. Ingen\r\noffentliganställd skall tystas för sina åsikters skull\r\neller för kritik av politiskt fattade beslut.</pre><pre>Det är också fel av riksdagen att förse kommunerna\r\nmed ekonomiska hållhakar. Nu både lockar man\r\nmed grundavdrag och drar in pengar vid eventuella\r\nskattehöjningar. Jag såg för övrigt att också\r\nsocialministern påpekade detta i sitt tal i Skövde i\r\nhelgen. Jag hoppas att det kommunala\r\nskattestoppet nu upphör och att det från år 1995\r\nåter blir en reell kommunalekonomisk frihet.</pre><pre>Herr talman! Den här mandatperioden har därför\r\npräglats av motsättningar i politiken när det gäller\r\noffentliga eller privata alternativ i välfärden. Jag\r\nmedger gärna att det tidigare fanns inslag av\r\növertro på offentliga system, men vi har nu inte\r\nbara inslag av övertro på privata system utan i de\r\nmoderata och nyliberala kretsarna också ett\r\nnärmast religiöst förhållningssätt vad avser\r\nkonkurrens, marknad, fri etablering och\r\navreglering.</pre><pre>Detta tvingar i sin tur fram låsningar i politiken.\r\nRegeringens agerande i husläkarfrågan och i\r\npropositionen om fri etablering är sådant som har\r\nlett fram till politiska låsningar i utformningen av\r\nvälfärden. Men som jag ser det gäller\r\nmotsättningarna främst långtgående nedskärningar\r\noch privatiseringar i välfärdssamhället.</pre><pre>De alternativ i svensk politik som\r\nsocialdemokraterna kommer att framhålla i\r\nvalrörelsen är bibehållen välfärd --\r\ndemokrativägen -- eller långtgående\r\nprivatiseringar -- marknadsvägen --, och i det\r\nsammanhanget är vi kompromisslösa. Vi ställer\r\nupp på de svagas sida, på solidariteten och\r\ndemokratin, och vi vill ha en omsorg på lika villkor\r\nför alla. Den skall finansieras i huvudsak offentligt\r\nmed hjälp av skatter och försäkringar.</pre><pre>SCB har gjort en stor undersökning om svenska\r\nfolkets inställning i ett antal frågor. Jag kan bl.a.\r\nkonstatera att 14 % av befolkningen tyckte att\r\nhusläkarreformen var mycket angelägen. Låt mig\r\ninom parentes också nämna att jag i går hörde att\r\nen majoritet i Landstingsförbundets styrelse\r\nkommer att tillstyrka en motion från oss till\r\nLandstingsförbundets kongress om att\r\nhusläkarlagen skall lyftas ut. Jag hörde dessutom på\r\nradioekot i förrgår att en majoritet av\r\ndistriktsläkarna i Gävleborgs län inte tycker om\r\nhusläkarreformen och att flera av dem vill sluta.</pre><pre>Jag tycker mot denna bakgrund att\r\nsocialdemokratin är i mycket gott sällskap. Hela\r\nSjukvårdssverige och en stor del av befolkningen\r\ntycker att det var en onödig och felaktig reform. Vi\r\nkan åstadkomma kontinuitet och valfrihet på ett\r\nbetydligt enklare sätt.</pre><pre>SCB:s undersökning visar också på ett starkt stöd\r\nför offentlig drift av sjukhus, skolor, tandvård,\r\nbarnomsorg och hemtjänst. Mycket höga siffror\r\ntalar för detta. Jag kan konstatera, herr talman, att\r\nsvenska folket under regeringen Bildts tre år vid\r\nmakten har blivit alltmer negativt till privata\r\nalternativ. Det har här skett en märkbar\r\nomsvängning i opinionen. Det skall bli intressant\r\natt se hur det borgerliga blocket kommer att\r\nhantera ekonomi och välfärd efter valet. Det är\r\nsärskilt intressant med tanke på de framträdanden\r\nsom herrar Bildt och Westerberg gjorde under\r\nhelgen.</pre><pre>Herr Westerberg talade för partiarbetare i Skövde,\r\noch han sade då så här:</pre><pre>''Det är kanske djärvt att gissa vad Tobisson kan ha\r\ni tankarna, men det är inte osannolikt att han\r\ntänker sig att ta bort första barnbidraget och slopa\r\nflerbarnstilläggen, slopa bostadsbidragen, sänka\r\nersättningsnivån i alla socialförsäkringar till 60\r\nprocent, stänga gränsen för flyktingar, slopa\r\nutlandsbiståndet och alla statsbidrag till\r\nkommunerna.</pre><pre>--Det är vad som krävs för att närma sig de 120\r\nmiljarder han tänker sig.''</pre><pre>Inte långt därifrån, i Växjö, var statsminister Carl\r\nBildts budskap att det nu går bättre för Sverige, att\r\nsvångremmen ytterligare kan dras åt och att det nu\r\när på tiden att tidigarelägga och öka besparingarna\r\ngenom förslag i kompletteringspropositionen.</pre><pre>Detta visar, som jag ser det, på två olika\r\nförhållningssätt vad gäller svensk ekonomi och\r\nsvensk välfärd. Det visar också att regeringen\r\nframöver inte kommer att kunna hålla ihop, om\r\nbåda dessa herrar skall hålla fast vid sina\r\ndeklarationer. Det är en intressant upplysning inför\r\nden kommande valrörelsen. Kommer det\r\negentligen att finnas ett verkligt borgerligt\r\nalternativ efter valet, och hur skall det i så fall se\r\nut?</pre><pre>Bildts budskap om välfärden skall\r\nsocialdemokraterna återge i valrörelsen, men med\r\nläsanvisning. Jag har noga studerat Bildts tal och\r\nordval. Han talar om att det handlar om att göra\r\nbesparingar och effektiviseringar och att man\r\nendast på den vägen kan garantera välfärden. Men\r\nvad menas med besparingar och effektiviseringar?\r\nSer man närmare på vad det konkret handlar om,\r\nfinner man att det handlar om att köra sönder\r\nviktiga delar av svensk välfärd. Det är det yttersta\r\nmålet för nyliberalerna, men det göms bakom\r\ndimridåer när statsministern håller tal.</pre><pre>Avslutningsvis vill jag, herr talman, nämna att\r\nsocialutskottet och därmed riksdagen trots dessa\r\nmotsättningar kunnat samlas kring viktiga\r\nsocialpolitiska sakområden. Vi har kunnat göra det\r\ni en samsyn om den sociala dimensionen i\r\nalkoholpolitiken. Ett enigt socialutskott och en\r\nenig riksdag kunde därför skicka med till\r\nförhandlarna i Bryssel att vi vill hålla fast vid den\r\nsociala dimensionen i svensk alkoholpolitik.</pre><pre>Jag vill påstå att detta gemensamma uppträdande\r\nhade stor betydelse för förhandlingsresultatet. Det\r\ngör att vi kan behålla den sociala dimensionen i vår\r\nalkoholpolitik även vid ett inträde i EG/EU.\r\nUtskottet har tidigare gjort och kommer att\r\nvidhålla ett gemensamt ställningstagande, från\r\nhöger till vänster, mot att legalisera narkotikan. Vi\r\nvill driva detta nationellt, nordiskt och på\r\nEuropanivå.</pre><pre>Socialutskottet har också hållit samman om\r\nÄDEL-reformens fullföljande. Vi har varit ute och\r\nstuderat hur de gamla har det, och vi har varit\r\nmycket noga med att det skall följas upp på ett bra\r\nsätt. Vi skall gärna återrapportera, om vi ser att\r\nolyckor skulle hända.</pre><pre>Vi har besökt de bostadslösa här i Stockholm, och\r\nvi har tagit initiativ till en inventering för att ta reda\r\npå hur dessa mycket utsatta människor har det. Det\r\nhandlar inte längre om de gamla snälla\r\nalkoholisterna utan om nya grupper: utslagna\r\nkvinnor och psykiskt störda som inte har klarats i\r\nden öppna vården. Det är angeläget att man klarar\r\nproblemen i dessa sammanhang.</pre><pre>Vi har i socialutskottet enats om ett\r\ntillkännagivande till regeringen om vikten av att\r\nklara en fortsatt klinisk forskning inom vården, när\r\nden verksamheten i dag hotas av nya styrsystem.</pre><pre>Vi skall innan riksdagen åtskiljs behandla\r\npsykiatripropositionen. Den handlar verkligen om\r\nen gömd och glömd grupp. Min förhoppning är att\r\nutskottet då också skall kunna ta ett gemensamt\r\ngrepp för att rätta till de revor i välfärden som\r\nbeklagligt nog finns för denna grupp.</pre><pre>Till sist, herr talman, ber jag att få yrka bifall till\r\nsocialdemokraternas reservationer.</pre><pre>Anf. 2  FÖRSTE VICE TALMANNEN:</pre><pre>Den ärade talaren har nu överskridit den anmälda\r\ntalartiden med nio minuter.</pre><pre>Anf. 3  STEFAN KIHLBERG (nyd):</pre><pre>Herr talman! ''Hur fan kunde det bli så här?''\r\nFörlåt, herr talman, jag vet att man inte skall svära\r\nfrån denna talarstol, men just den här rubriken\r\nåterfinns över en artikel i ett av förra veckans\r\nnummer av Dagens Industri. Det är Anders\r\nIsaksson som har skrivit en mycket klarsynt artikel\r\nmed denna rubrik. Han syftar på just det som Bo\r\nHolmberg har beskrivit en del av, nämligen det\r\nsvenska samhällets problem.</pre><pre>Anders Isaksson beskriver det svenska samhällets\r\nproblem så här: ''en solid, effektiv och rationellt\r\nskött stat med en stark valuta blev inom loppet av\r\nett par decennier skuldtyngd och svag, kronan\r\ndevalverades och industrin reducerades till mindre\r\nän en femtedel av BNP''.</pre><pre>Jag skulle bildligt vilja beskriva de svenska\r\ngenerella trygghetssystemen och det s.k.\r\nvälfärdsbygget med dess socialförsäkringssystem\r\nsom ett ''socialpolitikens regalskepp Vasa''. Vasa,\r\nsom numera kan ses igen, var ståtligt, imponerande\r\noch detaljrikt, med gyllene ornament osv. Hon var\r\nen stolthet för Sverige.</pre><pre>Regalskeppet var avsett att skydda Sverige och\r\nSveriges medborgare. Det skulle skänka trygghet.\r\nDet var byggt av skickliga och välmenande\r\narkitekter -- det var det -- men det var också\r\nvåldsamt överriggat och i grunden helt\r\nfelkonstruerat. Det är precis vad det svenska\r\nvälfärds-Vasa också är.</pre><pre>Orden som bar systemet var lika vackra och\r\ntroskyldiga: solidaritet, rättvisa, trygghet. I själva\r\nverket var systemet felkonstruerat, och det var\r\nlänge sedan det orkade med sina åtaganden.\r\nMedborgarna behandlas olika i stället för lika.\r\nAntalet bidragstagare växer och allt färre\r\narbetande försörjer allt fler som inte arbetar. Det\r\nenda som vuxit de senaste åren är statens skulder.</pre><pre>Regalskeppet Vasa kapsejsade och sjönk\r\nomedelbart på sin jungrutur, och det var bra, för då\r\nkom larmet direkt och man kunde lära av misstaget.\r\nTyvärr har inte välfärds-Vasa gjort detta. Den flyter\r\nfortfarande. Den har hållits flytande med nya\r\ntillbyggnader, flera segel, mera bly i kölen, allt\r\nkraftigare länspumpar, och nu är den på väg att\r\nsänka hela den nation, Sverige, som den skulle\r\nskydda och ge trygghet.</pre><pre>Herr talman! Jag skulle vilja säga: Det är dags att\r\nrädda Sverige, och då måste vi sänka välfärds-Vasa!\r\nDet är dags att vakna, för fortfarande kan vi välja.\r\nMen tiden rinner, och vågar vi inte välja nu, finns\r\ndet faktiskt inga val om några år. Då är det\r\nAckordscentralen som i samråd med Världsbanken\r\ntar över. De lägger strikt ekonomiska aspekter på\r\ntillvaron, och de är inga humanister. Den som\r\ntvivlar på det rekommenderar jag ett studiebesök\r\ni t.ex. Uruguay eller Nya Zeeland. Det finns inget\r\nsjälvklart i att Sverige skall vara en rik och\r\nvälmående nation.</pre><pre>Vi som är företagare vet att det finns lagar och\r\nparagrafer för vår verksamhet. Ett aktiebolag kan\r\nvara skuldtyngt och hamna i ekonomiska problem,\r\noch då konstaterar man ganska snart att om halva\r\naktiekapitalet är konsumerat är det dags enligt lag\r\natt upprätta vad som kallas en\r\nkontrollbalansräkning.</pre><pre>Fortsätter man och inte klarar upp situationen, blir\r\ndet betalningsinställelse, fortfarande snyggt och\r\nprydligt, lagligt reglerat. Larmsignalerna finns där.\r\nMänniskor känner till dem.</pre><pre>Klarar man inte det heller, blir det konkurs, och\r\näven då finns det lagregler som reglerar det hela. I\r\nvärsta fall slutar det med likvidation, företaget\r\nupphör att existera. Ofta klarar man av en\r\nrekonstruktion.</pre><pre>Tyvärr finns inte de här larmsystemen och reglerna\r\nför en nation. Sverige borde upprätta en\r\nkontrollbalansräkning omedelbart.</pre><pre>Vi i Ny demokrati är oerhört kritiska såväl mot\r\nregeringens som mot Socialdemokraternas s.k.\r\nvälfärdspolitik. Förstår ni inte hur allvarligt läget\r\när? Statsskulden skenar, och Bo Holmberg var\r\nupprörd över att regeringen skickar räkningen till\r\nkommunerna. Jag kan instämma i upprördheten,\r\nmen vad jag tycker är mera upprörande är att vi inte\r\nens en gång skickar en räkning. Vi skuldsätter våra\r\nbarn och deras framtid, och det tycker jag är\r\nansvarslöst. Långt över skorstenen intecknar vi\r\nderas framtida välstånd.</pre><pre>Jag har barn som studerar. Vore jag krass och\r\nenbart resonerade ekonomiskt, skulle jag\r\nrekomendera dem: Studera färdigt på Handels i\r\nGöteborg, lämna sedan Sverige och jobba inom\r\nEU! Jag ger dem inte det rådet, för jag tycker att\r\ndet vore ansvarslöst, men när man pratar med\r\nungdomar hör man faktiskt ungdomar som\r\nresonerar på det sättet, och det tycker jag är\r\nytterligt oroväckande.</pre><pre>Nej, vi har fortfarande chansen, men då måste vi\r\nvakna. Vi måste sluta prata om välfärd, för det\r\nhandlar om välstånd. Vi måste acceptera att det är\r\npengar och ekonomi det handlar om, för utan det\r\nkan vi sitta och prata välfärd hur länge som helst,\r\nallt under det att Sverige sjunker.</pre><pre>Grunden för Ny demokrati, den ideologiska\r\ngrunden för hur denna totalrevidering måste gå till,\r\när tillämpad humanism och en okuvlig tilltro till de\r\nenskilda medborgarnas vilja och förmåga.</pre><pre>Djupt i folksjälen har det länge hetat: Du är din\r\negen lyckas smed. Vi kallar det för personlig frihet\r\noch hänsyn till andra. Själv är bästa dräng -- eller\r\npiga -- är ett annat känt uttryck. Det är nygamla\r\nvärderingar, men tyvärr har staten och samhället\r\nunder decennier skapat ett slags inlärd hjälplöshet\r\nsom gör att många människor tycker att det är\r\nsamhället, dvs. alla de andra människorna, som\r\nskall ta ansvaret för deras välstånd.</pre><pre>Det är dags att vakna för dem som har den\r\ninställningen. Staten har många gånger tagit ifrån\r\nmänniskor ansvaret för deras eget liv.</pre><pre>Detta är inte egoism eller, som vulgärpropagandan\r\nsäger, sköt dig själv och skit i andra, definitivt inte.\r\nDet handlar om tillämpad humanism. Men denna\r\ntotalrevision är nödvändig, och den kommer att\r\nsvida. Den måste ske tufft men naturligtvis med\r\nhänsyn och över tid, även om tiden blir allt\r\nknappare.</pre><pre>Bildligt skulle jag vilja dra en parallell. Man\r\nbehöver inte vara särskilt djupt medicinskt kunnig\r\nför att känna till hur man skall hantera kallbrand.\r\nHar kallbrand fått grepp i någon av kroppens\r\nlemmar, finns det bara en lösning, och det är\r\namputation. Det är en drastisk åtgärd, och även om\r\nden sker under bedövning så gör det ont sedan.\r\nPatienten känner smärta ett bra tag efteråt.</pre><pre>Nu skulle man kunna säga att den hänsynsfulle\r\nläkaren ger morfin i stället. Det är precis vad vi\r\nhåller på att göra. Vi ger morfin -- det skall inte\r\nkännas! Allt mera måste vi amputera efter hand\r\nsom vi ger morfin. Det finns ingen återvändo. En\r\npatient som har kallbrand, och som behandlas med\r\nmorfin för att det inte skall göra ont, dör. Jag tror\r\natt de flesta svenskar hellre överlever med litet\r\nsmärta än att de smärtfritt tvingas köra rakt in i\r\nväggen.</pre><pre>En grundprincip för Ny demokrati är att staten skall\r\nbehandla alla medborgare lika. Vi tycker att\r\ninkomstbortfallsprincipen i\r\nsocialförsäkringssystemen är djupt orättfärdig och\r\nomoralisk, för det är ingen försäkringsprincip. Det\r\när vad man kallar det för, men det är det inte.</pre><pre>Ta föräldraförsäkringen som ett exempel. Där får\r\njag ut mycket mycket höga ersättningar utan att ha\r\nbetalt i stort sett någon premie alls, och det är en\r\nomvänd Robin Hood-mentalitet när\r\nhöginkomsttagare unnar sig detta på\r\nmedelinkomsttagares bekostnad.</pre><pre>Staten skall aldrig garantera olika nivåer i\r\nlevnadsstandard. Staten skall inte garantera\r\nindividuella behov. Staten skall skydda och värna\r\nalla medborgare. Vi kallar det för\r\ngrundtrygghetsprincipen. Ett annat sätt att uttrycka\r\ndet är att staten skall garantera golvet, och det\r\ngolvet skall vara en anständig överlevnad men\r\ningenting mer -- punkt.</pre><pre>Allt därutöver är faktiskt mitt och alla andra\r\nmedborgares eget ansvar att tillsammans med\r\nkommunen, facket, företaget, arbetsgivaren,\r\nföreningen, försäkringsbolag osv. välja någon av\r\noändligt många individuella lösningar som\r\ntillfredsställer mina trygghetsbehov, efter mina\r\nbehov och efter mina resurser.</pre><pre>Grundtrygghet är en grundprincip, men naturligtvis\r\nhar den undantag. Ett är t.ex. svårt handikappade\r\noch kroniskt sjuka, som naturligtvis måste få en\r\nhögre hjälpnivå. En annan undantagsgrupp är\r\nmiljonärer och höginkomsttagare, människor som\r\ninte behöver vare sig barnbidrag eller andra bidrag.\r\nVarför skall man ge dem det då? Det tycker vi är\r\nomoraliskt.</pre><pre>En annan grundprincip är att all hjälp från\r\nsamhället skall vara hjälp till självhjälp. Kloka\r\nkineser var redan för länge sedan klara över det.\r\nHungrande människor kan man ge fisk, och då blir\r\nde mätta. Det är vad vi har gjort i Sverige i\r\ndecennier. Vi i Ny demokrati hävdar att man måste\r\nlära människor att fiska. Då klarar de sig själva.</pre><pre>En annan grundprincip är alltså att självkänslan är\r\nmänniskans viktigaste och mest oumbärliga\r\nfundament. Om man tar ifrån människor\r\nsjälvkänslan, dvs. känslan av att klara sig själv, har\r\nman underminerat deras liv. Dagens system\r\nberövar ofta människor denna självkänsla. Man har\r\nskapar ett slags inlärd hjälplöshet.</pre><pre>Det lilla barnet säger ganska snabbt ''Kan själv''.\r\nDet är uttryck för en djup insikt om vikten av att\r\nsjälv få ta ansvaret.</pre><pre>Välstånd handlar ytterst enbart om pengar och\r\nekonomi. När jag sade det på socialhögskolan på\r\n60-talet blev jag nästan lynchad. Det var minst sagt\r\nrevolutionärt att påstå något sådant då, eftersom\r\n95 % av studenterna var röda i olika schatteringar.\r\nDå var det socialism som gällde.</pre><pre>Även socialisterna har tvingats inse att basen för\r\nallting i en marknadsekonomi faktiskt är\r\nekonomin. Icke desto mindre kunde man för inte så\r\nmånga månader sedan i olika debatter höra: Rör\r\ninte vår anställningstrygghet! Det gällde LAS --\r\nsom om LAS skulle skapa anställningstrygghet.\r\nDet finns bara en anställningstrygghet. Det är\r\nlönsamma, livskraftiga företag. Allt annat är\r\nchimärer.</pre><pre>Det är inte så många år sedan det framfördes krav\r\npå lagstadgad rätt till arbete åt alla som om det\r\nskulle hjälpa att lagstadga. Varför inte då lagstadga\r\nom lönsamma företag, lagstadga om trygghet osv?\r\nMan kan hoppas att morfininjektionen hjälper.</pre><pre>Det finns bara ett fundament, och det är ett lönsamt\r\noch livskraftigt näringsliv.</pre><pre>Har vi råd? Nej, vi har inte råd till de\r\nvälfärdssystem vi beviljar oss i dag. Därför blir man\r\nbekymrad när t.ex. socialdemokratin redan lovar\r\natt återställa socialförsäkringsnivåerna till de gamla\r\nnivåerna. Ingvar Carlsson har sagt att det skall ske\r\nså snart ekonomin tillåter. Vad betyder det? Det\r\nvar längesedan ekonomin tillät någonting.</pre><pre>Det har inte hindrat särskilt många beslut.\r\nPensionsuppgörelsen är ett av de senaste exemplen.\r\nDen är inte finansierad, och det verkar som om\r\nman tänker genomföra den. Ny demokrati är bland\r\nde få som skriker och protesterar allt vad de förmår.</pre><pre>Vårdnadsbidraget är ett annat kusligt exempel på\r\nhur man flyttar runt pengar som inte finns.</pre><pre>Husläkarreformen kostar ytterligare 200 miljoner,\r\ntrots att Bo Könberg förklarade från denna talarstol\r\natt den inte skall kosta mer. Exemplen är många.\r\nJag tar bara de här.</pre><pre>Det är kris i Sverige. Vi var Europas rikaste land.\r\nDärför måste fundamentet även för socialpolitiken\r\nfokusera på att vi skall få råd att ge den välfärd vi\r\nvill ha. Det skrämmer mig fortfarande hur få\r\nsådana resonemang man hör i debatten.\r\nFörhoppningsvis kan denna dag utgöra en\r\nbrytpunkt. Låt oss slippa höra en debatt som hör\r\nhemma på 60- och 70-talet!</pre><pre>Det är faktiskt ett ansvar vi har, och det är en\r\npedagogisk uppgift. Det är synd att säga ''Vad var\r\ndet vi sade'' från Ny demokratis sida, även om det\r\nskulle vara roligt för en del. Vi har fått rätt många\r\ngånger. Vi vill helst inte ha rätt. Vi vill inte säga\r\n''Vad var det vi sade'' när Sverige håller på att\r\nsjunka. Men kom inte och säg att vi inte har slagit\r\nlarm i tid!</pre><pre>Vi har under hela mandatperioden anvisat större\r\nbesparingar än något annat parti. Vi har i ord och\r\nhandling försökt göra besparingar i många\r\nbudgetposter utan att i de flesta fall få något stöd,\r\nvarken från regeringen eller från oppositionen.</pre><pre>I valrörelsen hånade man och närmast\r\nidiotförklarade oss för att vi ville spara 196\r\nmiljarder över sex år. I dag är budgetunderskottet\r\npå över 200 miljarder och statsskulden på över\r\n1 200 miljarder. Beloppen tappar sin betydelse. Det\r\när ofantliga belopp. Jag skulle föreslå att man gick\r\növer till att räkna underskotten i kilo enkronor. Jag\r\ntror att det skulle göra det lättare att förstå vilka\r\nofantliga mängder pengar det handlar om.</pre><pre>Herr talman! Det viktiga är att våga tala om detta.\r\nDess värre är det valår i år, vilket gör att modet att\r\nprata klartext sjunker eftersom viljan att bli\r\nåtervald är större. Jag tror att det är ett förräderi i\r\nett långt perspektiv.</pre><pre>Jag vill återigen ta upp den artikel med rubriken\r\n''Hur fan kunde det bli så här?'' som jag nämnde i\r\nbörjan. Anders Isaksson slår fast att politikerna\r\nknappt ens vågar kisa ut över sitt elände.\r\nProblemen, kraven och utmaningarna är\r\ndesammma. Det måste till omtänkande, nya grepp\r\noch genomgripande förändringar -- annars går det\r\nåt helvete, skriver Anders Isaksson.</pre><pre>Herr talman! Jag yrkar bifall till gott ekonomiskt\r\nomdöme och våra reservationer nr 3 och 10.</pre><pre>(Applåder)</pre><pre>Anf. 4  EVA ZETTERBERG (v):</pre><pre>Herr talman! Jag skall först ta det formella och\r\nhänvisa till alla Vänsterpartiets yrkanden i den\r\nmeningsyttring som är fogad till betänkandet. Jag\r\nvill särskilt yrka bifall på några hemställanspunkter.\r\nDet gäller mom. 1, generell välfärdspolitik, mom.\r\n2, rättighetslag, mom. 10, Ädelreformen, mom. 31,\r\nsmittskyddslagen och mom. 37, allmänt anslag till\r\nhälso- och sjukvården på 195 miljoner. Där vill jag\r\nsärskilt poängtera att pengarna inte skall gå till\r\nhusläkarreformen utan till att avveckla\r\nhusläkarlagen och andra angelägna ändamål inom\r\nsjukvården, exempelvis hemsjukvården.</pre><pre>Jag yrkar också bifall till mom. 57, lägre\r\nmedelsanvisning till Socialstyrelsen, mom. 80,\r\nBarnombudsmannens uppgifter, mom. 82,\r\ninförlivandet av barnkonventionen i svensk\r\nlagstiftning och till sist till mom. 86, som är en\r\nmeningsyttring om adoptivbarn. Reservationen\r\nfrån Ny demokrati tar upp våra motioner.</pre><pre>Jag vill också anmäla att Vänsterpartiet instämmer\r\ni majoritetens förslag angående avskaffandet av\r\nhusläkarlagen och i de flesta s-reservationerna.</pre><pre>Jag kommer nu huvudsakligen att ta upp\r\nsocialpolitiken. Därefter kommer Berith Eriksson\r\natt fördjupa sig i sjukvården och husläkarfrågan\r\noch Jan Jennehag i äldreomsorgen.</pre><pre>Herr talman! Frågan om det generella\r\nvälfärdssystemet kan man ägna många timmars\r\ndiskussion och funderande åt. För Vänsterpartiet\r\ninnebär välfärdspolitik ett solidariskt samhälle där\r\nde människor som kan arbeta och försörja sig tar\r\nansvar för människor som på grund av sjukdom\r\neller arbetslöshet inte kan göra det. Det är ett\r\nsådant samhälle som vi vill ha och anser att vi kan\r\nupprätthålla.</pre><pre>Jag läste nyligen i en artikel av Maciej Zaremba att\r\nFN-deklarationen från 1948 faktiskt tar upp rätten\r\ntill välfärd. Den säger: ''Envar har rätt till en\r\nlevnadsstandard, som är tillräcklig för hans och\r\nhans familjs hälsa och välbefinnande, däri\r\ninbegripet föda, kläder, bostad, hälsovård och\r\nnödvändiga sociala förmåner, vidare rätt till\r\ntrygghet i händelse av arbetslöshet, sjukdom,\r\ninvaliditet, makes död, ålderdom eller annan\r\nförlust av försörjning under omständigheter, över\r\nvilka han icke kunnat råda.''</pre><pre>För mig var det en intressant läsning, eftersom jag\r\ninte tidigare uppmärksammat att FN faktiskt lägger\r\nfast grunderna för välfärdspolitiken.</pre><pre>Det var därför intressant att lyssna till föregående\r\ntalare, Stefan Kihlberg från Ny demokrati, som\r\ngjorde en jämförelse mellan Sverige och\r\nregalskeppet Vasa och menade att välfärdssystemet\r\ni Sverige helt har gått till botten, precis som\r\nregalskeppet Vasa.</pre><pre>För mig är det litet överraskande att Stefan\r\nKihlberg tar ett sådant exempel, eftersom det är ett\r\nantal hundra år sedan regalskeppet Wasa gick till\r\nbotten och det förvisso har hänt väldigt mycket\r\nsedan dess. Som jag ser det finns det i Sverige en\r\nbred flotta av skepp och stora och små fartyg, och\r\ndet är de som utgör grunden för vår välfärd. De\r\nbehöver förvisso tas in och putsas upp mellan\r\nvarven. Kanske är det också nödvändigt att\r\nförändra flottan och lägga ner några av skeppen,\r\nmen grunden för välfärdspolitiken ligger kvar och\r\nbör ligga kvar.</pre><pre>Detta innebär inte att vi i Vänsterpartiet bortser\r\nfrån budgetunderskott och de stora ekonomiska\r\nproblem som Sverige har i dag, men vi menar att\r\nden politik som den borgerliga regeringen hittills\r\nhar fört har tagit sikte på helt andra besparingar än\r\nde som är nödvändiga, helt andra besparingar än\r\nsådana som drabbar dem som har det bäst ställt i\r\nsamhället. Besparingarna hittills har ju gått ut över\r\nt.ex. människor som är långtidssjukskrivna,\r\nmänniskor som blivit arbetslösa.</pre><pre>Vänsterpartiet menar att det finns stora områden\r\ndär vi kan spara och se till att budgetunderskottet\r\nminskar, men vi kan inte göra det samtidigt som\r\nregeringen sänker förmögenhetsskatten och\r\narvsskatten och vidtar en rad andra åtgärder som\r\nfaktiskt gynnar dem som har råd att betala.</pre><pre>Det är också fel att som Stefan Kihlberg tala om\r\n''aktiebolaget Sverige''. Jag vänder mig mycket\r\nstarkt mot jämförelsen mellan Sverige och ett\r\naktiebolag. Det är helt fel att tro att vi har ett\r\n''aktiebolag Sverige''. Det finns en grundläggande\r\nskillnad mellan ett aktiebolag och ett land, en\r\nnation. I ett land har vi ett demokratiskt inflytande\r\ntill skillnad från i ett aktiebolag, där de som har\r\nrösträtt är de som äger företaget. Sverige består av\r\nlandets medborgare, och vi har rätt att i allmänna\r\nval föra fram våra åsikter, vad vi vill ha för politik.\r\nDet är en grundläggande skillnad, bland många\r\nandra, mellan Sverige och ett aktiebolag.</pre><pre>Däremot kan jag instämma i det Stefan Kihlberg\r\nsade om att våga välja. Naturligtvis handlar det om\r\natt våga välja, men det handlar om att välja rätt\r\npolitik.</pre><pre>Jag skall inte fördjupa mig mer i de allmänna\r\ndiskussionerna om välfärden och välfärdens system\r\nannat än att konstatera att vi helt enkelt behöver\r\nförbättra pricksäkerheten i välfärdssystemet. Vi\r\nbehöver förändra systemet, men\r\ninkomstbortfallsprincipen bör bestå, även om taket\r\nkan sänkas något. Vi menar att det finns en rad\r\nåtgärder som kan vidtas utan att det drabbar dem\r\nsom har det sämst ställt.</pre><pre>I det här betänkandet har Vänsterpartiet tagit upp\r\nrättighetslagstiftningen på det socialpolitiska\r\nområdet. Vi menar att socialtjänstlagen, som ju har\r\nvarit i funktion i drygt tio år, är en mycket bra\r\nlagstiftning, som ger människorna i det här landet\r\nen grundläggande trygghet och en grundläggande\r\nrespekt för människor som har sociala eller\r\nekonomiska problem. Men socialtjänstlagen\r\nbehöver ändå rättas till, och Vänsterpartiets förslag\r\när att socialtjänstlagen skall utgöra en rättighetslag.</pre><pre>Med tanke på föregående talares uppfattning om\r\nbehovet av självkänsla undrar jag om Ny demokrati\r\noch ni andra har tagit del av vad som hände\r\ntrebarnsmamman Angela Franzén i Marks\r\nkommun. Hon uppbar socialbidrag men\r\ndemonstrerade för sina rättigheter och gick ut i\r\nmassmedia och talade om vad hon tyckte om den\r\nbehandling hon utsatts för. Därefter fick hon\r\nsocialbidraget indraget.</pre><pre>Jag undrar vad ni i Ny demokrati och i övriga\r\npartier säger när sådant kommer på tal. Detta är ju\r\nbeklagligtvis inte det enda exemplet, utan liknande\r\nsaker har inträffat i flera kommuner där man har\r\nanvänt exempelvis Uppsalamodellen.\r\nGrundproblemet är ändå detsamma, nämligen att\r\nmänniskor utsätts för förnedrande behandling och\r\ninte får utöva sina demokratiska rättigheter.</pre><pre>Jag menar att den enda lösningen på problemet är\r\nen rättighetslagstiftning, som talar om vad man\r\nfaktiskt har rätt till. Vänsterpartiet har lagt fram\r\nförslag på den punkten.</pre><pre>Det skulle också vara intressant att få höra från\r\nFolkpartiets Bo Könberg och Socialdemokraterna\r\nvad som hände med förslaget från\r\nSocialtjänstkommittén om en riksnorm. Man var ju\r\növerens i kommittén, det fanns en majoritet bakom\r\nförslaget. I mina ögon var detta ett väldigt bra\r\nförslag, och jag hade hoppats få det på riksdagens\r\nbord i form av en proposition. Men ingenting om\r\nen sådan riksnorm återfinns i det här betänkandet,\r\noch det har inte heller kommit något sådant förslag\r\nfrån regeringen. Jag beklagar det.</pre><pre>Herr talman! Frågan om nedskärningar inom den\r\noffentliga sektorn har varit föremål för många\r\ndiskussioner, och det är absolut nödvändigt. Inom\r\nVänsterpartiet menar vi att det behövs\r\nnedskärningar inom den offentliga sektorn, men de\r\nnedskärningar vi vill se ligger exempelvis på\r\nförsvarsområdet, inom kriminalvården och inom\r\nden statliga byråkratin. Vi vill däremot inte se\r\nnedskärningar av de medel som går till barnomsorg\r\neller äldreomsorg i kommunerna. Att\r\nnedskärningar ändå drabbar dessa grupper gör att\r\ndet blir mycket märkligt då vi säger att detta är\r\ngrupper i vårt land som vi värnar om.</pre><pre>Ett intressant exempel var vad Hans Bergström\r\nskrev i DN häromdagen. Han mer eller mindre\r\nhånade de människor i vårt land som utifrån\r\nbarnkonventionen hävdar att barn inte skall\r\nbehöva vara i så stora grupper. Hans Bergström\r\nmenade att det var helt fel, att vi kunde jämföra\r\nvårt land med Sri Lanka, där man har barngrupper\r\npå 30 barn, eller Frankrike, där man har väldigt\r\nstora barngrupper. Men han bortser då från vad det\r\nhandlar om, nämligen att vi skall ha en bra och\r\nfungerande barnomsorg, i vilken det finns\r\nmöjlighet att ta individuell hänsyn och bry sig om\r\nvarje barn på ett personligt sätt, och inte någon\r\nform av barnparkering.</pre><pre>Jag undrar därför var gränsen för barngruppers\r\nstorlek går. Jag har flera gånger ställt frågan till\r\nBengt Westerberg, men jag har aldrig fått något\r\nsvar, och inte heller någon annan tycks intressera\r\nsig för frågan.</pre><pre>Jag har bara under den senaste veckan varit ute på\r\nflera dagis bl.a. i Flen och Norrtälje och i mitt eget\r\nbostadsområde på Skarpnäcksfältet. Där är nu\r\ngrupper på 18 barn det normala, och därutöver\r\ntalar man nu om att ta in ett nittonde eller tjugonde\r\nbarn. Personalen är oerhört oroad över hur de skall\r\nkunna klara av det här och bibehålla en bra\r\nstandard för barnen.</pre><pre>Bengt Westerberg har tagit upp frågan om en\r\neventuell skattehöjning med tanke på\r\nSocialstyrelsens rapport om barn i\r\nnedskärningstider och effekterna av\r\nnedskärningarna för barnen. Var kommer det i så\r\nfall in? Jag har naturligtvis en förhoppning om att\r\ndet är vårt förslag om en kommunakut som man\r\nfrån Folkpartiets sida nu vill bifalla. Vårt förslag om\r\nen kommunakut innebär just att kommuner som\r\ninte klarar av att hålla en bra standard skall kunna\r\nfå extra bidrag för att inte behöva sänka standarden\r\nför barnen.</pre><pre>Jag undrar också vad Socialdemokraterna har för\r\nrecept för att förbättra situationen för barnen i\r\nnedskärningstider. Har inte också ni en gräns för\r\nhur många barn man skall kunna ha i barngrupper?</pre><pre>Herr talman! Jag vill också nämna en del andra\r\nförslag som Vänsterpartiet har lagt fram. Ett sådant\r\ngäller diskrimineringen av handikappade, som är\r\nett annat problem. Jag hänvisar här till vår\r\nmeningsyttring.</pre><pre>Jag vill hänvisa till vårt förslag om en pedagogisk\r\nkampanj på daghem. Jag vill poängtera att det\r\nnaturligtvis inte handlar om att ha en pedagogisk\r\nkampanj i stället för bra och grundläggande\r\nresurser på dagis. Vi menar att både och behövs för\r\natt stärka personalens situation och förbättra deras\r\nmöjligheter att ge en bra barnomsorg.</pre><pre>Jag vill ta upp frågan om ersättning för psykoterapi\r\ninom den allmänna försäkringen. Hittills har vi i\r\nvårt land valt att betrakta psykiska problem som\r\nhelt artskilda från de somatiska problemen. Jag har\r\nväldigt svårt att förstå varför samhällets inställning\r\ntill dem som går till en psykoterapeut skall skilja sig\r\nfrån inställningen till dem som går till en\r\nsjuksköterska eller en läkare inom den somatiska\r\nvården. Jag, liksom motionärer från bl.a.\r\nFolkpartiet, menar att det vore självklart med en\r\nersättning på samma sätt.</pre><pre>Herr talman! Jag vill också nämna\r\nsmittskyddslagen. Europarådet har ju faktiskt\r\nrekommenderat att kontaktspårning skall vara\r\nfrivillig. Hur kommer det sig att ni i övriga partier\r\naccepterar en smittskyddslag som klart och tydligt\r\ntalar om att det är tvång på kontaktspårning, trots\r\natt all erfarenhet visar att det är på frivillig grund\r\nsom ett bra arbete kan utföras?</pre><pre>Herr talman! Jag nämnde tidigare bidragen till\r\nhälso- och sjukvården, icke att förväxla med bidrag\r\ntill husläkarsystemet.</pre><pre>Jag vill också nämna Kvinnoforum, som gör ett\r\nmycket viktigt arbete för kvinnor med missbruk och\r\nett förebyggande arbete, men som har fått sina\r\nbidrag minskade av regeringen.</pre><pre>Jag har nämnt medlen till Socialstyrelsen, av vilka\r\nVänsterpartiet har föreslagit en drastisk\r\nnedskärning.</pre><pre></pre><pre>Det beror inte på att vi inte anser att det utförs\r\nförnämligt arbete och utredningsarbete på\r\nSocialstyrelsen. Det anser vi. Vi menar att just det\r\narbetet kan läggas ut på universitet, högskolor och\r\nandra. Socialstyrelsen bör koncentrera sig på tillsyn\r\nav verksamhet.</pre><pre>Jag vill också nämna Epidemiologiskt centrum.</pre><pre>Subventionering av preventivmedel är ett utmärkt\r\nsätt att bedriva förebyggande arbete för att\r\nexempelvis förhindra aborter. Andra partier är\r\nväldigt angelägna om att förhindra aborter.</pre><pre>Jag vill nämna medel till Folkhälsoinstitutet för\r\nåtgärder mot anorexi och bulimi samt stödet till\r\nnykterhetsorganisationerna.</pre><pre>Herr talman! Jag vill avslutningsvis ta upp frågan\r\nom Barnombudsmannen. Vi har alla varit överens\r\nom att inrätta det ämbetet. Men man vill inte från\r\növriga partier att Barnombudsmannen skall kunna\r\nföra enskild talan. Jag har svårt att förstå varför.\r\nDet är på det viset som Barnombudsmannen kan\r\nhävda sig och inte bara ha en allmän kompetens.\r\nJag menar också att Barnombudsmannen behöver\r\nmer medel än det som regeringen har anslagit.</pre><pre>Herr talman! Jag vill ta upp frågan om\r\nbarnkonventionen. Vänsterpartiet kräver att den\r\ninkorporeras i svensk lagstiftning. Det är mycket\r\növerraskande att vi inte har kunnat få igenom det\r\nkravet. FN:s kommitté för att följa upp\r\nbarnkonventionen har rekommenderat Sverige att\r\ngöra det. Trots detta har regeringen och riksdagen,\r\nutom Vänsterpartiet, ansett att man inte skall följa\r\ndet rådet. Det tycker jag är märkligt.</pre><pre>Jag vill också nämna adoptivbarnens situation. Vi i\r\nVänsterpartiet har i fler motioner pekat på att\r\nadoptivbarnen inte bara så länge de är barn kan\r\nbehöva extra stöd. Det finns adoptivbarn som blivit\r\nvuxna men som fortfarande har klara behov av stöd\r\nfrån samhällets sida, och de måste få ett utökat\r\nstöd. Därför yrkar jag bifall till meningsyttringen i\r\ndenna del.</pre><pre>Herr talman! Jag vill också kommentera frågan om\r\nbibehållen alkoholpolitik även vid EU-\r\nmedlemskap, som Bo Holmberg berörde. Jag tror\r\natt det är en from förhoppning från Bo Holmberg\r\natt så skall vara fallet. Jag tror att det kan komma\r\nåtskilligt mer på EU-området. Det finns redan\r\nförslag vad gäller införsel av alkohol m.m. som\r\nklart strider mot en bra alkoholpolitik.</pre><pre>Herr talman! Slutligen instämmer jag för\r\nVänsterpartiets del i att det är kris i Sverige.\r\nMycket behöver förändras. Välfärden behöver\r\nutvecklas, inte avvecklas.</pre><pre>Anf. 5  STEN SVENSSON (m):</pre><pre>Herr talman! Bo Holmberg påstod i sitt anförande\r\natt regeringen inte har satsat på de sämst ställda.\r\nJag vill genast korrigera Bo Holmberg på den\r\npunkten. Jag vill påminna om att regeringen har\r\nlagt fram förslag till en mycket omfattande\r\nhandikappreform. Regeringen har avsatt 1,6\r\nmiljarder till genomförandet av LSS. Detta har\r\nockså genomförts med mycket stor enighet i\r\nriksdagen.</pre><pre>Bo Holmberg sade visserligen i slutet av sitt\r\nanförande att vi är eniga om ganska mycket. Men\r\ndet står i bjärt kontrast till att han vill påstå att de\r\nmest utsatta grupperna har ställts åt sidan.</pre><pre>Vi tre parlamentariker från Socialdemokraterna,\r\nFolkpartiet och Moderaterna har tillsammans i\r\nPsykiatriutredningen enats om ett förslag att just\r\nhjälpa dem som vi under vårt utredningsarbete\r\nupplevde som de allra sämst ställda i Sverige. Det\r\nförslaget har nu följts upp av regeringen, och det\r\nligger en proposition för behandling hos\r\nsocialutskottet.</pre><pre>Jag är övertygad om att vi kan resonera vidare i\r\nförtrolig anda för att komma överens. Detta\r\npåstående faller tillbaka på Bo Holmberg själv.</pre><pre>Bo Holmberg talar också om utvecklingen vad\r\ngäller valfriheten. Jag kan bara konstatera att en\r\nvårdgaranti har införts som gör att man inte längre\r\nskall behöva vänta på operation. Det har lett till att\r\ni stort sett alla köer har försvunnit.</pre><pre>I början av detta år var det bara ca 150 personer\r\nsom inte fick behandling i enlighet med\r\nvårdgarantins föreskrivna tre månader. Detta skall,\r\nBo Holmberg, jämföras med att det för tre år sedan\r\nvar köer till en höftledsoperation på upp till 24\r\nmånader och 17 månader för starroperationer. Nog\r\nhar det skett en revolutionerande utveckling\r\nbeträffande valfriheten.</pre><pre>Den nuvarande regeringen har också likställt\r\nprivata alternativ med offentliga. Det har lett till att\r\nantalet barn i privat barnomsorg mer än\r\nfördubblats mellan 1991 och 1994. Valet står med\r\nandra ord mellan en socialdemokratisk politik som\r\nslår vakt om monopolen och hindrar framväxten av\r\nalternativ barnomsorg och en moderat politik som\r\nunderlättar för alternativ och skapar valfrihet.</pre><pre>Bo Holmberg nämnde sedan husläkarfrågan. Jag\r\nskall i mitt anförande ange några principiella\r\nsynpunkter på det ärende som vi har behandlat i\r\nsocialutskottet. Min kollega Göte Jonsson kommer\r\nsenare under debatten att mera i detalj gå in på\r\ndenna fråga och samtidigt utveckla våra synpunkter\r\npå hälso- och sjukvården i övrigt.</pre><pre>När socialutskottet behandlade de ärenden som\r\nriksdagen nu skall ta ställning till, bildades en ny\r\nallians mellan Socialdemokraterna, Ny demokrati\r\noch Vänsterpartiet. Det som då hände är enligt min\r\nmening det mest graverande exemplet på när\r\nprinciper och löften bryts i ivern att försvåra och\r\nhindra valfrihetsreformer i Sverige.</pre><pre>Ny demokrati gick på val på löftet att avveckla\r\nlandstingen. Den borgerliga regeringen har tagit de\r\nförsta stegen för att på sikt bryta landstingens\r\nsjukvårdsmonopol genom att införa ett\r\nhusläkarsystem med fri etablering. Privata\r\nhusläkare har rätt att verka på exakt samma villkor\r\nsom offentliganställda.</pre><pre>Ny demokrati sade ja till husläkarlagen efter att\r\npartiet fått gehör för en del synpunkter man hade\r\nhaft om avgiften för besök hos specialistläkarna. I\r\nde förhandlingar som föregick beslutet fick Ny\r\ndemokrati sina krav tillgodosedda. Således har\r\nlagen om husläkare införts med Ny demokratis\r\naktiva medverkan!</pre><pre>Nu, snart ett år senare, har man gått ihop med de\r\nsocialistiska partierna -- observera att man har en\r\ngemensam skrivning i betänkandet -- och vill nu\r\nstoppa fullföljandet av hela denna viktiga\r\nvalfrihetsreform. Vad Ny demokrati då gör är att\r\nman anammar den socialistiska sjukvårdspolitiken,\r\nsom innebär att landstingen skall ha monopol på all\r\nsjukvård och att de fria läkarna helt skall svältas ut.</pre><pre>Det handlar inte bara om att Ny demokrati därmed\r\nmotarbetar sin egen politik, man bryter också\r\ningångna avtal. Finns det ingen som helst politisk\r\nmoral kvar hos Ny demokrati?</pre><pre>När husläkarlagen antogs av riksdagen fanns\r\nsåledes en överenskommelse mellan de borgerliga\r\npartierna och Ny demokrati. Den innebar att en\r\nsärskild åtgärdstaxa för husläkare skulle införas, att\r\ndet skulle införas dispensregler för läkare som har\r\nannan specialistkompetens än allmänläkarexamen\r\nsamt att patientavgiften får vara högst 50 % högre\r\nvid besök hos övriga specialistläkare jämfört med\r\nbesök hos husläkare.</pre><pre>I pressen har representanter för Ny demokrati\r\nhävdat att regeringspartierna brutit denna\r\növerenskommelse. Vad är egentligen sanningen?</pre><pre>Regeringen har den 22 december 1993 utfärdat en\r\nåtgärdstaxa. Den uppfyller de krav som ställdes\r\nunder överläggningarna med Ny demokrati.\r\nSocialstyrelsen har också utfärdat bestämmelser för\r\nnär dispens för läkare med annan\r\nspecialistutbildning än allmänläkarens skall ges.\r\nDessa bestämmelser är generösa. Krav kan ställas\r\npå kompletterande utbildning och\r\npraktiktjänstgöring.</pre><pre>Ett litet kuriosa i sammanhanget är att\r\nHusläkardelegationen, som följer genomförandet\r\nav reformen, anser att dispensbestämmelserna är\r\nför generösa och att de bör skärpas. Många\r\nlandsting har också infört patientavgifter där\r\nskillnaden är högst 50 % mellan husläkare och\r\növriga specialistläkare. Med andra ord har\r\nregeringspartierna således fullföljt sin del av avtalet\r\nmed Ny demokrati.</pre><pre>Om husläkarlagen upphävs kommer landstingen att\r\nfå en mycket stor makt att bestämma över\r\nläkaretableringar. Den fria etableringsrätten för\r\nhusläkare och konkurrensneutraliteten mellan\r\nprivata och offentliganställda läkare skulle upphöra\r\ni många landsting. Den enskilde medborgarens rätt\r\natt själv välja sin egen husläkare skulle allvarligt\r\nifrågasättas och helt lämnas till\r\nlandstingspolitikerna att besluta om.</pre><pre>Ny demokrati ger numera ett aktivt stöd för\r\nsocialistpartiernas ideologiskt grundade motstånd\r\nmot etableringsfrihet. Man har inte några egna\r\nmotiveringar eller reservationer utan skriver en\r\ngemensam text med Socialdemokraterna och\r\nVänstern. Är det en utveckling som Ny Demokrati\r\nsträvar efter, och är det verkligen det man lovade\r\nsina väljare?</pre><pre>Vi upplevde samma sak häromdagen, då vi fick ett\r\nyttrande från skatteutskottet beträffande\r\nvårdnadsbidraget. Även då fanns det en gemensam\r\ntext från Socialdemokraterna och Ny demokrati.\r\nNy demokrati hade inget eget alternativ, inga egna\r\nmotiveringar, utan hade skrivit ihop sig med\r\nSocialdemokraterna. Det är det nya.</pre><pre>Genom Socialdemokraternas och Ny Demokratis\r\nagerande cementeras inte bara landstingens\r\nmonopol, till men för den enskildes möjlighet att\r\nvälja. De två partierna blir också ansvariga för att\r\nresurserna till den svenska sjukvården minskas med\r\n195 miljoner kronor!</pre><pre>Socialdemokraterna försöker ju hävda att\r\nsjukvården i vårt land har fått mindre resurser de\r\nsenaste tre åren. Det blir därför märkligt när man\r\ntrots detta grundlösa påstående medvetet minskar\r\ndessa resurser med nästan 200 miljoner! Den\r\nsocialdemokratiska trovärdigheten försvinner lika\r\nfort som Ny Demokratis moral!</pre><pre>Herr talman! Den långsiktiga inriktningen för\r\nregeringspartiernas välfärdspolitik är att ställa den\r\nenskilde i centrum och att öka valfriheten.\r\nAlternativ och komplement till den offentliga\r\ntjänstesektorn skapar konkurrens, vilket ger\r\nförutsättningar för såväl effektiviseringar som\r\nkvalitetsförbättringar.</pre><pre>Välfärdspolitiken kräver en stark ekonomisk bas.\r\nFör att långsiktigt trygga välfärden måste\r\nobalanserna i ekonomin undanröjas. Grunderna\r\nför den generella välfärdspolitiken ligger fast.\r\nVård, omsorg och service skall erbjudas på lika\r\nvillkor och med rättvis fördelning.</pre><pre>Socialutskottet, som ställer sig bakom regeringens\r\npolitik, anser att alla barn och ungdomar skall få\r\nväxa upp under trygga förhållanden och med god\r\nomsorg. Huvudansvaret för vård och fostran måste\r\nligga på familjen, medan statens och kommunernas\r\ninsatser i första hand skall vara stödjande och\r\nkompletterande och bygga på ett nära samarbete\r\nmed föräldrarna.</pre><pre>Ett nytt statsbidragssystem för primärkommuner\r\nhar införts. Samtidigt med det nya statsbidraget har\r\nett stort antal specialdestinerade statsbidrag till\r\nsåväl kommuner som landsting upphört och\r\ndärmed också de detaljstyrande regler som var\r\nförenade med många av dessa bidrag.</pre><pre>Den tidigare statliga detaljstyrningen hade främst\r\nsin grund i kraven på rättssäkerhet och likvärdig\r\nservice för medborgarna. Den bidrog dock till att\r\nförsvåra förnyelse, effektivisering och lokal\r\nanpassning av den kommunala verksamheten.</pre><pre>Huvudsyftena med det nya utjämningsbidraget är\r\natt skapa likvärdiga ekonomiska förutsättningar\r\ndels genom att utjämna de ekonomiska\r\nskillnaderna mellan kommunerna, dels genom att\r\nge största möjliga handlingsutrymme för\r\nkommunerna att själva utforma sin verksamhet.\r\nBehovet av flexibilitet och av att kunna utforma\r\nverksamheten efter lokala behov har ökat.\r\nBegränsade resurser ställer allt större krav på\r\nförnyelse och effektivisering.</pre><pre>Det är viktigt att följa upp hur barns och\r\nungdomars hälsa påverkas när hela familjens\r\nförutsättningar ändras. Barns och ungdomars\r\nsituation avspeglar i hög grad samhällets\r\nvärderingar. Föräldrarnas arbetslöshet och\r\nosäkerhet inför framtiden påverkar också barnen.</pre><pre>Socialutskottet ser med oro på uppgifter om att den\r\npsykiska hälsan förändrats hos barn och ungdomar\r\ni familjer som drabbats av arbetslöshet. I det sociala\r\narbetet med barn och familjer finns positiva\r\nexempel på förbättringar men tyvärr också exempel\r\npå brister och neddragningar. Därför är det viktigt\r\natt öka satsningen på såväl metodutveckling som\r\nalternativ inom och utom den offentliga\r\nverksamheten.</pre><pre>Socialstyrelsen har på regeringens uppdrag gjort en\r\nstudie av utvecklingen i landets kommuner för att\r\nse hur kommunernas omställnings- och\r\nförnyelsearbete har påverkat situationen för\r\nbarnen. Socialtjänstkommittén har i uppdrag att\r\ngöra en allmän översyn av socialtjänstlagen. I ett\r\ndelbetänkande har kommittén lämnat förslag till en\r\nprecisering av lagregleringen av rätten till bistånd i\r\nden del som avser den enskildes försörjning.\r\nBetänkandet har remissbehandlats och bereds\r\nvidare inom regeringskansliet.</pre><pre>Socialtjänstkommittén skall överlämna sitt\r\nslutbetänkande under detta år. Socialutskottet\r\nanser därför att regeringens kommande förslag på\r\ndetta område först måste avvaktas innan riksdagen\r\ntar ställning till de krav som motionärerna i dessa\r\nsammanhang har fört fram.</pre><pre>Herr talman! Jag ber att med det anförda få yrka\r\nbifall till reservationerna nr 5, nr 6, nr 12, nr 13 och\r\nnr 14, samt i övrigt till utskottets hemställan.</pre><pre>Anf. 6  BO HOLMBERG (s) replik:</pre><pre>Herr talman! Sten Svensson hävdade att jag hade\r\nfel i sak när jag i mitt anförande påstod att\r\nregeringen Bildt inte har levt upp till den första\r\nregeringsförklaringen. I den lovade regeringen\r\nBildt att man skulle satsa på de sämst ställda\r\ngrupperna i samhället.</pre><pre>Jag vill hålla fast vid mitt påstående att regeringen\r\ninte uppfyllt detta löfte på det sätt som kunde\r\nutläsas av de ambitioner som man hade och de\r\ndeklarationer man gjorde.</pre><pre>Jag hänvisade till Socialstyrelsens undersökning om\r\nbarns villkor. I den finns flera bevis för att man inte\r\npå ett bra sätt har klarat att ta hand om\r\nflerbarnsfamiljerna med tanke på den rådande\r\nsituationen med minskat utbud och höjda avgifter.</pre><pre>Jag hade kunnat lägga till en annan rapport, som\r\nnyligen kommit från Socialstyrelsen och som\r\nhandlar om hur situationen för flyktingbarnen ser\r\nut. Man kan inte påstå att vi på ett bra sätt har\r\nklarat av den gruppen.</pre><pre>Jag skulle också kunna nämna socialhjälpstagarnas\r\nsituation i dag. Ni har själva kunnat läsa om de\r\nhårdnande attityderna gentemot dem som begär\r\nsocialhjälp. Det lär visst vara så att Svenska\r\nkommunförbundet har skickat anvisningar som\r\nhårt pressar de socialhjälpstagande att\r\nåterkommande springa till sina arbetsgivare och\r\nfråga om de inte kan få tillbaka jobbet. Till sist blir\r\narbetsgivaren arg och säger: Jag har ju just pratat\r\nmed dig! Man stressar alltså socialhjälpstagarna.</pre><pre>Jag vet en författare som går in i 10--20\r\nsocialhjälpsfamiljer för att se hur socialtjänstens\r\nnya attityder gentemot socialhjälpstagarna växer\r\nfram i dag. Många kämpar hårt för att klara sig.\r\nMen om en spritpåverkad son har suttit och ringt\r\noch gett den ensamma mamman en hög räkning, så\r\natt hon i sin förtvivlan måste gå till socialtjänsten --\r\ndå är det nobben! Vi har nyligen kunnat se sådana\r\nexempel i TV.</pre><pre>Jag har framför mig, Sten Svensson, fakta från\r\nStiftelsen Stockholms läns äldrecentrum. Åren\r\n1982--1993 drogs hemtjänsten ned från 43 till 38 %,\r\nålderdomshemmen från 14 till 7 % och långvården\r\nfrån 12 till 7 %.</pre><pre>Jag vill påstå att man inte generellt kan hävda att\r\nregeringen medvetet har satsat på och lyckats med\r\nde mest utsatta grupperna. Jag delar gärna Sten\r\nSvenssons uppfattning att det har tagits viktiga\r\ninitiativ när det gäller de handikappade och LSS,\r\noch jag välkomnar Sten Svenssons deklaration att\r\nutskottet också skall försöka att gemensamt hävda\r\nde psykiskt stördas situation vid behandlingen av\r\nden proposition som föreligger. Men de två\r\nexemplen räcker inte för att säga att det löfte som\r\nregeringen ställde ut i sin första\r\nregeringsdeklaration har infriats.</pre><pre>Anf. 7  STEN SVENSSON (m) replik:</pre><pre>Herr talman! Detta beror naturligtvis på vad man\r\nmenar med de sämst ställda. Vi var fullständigt\r\növerens i Psykiatriutredningen, Bo Holmberg, om\r\natt de grupper som vi då ägnade oss åt var de mest\r\nutsatta i vårt samhälle. Det var exempelvis psykiskt\r\nstörda missbrukare, och många av dem är\r\nuteliggare. Den omständigheten att regeringen har\r\navsatt 1,6 miljarder till LSS-reformen är också ett\r\nuttryck för att vi vill hjälpa de mest utsatta\r\ngrupperna i samhället.</pre><pre>Både för handikappreformen -- som kostar mycket\r\nmer än bara pengarna till LSS-lagen -- och för\r\nPsykiatriutredningens förslag måste utrymme\r\nskapas genom omprioriteringar inom andra\r\nområden, som inte är lika angelägna. Man måste\r\nacceptera den utvecklingen, i ett\r\nsamhällsekonomiskt läge där vi har mycket ont om\r\nresurser och där vi måste föra en ekonomisk politik\r\nsom genererar den tillväxt som är nödvändig för att\r\nnäringslivet skall kunna fullfölja sin uppgift att bära\r\nupp och försörja den offentliga verksamheten.</pre><pre>Jag vill också, herr talman, ställa en konkret fråga\r\ntill Bo Holmberg, mot bakgrund av innehållet i\r\nhans anförande och replik: Varför vill\r\nSocialdemokraterna dra bort 195 miljoner från\r\nanslaget till hälso- och sjukvården? Det är\r\ninnebörden av Socialdemokraternas yrkande med\r\nanledning av att de vill riva upp lagen om\r\nhusläkare.</pre><pre>Anf. 8  BO HOLMBERG (s) replik:</pre><pre>Herr talman! Jag vill gärna ge Sten Svensson en\r\neloge för det arbete som han har gjort i\r\nPsykiatriutredningen och för att han har varit med\r\nom att lyfta fram de psykiskt stördas situation. Jag\r\nhade förmånen att börja som ordförande i\r\nutredningen, men efter regeringsskiftet trädde Sten\r\nSvensson till. Jag kan konstatera att vi gemensamt\r\nhar kunnat göra en stor syneförrättning i det\r\nsvenska samhället, att vi har lyft på många stenar\r\noch sett att det här är en mycket utsatt grupp, som\r\nbehöver insatser. Om rehabiliteringen fungerar får\r\ndessa människor gå hem till ensamhet, utan\r\nsysselsättning, utan socialt nätverk. De åker ner i\r\nsina svarta hål igen och kommer tillbaka till\r\nbehandling. Detta är icke försvarbart -- Sten\r\nSvensson och jag är helt överens om det. Jag\r\nhoppas att riksdagen med anledning av\r\npsykiatripropositionen skall lyfta fram denna\r\ngrupp, så att den psykiska ohälsan kan minska och\r\nvälfärden öka för dessa människor.</pre><pre>Men detta rättfärdigar inte, Sten Svensson, att ett\r\nantal andra grupper har drabbats. De sjuka får väl\r\nanses vara en utsatt grupp. De samlade landstingen\r\nhar sagt att pengarna till hälso- och sjukvården skall\r\nminskas realt med 10 % under perioden 1994--\r\n1996. Jag har frågat flera landstingspolitiker om de\r\nkan bedöma konsekvenserna för de äldre när det\r\ngäller tryggheten och kvaliteten i sjukvården när\r\nman gör så drastiska neddragningar, men svaren\r\nhar uteblivit.</pre><pre>Jag vet inte om Sten Svensson vågar påstå att\r\nregeringen kan bedöma konsekvenserna\r\nbeträffande kvaliteten i svensk sjukvård, bl.a. för\r\nde äldre, när det nu finns planer på att göra sådana\r\ndrastiska neddragningar under åren framöver. Jag\r\ntror inte det. Det är därför som jag och\r\nsocialdemokratin påstår att utsatta grupper nu\r\nhotas, och att t.o.m. medelklassen hotas, om man\r\nfortsätter att köra på som den skånska brigaden i\r\ndet svenska välfärdssamhället. Vi går inte med på\r\ndetta.</pre><pre>Varför vill vi inte ge 200 miljoner till svensk\r\nsjukvård? Ja, den borgerliga regeringen har infört\r\nen husläkarlag, och vi tycker att den är onödig. Det\r\ngår att klara valfrihet och husläkare utan denna lag.\r\nRegeringen vill lägga ut 600 miljoner kronor på tre\r\når, och vi tycker att detta är onödigt. Vi var emot\r\nreformen, och därför vill vi inte ge pengar till den.</pre><pre>Anf. 9  STEN SVENSSON (m) replik:</pre><pre>Herr talman! Jag noterar givetvis med stor\r\ntacksamhet Bo Holmbergs beröm beträffande våra\r\ninsatser för de psykiskt störda. Såvitt jag förstår, är\r\nvi överens om att de psykiskt störda är den mest\r\nutsatta gruppen i vårt samhälle. Där har vi alltså\r\ngjort en satsning i linje med regeringsförklaringen.\r\nBo Holmberg retirerar och säger att man i\r\nbegreppet utsatta grupper måste räkna in många\r\nfler. Det må vara hans sak att göra det, men jag har\r\ntalat om de mest utsatta grupperna.</pre><pre>Jag konstaterar t.ex. när det gäller sjukvården, som\r\nBo Holmberg nämnde, att det moderata förslaget\r\nom införande av en vårdgaranti, som vi drev i\r\nvalrörelsen både 1988 och 1991, ledde till de\r\nförbättringar och den vidgade valfrihet som jag\r\nredovisade i mitt anförande nyss. Det har skett\r\nförändringar, genom att monopolen inom övriga\r\ndelar av social verksamhet har brutits. Jag nämnde\r\nexempel beträffande den privata barnomsorgen i\r\nmitt anförande.</pre><pre>Jag tror att Bo Holmberg försöker vädja till\r\nbetydligt större grupper än vad som egentligen kan\r\ninräknas under begreppet de allra sämst ställda.</pre><pre>På min fråga beträffande de 195 miljonerna svarar\r\nBo Holmberg att han kopplar dem till detta att\r\nSocialdemokraterna skall ta bort husläkarlagen. De\r\nföreslår ju att regeringen får en beställning att\r\nåterkomma med ett sådant förslag. Det ärendet\r\nskall då processas på sedvanligt sätt, därför att\r\nsjukvårdshuvudmännen måste få tillfälle att yttra\r\nsig och avge remissvar, varefter Lagrådet skall yttra\r\nsig, etc. Det hela kommer alltså att dra ut på tiden.\r\nSedan skall ärendet behandlas på sedvanligt sätt i\r\nutskottet.</pre><pre>Med andra ord kommer den nuvarande\r\nhusläkarlagen att gälla under tiden. Den gäller fram\r\ntill den tidpunkt då författningar har utfärdats,\r\nefter det att riksdagen har fattat ett nytt\r\nlagstiftningsbeslut. Under tiden måste det finnas\r\npengar för omställning -- det är absolut nödvändigt.\r\nOm inte dessa pengar finns, måste pengar tas från\r\nnågot annat område inom hälso- och sjukvården,\r\nför att man skall kunna leva upp till lagens krav.</pre><pre>Jag tror att Bo Holmberg har bedragit sig själv. Det\r\nkommer att fattas pengar i motsvarande mån, om\r\nnu riksdagen mot förmodan skulle besluta att göra\r\nden här beställningen att riva upp husläkarlagen.\r\nSocialdemokratin har ansvaret för att dessa pengar\r\nkommer att saknas inom hälso- och\r\nsjukvårdsområdet.</pre><pre>Anf. 10  ULLA ORRING (fp):</pre><pre>Herr talman! Vi skall i dag fatta beslut om en rad\r\nviktiga frågor på socialpolitikens område. Det\r\ngäller ärenden som vi har behandlat i\r\nsocialutskottet under vintern och våren. I enlighet\r\nmed en överenskommelse vi gjort tänker jag i första\r\nhand uppehålla mig vid riktlinjerna för den\r\ngenerella välfärdspolitiken. Barbro Westerholm\r\nkommer senare att gå närmare in på hälso- och\r\nsjukvården, och Lennart Rohdin kommer att ta\r\nupp frågor som gäller barn och ungdom.</pre><pre>Herr talman! Först något om förutsättningarna och\r\ntillvägagångssätten: Vilket regelsystem vill vi\r\nutveckla för att värna medborgarnas trygghet och\r\nvård och fostran av barn? Hur skall vi klara av att\r\ntillgodose behoven för dem som behöver resurser\r\nav god kvalitet inom hälso- och sjukvården? Jag\r\ntänker då på de äldre, som blir allt fler, och på de\r\nfunktionshindrade. Kort sagt: Hur skall vi klara av\r\natt tillgodose de grundläggande behoven i det\r\nsvenska välfärdssystemet?</pre><pre>Regeringen anger i propositionen att grunden för\r\nden generella välfärdspolitiken ligger fast. Man\r\nsäger att de ekonomiska trygghetssystemen även i\r\nframtiden skall vara allomfattande. Stöd och\r\ninsatser kan grundas på inkomstbortfallsprincipen,\r\nmen de kan också vara helt eller delvis beroende av\r\ninkomst. Vidare sägs det att lika villkor med rättvis\r\nfördelning skall råda vid vård, omsorg och service.</pre><pre>Jag anser det väsentligt att vi kan slå fast dessa\r\nprinciper, som också utskottets majoritet står\r\nbakom. Som socialliberal vill jag tillägga att den\r\ngenerella välfärdspolitiken tillsammans med den\r\naktiva arbetsmarknadspolitiken är det allra\r\nviktigaste kännetecknet för vårt land, och den har\r\nvi i Folkpartiet liberalerna arbetat för och kommer\r\natt arbeta för.</pre><pre>Jag har blivit litet bedrövad då jag har hört tidigare\r\ninlägg i debatten. Bosse Holmberg menade att\r\nregeringen har agerat för valfrihet oavsett om det\r\nhar funnits behov av det eller inte och moraliserade\r\növer regeringens hantering av frågorna. Vi som har\r\nvarit med i debatten om barnomsorgen vet vilket\r\noerhört stort motstånd socialdemokraterna har\r\ngjort mot privata alternativ i barnomsorgen. Nu\r\nställer man äntligen upp för dem med en läpparnas\r\nbekännelse, men det är inte mer heller!</pre><pre>Stefan Kihlberg i Ny demokrati sade när det gällde\r\nvälfärden att staten skall garantera ''golvet'',\r\ngrundtryggheten, men han undvek noggrant att\r\nredovisa vilken nivå ''golvet'' skall ligga på. Enligt\r\nvad vi har sett under de senaste turerna i\r\nsocialutskottet saknas det inom Ny demokrati\r\nnågot som är grundläggande för demokratin,\r\nnämligen ansvar. Jag tror att det gäller också frågan\r\nom grundtrygghet.</pre><pre>Till Eva Zetterberg skulle jag vilja säga några ord\r\nnär det gäller frågan om en rättighetslag. Vi har ju\r\nnu en socialtjänstkommitté som arbetar och som\r\nskall lägga fram sitt slutbetänkande före årets slut.\r\nKommittén har också lagt fram en del\r\ndelbetänkanden.</pre><pre>Uppriktigt sagt har jag mycket svårt att förstå\r\nSocialdemokraternas reservationer, som\r\nVänsterpartiet har instämt i. Jag skulle vilja fråga\r\noppositionen: Är det strävandena att ställa den\r\nenskilde i centrum och öka hans valfrihet och\r\ninflytande som irriterar er? Eller är det det faktum\r\natt alternativ till den offentliga tjänstesektorn\r\nskapar konkurrens som erbjuder både\r\neffektiviseringar och kvalitetsförbättringar? Eller\r\när det vårt konstaterande att välfärdspolitiken\r\nkräver en stark ekonomisk bas?</pre><pre>Herr talman! Från oppositionens sida gör man även\r\ngällande att det pågår en nedrustning inom den\r\nsvenska välfärdsmodellen och att barns hälsa nu\r\nhotas. Ja, man menar att klassamhället är tillbaka.\r\nDet är som att höra ekon från 60-talet.</pre><pre>Jag tolkar angreppen från oppositionen så att man\r\nmenar att regeringen gör ett medvetet angrepp på\r\nvälfärdspolitiken. Det är mycket olyckligt med en\r\nsådan debatt, som enbart skadar. Den skapar\r\ndessutom en fullständigt felaktig bild. Relevanta\r\nfakta talar ett annat språk. Men det behövs tydligen\r\nen påminnelse till oppositionen om att\r\nvälfärdspolitiken kräver en stark ekonomisk bas.\r\nFör att långsiktigt trygga välfärden måste\r\nobalanserna i ekonomin därför undanröjas.</pre><pre>Låt mig påminna om att de samlade sociala\r\nutgifterna inklusive landstingens och kommunernas\r\nutgifter för hälso och sjukvården, barnomsorgen,\r\näldre- och handikappomsorgen m.m. uppgår till\r\n475 miljarder för det kommande budgetåret, dvs.\r\ntill 31 % av bruttonationalprodukten. Staten och\r\nsocialförsäkringarna står för 300 miljarder av de\r\ntotala utgifterna. Det är alltså stora insatser som\r\nman från samhällets sida gör.</pre><pre>Om inte den borgerliga regeringen hade haft mod\r\noch styrka att göra den nödvändiga översynen av de\r\nautomatiska och galopperande\r\nkostnadsökningarna i våra sjukvårdssystem hade\r\ndet varit berättigat med kritik; då hade\r\nvälfärdssystemet varit i gungning. Vi har tidigare\r\nlevt med en socialdemokratisk politik och ett\r\nsystem som skapade köer och bidrog till en stor\r\nobalans i våra sjukvårdssystem.</pre><pre>Jag vill än en gång framhålla att det är viktigt att\r\nbehålla den svenska välfärdspolitiken. Men vi har\r\nuppenbarligen olika syn på hur vi skall gå till väga\r\nför att den skall bevaras. Vi måste vara medvetna\r\nom att det stora budgetunderskottet i de offentliga\r\nfinanserna medför att en femtedel av utgifterna\r\nmåste finansieras med upplåning. Med andra ord:\r\nRäntekostnaderna får inte växa mer på bekostnad\r\nav viktiga välfärdsfrågor och tränga undan viktiga\r\nutgifter för vård och omsorg. Det är en politik som\r\nvi benhårt håller fast vid från borgerligt håll och\r\nfrån folkpartistiskt håll.</pre><pre>Herr talman! Den generella välfärdspolitiken berör\r\nen mycket viktig del i den socialliberala ideologin,\r\noch vi har nu ansvar för den i den borgerliga\r\nregeringen. Jag menar att frihet aldrig får\r\nreserveras för ett fåtal -- den måste ges en rejäl\r\ninnebörd. I regeringen har Folkpartiet liberalerna\r\ndärför varit med om att genomföra en rad reformer\r\nsom innebär större frihet för den enskilde. Vi har\r\ngjort det möjligt att välja dagis, vi har kortat\r\nvårdköerna, vi har åstadkommit ett ökat stöd till de\r\nmänniskor som lever i det glömda Sverige -- jag\r\ntänker då på t.ex. den lag som Sten Svensson tog\r\nupp, LSS. Möjligheten att välja husläkare\r\nåterkommer jag till litet senare i mitt anförande.\r\nDet behövs inlevelse i människors vardag. Därför\r\nbehövs det både hjärta och hjärna i politiken.</pre><pre>Hur skall balans i ekonomin och ett fungerande\r\nvälfärdssystem åstadkommas? Regeringen har\r\nvidtagit en rad åtgärder för att minska\r\nbudgetunderskottet.</pre><pre>Samtliga offentliga transfereringar är under\r\növersyn. En del har redan förändrats, exempelvis\r\nsocialförsäkringen. Genom en krisuppgörelse med\r\nSocialdemokraterna genomförde vi en sänkning av\r\nersättningen. Birgitta Dahl är nu oerhört kritisk till\r\ndetta och har återkommit till det flera gånger. Men\r\ndet var faktiskt Socialdemokraternas eget förslag\r\nsom genomfördes. Från Folkpartiets sida önskade\r\nvi ytterligare en karensdag. Det hade varit bättre\r\nför de långtidssjuka.</pre><pre>Utredningen HSU 2000 undersöker hur hälso och\r\nsjukvårdens framtida finansiering skall utformas.\r\nPå lokal nivå ute i landstingen pågår ett\r\nförändringsarbete. Tyvärr valde oppositionen att\r\nhoppa av utredningen i stället för att vara med och\r\npåverka -- ett synnerligen egendomligt\r\nförfaringssätt från socialdemokratiskt håll. Två\r\ndelbetänkanden kommer ändå att presenteras litet\r\nlängre fram.</pre><pre>Rapporten om vårdens svåra val är under\r\nremissbehandling.</pre><pre>Alkoholkommissionen har i dagarna lagt fram sitt\r\nbetänkande. Om vi kunde minska alkoholskadorna\r\nskulle vi göra stora vinster både för enskilda och för\r\nsamhället i stort. Det är min innerliga förhoppning\r\natt det kommer att bli så genom en aktiv\r\nmedverkan från samtliga partier.</pre><pre>Socialdemokraterna säger i sin motion att\r\nvälfärdspolitiken skall fungera som en enande\r\nkraft. Varför väljer man då att ställa sig utanför ett\r\ndemokratiskt beredningsarbete?</pre><pre>Från Vänsterpartiets sida säger man i en\r\nreservation att verksamheten behöver ses över. Det\r\när ju det som regeringen och riksdagen håller på\r\nmed. Man säger också att det går att utveckla\r\nskyddsnät. Jag tycker att det är bra att\r\nVänsterpartiet instämmer i detta. Då tycker jag att\r\nman också skall ställa upp på majoritetens förslag i\r\nutskottsbetänkandet.</pre><pre>När Socialdemokraterna tar upp barnens\r\nuppväxtvillkor är man förvisso ute i ett angeläget\r\närende, men angreppssättet tyder på en bristande\r\ninsikt. Barnen är vår framtid, det bästa vi har. Det\r\när vi ganska överens om. Utskottet slår också fast\r\nsom mål att alla barn och ungdomar skall få växa\r\nupp under trygga förhållanden. Huvudansvaret är\r\nföräldrarnas och familjens, men det är viktigt att\r\nstat och kommun kan gå in med stödjande och\r\nkompletterande insatser och att det numera finns\r\nen barnomsorgslag som skall se till att barnen får en\r\nbarnomsorg när de behöver det.</pre><pre>Nu anklagar Socialdemokraterna regeringen för\r\nsänkta ersättningsnivåer i försäkringssystemet. Jag\r\nmåste då hänvisa till den gemensamma uppgörelsen\r\nmellan oppositionen och regeringen.</pre><pre>Jag anser att både regeringen och riksdagen har\r\nvarit mycket pådrivande i barnomsorgsfrågorna.\r\nSom jag nyss nämnde antog vi en barnomsorgslag\r\nden 17 december som bl.a. innehöll flera nationella\r\nmål. Den tar upp den pedagogiska verksamhet som\r\nEva Zetterberg nämnde i sitt anförande. Ett annat\r\nmycket viktigt mål är att göra det möjligt för\r\nföräldrarna att i ökad utsträckning själva välja\r\nmellan olika alternativ. Därigenom ökar deras\r\ninflytande över den omsorg som barnen får.</pre><pre>Självfallet finns det brister i samhället som vi måste\r\nvara observanta på. Det är därför viktigt att öka\r\nsatsningen på metodutveckling och alternativ både\r\ninom och utom den offentliga sektorn.</pre><pre>Socialstyrelsen fick regeringens uppdrag att\r\ngemensamt med en rad andra organisationer, bl.a.\r\nBarnombudsmannen, följa utvecklingen i landets\r\nkommuner i och med den ändrade ekonomiska\r\nsituationen och det förändringsarbete som pågår.\r\nMan har lagt fram en rapport, och den analys som\r\nSocialdemokraterna kräver kommer i denna\r\nrapport. Självfallet kommer rapporten att beredas\r\ninom regeringskansliet.</pre><pre>Jag delar inte den uppfattning om rapporten som\r\nBo Holmberg gav uttryck för. Barnomsorgen är en\r\nav de större kommunala verksamheterna och också\r\nen av dem som har berörts mest av kommunernas\r\nbesparingar. Trots detta konstaterar man i\r\nrapporten att den generella kvaliteten inom\r\nbarnomsorgen på de flesta håll i landet är god. I\r\nkommuner där besparingar och förändringar har\r\nvarit genomtänkta och förberedda har\r\nverksamheten kunnat anpssas till förändrade ramar\r\nutan allvarliga kvalitetsförsämringar, men det skall\r\ninte undanhållas att det också finns brister. Det\r\nmåste vi även fortsättningsvis vara observanta på.\r\nBarn och ungdom är dock fortfarande en\r\nprioriterad grupp enligt rapporten.</pre><pre>Av rapporten framgår även det positiva med\r\nlagstiftningen för barn med handikapp. Stödet till\r\ndem har förstärkts, och resurserna har inte\r\nminskat.</pre><pre>Socialdemokraternas och Vänsterns reservationer\r\nhar en välbekant prägel. Det finns ett misstroende\r\nmot enskilda lösningar och mot valfrihet. Det finns\r\nen stark tro på centralstyrning och detaljreglering.\r\nAtt exempelvis myndigförklara patienten i vården\r\neller tro på den enskildes förmåga är inte att tala\r\nom. Politiska beslut skall grundas på kunskap om\r\nbarns behov säger Socialdemokraterna. Min fråga\r\nblir då: Är det socialdemokratiska förtecken som\r\nskall ligga till grund för kunskapen om barns\r\nbehov?</pre><pre>Socialdemokraterna saboterar nu tillsammans med\r\nNy demokrati en hälsoreform som skapar\r\nkontinuitet och förtroende inom hälso- och\r\nsjukvården -- en första linjens sjukvård närmast\r\nmänniskorna. Jag talar om husläkarreformen. Jag\r\nanser att alliansen är ett hot mot arbetsron och\r\nvalfriheten inom primärvården.</pre><pre>Ny demokratis ställningstagande visar på en\r\nomognad och brist på politisk hederlighet. Det har\r\ngemensamt träffats en överenskommelse om\r\nhusläkarreformen och dess inriktning och\r\nfinansiering, och riksdagen fattade också ett beslut.\r\nNu är man beredd att riva upp det beslutet.</pre><pre>Av en folkhälsorapport till\r\nVärldshälsoorganisationen framgår det att\r\nfolkhälsan i Sverige, trots alla illvilliga\r\nbeskrivningar, är ganska god. För handikappade\r\noch utvecklingsstörda -- det glömda Sverige skulle\r\njag vilja säga -- har livskvaliteten t.o.m. höjts. Min\r\nuppfattning är att välfärdssystemet har blivit\r\neffektivare. Den borgerliga regeringen har\r\nmedvetet satsat på välfärd och valfrihet och infriat\r\nde löften som man gav. Vi reformerar, och\r\nSocialdemokraterna river ner. Om\r\nSocialdemokraterna kommer tillbaka till makten är\r\nvalfriheten i fara.</pre><pre>Herr talman! Jag vill med det anförda yrka bifall till\r\nreservationerna 5, 6, 12, 13 och 14. I övrigt yrkar\r\njag bifall till hemställan i socialutskottets\r\nbetänkande.</pre><pre>Anf. 11  BO HOLMBERG (s) replik:</pre><pre>Herr talman! Jag skall ge några kommentarer till\r\nUlla Orring.</pre><pre>Jag minns Tage Erlander. Han sade en gång att\r\nsocialliberalismen och Folkpartiet är en mycket\r\nvacker blomma. Men den passar inte i sällskap med\r\nHögern. Den är som vackrast när den är i närheten\r\nav socialdemokratiska värderingar. Den sanningen\r\nstår sig än i dag.</pre><pre>Ulla Orring! Jag menar att det inte finns en\r\ndefinition på valfrihet. Det finns inte en väg till\r\nvalfriheten; det finns flera. Jag har definierat\r\nsocialdemokratins väg till valfriheten. Jag vill\r\nkonkretisera mina tankegångar på ytterligare ett\r\npar punkter.</pre><pre>Varför är vi så tveksamma till en valfrihet som\r\ninnebär en marknadsanpassning? Jo, därför att det\r\nkan leda till en ändrad relation mellan doktorn och\r\npatienten, mellan omsorgspersonalen och\r\nomsorgstagaren. Varför? Jo, med marknadsinslag\r\nmotiveras insatserna av ekonomiska intressen. Det\r\när en drivkraft. Konkurrens är en annan.</pre><pre>Om läkare och personal inom barnomsorgen\r\nmotiveras av sådana drivkrafter är jag rädd att jag\r\nkommer att förvandlas från patient till kund. Jag\r\nbörjar då betraktas på samma sätt som andra varor\r\npå den svenska marknaden. Risken är också att jag\r\nsom patient kan börja ifrågasätta vad det finns för\r\nekonomiska motiv till att jag skall remitteras till en\r\nviss vårdgivare.</pre><pre>Diskussionen har redan börjat, Ulla Orring, när det\r\ngäller husläkarna. Man undrar varför de är så pigga\r\npå att göra undersökningar och på att man skall\r\nåterkomma?</pre><pre>Det är en aspekt som gör att vi inte vill ha valfrihet\r\npå marknaden. En annan aspekt, Ulla Orring, är\r\nom man som enskild skall ha valfrihet måste man\r\nha kunskap. Man måste ha kunskap om medicin,\r\ndoktorer och sjukvårdspersonal. Man måste ha\r\nkunskap om vad som är den bästa omsorgen. Den\r\nkunskapen finns inte hos mig och Ulla Orring som\r\nenskilda människor. Den finns i den medicinska\r\nprofessionen, i sjukvårdssystemet. Gapet mellan\r\nden kunskap som finns inom sjukvårdssystemet och\r\nden kunskap som den enskilda människan har är\r\nmycket stort. Frågan är om vi någonsin kan få en\r\nsådan situation där enskilda människor har så goda\r\nkunskaper att de kan göra det korrekta valet.</pre><pre>När det gäller valet av husläkare är det som att\r\nspela på lotteri. Läkare har skickat ut bilder på sig\r\nsjälva. Inom en familj har man fått olika husläkare.\r\nUlla Orring, vi är för valfrihet, men vår valfrihet\r\nhar ett annat innehåll.</pre><pre>Anf. 12  ULLA ORRING (fp) replik:</pre><pre>Herr talman! Bo Holmberg bekräftar att det finns\r\nolika syn på begreppet valfrihet -- en\r\nsocialdemokratisk socialistisk syn och en\r\nsocialliberal syn. Inom socialdemokratin betror\r\nman inte människor att kunna välja. I vårt land har\r\nvi fått leva med denna inställning länge.\r\nLandstingen, oftast de som är socialdemokratiskt\r\nstyrda, har fått bestämma på vilka tider vi skall\r\nundersökas, vilken doktor vi skall få osv. Därför ser\r\nsocialdemokraterna med fasa på att i t.ex. mitt\r\nlandsting har 80 % av befolkningen frivilligt listat\r\nsig för en husläkare.</pre><pre>I det socialistiskt styrda Västerbottens läns\r\nlandsting vågade man inte fullfölja denna linje.\r\nMan har förstört alla handlingar och det brev som\r\nskulle gå ut till länets medborgare om vilken läkare\r\nde har fått. Så är det i de socialdemokratiskt styrda\r\nlandstingen.</pre><pre>I en artikel i den länstidning som landstinget ger ut\r\när sjukhusdirektören egentligen mycket positivt\r\ninställd till det här nya sättet att bedriva sjukvård.\r\nHan är övertygad om att vi måste rationalisera för\r\natt få utrymme över för att satsa på kompetens och\r\nkvalitet. I det avseendet skiljer sig\r\nsocialdemokratin ifrån en socialliberal uppfattning.</pre><pre>Man tror inte att människorna har en egen\r\nkompetens. Den enskilde är inte betrodd att själv\r\nvälja den läkare den vill ha. Man sprider oro och\r\nmissuppfattningar till hela sjukvården. Ni tar på er\r\nett mycket stort ansvar förenade med stora\r\nkostnader och stora personliga problem, eftersom\r\nni vill rasera ett system som vi i riksdagen har fattat\r\nett beslut om att genomföra.</pre><pre>Anf. 13  BO HOLMBERG (s) replik:</pre><pre>Herr talman! Jag vänder mig mot att Ulla Orring\r\nargumentarer om hur det var i Sverige för 10, 15\r\neller 20 år sedan och om hur Socialdemokraterna\r\ndå såg på frågan. Nu befinner vi oss faktiskt på 90-\r\ntalet. Jag konstaterar att Socialdemokraterna vill\r\nha valfrihet när det gäller skola, omsorg och\r\nsjukvård. Det är dock en valfrihet med ett annat\r\ninnehåll än vad Ulla Orring vill ha.</pre><pre>Till Ulla Orring vill jag säga att det inte handlar om\r\nvad som är rätt eller fel. Jag vill faktiskt göra\r\nanspråk på att ha lika mycket rätt som Ulla Orring.\r\nJag tycker inte att regeringen eller Ulla Orring skall\r\nvara Guds ställföreträdare på jorden och tala om\r\noch döma i vad som är valfrihet på rätt eller fel sätt.\r\nJag kan bara konstatera att vi vill ha olika innehåll\r\ni valfriheten. Människorna får värdera vilken\r\nvalfrihet de tycker är bäst. Jag vänder mig bestämt\r\nemot att man pådyvlar oss uppfattningen att vi\r\nskulle vara emot valfrihet.</pre><pre>Den ekonomiska basen är viktig. Ja, Ulla Orring,\r\ndet stora misslyckandet för regeringen Bildt är de\r\nekonomiska felbedömningarna och\r\ndikeskörningarna. Finansministern står för\r\nefterkrigstidens största politiska misslyckande i\r\nsvensk ekonomi och därtill har vi den höga\r\narbetslösheten. I det avseendet har regeringen\r\nverkligen misslyckats med att ge en bas för\r\nvälfärden.</pre><pre>Avslutningsvis vill jag säga att nog är det väl litet av\r\ntidens tecken, Ulla Orring, att det går mycket lätt\r\natt avreglera för marknadens s.k. aktörer, att sälja\r\nut Domän och att se till att SJ blir bolag. Samtidigt\r\nvingklipper man kommuner och landsting\r\nekonomiskt. Man genomför skattestopp, gör\r\nindragningar och öppnar dammluckor så att de inte\r\nhar möjlighet att sköta sin verksamhet på ett bra\r\nsätt. Nog är det konstigt att det går så lätt att fixa\r\ntill det för marknadens aktörer. Men kommuner\r\noch landsting, som skall vara aktörer beträffande\r\nvälfärden och den sociala tryggheten, ges\r\nsannerligen inte samma omsorg och får inte\r\nmöjligheter till ekonomisk styrka och agerande.</pre><pre>Anf. 14  ULLA ORRING (fp) replik:</pre><pre>Herr talman! Bo Holmberg och jag lever i olika\r\nvärldar. Jag konstaterar att den svartmålning som\r\nBo Holmberg gör av välfärden i Sverige i dag inte\r\nstämmer. Men jag erkänner att det finns svarta\r\nfläckar. Storstäderna har stora problem när det\r\ngäller äldrevården och hälso- och sjukvården. Men\r\ndessa förhållanden är inte relevanta för landet.</pre><pre>Jag vill än en gång referera till hälsotidningen i\r\nVästerbottens läns landsting. Där säger\r\nsjukvårdsdirektören i det socialdemokratiskt styrda\r\nVästerbottens läns landsting att man har kunnat\r\ntillhandahålla mer vård och service till länsborna\r\nför mindre resurser. Man har en fin utveckling av\r\nproduktiviteten och kan numera beskriva, mäta\r\noch påverka produktiviteten i alla verksamheter.\r\nDet finns ett ökat engagemang kring\r\nkvalitetsfrågorna inom hela organisationen. Man är\r\nhoppfull inför framtiden.</pre><pre>Jag bedömer att förhållandena är liknande i många\r\nlandsting. Vi kan se tillbaka något tiotal år under\r\nvilka Socialdemokraterna har haft\r\nregeringsmakten. Man har låtit det fortgå med\r\nunderskott i socialförsäkringssystemet,\r\narbetsskadeförsäkringen osv. Man har inte vågat ta\r\nitu med en kursändring. Nu när den borgerliga\r\nregeringen har tagit över är man på rätt väg.\r\nSocialförsäkringssystemet går ihop. Jag delar\r\nsåledes inte Bo Holmbergs svartmålning att man\r\nöppnar dammluckor. Om man jämför med andra\r\nländer i Europa och med Australien, där jag varit\r\npå besök, finner man att vi har ett mycket fint\r\nsystem i Sverige när det gäller att bevara välfärden\r\noch att se till att människor får sina behov\r\ntillgodosedda. Detta sker tack vare en borgerlig\r\nregering med ett socialliberalt styrt\r\nsocialdepartement.</pre><pre>Anf. 15  EVA ZETTERBERG (v):</pre><pre>Herr talman! Ulla Orring frågade vilken hänsyn\r\noppositionen tar till individen och valfriheten och\r\nvilket intresse vi har av detta. I mitt anförande, Ulla\r\nOrring, tog jag upp ett i mina ögon skrämmande\r\nexempel på brist på valfrihet och brist på respekt\r\nför individen, nämligen Angela Franzén från Marks\r\nkommun. När hon offentligt protesterade mot\r\nförnedrande behandling i socialtjänsten blev\r\nhennes socialbidrag indraget. Tyvärr kan jag räkna\r\nupp ett flertal andra exempel där människor\r\nbefinner sig i ungefär samma situation.</pre><pre></pre><pre>Det finns exempelvis arbetslösa som tvingas att\r\nsöka arbeten som ligger över deras kompetens och\r\nsom de inte ens kan få, enbart för att tillgodose de\r\nkrav som ställs inom socialtjänsten. Exemplen visar\r\nväldigt tydligt att man inte tar hänsyn till individen,\r\ninte låter individens självkänsla och möjligheter att\r\nkomma igen vara det som styr.</pre><pre>Det är just därför som Vänsterpartiet har väckt det\r\nhär förslaget och aktivt driver frågan om\r\nrättighetslagstiftning. Jag tror nämligen att man\r\nskulle kunna komma ifrån en del av problemen\r\ninom socialtjänsten. Jag är på det klara med att det\r\nfinns massor av problem kvar att lösa. Men det\r\nskulle behövas en ram som klart stadgar var\r\ngränsen går, vad man har rätt till och inte rätt till.</pre><pre>Jag efterlyste också uppföljningen av riksnormen.\r\nDär har faktiskt Socialtjänstkommittén lagt fram ett\r\nbetänkande. Man har fört fram ett förslag. Det\r\nfinns en klar majoritet av Folkpartiet,\r\nSocialdemokraterna och Vänsterpartiet. Varför\r\nfullföljer man inte det? Jag tycker att det var ett\r\nutmärkt förslag.</pre><pre>Ulla Orring säger att hon inte förstår talet om\r\nklassamhälle och ekot från 60-talet. Orsaken, Ulla\r\nOrring, är att många av oss ser att klasskillnaderna\r\nökar i dag. Vi ser att barn till familjer som inte har\r\nså gott ställt får sämre vård. Det finns t.o.m.\r\nundersökningar som visar att de minskar i\r\nfödelsevikt.</pre><pre>Vi från Vänsterpartiet menar att det är väldigt\r\nviktigt att vara observant på de analyser som\r\nkommer bl.a. från Socialstyrelsen -- vi har ju\r\ntidigare varit inne på rapporten från\r\nSocialstyrelsen. Alla är vi intresserade av att ta del\r\nav resultaten. Bengt Westerberg har t.o.m. sagt att\r\nhan kan tänka sig skattehöjning, om resultaten\r\nstämmer som faktiskt oroar honom.</pre><pre>Ulla Orring har inte på något sätt kommenterat det.\r\nJag frågade om det var Kommunakuten som kunde\r\npassa in här. Eller hur har man från Folkpartiet\r\ntänkt i dessa frågor? Där tycker jag att Ulla Orring\r\nhar en skyldighet att informera riksdagen.</pre><pre>Anf. 16  ULLA ORRING (fp) replik:</pre><pre>Herr talman! Jag noterar den goda viljan, med\r\nkänsla för den enskilde, hos Vänsterpartiet och Eva\r\nZetterberg. Jag tycker att det är väldigt bra. Jag\r\ntycker också att det är konstigt att Vänsterpartiet\r\nalltid måste gå i Socialdemokraternas ledband. Det\r\när så tydligt i den socialdemokratiska reservationen\r\n1, som man har anslutit sig till. Det stämmer inte\r\növerens med vad Eva Zetterberg här yttrar.</pre><pre>Jag är naturligtvis medveten om att det finns\r\nkommuner som behandlar sina socialtjänsttagare\r\npå ett -- jag skulle nästan vilja säga -- oansvarigt\r\nsätt. Men det kanske finns en anledning till detta\r\nockså, det kan jag inte uttala mig om. Det brukar\r\nalltid finnas två sidor och två ställningstaganden\r\nsom sällan kommer fram i debatter i tidningarna.</pre><pre>Socialtjänstkommittén har lagt fram sitt\r\ndelbetänkande. Där har det fastlagits att man vill\r\ntydliggöra kommunens yttersta ansvar i förhållande\r\ntill annan huvudman. Det innebär att kommunen är\r\nytterst ansvarig även för t.ex. sjukvård, om det inte\r\nfinns någon annan utväg. Rätten till bistånd tas\r\nockså upp. Nu bereds frågan i departementet. Vi\r\nbrukar aldrig i utskottet göra ett ställningstagande\r\nunder pågående beredning, utan vi avvaktar den\r\nberedning som görs efter en remissbehandling.</pre><pre>Eva Zetterberg återkom till Bengt Westerbergs tal\r\ni Umeå. Han klargjorde att det inte finns mer\r\npengar att från statens sida skicka ut till\r\nkommunerna. Kan inte kommunerna rationalisera\r\noch lägga om sina utgifter, då finns det bara en\r\nutväg: att höja skatten. Det är min tolkning av vad\r\nBengt Westerberg sade. Det är tillåtet för\r\nkommunerna att höja skatterna om de så behöver.</pre><pre>Jag tycker ändå att kommuner och sjukvård\r\negentligen har varit väldigt effektiva i att\r\nomprioritera sina resurser. Jag kan säga att jag som\r\nriksdagsrevisor haft tillfälle att granska insatserna\r\ninom skolans område. Det visar i stort att man\r\nvärnar skolbarnen. Det som inte är bra är deras\r\nfritidsmöjligheter. Där kan det ses som en\r\nmöjlighet att man endera omprioriterar eller höjer\r\nskatten.</pre><pre>Anf. 17  EVA ZETTERBERG (v) replik:</pre><pre>Herr talman! Jag förstår inte riktigt vad Ulla Orring\r\nhänför sig till när hon säger att vi går i\r\nsocialdemokraternas ledband. Självklart är vi\r\növerens i många grundläggande frågor. Men vad\r\ngäller välfärdspolitiken hänvisade jag just till vår\r\nmeningsyttring, inte till socialdemokraternas\r\nreservation på den punkten.</pre><pre>Visst görs det ett förnämligt arbete runt om i hela\r\nSverige inom skolbarnsomsorg och barnomsorgen i\r\nstort. Men de personer som jag träffat kan inte vara\r\nunika. Även Ulla Orring måste dagligen eller\r\nåtminstone varje vecka träffa personer inom\r\nbarnomsorgen som lägger ner ett enormt fint arbete\r\nmen ändå inte räcker till, personer som säger:\r\n''Tack och lov att mina egna barn inte längre\r\nbehöver gå på dagis. Jag är tveksam om jag skulle\r\nlämna in min ett-och-ett-halvt-åring eller 2-åring i\r\nen barngrupp som består av 19 barn.'' Det finns\r\ngrupper som är ännu större. Träffar inte Ulla\r\nOrring sådana personer, som trots att de gör sitt\r\nyttersta inte anser att de kan ge barnen det de\r\nfaktiskt behöver?</pre><pre>Varför tar vi inte på allvar det som sägs i\r\nbarnkonventionen om att ''varje land till det\r\nyttersta av sina resurser''? Det innebär naturligtvis\r\natt Sverige, som har en högre levnadsnivå än många\r\nandra länder, har större förpliktelser än andra att\r\nfaktiskt använda en viss del av sina resurser till just\r\nbarn.</pre><pre>Jag vill hävda att den regering som säger att vi skall\r\nspara men som hittills sparat på resurserna för\r\nlångtidssjuka, föräldralediga och arbetslösa inte får\r\nnågon trovärdighet om man samtidigt ger stora\r\nvinster till personer, familjer och grupper som har\r\ndet gott ställt i samhället. Så länge den borgerliga\r\nregeringen fullföljer den politiken kommer Ulla\r\nOrring gång på gång att få höra talas om ekot från\r\n60-talet av en klasspolitik. Det är precis det som\r\ngenomförs. Man tar från de fattiga och ger till de\r\nrika.</pre><pre>Anf. 18  ULLA ORRING (fp) replik:</pre><pre>Herr talman! Eva Zetterberg har väl hört vad jag\r\nsagt tidigare, att det finns stora skillnader i våra\r\nkommuner i Sveriges avlånga land. Jag har\r\nerfarenheter av barnomsorg från\r\nStockholmskommuner, Norrlandskommuner och\r\näven från Småland, där en socialdemokratiskt styrd\r\nkommun inte ville ge kyrkan kommunala medel för\r\natt driva en daghemsverksamhet.</pre><pre>Min erfarenhet är att det på de flesta håll finns en\r\nstor tillförsikt för barnomsorgen. Men det finns\r\nundantag, det vet jag. Det har jag också tagit del\r\nav. Men i de flesta kommuner tar man ett stort\r\nansvar för sina barn inom barnomsorgen.</pre><pre>Den rapport som regeringen har beställt från\r\nSocialstyrelsen om barns villkor i förändringstider\r\när ett bevis på att regeringen vill se till att\r\nbarnomsorgen sköts på ett bra sätt, så att föräldrar\r\nkan känna trygghet när de lämnar sina barn till\r\nbarndaghem. Föräldrarna måste naturligtvis vara\r\nmed i arbetet. Ofta glömmer man bort detta.</pre><pre>Jag måste vidhålla att Vänsterpartiet gärna går i\r\nSocialdemokraternas ledband. Att ni instämmer i\r\nderas yttrande om inriktningen av hälso- och\r\nsjukvården är ett bevis på detta.</pre><pre>Anf. 19  STEFAN KIHLBERG (nyd) replik:</pre><pre>Herr talman! Ulla Orring ställde ett par frågor. Jag\r\nskall försöka att svara på dem.</pre><pre>Eftersom vi är företrädare för ett\r\ngrundtrygghetssystem när det gäller välfärd och\r\ntrygghet, undrade Ulla Orring var golvet låg. Jag\r\nskall inte vara vitsig och överföra det i bildlig\r\nbetydelse. Jag sade faktiskt var golvet ligger. Det\r\nhandlar om en anständig överlevnad. Om det\r\ninnebär exakt två, två och ett halvt eller tre\r\nbasbelopp, kan vi inte säga, och det vore förmätet\r\natt göra det. Vad vi vill slå fast är att systemet skall\r\ngälla lika för alla. Det är det enda som vi tycker är\r\nmoraliskt försvarbart i ett demokratiskt samhälle.\r\nLåt mig understryka att trots den underton som\r\nfinns i Ulla Orrings anförande, att Folkpartiet\r\nskulle ha monopol på det goda och på att veta vad\r\nsom är gott för människor, är inte Folkpartiet ett\r\ndugg ''godare'' än några andra partier. Jag tvivlar\r\ninte på något svenskt politiskt partis -- när det gäller\r\npartier som finns representerade i den här\r\nkammaren -- goda vilja. Det gör att jag betackar\r\nmig för att försöka mig på en rangordning.</pre><pre>Jag förstod inte riktigt Ulla Orring när hon sade\r\nnågonting om att vi i Ny demokrati inte tar ansvar.\r\nDet är precis det vi gör och det som var den röda\r\ntråden i mitt anförande. Tala om att ta ansvar! Vi\r\nvarnar ju för vad som håller på att ske med Sveriges\r\nekonomi. Tala om att ta ansvar för framtiden, för\r\nSverige och för våra barn! Ulla Orring menar att\r\nman tar ansvar när man fortsätter att köra med den\r\ngenerella välfärdspolitiken. Alla vet ju att det är\r\nFolkpartiet som är bromsklossen, som utgör ett\r\nhinder. Ett exempel på detta är\r\nföräldraförsäkringen. Med en rabiat envishet, som\r\nskulle få en fjällämmel att framstå som en\r\nvingelpetter, höll man sig fast vid 90 %. Först när\r\ndet skulle fattas beslut i kammren insåg man att\r\nman inte hade något val, men man tycker\r\nfortfarande att det var fel. Det kallar inte jag för\r\nansvarstagande.</pre><pre>Det är okej att vara kamikazeskeppare på\r\nvälfärdsskeppet Vasa, vilket socialministern är, om\r\ndet bara är sig själv som man tar livet av. Men att\r\nta livet av en hel nation och knäcka dess ekonomi\r\nkallar jag för ansvarslöst.</pre><pre>Vi skall återkomma till husläkeriet, men när det\r\ngäller just avtalsbrottet står inte regeringspartierna\r\nfast vid den överenskommelsen. Det är därför som\r\nvi är så upprörda. Vi känner igen mönstret. Jag kan\r\nbara nämna 17-december-kalabaliken. Inte heller\r\ndå ville socialministern stå fast vid avtalet.\r\nStatsministern tvingades ingripa, och det tänker\r\nhan kanske göra också den här gången.</pre><pre>Anf. 20  ULLA ORRING (fp) replik:</pre><pre>Herr talman! Stefan Kihlberg säger att det inte är\r\nsäkert att Folkpartiet skall ha monopol på den goda\r\nviljan. Jag hoppas verkligen att det inte är så. Jag\r\nhoppas att flera partier, bl.a. Ny demokrati, också\r\nvisar litet grand av god vilja.</pre><pre>När det gäller min besvikelse kan jag först ta upp\r\ndetta med grundtryggheten. Stefan Kihlberg talade\r\nom en anständig överlevnad. Jag vill då fråga: Vad\r\ninnebär en anständig överlevnad? Vi i Folkpartiet\r\nhar hela tiden talat om att systemet skall bygga på\r\ninkomstbortfallsprincipen. Man måste ändå kunna\r\nge signal om ett system som innebär att folk i vårt\r\nland har en trygghet. Förutsättningarna för en\r\ngrundtrygghetsprincip som bygger på en anständig\r\növerlevnad kan ju ändras från ett år till ett annat,\r\nom ni i Ny demokrati får tillfälle att vara den\r\navgörande faktorn.</pre><pre>I maj i fjol fattades beslutet om husläkare. Ny\r\ndemokrati fick då till stor del igenom en förändring\r\nav det ursprungliga förslaget. Jag vill säga till Stefan\r\nKihlberg att regeringen har fullföljt denna\r\növerenskommelse i och med att man har fastställt\r\nen åtgärdstaxa per husläkare -- det var ju ett av era\r\nönskemål. Dessutom har det införts dispensregler\r\nför läkare med annan kompetens än den som\r\nhusläkare skall ha. Vidare har de flesta landsting\r\ninfört patientavgifter som innebär att skillnaden\r\nmellan patientavgift hos husläkare och övriga\r\nspecialistläkare skall vara högst 50 %.</pre><pre>Stefan Kihlberg ger alltså här i dag i denna\r\nkammare en mycket felaktig beskrivning.\r\nRegeringen har fullföljt det uppdrag som man hade\r\nfrån riksdagen. Men, Stefan Kihlberg, det är Ny\r\ndemokrati som inte visar den goda viljan och som\r\ninte tar ansvar för en demokrati. Man sätter ett\r\nsystem ur spel, vilket medför stora kostnader både\r\nför den enskilde och för samhället.</pre><pre>Anf. 21  STEFAN KIHLBERG (nyd) replik:</pre><pre>Herr talman! Kort kring grundtryggheten: Jag sade\r\nuttryckligen att det inte går att slå fast exakt på\r\nkronan vad anständig överlevnad innebär. Men det\r\ngår att diskutera sig fram till detta mellan kloka\r\nmänniskor som vill väl. När väl insikten om att man\r\nmåste bygga system av den här typen börjar att\r\nsprida sig kan man diskutera sig fram till vilken nivå\r\nsom är rimlig.</pre><pre>När det gäller inkomstbortfallsprincipen kan det\r\ninte vara statens sak att garantera människornas\r\nstandard. Det måste rimligtvis finnas utrymme för\r\nden enskilde individen att själv bestämma vilken\r\nförsäkrings- respektive trygghetsnivå som man vill\r\nuppnå. Men jag skall inte fullfölja den\r\ndiskussionen, eftersom den är meningslös. Jag\r\ndelar inte Ulla Orrings grundläggande värderingar.\r\nHon sitter fast i ett Myrdalstänkande, där staten\r\nskall ta ansvaret medan de hjälplösa människorna\r\ninte har något utrymme. Ulla Orring beskyller\r\nVänstern för att gå i Socialdemokraternas ledband.\r\nFolkpartiet är värre en så. Det är bara en dålig\r\nkopia av Socialdemokraterna. Jag måste säga att\r\njag föredrar ändå Socialdemokraterna. De har en\r\nrätlinjighet och en konsekvens, och ingenting av\r\nFolkpartiets vinglande.</pre><pre>Trots att husläkeriet kommer senare i debatten tog\r\nUlla Orring upp den frågan nu. Det tycker nog inte\r\nLeif Bergdahl är särskilt hederligt, och jag kan\r\nförstå honom. Vi kom överens om att diskutera den\r\nfrågan senare i debatten.</pre><pre>Ulla Orring talade om politisk hederlighet. Sedan\r\njag kom in i den här kammaren har jag fått lära mig\r\natt det som är hederlighet -- jag kallar det för\r\nmänsklig hederlighet -- utanför politiken är\r\nnågonting helt annat. Där gäller ord och handslag.\r\nMan försöker inte luras genom konstiga texter och\r\nman glider inte på sanningen. Det är bara att läsa i\r\nbetänkandet, Ulla Orring. Detta med åtgärdstaxan\r\när inte korrekt enligt avtalet. Skillnaden skulle bli\r\nmax 50 %. Men så är det inte, den blev 75 %. Det\r\när hur enkelt som helst att vederlägga. Avtalet är\r\ninte uppfyllt. Vi känner igen detta. Vi har lärt oss\r\natt leva med det, även om vi blir lika upprörda varje\r\ngång.</pre><pre>Jag var själv med vid förhandlingen om\r\nbarnomsorgslagen och riktlinjer för\r\nfamiljepolitiken i december. Det var samma\r\nmönster då. Och vem var det som bröt avtalet? Jo,\r\ndet var socialministern själv. Tala om hederlighet!\r\nDetta är möjligen politisk hederlighet, men vi\r\nföredrar äkta hederlighet, mänsklig hederlighet.\r\nOch var så säkra på att vi håller våra avtal, men vi\r\nkräver att också de som vi ingår avtalen med skall\r\nhålla sina. Dessutom är det verkligheten som gäller\r\nför oss. När det visar sig att kritiken bara växer mot\r\nsystemet med husläkare och att det blir dyrt som\r\nkatten, tycker vi att man skall ändra kursen. Men,\r\nsom sagt, Folkpartiet går efter kartan. Vi fick i\r\nmorse veta att doktor Finlay är inspirationskällan\r\nför husläkeriet. Ett sådant system behövdes säkert\r\npå 70- och 80-talet, men nu är vi på väg in i 2000-\r\ntalet, Ulla Orring.</pre><pre>Anf. 22  ULLA ORRING (fp) replik:</pre><pre>Herr talman! Stefan Kihlberg är ny i politiken, i\r\nvarje fall i riksdagen. Jag har varit med några\r\nperioder. Men maken till ohederlighet inom\r\npolitiken har jag icke varit med om. Och tala om att\r\ndet är ord och handslag som gäller! Min politik har\r\nvarit att ett givet ord som bekräftats med ett\r\nhandslag skall gälla. Men så är icke fallet i frågan\r\nom husläkarna. Där har ni i Ny demokrati brutit\r\nupp. Det tänker jag inte tveka att tala om och inte\r\nheller att höja rösten om.</pre><pre>Jag tycker att Stefan Kihlberg skall ta del av de\r\nfakta som har framkommit när det gäller\r\nåtgärderna med anledning av husläkarreformen.\r\nDe talar ett annat språk än vad Stefan Kihlberg här\r\nger uttryck för. Men jag förstår att det är mycket\r\ngenerande för ett politiskt parti att uppträda på det\r\nsätt som Ny demokrati har gjort.</pre><pre>Anf. 23  ROSA ÖSTH (c):</pre><pre>Herr talman! Sverige har ett högt anseende i\r\nvärlden när det gäller välfärdspolitiken, som vi till\r\nmycket stora delar har byggt upp i bred enighet.</pre><pre>När vi träffar representanter från andra länder är\r\ndet inte med så litet stolthet vi visar upp och\r\nberättar vad vi har åstadkommit på området. Ändå\r\nmåste vi vara ärliga nog att erkänna att våra system\r\nför tryggheten och omsorgen inte varit och inte är\r\ntillräckligt robusta för att klara påfrestningar på\r\nekonomin och inte minst att motsvara de\r\nförväntningar som skapats. Under de gångna åren\r\nnär en rejäl årlig tillväxt betraktades som självklar\r\ngjorde man sig inte så stora bekymmer om varifrån\r\npengarna skulle tas. De fanns där. Jag vågar påstå\r\natt man många gånger ganska rutinmässigt byggde\r\npå de olika delarna utan att på allvar fundera över\r\nom man kunde göra på ett annat sätt som var lika\r\nbra eller bättre och som var mer kostnadseffektivt.</pre><pre>Om vi skall kunna behålla en god välfärdspolitik\r\nmåste vi återfå en tillväxt i ekonomin. Det finns nu\r\nmånga tecken på att vi passerat svackan i\r\nlågkonjunkturen. Antalet företagskonkurser\r\nliksom utfärdade varsel har minskat mycket\r\nkraftigt, och arbetslöshetskurvan är på väg att sakta\r\nvända neråt osv. Det finns en ny optimism som man\r\nmöter i många sammanhang, även om\r\nSocialdemokraterna och Bo Holmberg gör sitt\r\nbästa för att vidmakthålla en pessimism fram till\r\nvalet.</pre><pre>Det ekonomiska läget innebär inte att vi omgående\r\nkan ta på oss spenderbyxorna och låtsas som om vi\r\ningenting lärt och ingenting förstått. Det är\r\nnödvändigt att vi ser över formerna för olika\r\nverksamheter, att vi ser över försäkringssystemen\r\noch att vi gör en medveten prioritering, så att de\r\nsom bäst behöver samhällets stöd också kan\r\npåräkna det nu och i framtiden.</pre><pre>I Centern arbetar vi för en större grundtrygghet i\r\nförsäkringssystemen. Vi menar att det skall finnas\r\nen garanterad del som alla, oavsett inkomst, får del\r\nav och som betalas via statsbudgeten. Därutöver\r\nskall finnas en obligatorisk försäkring som täcker\r\ninkomstbortfall upp till en normallön i stället för de\r\nhögre nivåer som gäller i dag. För en högre\r\nersättning får man, enligt vår mening, ta ett större\r\npersonligt ansvar. Detta hör inte till utskottets\r\nansvarsområde. Men det hör till helheten i vår syn\r\npå välfärdspolitiken, där grundtryggheten också\r\nges ett vidare perspektiv.</pre><pre>I detta sammanhang använder man i bland\r\nbegreppen en smula slarvigt. Jag har märkt att man\r\nt.ex. sätter en generell välfärd i motsatsställning till\r\ngrundtrygghet. Men det blir i vart fall med våra\r\nförslag helt fel. Trots att det heter att vi har en\r\ngenerell välfärd ställs människor många gånger\r\nutan stöd eller får ett helt otillräckligt sådant. Det\r\nkan vara människor som av olika anledningar\r\nsaknat eller haft för låg inkomst. Centerns\r\ngrundtrygghet innebär däremot att alla skall\r\nomfattas. Därför blir den i den meningen generell.</pre><pre>Jag vill om möjligt påkalla Bo Holmbergs\r\nuppmärksamhet. Han gjorde vad han kunde för att\r\ngöra ett bokslut för regeringen, som han sade. Det\r\nhade varit betydligt mer intressant om han hade\r\ngjort ett bokslut för det största oppositionspartiet.\r\nDet kan vara något enklare, eftersom det mycket\r\nhar handlat om att vara emot nödvändiga\r\nsaneringsåtgärder utan att i egentlig mening\r\npresentera några alternativ. Bo Holmberg gjorde\r\nän mindre några försöka att presentera ett\r\nkommande eventuellt regeringsalternativ eller\r\nnågon form av visioner.</pre><pre>Herr talman! Det verkliga problemet kan uppstå\r\nom Socialdemokraterna återkommer i\r\nregeringsställning. Hur skall man kunna leva upp\r\ntill de utfästelser man har gjort? Är det meningen\r\natt man skall låtsas som om ingenting har hänt och\r\nåtergå till 80-talets låtgåpolitik? Kjell-Olof Feldt\r\nförsökte ju att stoppa denna politik utan att lyckas.\r\nDärför avgick han -- som jag betraktar det -- i\r\nförtid. Om låtgåpolitiken får fortsätta hamnar\r\nmedborgarna, inklusive barnfamiljerna, i en\r\nsituation som måste beklagas. Den kan tvinga fram\r\ndrastiska åtgärder. Jag kan hålla med om att\r\nbesparingarna i en del fall har lett till att åtgärderna\r\nhar blivit alltför drastiska, vilket mest har kommit\r\ntill uttryck i storstäderna. Vad vi nu behöver är en\r\nlugnare utveckling, där vi på olika politiska nivåer\r\ntar ett långsiktigt ansvar också för framtiden.</pre><pre>Från Centerns sida har vi aldrig dömt ut\r\nverksamhet som bedrivs i offentlig regi. Men vi\r\ndömer ut synsättet att den skulle vara det enda\r\ngivna. Vi vill se offentliga och privata vårdgivare\r\narbeta sida vid sida, så att vars och ens starka sidor\r\nkan komma till uttryck. På det sättet kan en\r\nstimulerande konkurrens skapas som driver\r\nutvecklingen framåt, både verksamhetsmässigt och\r\ni ekonomiskt hänseende.</pre><pre>Vi måste bli bättre på att mäta kvalitet och\r\neffektivitet. Det blir en alltmer tydlig uppgift när\r\ndet gäller omsorgs- och vårdverksamhet. I den\r\nmåttstocken, som det gäller att hitta, måste den\r\nenskildes behov vara mer avgörande än den\r\nekonomiska faktorn.</pre><pre>Centern var pådrivande när det gällde ett nytt\r\nstatsbidrag till kommunerna. Stora delar av den\r\nstatliga detaljstyrningen försvann. Vi tror att\r\nkommunpolitiker i allmänhet har både kompetens\r\noch omdöme att göra riktiga prioriteringar, om de\r\nges ett rimligt ekonomiskt utrymme. En\r\nförutsättning är naturligtvis att det finns en\r\nfungerande kommunal demokrati, att det finns\r\npolitiker som har praktiska möjligheter att sätta sig\r\nin i frågorna så att de kan göra de riktiga och\r\nnödvändiga prioriteringarna och politiker som man\r\nkan ställa krav på, vilka kan ställas till svars inför\r\nett val. Då duger det inte med en så hårt nedbantad\r\nförtroendemannaorganisation att de uppdrag som\r\nfinns kvar blir så omfattande att de blir nästintill\r\növermäktiga för fritidspolitiker att greppa. I så fall\r\nblir man hänvisad till de uppgifter och åsikter som\r\ntjänstemännen har. Dessa kan man inte ställa till\r\nsvars på samma sätt.</pre><pre>Det har framkommit uppgifter om att barn far illa\r\ni tider då familjerna utsätts för påfrestningar genom\r\narbetslöshet och vad därav följer. Detta är\r\negentligen inget att förvånas över men naturligtvis\r\ninte desto mindre oroande. Visst har vi från\r\nsamhällets sida anledning att uppmärksamma\r\ndetta. Det vet jag att regeringen också gör. Jag är\r\nsäker på att Bo Könberg senare kommer att\r\nkommentera den frågan.</pre><pre>Regeringen har som sin målsättning angett att alla\r\nbarn och ungdomar skall få växa upp under trygga\r\nförhållanden och med god omsorg. I utskottet säger\r\nvi att huvudansvaret för vård och fostran måste\r\nligga på föräldrarna, medan statens och\r\nkommunernas insatser i första hand skall vara\r\nstödjande och kompletterande samt bygga på ett\r\nnära samarbete med föräldrarna. Det är mot denna\r\nbakgrund regeringens och de borgerliga partiernas\r\nfamiljepolitik skall ses, där vid sidan om\r\nbarnomsorgen också ett förslag till vårdnadsbidrag\r\nhar lagts fram.</pre><pre>Även om det i kommunerna har gjorts\r\nneddragningar av resurserna också till\r\nbarnomsorgen, som i en del fall inte varit helt\r\nlyckade, står det samlade stödet till barnfamiljerna\r\ninternationellt sett i särsklass.</pre><pre>Jag har läst Socialdemokraternas motion om\r\nbarnens situation. Där citerar man FN-\r\nkonventionen om barns rättigheter. Man hänvisar\r\ntill 4:e artikeln, där det står: ''I fråga om\r\nekonomiska, sociala och kulturella rättigheter skall\r\nkonventionsstaterna vidta sådana åtgärder med\r\nutnyttjande till det yttersta av sina tillgängliga\r\nresurser -- -- --.''</pre><pre>Efter vad jag förstår av denna motion drar\r\nSocialdemokraterna den förenklade slutsatsen att\r\ndet helt och hållet handlar om ett ökat offentligt\r\nansvar. Det står t.ex. inte ett enda ord om att\r\nföräldrarna och familjerna måste ha det\r\ngrundläggande ansvaret. Det skulle möjligen\r\nkunna vara ett förbiseende, men jag tror inte att det\r\när det. Jag tror att det har sin utgångspunkt i att\r\nSocialdemokraterna har en annan uppfattning om\r\nvad som är valfrihet. Bo Holmberg får naturligtvis\r\nrätta mig, om han tycker att jag har fel, men jag har\r\nuppfattat socialdemokratisk valfrihet som att: välj\r\ngärna bara du väljer som vi har bestämt åt dig. Jag\r\nanser att man i FN-deklarationen måste lägga in en\r\nbetydligt djupare dimension än vad\r\nSocialdemokraterna uppenbarligen gör.</pre><pre>I sin motion hänvisar Socialdemokraterna också till\r\nutvecklingen inom barnomsorgen och förklarar att\r\nde privata alternativen ökar. Men de drar slutsatsen\r\natt det är svårt att hitta exempel på att\r\nprivatiseringarna har haft en god effekt på\r\nekonomin. Socialdemokraterna säger att\r\nprivatiseringarna inte har haft någon effekt i det\r\nsammanhanget. Jag kan hålla med om att det i de\r\nfall det är fråga om ett företag som driver\r\nverksamheten med vinstintresse inte är säkert att\r\nman kan visa på en god effekt på ekonomin. Men i\r\nfråga om föräldrakooperativ är det ett direkt\r\nfelaktigt påstående. När föräldrar tar hela\r\nadministrationsansvaret och städansvaret, när de\r\navlöser varandra och när de utför mindre\r\nreparationsarbeten, är det givet att kostnaderna\r\nhålls nere.</pre><pre>Man säger också i motionen att en del kommuner\r\nhar förklarat att privatiseringen och de privata\r\nalternativen inte är något som växer fram av sig\r\nsjälvt. Nej, självklart är det inte så. Under många\r\når motionerade Ulla Tillander och jag om att\r\nSocialstyrelsen borde få i uppdrag att informera om\r\nhur man kunde utveckla de privata alternativen.\r\nDetta förslag mötte ett kompakt motstånd från\r\nSocialdemokraterna. Numera har det skett en\r\nbetydlig förbättring på detta område. Dessutom\r\nhar många kommuner avsatt särskild personal för\r\natt lotsa föräldrarna rätt i den djungel det handlar\r\nom när man vill skapa ett eget privat alternativ.</pre><pre>Samhällets skyldigheter mot barn och ungdomar\r\ngäller förstås inte minst de handikappade. Det\r\nhandlar om ett stöd riktat direkt till de unga men\r\nockså till deras föräldrar. För rörelsehindrade barn\r\noch ungdomar håller man på att färdigställa en\r\nrekreationsanläggning, Mättinge, som är den enda\r\ni sitt slag och som jag särskilt vill nämna här.\r\nFärdigställandet av denna anläggning har ett\r\nutomordentligt stort värde. Därför noterar jag med\r\ntillfredsställelse att ett enigt utskott med sin\r\nskrivning har tydliggjort att det anslag som finns för\r\ndetta ändamål skall användas inte bara till driften\r\nutan också till färdigställandet av sådana här\r\nanläggningar.</pre><pre>Jag yrkar bifall till utskottets hemställan med\r\nundantag av de reservationer som\r\nregeringspartierna står bakom.</pre><pre>Anf. 24  BO HOLMBERG (s) replik:</pre><pre>Herr talman! Rosa Östh var orolig för vad som\r\nskulle hända om Socialdemokraterna skulle vinna\r\nvalet. Det behöver Rosa Östh inte vara. Då\r\nkommer vi att föra en politik, som ser till att folk\r\nhar arbete och som styr in på rättvisans väg. Det är\r\nmer än vad denna regering har lyckats med. Det är\r\nett konststycke att under denna period ha drivit upp\r\narbetslösheten till europeisk nivå med 13--14 %\r\narbetslösa, vilket hotar statens ekonomi och\r\nmedför tragedier för de enskilda. Detta är ett\r\nresultat inte bara av lågkonjunkturen utan av\r\nfelbedömningar från Anne Wibbles sida i den\r\nekonomiska politiken. Så Rosa Östh kan vara\r\nalldeles lugn. Får vi makten och möjligheten vill vi\r\nskapa ett samhälle där folk befinner sig i arbete i\r\nbetydligt större utsträckning än i dag och där man\r\nslår in på rättvisans väg.</pre><pre>I min inledning citerade jag Bengt Westerberg, som\r\ni ett tal i helgen sade så här:</pre><pre>''Det är kanske djärvt att gissa vad Tobisson kan ha\r\ni tankarna, men det är inte osannolikt att han\r\ntänker ta bort det första barnbidraget, slopa\r\nflerbarnstilläggen och slopa bostadsbidragen,\r\nsänka ersättningsnivån i alla socialförsäkringar till\r\n60 %, stänga gränsen för flyktingar, slopa u-\r\nlandsbiståndet och alla statsbidrg till kommunerna.\r\nDet är vad som krävs för att närma sig de 120\r\nmiljarder som han tänker sig.''</pre><pre>Jag har inte sett någon centerpartist kliva upp på\r\nden politiska scenen och klart deklarera ett\r\navståndstagande från de nyliberala idéerna om att\r\nköra sönder välfärdsstaten. Finns det ingen\r\ncenterpartist som vågar kliva upp och stå för\r\nvälfärdsstaten på samma sätt som Bengt\r\nWesterberg? Eller vill man ha in mer\r\nsvångremspolitik? Jag blir inte riktigt på det klara\r\nmed Centern på denna punkt.</pre><pre>Rosa Östh påstod att Socialdemokraterna inte\r\nmenar att föräldrarna skall ha ansvar för sina barn.\r\nDet påståendet tycker jag minst sagt är litet larvigt.\r\nVi kommer alltid att anse att föräldrarna skall ha\r\nansvar för sina barn. Jag vet inte vilken drake som\r\nRosa Östh egentligen slåss emot.</pre><pre>Till sist, herr talman, vill jag justera våra yrkanden\r\ninför voteringen. Självfallet står vi bakom alla våra\r\nreservationer, men jag yrkar bifall till\r\nreservationerna 1, 2, 4, 7, 8, 9 och 17.</pre><pre>Anf. 25  ROSA ÖSTH (c) replik:</pre><pre>Herr talman! Bo Holmberg har dess värre inte\r\nlugnat mig på någon enda punkt, eftersom den\r\npolitik som han presenterar inte på något sätt visar\r\nhur man tänker hantera den drömsituation som han\r\nsäger sig vilja uppnå. Det socialdemokratiska\r\nalternativet till den ekonomiska politiken ger inte\r\nnågra konkreta svar utan bygger i stort sett på det\r\nsom man kallar dynamiska effekter. Man tror att\r\ndet och det kommer att uppstå genom den och den\r\nåtgärden.</pre><pre>Bo Holmberg sade att Socialdemokraterna vill ha\r\nett samhälle där alla har arbete. Snälla Bo\r\nHolmberg, det vill också vi i Centern ha. Det har\r\npå ett mycket tydligt sätt demonstrerats av vår\r\narbetsmarknadsminister, av\r\nArbetsmarknadsdepartementet och av den\r\nborgerliga regeringen, som har satsat mycket mer\r\nän någon annan regeringen har gjort för att hålla\r\narbetslösheten nere. Det är en sak att tala i ord och\r\nen annan sak att visa i handling vad man vill\r\nåstadkomma.</pre><pre>Lars Tobisson är ett mycket eftertraktat\r\ndebattobjekt. Jag har inte någon anledning att gå i\r\nclinch med Bo Holmberg om vad Lars Tobisson har\r\nsagt. Den politik som Centern presenterar och som\r\nvi i regeringen står för och som jag i mitt anförande\r\ngett uttryck för bekräftar vad det är för politik som\r\nvi vill föra.</pre><pre>Bo Holmberg tycker att det är larvigt att hänvisa till\r\natt Socialdemokraterna sällan eller aldrig talar om\r\nföräldraansvaret. Jag skall inte betygsätta Bo\r\nHolmbergs yttranden genom att säga att de är\r\nlarviga, löjliga osv. I stället grundar jag mina\r\npåståenden på den ganska långa erfarenhet som jag\r\nhar av arbete med och mot socialdemokrater på\r\nkommunal nivå och på riksnivå. Där kommer det\r\naldrig till uttryck att man vill ge föräldrarna och\r\nfamiljerna ett grundläggande ansvar när det gäller\r\natt själva göra valet och att ha möjligheter att\r\nskydda barnens situation.</pre><pre>Anf. 26  BO HOLMBERG (s) replik:</pre><pre>Herr talman! Jag minns hur det var förra\r\nmandatperioden när Rosa Östh i socialutskottet\r\nville ha med en skrivning om att föräldrarna skulle\r\nha ansvaret för barnen. Dåvarande ordföranden\r\nDaniel Tarschys sade då: Men snälla Rosa Östh, det\r\nhar de ju redan! Vi kan väl inte ta med så pinsamma\r\nskrivningar.</pre><pre>Jag menar att det är larvigt att påstå att\r\nSocialdemokraterna inte skulle anse att föräldrarna\r\nskall ha ansvaret för sina barn.</pre><pre>Så några ord om sysselsättningen. Rosa Östh säger\r\natt det inte finns någon regering som satsat mer än\r\ndenna på att minska arbetslösheten. Ja, tacka för\r\ndet! Ingen annan regering har ju under\r\nefterkrigstiden kört upp arbetslösheten så högt! Då\r\när det väl inte en prestation att komma dragande\r\nmed påståenden om stora insatser. Om jag inte\r\nmissminner mig har också\r\narbetsmarknadsministern sagt att han minsann inte\r\ntänkt administrera en arbetslöshet på över 6--7 %.\r\nMen han har suttit ganska länge nu och har då\r\nadministrerat en arbetslöshet på omkring 14 %.\r\nRegeringen har sannerligen inte något att yvas över\r\nnär det gäller detta med hur man har lyckats med\r\nden ekonomiska politiken och sysselsättningen.</pre><pre>Rosa Östh behöver betydligt bättre läsa på när det\r\ngäller det socialdemokratiska alternativet. Vi kan\r\ngärna återkomma till detta och fördjupa oss i en\r\ndiskussion.</pre><pre>Jag har under min tid som kommunalpolitiker,\r\nlandstingspolitiker och rikspolitiker träffat många\r\ncenterpartister som har varit mycket förnuftiga och\r\nsom har kunnat diskutera med socialdemokraterna.\r\nDet har t.o.m. hänt att de har sagt att\r\nsocialdemokraterna varit vettiga. Men Rosa Östh\r\nhar tydligen haft en väldig otur. Hon har bara\r\nträffat socialdemokrater som inte haft behov av,\r\neller som inte vågat, prata. De har tydligen varit så\r\nskotträdda att de inte ens har kunnat se Rosa Östh\r\ni ögonen eller kunnat föra en sakdiskussion. Jag\r\nbeklagar att Rosa Östh haft en sådan himla otur här\r\ni livet. Jag hoppas att det vänder, så att hon kan\r\navsluta det politiska livet med en mera nyanserad\r\nbild av socialdemokraterna.</pre><pre>Till skillnad från Rosa Östh kan jag vidare\r\nkonstatera att socialdemokraterna i\r\nLandstingsförbundet stöder oss när det gäller\r\nhusläkeriet. Rosa Östh har det betydligt jobbigare.\r\nCenterpartisterna i Landstingsförbundet säger\r\nnämligen nej till husläkarlagen. Samma sak gör kds\r\noch Vänstern. Det blir alltså där en majoritet för att\r\nden lagen skall lyftas ut för att därmed klara\r\nprimärvården. Även i de egna leden, Rosa Östh,\r\nfinns det nog anledning att fundera över hur det är\r\nställt med enigheten och slagkraften.</pre><pre>Anf. 27  ROSA ÖSTH (c) replik:</pre><pre>Herr talman! Bo Holmberg gör slut på mitt\r\npolitiska liv litet i förtid. Jag kommer nämligen inte\r\natt sluta med politiskt arbete.</pre><pre>Naturligtvis har Bo Holmberg möjlighet att visa att\r\nsocialdemokraterna står för något annat än det som\r\njag uppfattat att de i allmänhet står för. Jag skall\r\ngärna erkänna att jag har träffat en och annan\r\nsocialdemokrat som det varit möjligt att diskutera\r\nmed. Vi har kunnat dra en hel del gemensamma\r\nslutsatser. Det har faktiskt också inträffat att Bo\r\nHolmberg och jag har haft samma uppfattning i\r\nvissa frågor. Det lät jag förstå när jag höll mitt\r\nhuvudanförande. Men Bo Holmberg var då\r\nupptagen med andra saker.</pre><pre>När det gäller arbetslösheten vill jag påminna Bo\r\nHolmberg om att det i regeringsdeklarationen\r\nuttryckligen står att det är arbetslinjen som skall\r\ngälla. Det är alltså en mycket medveten satsning\r\nfrån hela regeringen att försöka att hålla\r\narbetslösheten nere. Jag skall inte ta upp allt som\r\när orsaken till nuvarande situation. Det har redan\r\ngjorts vid många tillfällen. Att socialdemokraterna\r\ninte är oskyldiga i det fallet har Bo Holmberg\r\ntidigare erkänt här i kammaren.</pre><pre>Sedan vill jag ge ett exempel på att\r\nsocialdemokraterna säger mycket samtidigt som de\r\ninte visar på särskilt mycket i handling. Bo\r\nHolmberg sade i sitt huvudanförande att utskottet\r\ngemensamt har tagit initiativ i form av ett\r\ntillkännagivande till regeringen om att något måste\r\ngöras för uteliggarna. Men det är inte en ny\r\nföreteelse att människor inte har någonstans att bo\r\noch att de ligger ute på nätterna.</pre><pre>Under många år har det förekommit motioner i det\r\navseendet, inte minst från oss i Centerpartiet. Men\r\nunder den socialdemokratiska regeringen var det\r\ninte möjligt att få till stånd ett tillkännagivande i\r\nden här frågan. Det var först när vi fick en borgerlig\r\nregering som det blev möjligt. Detta är ytterligare\r\nett bevis på att det inte räcker med enbart vackra\r\nord, Bo Holmberg! Det behövs också handling för\r\natt det skall bli resultat när det gäller sådant som\r\nman vill åstadkomma.</pre><pre>Anf. 28  CHATRINE PÅLSSON (kds):</pre><pre>Herr talman! Vad riksdagen i dag har att ta ställning\r\ntill är ett utomordentligt viktigt område i vårt\r\narbete. Välfärd är ett stort och vitt begrepp. Alla vi\r\nfrån de olika partierna har möjlighet att utforma\r\ndet arbetet och att anlägga synpunkter som vi\r\ntycker är väsentliga.</pre><pre>Många har under årens lopp försökt tvinga fram en\r\näkta solidaritet och en känsla av ansvar för sin\r\nnästa. Man har utgått från att individen inte är\r\nkompentet att själv trygga sin framtid utan att\r\nstaten måste ombesörja det. Andra har förfäktat\r\nidén att individen är stark nog att se om sitt eget hus\r\noch att individen också har praktiska möjligheter\r\natt göra det.</pre><pre>Sanningen är som alltid att det inte är fråga om vare\r\nsig svart eller vitt utan om något mitt emellan. Jag\r\när övertygad om att det harmoniska samhället,\r\nbalansgången mellan eget ansvar och gemensamt\r\nansvar, bäst nås genom att trygga familjer byggs\r\nupp.</pre><pre>Därför är det glädjande att 1994 är utlyst till FN:s\r\nfamiljeår. Familjen som institution kommer nu att\r\nsättas i centrum. Mottot för Sveriges deltagande i\r\nfamiljeåret är att familjen skall fungera som\r\ngrundval för den svenska välfärdspolitiken. Enligt\r\nProgramkommissionen skall familjepolitiken\r\nmedverka till att unga människor integreras i det\r\nsvenska samhället och lär sig de demokratiska\r\ngrundvärderingarna. Respekten för människors\r\nlika värde och integritet, jämställdhet mellan\r\nkönen och omsorg om utsatta grupper är också mål\r\nför Sverige under familjeåret.</pre><pre>Herr talman! Mycket pekar på att det är just bristen\r\npå familjestabilitet och trygghet som leder till våld,\r\nrotlöshet och missbruk, särskilt bland ungdomar.\r\nEtt samhälle blir otryggt när umgänget mellan barn\r\noch föräldrar inte fungerar.</pre><pre>Familjen är den bästa demokrati- och\r\nsolidaritetsskolan. Det är den viktigaste enskilda\r\nfaktor som kan utveckla samhället i positiv\r\nriktning. Men skrämmande statistik visar att vi är\r\nlångt från målet att nå stabila familjer. 80 000\r\nsvenska barn har tappat kontakten med en av\r\nföräldrarna. 10 % av alla barn beräknas leva i en\r\nmiljö där någon av föräldrarna missbrukar. 12 av\r\n1 000 barn i storstäderna lever inte alls med sina\r\nbiologiska föräldrar utan har blivit placerade i\r\nfosterhem. Barn utnyttjas sexuellt, misshandlas och\r\nvåldtas. Detta är avskyvärt.</pre><pre>Sverige har ratificerat barnkonventionen och borde\r\nockså ta ansvar för att konventionens artiklar\r\nförverkligas. Personligen tycker jag att\r\nbarnkonventionen alltför litet har inlemmats i det\r\nsvenska rättssamhället. Hade barnkonventionen\r\nstått som riktmärke i svensk lagstiftning skulle barn\r\nha fått en helt annan rättsstatus.</pre><pre>FN-konventionen om barnens rättigheter slår bland\r\nannat fast att konventionsstaterna särskilt skall\r\nvidta alla lämpliga nationella bilaterala och\r\nmultilaterala åtgärder för att förhindra att ''barn\r\nutnyttjas i pornografiska framställningar och i\r\npornografiskt material''.</pre><pre>Även Aktionsprogrammet för förebyggande av\r\nhandel med barn, barnprostitution och\r\nbarnpornografi, antaget av Kommissionen för\r\nmänskliga rättigheter i Resolution 1992/74, slår fast\r\natt länder som ännu inte har infört lagstiftning som\r\nkriminaliserar att producera, distribuera eller\r\ninneha barnpornografiskt material anmodas göra\r\ndetta.</pre><pre>För barnens skull måste vi kriminalisera innehav av\r\nbarnpornografi. Allt annat är ett svek mot barnen.\r\nDärför är det tragiskt att vi inte partier emellan i\r\nSveriges riksdag kan vara överens om detta.</pre><pre>Barn måsta ha en framskjuten plats i tolkningar av\r\nlagar. I varje enskilt fall där barn är inblandade\r\nmåste vi först se konsekvenserna av beslutet. Barn\r\när de mest skyddsvärda i samhället. Just därför att\r\nbarn inte har någon annan möjlighet än att förlita\r\nsig på vuxnas godhet och ansvarstagande måste\r\nbarns bästa alltid prioriteras.</pre><pre>Herr talman! Vår välfärdspolitik syftar till att värna\r\nmedborgarnas ekonomiska trygghet vid vård och\r\nfostran av barn, vid sjukdom och handikapp, vid\r\narbetslöshet och på äldre dagar. I en ekonomiskt\r\nsvår situation är det emellertid viktigare än\r\nnågonsin att prioritera i välfärden. Detta är 90-\r\ntalets kanske allra största utmaning.</pre><pre>De samlade sociala utgifterna för välfärden är nu\r\nungefär 475 miljarder kronor. Detta motsvarar\r\n30 % av bruttonationalprodukten. En femtedel av\r\nstatens finanser finansieras med upplåning.\r\nEftersom räntekostnaderna för statsskulden\r\nriskerar att successivt tränga undan angelägna\r\nutgifter för vår välfärd är det nödvändigt att också\r\nsanera finanserna.</pre><pre>Det är här prioriteringarna kommer in. Det finns\r\nhelt enkelt inte hur mycket pengar som helst till vår\r\nvälfärd, även om vi ibland skulle önska det. Vi har\r\nhelt enkelt inte råd med allt som vi skulle vilja ha\r\nråd till. Vi kristdemokrater anser att\r\nprioriteringarna måste göras till de svagare\r\ngruppernas fördel, de som inte är röststarka,\r\nnämligen äldre, sjuka och barn.</pre><pre>Ur kristdemokratisk synvinkel vore det djupt\r\noetiskt att överlämna en galopperande statsskuld\r\nmed åtföljande räntebetalningar till våra barn och\r\nbarnbarn.</pre><pre>Själva ordet fördelningspolitik kan leda tankarna\r\nfel. Det är alltför lätt att glömma att en god\r\nfördelningspolitik måste bestå av två delar -- dels\r\natt den kaka som fördelas är så stor som möjligt,\r\ndels att kakan fördelas så rättvist som möjligt.</pre><pre>Det måste givetvis även finnas förutsättningar för\r\natt baka kakan. Tyvärr kan det på kort sikt finnas\r\nbeslutssituationer då motsättningar uppstår mellan\r\nmålen att få kakan att växa och att fördela den\r\nrättvist.</pre><pre>Herr talman! Den viktigaste fördelningspolitiska\r\nuppgiften är att skapa förutsättningar för nya\r\nriktiga jobb. Med fler människor i arbete kommer\r\nkakan att växa samtidigt som de nya jobben i sig är\r\nen mycket effektiv fördelningspolitik. Det är den\r\nena delen i fördelningspolitiken.</pre><pre>Den andra delen är att vi, när vi sanerar finanserna,\r\nmåste se till att de pengar som finns fördelas så\r\nrättvist som möjligt. På många områden har detta\r\nlyckats. Men ett område där det fortfarande råder\r\nen stor orättvisa är inom barnomsorgen. 43 % av\r\nföräldrarna till alla barn mellan 3 månader och 6 år\r\nfår inte del av pengarna till barnomsorgen.</pre><pre>Här är det intressant att lyssna till vår värderade\r\nutskottsordförande Bo Holmberg, som lovar att\r\nden socialdemokratiska politiken nu skall bli\r\nrättvis. Det hälsar jag med tillfredsställelse, inte\r\nminst när det gäller barnomsorgen.</pre><pre>Trots att dessa barns föräldrar betalat höga skatter\r\njust för att få barnomsorg i någon form, antingen\r\ngenom kommunal försorg, hemma eller på annat\r\nsätt, står de nu utanför samhällets subventioner.\r\nDet är således endast tre av fem barn som får ta del\r\nav det som alla betalat. Granskar man gruppen\r\nettåringar och tvååringar som får del av samhällets\r\nstöd ser man att de är ännu färre. Endast 40 % av\r\nalla ettåringar och 60 % av alla tvååringar får\r\ntillbaka vad deras föräldrar betalat i form av skatter\r\nför barnomsorgen.</pre><pre>Ett sätt att lösa detta och föra tillbaka pengar och\r\nbeslutanderätt till föräldrarna är införandet av\r\nvårdnadsbidraget. Vårdnadsbidraget återför en del\r\nav pengarna till denna kategori. Barnfamiljerna\r\nsjälva kan med ett vårdnadsbidrag bättre välja hur\r\nderas barn skall tas om hand. Man kan ta större\r\nindividuell hänsyn till barnens behov. Detta är\r\negentligen en självklarhet.</pre><pre>Huvudansvaret för vård och fostran måste ligga på\r\nfamiljen, medan statens och kommunernas insatser\r\ni första hand skall vara stödjande och\r\nkompletterande. För att detta skall fungera även\r\nute i kommunerna krävs ett vårdnadsbidrag. Det\r\nskall bli intressant att här i riksdagen få vara med\r\nom den debatten om någon månad.</pre><pre>Herr talman! När vi talar om prioriteringar och\r\nvälfärd måste vi ha i åminnelse att det finns ett\r\nvärde som alltid måste sättas i första rummet, alltid\r\nmåste vara basen och utgångspunkten, nämligen\r\nmänniskovärdet. Att ett samhälle håller\r\nmänniskovärdet högt är grundläggande och viktigt.\r\nDet gäller allt, från den första början till livets slut.\r\nVälfärd är att känna trygghet, att känna\r\nframtidstro. Med förnuftiga prioriteringar anser\r\njag, trots att vi har en svår ekonomisk situation, att\r\nvi kan komma en lång bit på väg för en välfärd 1994\r\noch framåt som inte bara är bibehållen utan också\r\nkan utvecklas.</pre><pre>Herr talman! Jag vill avsluta mitt anförande med att\r\nkommentera Bo Holmbergs inledningsanförande.\r\nGång på gång ute i debatter i vårt land kommer\r\nprecis samma påstående från Bo Holmbergs parti\r\nom att vi har raserat välfärden. Det har till och med\r\nutarbetats ett dokument om hur kristdemokraterna\r\nhar förvaltat sitt pund -- en intressant läsning i och\r\nför sig. Därför känner man igen en del av de här\r\npåhoppen.</pre><pre>När det gäller avgifter har man i många kommuner\r\noch landsting i vårt land i fullständig enighet antagit\r\nvilka avgifter man skall ha. Jag vill påminna Bo\r\nHolmberg om det högkostnadsskydd vi har just av\r\ndet skälet att det skall finnas en högsta nivå för vad\r\nman behöver betala för vård och omsorg. Då\r\nkanske inte 10 kr eller 20 kr har så stor betydelse.\r\nDe som är kroniskt sjuka och har ett stort\r\nvårdbehov får ändå vården subventionerad över\r\nhögkostnadsskyddet.</pre><pre>Jag vill också gärna säga att när man läser\r\nKommunförbundets sammanräkningar finner man\r\natt det inte alltid är socialdemokratiskt styrda\r\nkommuner som ger den högsta andelen vård och\r\nomsorg, ibland är det tvärtom.</pre><pre></pre><pre>Jag tror att det är viktigt att vi har en ordentlig\r\ngrund att stå på när vi kritiserar för att vi skall få en\r\nsaklig och seriös valrörelse. Vi måste tillsammans\r\nförsöka åstadkomma en god välfärd. Som politiker\r\nmåste vi försöka att göra det bästa av den svåra\r\nekonomiska situationen. Vi bör åtminstone ta ett\r\ngemensamt ansvar för den.</pre><pre>Anf. 29  EVA ZETTERBERG (v) replik:</pre><pre>Herr talman! Chatrine Pålsson talar mycket vackert\r\nom barnen och deras behov av stabila familjer. Jag\r\nvill hävda att kds som parti, ingående i en borgerlig\r\nregering, aktivt har medverkat till att fler barn har\r\nfått större problem än tidigare på grund av\r\narbetslösheten och andra nedskärningar i vårt\r\nsamhälle.</pre><pre>Det finns forskningsrapporter som kommit nyligen\r\nsom visar att barn i familjer med arbetslösa\r\nföräldrar mår sämre, får det svårare i skolan, tappar\r\nframtidstron och har lägre ambitioner. Det finns\r\nalltså en rad exempel som visar att just den politik\r\nsom Chatrine Pålssons parti aktivt medverkar till\r\nbidrar till att barn i Sverige mår sämre än de annars\r\nskulle göra.</pre><pre>Jag skulle också vilja ställa några frågor till\r\nChatrine Pålsson. Chatrine Pålsson tog upp\r\nbarnkonventionen och det önskvärda i att den\r\nanvändes i svensk lagstiftning. Jag minns inte det\r\nexakta ordvalet. Men jag är mycket angelägen att\r\nfå veta om kds har ändrat sig på den punkten.\r\nTänker man rösta med Vänsterpartiet för att\r\ninförliva barnkonventionen i svensk lagstiftningen?\r\nDet är nämligen exakt det kravet som\r\nVänsterpartiet har ställt. Jag är mycket glad om jag\r\nhar tolkat Chatrine Pålsson rätt och ni har ändrat er\r\noch har samma uppfattning som vi i den frågan. Det\r\när ett stort steg framåt. Jag önskar att fler partier\r\ntar det.</pre><pre>Herr talman! Till slut har vi frågan om\r\nbarnpornografin, som i och för sig inte hör hemma\r\nhär men som berör barn i allra högsta grad. Det är\r\nmycket väsentligt att ta upp den. Jag hoppas att vi\r\nfår igenom en kriminalisering även av innehav av\r\nbarnpornografi här i riksdagen. Problemet ligger ju\r\ninte hos Vänsterpartiet och Socialdemokraterna,\r\nChatrine Pålsson. Problemet finns hos de\r\nborgerliga partierna. Jag undrar vad kds gör och\r\nvad ni har åstadkommit för att få med samtliga\r\nborgerliga partier på den linjen. Det är ju där\r\nproblemet ligger.</pre><pre>Anf. 30  CHATRINE PÅLSSON (kds)\r\nreplik:</pre><pre>Herr talman! Jag håller naturligtvis med Eva\r\nZetterberg om att arbetslösheten är ett enormt\r\nstort problem för hela samhället, även för barnen.\r\nMen jag känner kanske inte att jag är särskilt\r\nskyldig till den höga arbetslösheten. Det är tyvärr\r\nandra krafter som har styrt den. Hela regeringen är\r\nju oerhört mån om att göra allt som över huvud\r\ntaget är möjligt för att bringa ner arbetslösheten.</pre><pre>När det gäller barnkonventionen vet Eva\r\nZetterberg att jag alltid har haft mycket stora\r\nsympatier för att barnen skall sättas i främsta\r\nrummet. Jag ställde en fråga vid en av\r\nfrågestunderna här till socialministern.\r\nSocialministern sade att man just nu är på väg att\r\nse över de olika lagarna till förmån för barnen. Jag\r\nkände trots allt att det var ett bra besked till svenska\r\nfolket. Men jag tycker att vi kan göra mer för att\r\nlagstiftningen skall bli bättre ur barnens perspektiv.</pre><pre>Anf. 31  EVA ZETTERBERG (v) replik:</pre><pre>Herr talman! Jag tycker att Chatrine Pålsson talar\r\nmed kluven tunga. Vänsterpartiet har ju föreslagit\r\natt vi skall göra mer för barnen genom att\r\ninkorporera barnkonventionen i den svenska\r\nlagstiftningen. Man kan göra mycket mer än det,\r\nmen det är ett grundläggande krav. Om Chatrine\r\nPålsson också är angelägen om det borde det vara\r\nen självklarhet att stödja det kravet.</pre><pre>Herr talman! Jag fick inget svar på frågan om\r\nbarnpornografin och vad kds som parti gör i\r\nregeringskoalitionen.</pre><pre>Jag anser inte att regeringen har gjort allt i frågan\r\nom arbetslösheten och stödet till barnfamiljerna.\r\nDen har definitivt inte gjort allt eller ens det den\r\nborde ha gjort för att minska arbetslösheten. Det\r\ndrabbar definitivt barnen. Det vet Chatrine Pålsson\r\nmycket väl. Sedan kan man som enskild ledamot\r\nkanske inte åstadkomma så mycket. Men den\r\nborgerliga regeringen har ett tungt ansvar på den\r\nhär punkten.</pre><pre>Anf. 32  CHATRINE PÅLSSON (kds)\r\nreplik:</pre><pre>Herr talman! Jag ber om ursäkt, Eva Zetterberg,\r\natt jag glömde att svara på frågan om vad kds gjort\r\nnär det gäller barnpornografin. Vi har på allt sätt\r\nförsökt att få med de övriga regeringspartierna på\r\nett kriminaliserande av barnpornografin. Vi har\r\ngått så långt att vi har sagt att vi gärna söker ett\r\nsamarbete med Socialdemokraterna här. Det är en\r\noerhört angelägen fråga.</pre><pre>Jag vill avsluta med att säga till Eva Zetterberg att\r\nregeringen gör allt som är möjligt för att bringa ner\r\narbetslösheten. Sedan har regeringen och Eva\r\nZetterberg naturligtvis inte samma uppfattning om\r\npå vilket sätt det skall göras. Men jag tror att vi är\r\nprecis lika angelägna om att verkligen åtgärda\r\narbetslösheten i sak.</pre><pre>Anf. 33  BO HOLMBERG (s) replik:</pre><pre>Herr talman! Jag har två kommentarer till Chatrine\r\nPålsson. Jag sade inte i mitt inledningsanförande att\r\nvälfärdsstaten är raserad i Sverige. Jag sade att vi\r\nnu kan se oroande inslag som leder till försämringar\r\nför utsatta grupper och en orättvis omfördelning i\r\nskattepolitiken.</pre><pre>Det andra jag sade var att jag ser nyliberala hot om\r\natt köra sönder välfärdsstaten. Jag citerade Bengt\r\nWesterberg som också sett detta. Jag vet att det\r\nfinns flera politiskt engagerade som är oroade över\r\njättestora nedskärningar och att det mesta skall\r\nföras över till en marknad. Jag sade inte att\r\nvälfärden är raserad.</pre><pre>Chatrine Pålsson och jag har ibland fört djupa\r\ndiskussioner och t.o.m. kommit in på etik.\r\nRättvisan är ju en viktig etisk princip. Den skall\r\nfinnas med när vi talar vad som är rätt och vad som\r\när ont. När man grubblar på detta med rättvisa\r\nkänner jag att det inte räcker att ge alla lika\r\nförutsättningar.</pre><pre>Vi vet ju hur det är. Vi föds till denna jord som man\r\neller kvinna, handikappad eller frisk, begåvad eller\r\nutvecklingsstörd. Vi föds i familjer som har gott om\r\npengar eller vi kommer till familjer som har ont om\r\npengar. Vi kanske föds i familjer som har\r\nalkoholproblem. Det är slumpens skördar som gör\r\natt vi inte får samma förutsättningar när vi kommer\r\ntill denna jord. Vi startar livet från olika\r\nutgångspunkter.</pre><pre>Då räcker det inte för mig att säga att vi ger alla lika\r\nförutsättningar. I min rättvisetanke ingår att vi\r\nmåste ha ett samhälle som är berett att genom\r\nlagstiftning och ekonomisk utjämning se till att\r\nmänniskorna under sin vandring på jorden får ett\r\nnågorlunda lika resultat utifrån sina\r\nförutsättningar. Under vår tid här på jorden måste\r\nvi utjämna så att alla får en chans. Därför anser jag\r\natt vi skall ha ett samhälle som har ekonomiska\r\nresurser att göra en rättvis fördelning.</pre><pre>Jag anser att vi har så pass mycket pengar i detta\r\nland, Chatrine Pålsson, att vi kan klara av att ta\r\nhand om de äldre, de sjuka och andra utsatta\r\ngrupper. Jag tycker inte att det är relevant att ställa\r\nfrågan om hur mycket ytterligare vi skall norpa från\r\nsvensk sjukvård och äldrevård. Vi skall ställa\r\nfrågan så här i stället: Vad behöver vi i pengar för\r\natt på ett rättfärdigt sätt se till att alla äldre får det\r\nbra? Jag vet ju att kds gick till val på mer pengar\r\ntill vården. Jag förstår att det kanske känns som ett\r\nmisslyckande att man inte lyckades på den\r\npunkten.</pre><pre>Anf. 34  CHATRINE PÅLSSON (kds)\r\nreplik:</pre><pre>Herr talman! Jag vill kommentera två av Bo\r\nHolmbergs påståenden. Det ena gäller rättvisan.\r\nDet förbryllar mig något. Det är naturligtvis riktigt\r\natt vi föds olika på grund av olika faktorer.</pre><pre>Men när jag talar om barnomsorgspolitik talar jag\r\nom en möjlighet för alla familjer och för alla barn\r\natt få välja hur man vill ha sin barnomsorg ordnad.\r\nJag vet inte om jag skall tolka Bo Holmberg så att\r\ndet vore bäst att samhället tar över fostran av\r\nbarnen för att vi skall få ungefär samma möjligheter\r\nnär vi växer upp. Jag vet inte i vilken relevans som\r\nBo Holmberg tog in detta med rättvisan. Alla barn\r\nkan självfallet inte födas till samma familjer. Men\r\nvi kan på ett helt annat sätt skapa föutsättningar för\r\nfamiljer att få vara familjer. Tycker Bo Holmberg\r\natt det är en rättvis fördelningspolitik att hälften av\r\nalla svenska barn aldrig får ta del av en enda krona\r\ntill familjepolitiken och barnomsorgen?</pre><pre>Sedan var det frågan om mer pengar till vården och\r\nomsorgen. Naturligtvis har det varit vår strävan att\r\ni så hög grad som möjligt skapa resurser. Men nu\r\nhar vi en ekonomisk situation där vi verkligen har\r\nfått bära bördan efter Socialdemokraterna. Vi har\r\ngjort allt för att försöka få fram mer pengar. Vi lade\r\ntill 4,2 miljarder kronor till kommunerna och\r\nlandstingen i föregående års\r\nkompletteringsproposition, men de pengarna fanns\r\ninte med i Socialdemokraternas budgetförslag. Jag\r\nmåste få ställa frågan: Varför, Bo Holmberg, tyckte\r\ninte Socialdemokraterna att det var viktigt med\r\npengarna, även om de bara var tänkta för ett år?</pre><pre>Anf. 35  BO HOLMBERG (s) replik:</pre><pre>Herr talman! Det är inte möjligt att i en kort replik\r\nförsöka vara nyanserad om rättviseprinciper och\r\netik. Men jag anser, Chatrine Pålsson, att det är\r\nmycket angeläget att ha rättviseprinciperna som\r\nutgångspunkt och att etiken skall vara vägledande.\r\nMen min poäng var att det sedan måste till politik.</pre><pre>Vi kan hålla oss med en jättefin etik i det här landet\r\noch hålla jättefina tal om etik och moral. Men om\r\ndet inte finns ett politiskt system som ser till att\r\ndessa fina principer kommer till förverkligande i\r\nmänniskornas vardag blir det bara ett slag i luften.\r\nUnder denna period har det varit en förfärlig\r\ninflation i fina tal om etik och en förfärlig deflation\r\ni att leva upp till människors vardag. Det var det\r\nsambandet jag ville ta upp.</pre><pre>Precis som jag sade till Rosa Östh tycker jag,\r\nChatrine Pålsson, att det är larvigt att hävda att\r\nSocialdemokraterna skulle anse att någon annan än\r\nfamiljen skall ha ansvaret för barnen. Det har aldrig\r\nvarit så och kommer aldrig att vara så.</pre><pre>Möjligtvis kan jag tänka mig att den dåtida\r\növerklassen som hade tillgång till barnflickor och\r\nsom satt på sina punschverandor osv. inte hade tid\r\nmed sina barn. Men att hävda att arbetarrörelsen\r\nmed sin historia, närhet och samhörighet skulle ha\r\nen sådan syn är mig helt främmande. Men jag\r\nförstår att detta är ett inslag i den politiska\r\ndebatten, och jag skall inte hetsa upp mig på den\r\npunkten.</pre><pre>Däremot hoppas jag att de ambitioner kds har att\r\nföra in etiska principer -- och att leva upp till dem --\r\nskall få större plats i framtiden än vad ni tyvärr har\r\nlyckats med i denna regering.</pre><pre>Anf. 36  CHATRINE PÅLSSON (kds)\r\nreplik:</pre><pre>Herr talman! Det är viktigt att veta vilken etik vi\r\nvill arbeta efter. Etik blir ingenting om man inte\r\ntalar om vilken etik man vill arbeta efter. Det är väl\r\ndet som möjligtvis kan skilja något.</pre><pre>Jag vet att Bo Holmberg har ett stort etiskt\r\nmedvetande, och vi kan på många punkter vara\r\növerens om att det är viktigt att etik får mer\r\nutrymme -- inte minst i denna kammare.</pre><pre>Vidare var det familje- och föräldraansvaret. Jag är\r\nglad för det för andra gången i dag klara konkreta\r\nbeskedet från Bo Holmberg. Uppenbart är det så\r\natt svenska folket skulle behöva höra detta flera\r\ngånger från Socialdemokraterna. Det har nog varit\r\nalltför få gånger. Den klarhet som Bo Holmberg\r\nvisat i dag när det gäller barnen och familjen kanske\r\nmynnar ut i att vi kan komma överens om en\r\nrättvisare barnomsorg i framtiden.</pre><pre>Anf. 37  HANS KARLSSON (s):</pre><pre>Herr talman! I dag har riksdagen möjlighet att fatta\r\nde inledande besluten för att lämna tillbaka\r\nbeslutanderätten över hälso- och sjukvården till de\r\npolitiska församlingarna i landstingen -- och\r\ndärmed också till väljarna i landet. Riksdagen kan\r\ni dag se till att de som kan de lokala\r\nförutsättningarna också återfår rätten att besluta\r\noch planera sjukvården på det sätt som är bäst för\r\nmänniskorna.</pre><pre>Vi har i dag chansen att ta bort parentesen över den\r\nperiod som en klåfingrig borgerlig\r\nriksdagsmajoritet skulle centralstyra sjukvården. I\r\nutskottet finns en majoritet för att inleda\r\navvecklingen. Jag hoppas att vi för svenska folkets\r\nskull, för patienternas skull och för sjukvårdens\r\nresursers skull kan samla den majoritet i kammaren\r\ni eftermiddag som behövs för att fatta det inledande\r\nbeslutet.</pre><pre>Jag konstaterar att det finns inget stöd bland\r\npatienterna, det finns inget stöd bland\r\nallmänheten, det finns inget stöd bland personalen\r\noch det finns inget stöd hos sjukvårdspolitikerna för\r\nhusläkarlagen. Det finns egentligen heller inget\r\nstöd i Sveriges riksdag. Men partipiskorna i\r\nModeraterna, Folkpartiet, Centern och kds\r\nlyckades åstadkomma en majoritet för att inrätta\r\nhusläkarlagen den 27 maj förra året.</pre><pre>Vittnesbörden över alla besvärligheter som\r\nlagstiftningen redan har ställt till med är oändligt\r\nmånga. Det är allt ifrån sjukhemmet där\r\nhusläkarna springer om varandra, till pensionären,\r\nsommartorparen, som tvingas skicka in en ansökan\r\nom att byta husläkare varje gång han och frun\r\nflyttar ut till landet. Vidare har vi\r\nambassadpersonalen i Lusaka, Zambia, som jag\r\nträffade under påskhelgen. De har fått upprepade\r\npåminnelser om att verkligen se till att välja\r\nhusläkare i Sverige. Det må väl förlåtas dem om de\r\nreste en del frågetecken om hur saker och ting står\r\ntill.</pre><pre>Skall vi verkligen använda våra skattepengar på det\r\nhär sättet? Tror ens regeringspartierna själva längre\r\npå att husläkarlagen är väljarnas vilja?</pre><pre>Herr talman! Också på ett annat område skulle\r\nriksdagen i dag kunna ta ett vällovligt steg framåt.\r\nJag syftar då på vårt förslag att upphäva den fria\r\netableringsrätten för specialistläkare och\r\nsjukgymnaster. De är de enda yrkesgrupperna i det\r\nhär landet med fri dragningsrätt på\r\nsjukvårdsskatten.</pre><pre>Det är ju en exklusiv och unik ställning som den\r\nborgerliga regeringen och riksdagmajoriteten gett\r\ndessa grupper. Det är inte många förunnat i\r\nsamhället att få ha förmånen att få fritt etablera sig\r\noch skicka räkning på arvodet till skattebetalarna.\r\nDetta faktum skulle man kunna raljera mycket\r\növer. Men situationen är alltför allvarlig för det.\r\nSjukvården dräneras nu på välbehövliga resurser\r\nenbart för att tillfredsställa de krafter som vill\r\nomvandla svensk hälso- och sjukvård till en\r\ntummelplats för profitörer och marknadsfanatiker.</pre><pre>Herr talman! Människors hälsa är en av de\r\nviktigaste samhällsfrågorna. Till vissa delar kan vi\r\nsjälva påverka vår hälsa genom våra kostvanor, vårt\r\nalkoholbruk, rökning, motion osv. Men många\r\nviktiga faktorer till ohälsa råder vi inte över. Det\r\ngäller arbetsmiljö, bostäder, sociala faktorer och\r\narbetslöshet. Här har samhället det samlade\r\nansvaret.</pre><pre>Jag vill i det här sammanhanget för kammaren\r\ntydliggöra det som är socialdemokratins\r\nhuvudprinciper för hälso- och sjukvården:</pre><pre>För det första: God och trygg hälso- och sjukvård\r\ntill alla, oberoende av inkomst. Det skall vara en\r\nsjälvklar trygghet för varje individ att det finns en\r\nbra hälso- och sjukvård. Ingen skall känna behov av\r\natt köpa sig privata sjukvårdsförsäkringar för att få\r\nden bästa sjukvården. Den som är sjuk skall alltid\r\nfå den vård hon behöver, oberoende av sin\r\nekonomi.</pre><pre>För det andra: Valfrihet och inflytande för\r\npatienten. Patientens önskemål och behov skall så\r\nlångt som möjligt styra utformningen av vården.\r\nPatienten skall ges stor valfrihet och inflytande över\r\nsin egen situation. Patientens rättigheter bör\r\npreciseras i hälso- och sjukvårdslagen.</pre><pre>För det tredje: Gemensam finansiering. Hälso- och\r\nsjukvården är ingen handelsvara. Ingen kan välja\r\natt inte bli sjuk. Därför skall hälso- och sjukvården\r\nvara gemensamt finansierad via skattsedeln.\r\nAvgifter kan vara ett styrmedel, men får aldrig bli\r\nen finansieringskälla.</pre><pre>För det fjärde: Rättvis fördelning -- efter behov.\r\nResurserna till hälso- och sjukvården skall fördelas\r\nrättvist och efter behov. Det är inte efterfrågan,\r\ndvs. hur mycket människor är beredda att betala,\r\nsom skall vara avgörande utan behovet.</pre><pre>För det femte: Demokratiskt styrd hälso- och\r\nsjukvård. En fördelning av resurserna rättvist och\r\nefter behov kräver att hälso- och sjukvården är\r\ndemokratiskt styrd. Marknadskrafterna får inte\r\nvara styrande i detta sammanhang.</pre><pre>För det sjätte: Bästa möjliga utbyte av\r\nskattepengarna. Eftersom resurserna till hälso- och\r\nsjukvården kommer att vara begränsade även i\r\nframtiden, är det oerhört viktigt att medborgarnas\r\nskattepengar används så att de ger största möjliga\r\nnytta för hela svenska folket, oavsett var man bor.</pre><pre>Herr talman! De största hoten mot folkhälsan i dag\r\när landets dåliga ekonomi och arbetslösheten. Den\r\nnedgången drabbar möjligheterna att bedriva en\r\nvälfärdspolitik. Arbetslösheten är ett av de\r\nallvarligaste hoten mot folkhälsan.</pre><pre>Ett annat hot är det systemskifte som nu genomförs\r\ninom hälso- och sjukvården. Flera genomgripande\r\nförändringar är på gång. Det är svårt att finna några\r\nbärande ekonomiska eller verksamhetsmässiga\r\nargument för det systemskifte som inletts. Det enda\r\nskäl som man kan finna till att regering och\r\nborgerliga majoriteter ute i landet nu har inlett\r\ndetta systemskifte är att man vill minska den\r\noffentliga sektorns andel och i stället ge\r\nspelutrymme för marknadskrafterna.</pre><pre>Detta gäller bl.a. beträffande husläkarlagen, som\r\när ett kostsamt och krångligt sätt att lösa ett enkelt\r\nproblem. Flertalet landsting hade långt innan\r\nhusläkarlagen blev aktuell gett den enskilde rätt att\r\nvälja vilken läkare han eller hon vill gå till. En\r\nkomplettering av hälso- och sjukvårdslagen med\r\nrätt för alla att välja läkare hade varit tillräcklig för\r\natt uppfylla de krav på kontinuitet som regeringen\r\nsade att husläkarlagen skulle tillgodose.</pre><pre>De delar av lagen som handlar om\r\nersättningsprinciper, listning och läkarnas fria\r\netableringsrätt leder till större kostnader, mera\r\nkrångel och ökad byråkrati. De minskar valfriheten\r\ngenom att tvinga alla människor att vara knutna till\r\nen enda läkare.</pre><pre>Vårdcentralernas områdesansvar och lagarbete\r\nriskerar att brytas upp som en konsekvens av\r\nhusläkarsystemet. Distriktssköterskor,\r\nundersköterskor och annan personal som i dag\r\nsvarar för huvuddelen av det förebyggande arbetet\r\nblir färre och ges en mindre självständig roll. På\r\nmånga håll sker t.o.m. nedläggningar av\r\nmödravårds- och barnavårdscentraler.</pre><pre>Herr talman! Vi vet genom ett stort antal\r\nvetenskapliga undersökningar att hälsan är\r\nklassbunden. Men det är också så att kvinnor råkar\r\nmer illa ut än män.</pre><pre>Under 1980-talet har arbetarkvinnors hälsa\r\nförsämrats, och risken för alltför tidiga dödsfall är\r\n34 % högre bland dem än bland kvinnor med\r\ntjänstemannayrken. Risken för arbetsolycksfall har\r\nminskat bland männen men ökat bland kvinnorna.\r\nRisken för en kvinnlig icke utbildad arbetare att bli\r\nförtidspensionerad på grund av sjukdom i\r\nrörelseorganen är tio gånger högre än för manliga\r\nhögre tjänstemän.</pre><pre>Slutsatsen är att om vi vill ge förutsättningar för en\r\njämlik hälsa, måste vi skapa ett jämlikt samhälle.\r\nVi måste skapa en jämlik uppväxtmiljö, föra en\r\nekonomisk politik som tar sikte på en jämställdhet\r\noch jämlikhet och ha en arbetsmarknadspolitik som\r\nsyftar till att jämna ut skillnader i samhället och\r\nmellan regionerna. Endast genom politiska beslut\r\nkan hälsa och välfärd fördelas rättvist.</pre><pre>Sverige har undertecknat WHO:s mål ''Hälsa för\r\nalla''. Det övergripande målet är att skillnaderna i\r\nhälsotillståndet mellan länder och mellan grupper\r\ninom länder år 2000 skall ha minskat med 25 %.</pre><pre>Nu när sex år är kvar till år 2000 anser vi att det\r\nfinns all anledning för riksdagen att låta utvärdera\r\nhur WHO:s 38 folkhälsomål har uppfyllts och\r\nföreslår därför riksdagen att hos regeringen begära\r\ndetta.</pre><pre>Staten har ett ansvar för att skapa förutsättningar\r\nför god hälsa. För att riksdagen skall få en\r\növerskådlig bild av hur de beslut som fattas\r\npåverkar folkhälsan föreslår vi att riksdagen hos\r\nregeringen begär att alla propositioner som\r\ninnehåller förslag som kan ha effekter på folkhälsan\r\nskall innehålla en konsekvensbeskrivning av sådana\r\nhälsoeffekter.</pre><pre>Herr talman! Den svenska sjukvården har under\r\nlång tid stått som en förebild internationellt när det\r\ngäller hög medicinsk kvalitet och rättvis fördelning\r\nav vården efter behov.</pre><pre>De senaste årens utveckling av vården har visat att\r\nden svenska modellen också är mycket\r\nkostnadseffektiv. Sjukvårdens produktivitet har\r\nökat kraftigt under senare år. Dess andel av BNP\r\nhar sjunkit och uppgår nu till 8,5 %. Minskningen\r\nhar skett trots att andelen äldre i den svenska\r\nbefolkningen blivit högre och behoven av sjukvård\r\ndärmed blivit större.</pre><pre>Förnyelsen av organisation och ekonomistyrning\r\ninom landstingen samt nya behandlingsmetoder\r\noch ny medicinsk teknik kommer att öka\r\nproduktiviteten ytterligare. Om de resurser som\r\nfrigörs på detta sätt får stanna inom sjukvården,\r\nkan sjukvården möta de växande behov som blir en\r\nföljd av ökningen av antalet äldre.</pre><pre>Herr talman! Jag vill avslutningsvis yrka bifall till\r\nsocialutskottets hemställan under mom. 6, 7, 36 och\r\n41 samt därutöver till de socialdemokratiska\r\nreservationer som tidigare har redovisats.</pre><pre>Anf. 38  LEIF BERGDAHL (nyd):</pre><pre>Herr talman! Före den 1 januari 1970, då den s.k.\r\nsjukronorsreformen infördes, arbetade landets\r\nprovinsialläkare med prestationsersättning.\r\nFörutom en relativt låg fast grundlön, som ofta\r\nuppgick bara till mellan en femtedel och en\r\ntredjedel av totallönen, fick vederbörande\r\nersättning för varje behandlad eller undersökt\r\npatient enligt en detaljerad åtgärdstaxa. Denna\r\nåtgärdstaxa ledde till att en provinsialläkare\r\nbehandlade mellan 20 och 40 patienter dagligen --\r\nibland ännu fler, ibland något färre -- förutom\r\nnödvändiga hembesök, som arvoderades enligt en\r\nseparat hembesökstaxa, där betalningen varierade\r\nefter avståndet till patienten osv.</pre><pre>Läkare i många andra länder, som Tyskland, Japan\r\noch Frankrike arvoderas fortfarande på liknande\r\nsätt och tar emot ungefär samma antal patienter\r\nsom våra provinsialläkare gjorde före 1970. Jag\r\nläste för ett tag sedan en beskrivning av en\r\nallmänpraktikers dag i Frankrike. Han börjar med\r\n10--12 hembesök på morgonen, och sedan har han\r\n30--40 besök på mottagningen. Så går det till\r\nutomlands.</pre><pre>Dagens svenska distriktsläkare har per\r\nmottagningsdag cirka tio patienter och gör mycket\r\nsällan hembesök. Det finns områden där läkaren\r\ninte har gjort hembesök på flera år.</pre><pre>Om vederbörande distriktsläkare etablerar sig som\r\nprivatpraktiker, händer följande. Han får ingen fast\r\nlön utan ersättning enbart på grundval av en\r\ndetaljerad åtgärdstaxa. I en sådan taxa redovisas\r\nhundratals åtgärder.</pre><pre>Distriktsläkaren kunde fram till i år bli\r\nallmänläkare. Om han blev det hände följande.\r\nEnligt Riksförsäkringsverkets statistik blev han då\r\ndubbelt så effektiv som tidigare. Han behandlade\r\ndå genomsnittligt ungefär 20,4 patienter per dag\r\nmot tidigare mindre än 10.</pre><pre>Det förhållandet att åtgärdstaxans försvinnande\r\nden 1 januari 1970 förstörde vår sjukvård och dess\r\neffektivitet har ingen velat redovisa förrän Ny\r\ndemokrati trädde fram. Arbetsgivarna tyckte att\r\ndet var penibelt, likaså arbetstagarna,\r\nLäkarförbundet osv. På statligt håll tyckte man\r\ndetsamma.</pre><pre>Det som hände under 70-talet kan förenklat\r\nbeskrivas så som en ganska framstående\r\nsjukvårdspolitiker sagt till mig, dock icke offentligt.\r\nHan framhöll att vi fördubblade lönerna för läkarna\r\npå 70-talet och halverade produktionen. Det ligger\r\nnågot i detta. Trots att antalet läkare och annan\r\npersonal ökat lavinartat är väntetiderna på många\r\nvårdcentraler och sjukhusmottagningar i dag längre\r\nän på 60-talet. Jag har till leda påpekat detta i\r\ntidningsartiklar och i upprepade debatter, bl.a. i\r\nriksdagen. Ingen som intresserat sig för\r\nhusläkarfrågan borde vara okunnig om den\r\nbetydelse som vi tillmäter prestationsersättningen.</pre><pre>Ny demokrati vill ha en sjukvård som baseras på en\r\nallmän obligatorisk sjukförsäkring vilken sätter\r\npatienten i centrum.</pre><pre>Patienten själv skall få avgöra vilken vårdgivare\r\nsom skall anlitas. Någon plats för husläkare finns\r\ninte inom vårt sjukvårdspolitiska program. Vi tror\r\natt svenskarna är kompetenta att gå till en\r\nöronläkare när de har besvär med örat, att gå direkt\r\ntill en ögonläkare när de har besvär med ögat och\r\ndirekt till en gynekolog när de har gynekologiska\r\nproblem. Det behövs inte någon grindvakt som\r\nsorterar och bestämmer om man får gå vidare.</pre><pre>Vid upprepade tillfällen har vi påpekat att vi är\r\nemot ett husläkarsystem, särskilt den\r\nfolkpartistiska urmodellen med centralstyrning och\r\ndetaljreglering. Jag har t.o.m. kallat den för en\r\nstalinistisk modell och som väntat blivit avhånad i\r\nvederbörlig ordning i Folkpartiets tidning Nu.\r\nBengt Holgersson, socialdemokratisk talesman i\r\nsjukvårdsfrågor, använder även han beteckningen\r\nstalinistiskt när han i svenska Dagbladet kritiserar\r\nhusläkarsystemet. Så det smittar det här ordet.</pre><pre>Vår grundinställning torde inte ha varit obekant för\r\nnågon när vi för ett år sedan väckte vår motion med\r\nanledning av husläkarpropositionen. Vi påtalade\r\natt om vi ''inte i huvudsak får gehör för våra\r\nviktigaste krav förbehåller vi oss rätten att yrka\r\navslag i utskottet''. Vilka var då våra krav, som vi\r\nsedan förhandlade om?</pre><pre>Det viktigaste kravet var att en åtgärdstaxa\r\ninfördes, detta för att uppnå dynamiska effekter.\r\nVåra krav baserade sig till stor del på utredningar\r\noch skrifter från Läkarförbundet, där man angav\r\natt åtgärdstaxans del av husläkarnas inkomster\r\nskulle utgöra cirka 20-25 %. Om den nu föreslagna\r\nåtgärdstaxan ger en procent, skulle jag bli mäkta\r\nförvånad. Det gällde alltså att en rejäl del av\r\ninkomsten skulle komma från åtgärdstaxan, för att\r\nfå fart på det hela och uppnå de dynamiska\r\neffekterna.</pre><pre>Regeringspartierna gick med på en åtgärdstaxa som\r\nen tredje ersättningsdel för husläkarna, utöver den\r\ns.k. kapitationsavgiften och patientavgiften. Man\r\ngick med på våra krav på grund av att ''den\r\nsärskilda kompetensen hos husläkare som har\r\nspecialistkompetens inom annan specialitet än\r\nallmänmedicin bör utnyttjas'', dvs. om en husläkare\r\nvar ögonspecialist skulle han även kunna verka som\r\nögonläkare, vilket han inte kan i dag. Han skulle\r\nkunna skaffa sig instrument och ha en del\r\nögonpatienter. Ute i glesbygden kan man ofta inte\r\nförsörja sig på heltid som ögonläkare, öronläkare\r\nosv. Det skulle alltså bli mer av mångfald, om man\r\nsåg till att specialisterna kunde skaffa sig\r\ninstrument och göra ingrepp.</pre><pre>Den här åtgärdstaxan skulle även uppmuntra\r\nhusläkarna att själva bistå sin patient i stället för att\r\nskriva remiss till sjukhus. Det skulle bli av särskild\r\nbetydelse i glesbygden.</pre><pre>De som vill kontrollera vad som stod i skriften kan\r\nläsa socialutskottets betänkande 1992/93:SoU22.\r\nJag ger alltså en referens, så att det går att kolla upp\r\natt jag inte står här och ljuger.</pre><pre>Resultatet av allt detta blev en åtgärdstaxa med 14\r\nåtgärder inom allmänmedicinens ram. Det fanns\r\ninga åtgärder inom t.ex. ögon- och öronsjukdomar.\r\nDet bidde alltså inte ens en tumme! Vi hade blivit\r\ngrundlurade.</pre><pre>Åtgärdstaxan tog jag upp igen i december, när\r\nregeringen lade fram en proposition om bl.a. fri\r\netablering för specialistläkare. Då ingick en del som\r\ngällde åtgärdstaxan, och jag skrev att det var en\r\nPotemkimkuliss. Riksdagen beslutade att\r\nåtgärdstaxan skulle skickas till\r\nHusläkardelegationen för komplettering. Vad\r\ngjorde då regeringen? Jo, den skickade\r\nåtgärdstaxan till trycket. Där finns den tydligen nu.</pre><pre>Vårt andra huvudkrav i förhandlingarna när vi\r\nsläppte igenom husläkarreformen var att patienten\r\nutan extra kostnad skulle kunna direkt gå till en\r\nspecialistläkare. Under ärendets gång hade man\r\ntalat om att det skulle bli 200-300 % dyrare att gå\r\ntill specialistläkare. Vi nådde inte ända fram, utan\r\nvi uppnådde att patientavgiften fick vara högst 1,5\r\ngånger patientavgiften hos husläkare, dvs. en 50-\r\nprocentig höjning om man går till specialisten\r\ndirekt.</pre><pre>Hur länge respekterades då detta\r\nförhandlingsresultat? Inte särskilt länge. Redan\r\nefter ett halvt år, i samband med propositionen om\r\nspecialistläkare m.m., kom det förslag om att taxan\r\nför nyetablerade specialister skall vara 75 % högre\r\nän den för husläkare. De som vill kontrollera det\r\nhär kan läsa proposition 1993/94:75.</pre><pre>Vi var faktiskt tvungna att gå med på den här\r\nförhöjningen, trots att det stred mot\r\nhusläkaruppgörelsen, för att förhindra att\r\nutbetalningen av privatläkarnas ersättningar\r\nhamnade hos landstingen i stället för hos\r\nFörsäkringskassan.</pre><pre>Det tredje huvudkravet som vi hade för att släppa\r\nigenom husläkarpropositionen -- det var någon\r\ngång i maj 1993 -- var att husläkaren skulle ha\r\nersättning för hembesök. Vad är det för en\r\nhusläkare som inte kommer hem till ett hus? Det\r\nkravet fick vi inte gehör för, och fortfarande kan vi\r\nkonstatera att husläkarna i Sverige inte får\r\nnågonting extra när de gör hembesök. Därför torde\r\nantalet husläkarbesök i hemmet bli minimalt. Det\r\nblir sannolikt ungefär det som i dag gäller för\r\ndistriktsläkare.</pre><pre>I dag blev jag uppringd av en doktor i Gävleborgs\r\nlän som hade gjort en undersökning bland\r\ndistriktsläkarna där. Av dem var 80 % mot\r\nhusläkare.</pre><pre>Sedan vill jag poängtera att avskaffandet av\r\nhusläkarlagen inte innebär att husläkarna\r\nförsvinner, vilket många har missförstått, utan det\r\ninnebär att landstingen själva skall få avgöra om de\r\nvill ha husläkare eller inte. De som har husläkare\r\nkommer med stor sannolikhet att ha dem kvar.</pre><pre>Vägen till målet att avskaffa husläkarna har varit\r\nlång och krånglig. Jag skulle vilja använda en term\r\nsom används inom medicinsk litteratur, nämligen\r\nserendipity. Det anspelar på en folksaga från\r\nSerendip, gamla Ceylon, där jungfrurna med sina\r\noljelampor väldigt ofta gick vilse i mörkret och\r\nvandrade omkring i djungeln och hade en massa\r\nolika äventyr för sig. Men till slut kom de till målet.\r\nVår väg till det här beslutet har varit en irrfärd, och\r\njag ångrar faktiskt en del inslag, att vi över huvud\r\ntaget gick med på att släppa igenom propositionen\r\nför ett år sedan.</pre><pre>Jag hoppas nu att riksdagen beslutar att avslå\r\nhusläkarlagen och pengarna, 200 miljoner kronor,\r\nsom ibland har varit villkorade och ibland inte -- jag\r\nvet inte vad sista budet är. I alla fall vill vi avslå\r\nhusläkarlagen och se till att spara 200 miljoner\r\nkronor i år. Sedan kan det bli ytterligare\r\nbesparingar längre fram, om husläkarlagen\r\navskaffas.</pre><pre>Anf. 39  BERITH ERIKSSON (v):</pre><pre>Herr talman! Den allmänna sjukförsäkringen\r\norganiseras i Västeuropa på i huvudsak tre sätt. Ett\r\nsätt är ett centralt ransoneringssystem, där vården\r\när både statligt finansierad och statligt producerad\r\noch där det finns grindvakter som ser till att\r\nkvalificerade vårdtjänster bara erbjuds dem som\r\nverkligen behöver det. Typexempel här är England,\r\nIrland, Portugal och Spanien. Socialutskottet var\r\npå utskottsresa till England och Irland i fjol sommar\r\noch tittade på just de här sakerna.</pre><pre>Motsatsen till det är den decentraliserade\r\nmarknadsmodellen, där medborgarna är\r\nindividuellt anslutna till arbetsanknutna eller\r\ngeografiskt baserade sjukkassor. Där väljer\r\npatienten fritt läkare, och sjukkassan betalar\r\nräkningen. Typexempel här är Tyskland, men\r\nliknande system finns i Frankrike, Holland och\r\nBelgien.</pre><pre>Till de här modellerna och i de här länderna finns\r\nsedan privata försäkringsalternativ och privat vård\r\ni varierande grad och utformning, vilket även\r\ninnebär att det finns en stor kvalitetsskillnad mellan\r\nden offentliga och den privata vården.</pre><pre>Den tredje modellen är det decentraliserade system\r\nsom vi har i Sverige och som finns också i Danmark\r\noch Italien, där huvudansvaret för sjukvården\r\nligger på självstyrande regionala organ.</pre><pre>Även i dessa system finns grindvakter som ser till\r\natt patienter som behöver kvalificerad vård\r\nremitteras vidare.</pre><pre>I Sverige har den offentliga vården hittills varit\r\nlikvärdig för alla, vilket vi verkligen bör fortsätta att\r\nvärna om.</pre><pre>Oavsett organiseringsform står sjukvården i de\r\nolika västländerna inför samma kostnadsdrivande\r\nutmaningar, nämligen en stigande medellivslängd,\r\nen snabb medicinsk utveckling som skapar nya\r\nbehov att tillgodose och en familjestruktur med\r\nyrkesarbetande kvinnor som inte vill stanna hemma\r\noch vårda gamla och sjuka. I länder med\r\nransoneringssystem försöker man möta problemen\r\nmed mer marknad och i marknadsorienterade\r\nländer med fler regler.</pre><pre>Införandet av husläkarreformen och köp--sälj-\r\nmodellen är ett rationaliseringsförsök här i Sverige\r\nsom visar sig vara direkt dåligt. Husläkarlagen har\r\nvarit i kraft endast några månader, men det\r\nkommer redan alarmerande uppgifter. Ett exempel\r\när uppgiften om att en läkare raggat upp ca 3 000\r\nunga friska patienter. Vid utskottsutfrågningen\r\nframfördes farhågor om att läkare sjukskriver i\r\nökad utsträckning för att hålla sig väl med sina\r\npatienter så att de inte väljer en annan husläkare.</pre><pre>I går kom en rapport från Gävles distriktsläkare om\r\natt hälften av läkarna mår väldigt dåligt. Gävleborg\r\nvar ett av de landsting som i pressen listade och\r\nangav hur många patienter som hade tecknat sig\r\nhos de olika läkarna -- ett slags tio-i-topp-lista. Det\r\nupplevdes väldigt negativt av läkarna.</pre><pre>Jag tillhör själv Gävleborgs landsting och vet att\r\nman hade kommit väldigt långt i utvecklingen av\r\nvårdlag där. Själv tillhör jag vårdlag Grön på\r\nSödertulls hälsocentral. Systemet hade fungerat i\r\nflera år. I laget ingick läkare, distriktssköterskor\r\noch annan vårdpersonal.</pre><pre>Jag har också kontakt med Västerbotten eftersom\r\njag kommer där ifrån och mina gamla föräldrar bor\r\nkvar där. De ställde sig väldigt undrande. De sade:\r\n''Vadå välja? Det finns ju bara en läkare här''. Vad\r\när det för valfrihet? Många hälsocentraler ute i\r\nlandet har bara en läkare.</pre><pre>Vi anser att de pengar som regeringen hade avsatt\r\ntill husläkarreformen behövs i andra delar av hälso-\r\noch sjukvården. Eva Zetterberg har tidigare i dag\r\npreciserat vad Vänsterpartiet har avsatt pengar till\r\ni sitt budgetförslag. Pengarna skall i första hand\r\nanvändas till en avveckling av husläkarreformen\r\noch i andra hand till andra delar inom hälso- och\r\nsjukvården. Vi kommer naturligtvis att yrka bifall\r\ntill vår meningsyttring under mom. 37. Om\r\nborgarnas reservation faller röstar vi med\r\nreservation 13.</pre><pre>Vi ger kds en chans att få mer pengar till\r\nsjukvården. Vi tycker -- det kanske de tycker själva\r\nockså -- att det är bättre att ta pengar härifrån än\r\nfrån exempelvis bostadsbidragen, vilket kds\r\nföreslår i en rapport.</pre><pre>Jag vill fråga Centerpartiet hur det känns att rösta\r\nemot era egna i Landstingsförbundet i denna fråga.\r\nHur klarar ni ut sveket mot era egna -- de\r\nsakkunniga politikerna ute i landet?</pre><pre>Herr talman! Sjukvården är inte en marknad vilken\r\nsom helst. Att försöka skapa en marknad är ingen\r\nframkomlig väg. Att bygga vidare på den typ av\r\nvårdlag som hälsocentralerna redan hade\r\ngenomfört i olika delar av landet verkar däremot\r\nvara en bra framkomlig väg. En annan framkomlig\r\nväg är att riva gränser mellan kliniker på sjukhus\r\noch öka samarbetet mellan specialister och kliniker.\r\nPå det sättet finns det en möjlighet att sätta\r\npatienten i centrum och använda\r\nsjukvårdsresurserna mer effektivt än om man\r\nförsöker skapa en köp--sälj-modell som också drar\r\nväxande administrativa kostnader.</pre><pre>De första initiativen på vägen mot att utveckla den\r\nmodellen har tagits, men ännu återstår mycket\r\nutvecklingsarbete. Mycket prestige och\r\nkonkurrens, främst på specialistnivå, måste\r\nmotarbetas om man skall kunna uppnå ett gott\r\nsamarbete inte bara inom ett sjukhus utan också\r\nmellan olika sjukhus och vårdinrättningar.</pre><pre>Fortfarande känner sig exempelvis\r\nhjärtspecialisterna på Sahlgrenska i Göteborg\r\ntrampade på tårna när patienter som remitterats\r\nfrån ett annat sjukhus har diagnostiserats och\r\nförberetts av det sjukhusets specialister.</pre><pre>Det krävs också en större samsyn mellan vårdgivare\r\noch politiker vad gäller prioriteringar. Det måste bli\r\nbättre när det gäller insikter och prioriteringar av\r\nåtgärder för att förtidspensionärer skall få en ökad\r\nlivskvalitet eller kunna återvända till arbetslivet.\r\nJag kom i kontakt med ett exempel där två sjukhus\r\npå grund av att man ville hävda sitt profilområde\r\nunderkände och gjorde om varandras diagnoser.\r\nDet är ett slöseri med resurser.</pre><pre>Det är ett slöseri med resurser att\r\nförtidspensionärer i onödan får gå kvar hemma\r\ntrots att deras sjukdom eller skada skulle gå att\r\nåtgärda med exempelvis vissa operationer.</pre><pre>Anf. 40  GÖTE JONSSON (m):</pre><pre>Herr talman! När jag lyssnade till Bo Holmberg fick\r\njag uppfattningen att han landade med fallskärm i\r\nSverige dagen efter valet. Allting som hade\r\ninträffat dessförinnan var han tydligen helt\r\nomedveten om.</pre><pre>När jag lyssnade på honom litet längre fram i\r\nanförandet tog han upp frågan om etik och moral\r\noch ställde dessa begrepp i relation till de\r\nnödvändiga besparingar och rationaliseringar vi\r\nmåste göra eftersom budgetunderskotten är höga\r\noch statsskulden mycket mycket stor.\r\nSocialdemokraternas talesman i socialpolitiska\r\nfrågor ställer ut löfte efter löfte till väljarna,\r\nsamtidigt som han vet att han inte kan infria dessa\r\nlöften. Är det etik, Bo Holmberg? Det är bara en\r\nfråga.</pre><pre>För mig är politisk etik att försöka tala om för\r\nväljarna hur det är, och att även försöka tala om\r\nobekväma saker och situationer.</pre><pre>Herr talman! Under 1980-talet såg vi i den ena\r\ntidningen efter den andra mycket alarmerande\r\nrapporter från svensk sjukvård.</pre><pre>I en av de artiklar som jag har med mig här i\r\nkammaren står det: Jan åkte till England för att få\r\nvård. Den person som uttalar sig i artikeln säger\r\nvidare: Hemma i Sverige kunde ingen hjälpa mig.\r\nTill slut stod han inte längre ut med smärta och\r\novisshet. Han gick då i stället till banken och tog ett\r\nlån, åkte till England och opererades. Detta var det\r\nglada 1980-talet.</pre><pre>I en annan tidning från den 23 september 1986 står\r\ndet: Hjärtpatienter dör i väntan på prognos. Den\r\nsom intervjuas säger där: Det blir inte roligare av\r\natt man vet att patienter dör varje år i väntan på att\r\nbli undersökta.</pre><pre>I en annan tidningsartikel från Svenska Dagbladet\r\nden 28 mars 1988 står det: Tomma operationssalar\r\ntrots kö.</pre><pre>Jag kan fortsätta att referera. För den som landade\r\ni fallskärm dagen efter valet 1991 måste det ändå\r\nvara ganska intressant att få en redovisning av vad\r\nsom hände under 1980-talet.</pre><pre>I Svenska Dagbladet den 6 augusti 1989 stod det:\r\nTio år i kö med utslitna och värkande höftleder.</pre><pre>I ett nummer av Göteborgsposten från 1989 kunde\r\nman läsa: Våra hjärtpatienter dör i kö.</pre><pre>I Expressen 1990 skrev man: Varje natt under fem\r\når grät Gudrun Johansson, 78, av smärta i sin rygg.</pre><pre>Detta hände under 1980-talet, under den stora\r\nkrisens tid i svensk sjukvård. Vad gjorde den\r\nsocialdemokratiska sjukvårdsministern? Jo, hon\r\nkallade till överläggningar och presenterade ett\r\nförslag om en rikskö. Alla köande ute i landet\r\nskulle placeras i en enda rikskö, och i och med det\r\nskulle rättvisan vara uppfylld, eftersom ingen\r\nkunde gå förbi den andre i kön. Tänk, mina vänner\r\ni kammaren, vilken katastrof det skulle ha varit för\r\ndetta kösamhälle om dåvarande socialminister\r\nGertrud Sigurdsen hade fått igenom sitt förslag om\r\nen rikskö! Vi lyckades stoppa dessa tokigheter.</pre><pre>Det var då inte fråga om att man fick vård\r\noberoende av var man bodde. Det var en sinkadus\r\nom man bodde i rätt landsting -- om kapaciteten\r\ninte fanns i det egna landstinget kunde man få åka\r\ntill Carlanderska i Göteborg eller till\r\nSophiahemmet och bli opererad. Ofta var det så att\r\nsocialdemokratiskt styrda landsting vägrade\r\nutnyttja de privata resurserna.</pre><pre>Var detta vård på lika villkor? Jag vill ställa frågan\r\ntill socialdemokraterna i kammaren med anledning\r\nav deras skrivning i reservation 2. Man skriver där:\r\n''Under lång tid har den svenska sjukvården stått\r\nsom en förebild internationellt när det gäller hög\r\nmedicinsk kvalitet och rättvis fördelning av vården\r\nefter behov.'' Stämmer det med vad jag refererade\r\nom att man under 1980-talet i vissa fall fick ta\r\nbanklån för att få sitt hjärta opererat?</pre><pre>Det intressanta, ärade kammarledamöter, är att\r\nsjukvårdskrisen under 1980-talet inträffade efter\r\ndet att svensk sjukvård under 1970-talet hade haft\r\nen mycket kraftig expansionsperiod.\r\nLandstingsskatten steg från i genomsnitt 7:99 kr år\r\n1970 till 12:61 kr år 1980. Trots detta hade vi under\r\n1980-talet en kris inom sjukvården, beroende på att\r\nvi inte tog till vara resurserna på sätt sätt.</pre><pre>Bo Holmberg säger nu att vi på nytt skall höja\r\nskatterna -- det är tydligen det enda rätta och\r\nriktiga. Jag vill då återigen fråga Bo Holmberg: Har\r\ninte Bo Holmberg lärt sig ett dugg av problemen\r\nfrån 70- och 80-talen? Det är inte skattehöjningar\r\nsom löser problemen, utan frågan är hur man\r\nhanterar de resurser man har.</pre><pre>Vi vet också att effektiviteten och produktiviteten\r\nsjönk under den period då resurserna ökade. Vi vet\r\natt bristen på valfrihet samtidigt blev mer\r\nomfattande och att vi också hade en utomordentligt\r\nstor brist på kontinuitet. En av de mest välkända,\r\nkritiska synpunkterna från svenska patienter var att\r\nman vid olika tillfällen inte fick träffa samme\r\nläkare. Det var i resonemanget kring det problemet\r\nsom tanken på husläkarsystemet föddes. Det måste\r\nju vara en fördel för patienten att ha lagstadgad rätt\r\natt få komma till samma läkare, att kunna välja\r\nläkare och att kunna uppnå kontinuitet.</pre><pre>Socialdemokraterna säger nu att vi skapar kris och\r\nproblem och att valfriheten skulle skapa kris och\r\nproblem. Frågan är vilken som är politikernas roll\r\ni det här sammanhanget.</pre><pre>Jag vill åter ta upp Socialdemokraternas\r\nreservation nr 2. Man hänvisar där till vad som är\r\npolitikernas roll: ''Frågor om utbud, kvalitet,\r\nväntetid och valfrihet är sålunda exempel på vad\r\nsom faller inom den politiska sfären.'' Det är\r\nintressant att notera. Under 1980-talet, när vi hade\r\nen utomordentligt begränsad valfrihet, var det\r\npolitikerna som bestämde över köerna. Det är\r\nprecis den roll som svensk socialdemokrati i dag vill\r\nge tillbaka till politikerna.</pre><pre>Detsamma gäller valfriheten. Bo Holmberg säger:\r\nJa, men snälla nån -- patienterna känner ju inte till\r\nhur sjukvården fungerar, de kan ju inte operera, de\r\nvet ju inte hur läkarna skall lägga snittet! Därför\r\nskall de alltså inte ha någon valfrihet. Om de hade\r\nvalfrihet skulle de ju kunna fråga läkaren varför de\r\nblir placerade på ett sjukhus och inte ett annat. Jag\r\nundrar då: Vet sjukvårdspolitikerna bättre vad som\r\när bra för den enskilde?</pre><pre>Man ställer sig återigen frågan: Vad är det för\r\nmänniskosyn som över huvud taget styr den\r\nsocialdemokratiska sjukvårdspolitiken?</pre><pre>1980-talet skapade en ganska aktiv\r\nsjukvårdspolitisk debatt. Det var då som vi från\r\nmoderat håll krävde en vårdgaranti. Vi återkom\r\nmed detta krav år efter år. 1991 kom vårdgarantin --\r\ndet var ett av de första förslag som den borgerliga\r\nregeringen lade fram. 1991 hade vi långa köer. I dag\r\nhar vi inga köer till de viktiga specialiteterna.</pre><pre>Husläkarreformen och den fria etableringen är\r\nytterligare reformer som Sveriges riksdag har fattat\r\nbeslut om för att skapa flexibilitet, valfrihet,\r\nytterligare möjligheter till flexibilitet och\r\nkonkurrens. Vi vet att detta ger positiva effekter.\r\nDet innebär att vi sätter patientens ställning i\r\ncentrum, faktiskt framför politikernas ställning.</pre><pre>Socialdemokraterna går nu ut och säger att detta\r\nköp--sälj-system är något utomordentligt fult.\r\nSedan tror man att man har hittat ett begrepp som\r\nskall misskreditera alternativ i vården. Att köpa\r\noch sälja sjukvård!</pre><pre>Men analysera då vad som har hänt på de platser\r\ndär detta system tillämpas, så att man betalar för en\r\nutförd prestation. Vad som har hänt är att den som\r\nproducerar har tvingats att i första hand se till\r\npatientens bästa i större utsträckning än innan, då\r\nman fick sina patienter ändå. Dessutom har man\r\ntvingats konkurrera med kvalitet och med\r\neffektivitet.</pre><pre>Jag är emellertid den förste att erkänna att det finns\r\nen rad brister i de system som prövas i olika\r\nsammanhang. Det krävs därför förändringar, och\r\ndet krävs förbättringar i systemen. När vi skall\r\nväxla om från ett stelbent, byråkratiskt system till\r\nett mjukare tar det sin tid att växa in i det nya.\r\nTotalt sett är ändå effekterna positiva.</pre><pre>Jag skall, herr talman, läsa ur ytterligare ett par\r\ntidningsartiklar, tagna ur Aftonbladet i juli 1993,\r\nsåledes från en tidpunkt då vi hade haft den\r\nnuvarande regeringen under ett par år.</pre><pre>Den 27 juli skriver man: Vårdköer utan slut och\r\nkorridorer överfulla med patienter var bilden av\r\nsvensk sjukvård under valrörelsen 1991. Nu är\r\nköerna nästan borta.</pre><pre>Den 25 juli skriver man: Produktiviteten ökar\r\nmarkant, köerna minskar, och antalet behandlade\r\noch intagna patienter växer. Samtidigt är en vård\r\nmed ett mänskligare ansikte på väg att ersätta den\r\ngamla, militäristiska ordningen. Långsamt börjar\r\nden storskaliga, sjukhusfixerade och läkarstyrda\r\nsvenska sjukvården förändras, och alternativa\r\nvårdformer börjar upptäckas.</pre><pre>Det är ganska intressant att se på den utveckling\r\nsom har skett. Det här, herr talman och ärade\r\nkammarledamöter, innebär inte att jag inte är\r\nöppen för att se de problem som finns inom\r\nsjukvården -- sådana finns, och vi skall arbeta för\r\natt lösa dem.</pre><pre></pre><pre>Men vi skall inte lösa dem med gamla förstelnade\r\nmetoder, utan vi skall lösa dem på det mänskliga\r\nplanet. Där är patientens kunskap som sig själv\r\nviktig. Vi skall inte undervärdera den enskilde\r\npatientens möjlighet att välja.</pre><pre>Herr talman! Från Moderaterna vill vi ha en allmän\r\nobligatorisk sjukvårdsförsäkring. Det innebär att\r\nden skall vara allmän och obligatorisk. Man får\r\nvård oberoende av var man bor och oberoende av\r\ninkomst. Valfriheten för patienten stärks.</pre><pre>Läkare, sjukgymnaster och andra får en friare\r\netableringsmöjlighet. Man skiljer på finansiering\r\noch produktion. Forskning och utveckling kan på\r\nett helt annat sätt aktivt och positivt finnas med i\r\nbilden inom sjukvården. Man kan samordna\r\nsjukvårdsförsäkringen med andra allmänna\r\nförsäkringsformer.</pre><pre>Om vi växlar om till ett sådant system skulle vi\r\nkunna få världens bästa sjukvård. Vi skulle kunna\r\nta till vara det som är positivt i det nuvarande\r\nsystemet -- det finns mycket positivt -- och samtidigt\r\nförena det med fördelarna i försäkringssystemet.\r\nDå skulle vi kunna få en sjukvård som skulle vara\r\nmycket stark inför framtiden.</pre><pre>Herr talman! Så till husläkarfrågan. Hans Karlsson\r\nsäger att riksdagen nu skall lämna tillbaka\r\nbeslutanderätten till landstingen. Ställer Harriet\r\nColliander upp på det? I Ny demokratis\r\npartiprogram står det att landstingen skall slopas.\r\nLigger det i linje med Ny demokratis partiprogram\r\natt återföra den frihet som patienterna har fått till\r\nen politisk beslutanderätt i landstingen? Jag tror att\r\nväljarna kan vara intresserade av ett besked på den\r\npunkten.</pre><pre>Hans Karlsson säger att det inte finns något stöd för\r\ndetta system. Det är absolut fel. Det finns ett\r\nganska starkt stöd för systemet. Det ser vi genom\r\natt så stor andel har valt att lista sig. Vi vet att det\r\ni samband med att nya system införs blir en del gnäll\r\noch problem. Men de skall vi försöka lösa.</pre><pre>Hans Karlsson säger att läkarna nu springer\r\nomkring på sjukhemmen. Det var också intressant\r\natt höra. Ett av de viktiga argumenten från\r\nsocialdemokratisk sida har varit att det inte finns\r\nnågra läkare på sjukhemmen. När vi fick\r\nhusläkarsystemet springer de helt plötsligt omkull\r\nvarandra på sjukhemmen.</pre><pre>Jag frågar mig: Är det inte bättre att de springer\r\nomkull varandra på sjukhemmen än att de inte\r\nfinns där? Om man vill samordna kan man ju göra\r\ndet om de gamla på sjukhemmen vill välja samma\r\nläkare.</pre><pre>Men om det nu är så, Hans Karlsson, att gamla\r\nHilda och gamla Ulla inte tycker om en läkare, vad\r\när det då för fel i att Hilda och Ulla får välja en\r\nannan läkare eller varsin läkare, bara därför att de\r\nbor på ett sjukhem? Det är återigen en märklig\r\nmänniskosyn från socialdemokratiskt håll.</pre><pre>Sedan säger Hans Karlsson att om man skall\r\nupphäva bestämmelserna och införa valfrihet för\r\netablering blir det en tummelplats för profitörer.\r\nDet uttrycket får stå för Hans Karlsson själv. Det\r\nsägs om en yrkeskår som har en av de längsta\r\nutbildningarna i Sverige, och en yrkeskår där vi\r\nfaktiskt har en mycket stark kontroll genom olika\r\nsamhällsinsatser. Distrikssköterskor, personal på\r\nmödravårdscentraler och andra finns med i detta\r\nsystem.</pre><pre>Varför skulle inte arbetarkvinnorna ha rätt att välja\r\nsin husläkare? De som hamnar i produktionen och\r\nblir förslitna har verkligen ett behov av att ha\r\nkontinuitet i sin läkarvård. Helt plötsligt skulle nu\r\nde vara dem som allra minst skulle ha nytta av\r\nhusläkarsystemet. Personligen anser jag att det är\r\nprecis tvärtom. Det är kanske en av de viktigare\r\ngrupperna i detta sammanhang.</pre><pre>Herr talman! Så till Ny demokrati. Den 4 maj 1993\r\njusterade vi betänkandet om\r\nhusläkarpropositionen. Det skedde efter mycket\r\nlångtgående samtal med Ny demokrati. Vi tog\r\nvarandra i hand och sade: Nu håller vi detta.</pre><pre>Den 9 december 1993 justerade vi betänkandet om\r\narvoden till privatpraktiserande läkare och\r\nsjukgymnaster. Vi tog och gav.</pre><pre>Leif Bergdahl från Ny demokrati sade: Vi fick inte\r\nut till fullo vad vi hade räknat med i\r\nhusläkarpropositionen, men vi accepterar ändå det\r\nsom finns i detta betänkande när det gäller\r\nåtgärdstaxa och de andra delarna. Jag kan ge\r\nsidhänvisningar i betänkandet.</pre><pre>Vi tog varandra i hand och sade: Nu kör vi vidare,\r\neftersom detta ligger i linje med både det som Ny\r\ndemokrati vill och vad de borgerliga partierna vill\r\nför att förstärka patientens valfrihet.</pre><pre>Den 24 mars 1994 justerade vi det betänkande som\r\nligger på bordet i dag. Vad hade hänt? Vartenda\r\nhandslag var värdelöst! Vad innebär då detta?</pre><pre>Leif Bergdahl och Socialdemokraterna säger:\r\nHusläkarna får ju vara kvar. Ja, det får de. Men det\r\nförslag som nu ligger innebär att patientens\r\nlagstadgade rätt att välja alternativ husläkare\r\nförsvinner.</pre><pre>Det innebär att läkarnas lagstadgade\r\netableringsrätt försvinner.</pre><pre>Det innebär att landstingsmonopolet återinförs.</pre><pre>Det innebär, såvitt jag förstår, att den åtgärdstaxa\r\nför specialistläkare som Leif Bergdahl har slagit\r\nvakt om i sammanhanget också försvinner som en\r\nkonsekvens av detta -- jag vill fråga Leif Bergdahl\r\nom det.</pre><pre>Det innebär att taket på en och en halv gånger\r\npatientersättning försvinner, eftersom landstingen\r\nkan gå in och betämma.</pre><pre>I detta betänkande är gränsen för politisk\r\ninkonsekvens nådd!</pre><pre>På s. 7 i betänkandet står följande utifrån Ny\r\ndemokratis motion. ''-- -- -- landstingens rätt att\r\nbeskatta medborgarna för sjuk- och\r\ntandvårdsuppgifter bör upphöra i samband med en\r\npå sikt införd allmän obligatorisk\r\nsjukvårdsförsäkring.'' Landstingens rätt skall alltså\r\nupphöra.</pre><pre>I Ny demokratis reservation som är föranledd av\r\ndenna motion där man kräver slopade landsting\r\nstår bl.a.: ''Den av landstingen kontrollerade\r\nmonopoliserade sjukvårdsproduktionen måste\r\nöppnas och utsättas för konkurrenspress.'' Det är i\r\nanalogi med motionen.</pre><pre>Men så vänder vi på bladet, och vad hittar vi väl\r\ndär? Jo, på s. 37 och 38 har Ny demokrati\r\nfullständigt accepterat den genuint\r\nsocialdemokratiska texten.</pre><pre>Där står följande: ''Varje landsting måste ges rätt\r\natt organisera primärvården efter lokala\r\nförutsättningar utan centrala påbud. Det finns,\r\nenligt utskottet, inga skäl att lagstiftningsvägen\r\ncentralstyra och detaljreglera landstingens\r\nprimärvård. De delar av husläkarlagen som handlar\r\nom ersättningsprinciper, listning och läkarnas fria\r\netableringsrätt leder enligt utskottet till ökade\r\nkostnader, krångel och byråkrati.''</pre><pre>Nu vill jag vädja till nydemokraterna: Det finns\r\nfortfarande utrymme för att förnuftet skall kunna\r\nsegra. Var och en som läser detta betänkande och\r\nser den fantastiska inkonsekvensen måste fråga sig:\r\nVad handlar det om?</pre><pre>Man måste ställa sig frågan: Är det möjligen\r\nopålitligheten som i framtiden skall bli Ny\r\ndemokratis främsta varumärke?</pre><pre>Från regeringspartierna kommer vi att arbeta\r\nvidare med att förbättra sjukvården och\r\neffektivisera den. Vi skall se till att människor får\r\nvård på lika villkor och att patienten sätts i\r\ncentrum. Det är det som är det viktiga.</pre><pre>Herr talman! Med detta ber jag att få instämma i\r\ndet yrkande som Sten Svensson avgav här i\r\nkammaren tidigare under dagen.</pre><pre>Anf. 41  TREDJE VICE TALMANNEN:</pre><pre>Den ärade talaren har överskridit sin anmälda\r\ntaletid med nio minuter.</pre><pre>Anf. 42  HANS KARLSSON (s) replik:</pre><pre>Herr talman! Jag vill börja med att korrigera vad\r\nGöte Jonsson sade när han försökte citera mig. Jag\r\nhar inte sagt att läkarna springer på varandra på\r\nsjukhemmen. Däremot har jag sagt att de springer\r\nom varandra, och det är en viss skillnad. Det\r\nindikerar -- om inte Göte Jonsson förstod det -- att\r\ndet är ineffektivt att ha det på det sättet.</pre><pre>Göte Jonsson är inte bättre än andra moderater på\r\nhistorieskrivning. Att påstå att det är den\r\nborgerliga regeringen som har kapat alla köer, osv,\r\när inte särskilt trovärdigt. Socialdemokratin, både\r\npå nationell och regional nivå, tog tag i det\r\nproblemet långt innan den borgerliga regeringen\r\ntillträdde. De flesta köer var borta redan hösten\r\n1991.</pre><pre>Göte Jonsson slår sig för bröstet och påstår att det\r\nfinns ett stort stöd både för husläkarlagen och andra\r\nlagar som regeringen och den borgerliga\r\nriksdagsmajoriteten har infört. Det är möjligt att\r\nGöte Jonsson har andra källor än jag att ösa ur --\r\nalla de undersökningar som har gjorts av\r\npatientattityder visar nämligen att allt fler ställer\r\nupp på den socialdemokratiska sjukvårdspolitiken\r\noch vill att vi skall se till att ha en sjukvård som är\r\nrättvist fördelad, där plånboken inte skall styra och\r\ndär marknadskrafterna inte skall få härja.</pre><pre>Det vore kanske bra om Göte Jonsson kunde tala\r\nom från vilka källor han har fått beskedet att\r\nsvenska folket tycker att regeringens politik är bra\r\npå det här området.</pre><pre>Anf. 43  GÖTE JONSSON (m) replik:</pre><pre>Herr talman! Jag ber först om ursäkt för att jag inte\r\nhöll min talartid. Jag räknar med att talmannen\r\nlåter nåd gå före rätt.</pre><pre>Det är möjligt att jag är dum, Hans Karlsson, men\r\njag har svårt att se vad det för skillnad på om\r\nläkarna springer om varandra eller i kull varandra,\r\nvilket uttryck det nu var som jag använde. Hans\r\nKarlssons uttalande tyder ju ändå på att det finns\r\nmånga läkare som springer på sjukhemmen. Om de\r\nspringer om varandra måste det finnas mer än en.\r\nMen socialdemokratisk kritik har ju, som jag sade\r\ntidigare, gått ut på att det inte finns några läkare.</pre><pre>Jag tycker att det vore ärligare om Hans Karlsson\r\noch andra socialdemokrater sade: Vi tycker att det\r\när bättre att vi som sjukvårdspolitiker och\r\nriksdagsmän bestämmer. Jag accepterar det; det är\r\nen socialistisk grundsyn. Men att man försöker\r\nfinna vägar att smita ifrån sin socialistiska grundsyn\r\nhar jag väldigt svårt att acceptera. Jag skäms inte\r\nför min grundsyn. Varför skulle Hans Karlsson\r\nskämmas för sin?</pre><pre>Erkänn att ni socialdemokrater vill ha en så stark\r\npolitikerstyrning att det inte är Hulda eller tant Ulla\r\npå sjukhemmet som skall bestämma vem som skall\r\nspringa på det sjukhemmet, utan att det är s-märkta\r\nlandstingspolitiker som skall göra det!</pre><pre>Hans Karlsson sade att det inte alls är sedan vi fick\r\nden nuvarande regeringen som köerna har minskat.\r\nDet är bara att titta på köstatistiken! Där framgår\r\nju vilka beslut som har fattats och vilka effekter\r\ndessa har fått.</pre><pre>Jag slår mig inte alls för bröstet. Jag är ödmjukt\r\ntacksam för de sjuka människornas räkning att vi\r\nfick en annan regering 1991. I annat fall hade vi\r\nfortfarande haft köerna kvar. Jag slår mig inte för\r\nbröstet; jag konstaterar bara att detta är ett faktum.</pre><pre>Sedan frågade Hans Karlsson vad jag stöder mig på\r\nnär det gäller den allmänna uppfattningen om att\r\ndet behövs förändringar i sjukvården. Jag har en\r\nstatistisk uppgift här framför mig, som visar att det\r\n1990 var en mycket stor procent, uppemot 60-70 %,\r\nsom ansåg att det behövdes omfattande\r\nförändringar i svensk sjukvård. Detta var innan vi\r\nkom med husläkarreformen, den fria etableringen\r\noch annat.</pre><pre>Nu görs stora förändringar just för att kunna\r\ntillmötesgå de önskemål som en mycket stor\r\nmajoritet av svenska folket gav uttryck för 1990.\r\nDetta gör att jag tror att vi är på rätt väg med den\r\nsvenska sjukvårdens inriktning -- för patienternas\r\nbästa.</pre><pre>Anf. 44  HANS KARLSSON (s) replik:</pre><pre>Herr talman! Jag framhärdar i att påstå att vår\r\nsjukvårdspolitik innehåller mer av valfrihet och\r\nrättvisa än den som Göte Jonsson står för. Men det\r\när naturligtvis en subjektiv värdering, lika subjektiv\r\nfrån min sida som från Göte Jonssons.</pre><pre>Beträffande hur människor ser på hälso- och\r\nsjukvården hänvisade Göte Jonsson till en\r\nundersökning från 1990. Det är möjligt att det vid\r\nden tiden gavs sådana uttryck. Men vi kan\r\nkonstatera att människor 1994 tycker att en\r\nsocialdemokratisk hälso- och sjukvårdspolitik är\r\nbra och att de systemskiften som nu genomförs runt\r\nom i landet inte är bra. Dessa uppgifter tycker jag\r\ntalar för sig.</pre><pre>Jag vill avsluta det här replikskiftet med att citera\r\nur en tidning. Det har ju Göte Jonsson gjort flitigt.</pre><pre>I senaste numret av Landstingsvärlden, skriver\r\nmoderaten och läkaren Håkan Unnegård från\r\nHudiksvall:</pre><pre>''Husläkarlagen medför konsekvenser som man\r\ninte tagit med i beräkningen. Till dessa hör risk för\r\nsämre kvalitet, avskaffat områdesansvar,\r\nsamarbetet med distriktssköterskorna samt\r\nkonsekvenser med dataregistering som blir följden\r\nav denna lag. -- -- ---</pre><pre>En solidarisk sjukvård riskerar alltså att stympas så\r\natt kvalitetsfrågor, solidaritetsfrågor och integritet\r\nblir lidande. Liksom mycket av det som kommer\r\nfrån folkpartiet är det en katastrof''.</pre><pre>Håkan Unnegård slutar med att skriva: ''Alltså\r\nanser jag att alla partier som har en gnutta\r\nsolidaritet och ekonomiskt ansvar bör arbeta för att\r\nhusläkarlagen rivs upp. Detta har (s) lovat. Vilka\r\nfler kan göra det?''</pre><pre>Anf. 45  GÖTE JONSSON (m) replik:</pre><pre>Herr talman! Sjukvårdspolitik och\r\nsjukvårdspolitiska beslut är ju faktiskt inte en\r\nvarannandagsfråga. Jag visade på en mycket\r\nomfattande statistik från 1990 som gjordes i\r\nperspektivet av 1980-talets misslyckanden. Nu har\r\nen hel del gjorts för att förbättra situationen.</pre><pre>Då säger Hans Karlsson att det säkert låter\r\nannorlunda om vi går ut och frågar i dag och att han\r\nhar ett visst belägg för det. Har Hans Karlsson\r\ntänkt på att det kanske beror på att att vi fick en\r\nborgerlig regering som vidtog nödvändiga åtgärder\r\nför att komma ur 80-talsproblemen?</pre><pre>De enskilda människorna har ju ganska svårt att\r\nsätta sig in i om det är landstingspolitikerna,\r\nriksdagen eller någon annan som har fattat de\r\növergripande besluten i de sammanhangen, och det\r\nrespekterar jag. Men det finns också\r\nundersökningar gjorda i samband med listningar\r\nhos husläkare som visar att en mycket stor procent\r\ntycker att det är bra.</pre><pre>Hans Karlsson hänvisade till Gävleborg. Jag såg\r\nockså i det inslaget på TV att en mycket stor\r\nprocent av läkarna nu är missnöjda med sitt jobb.\r\nFör drygt två år sedan gjorde Läkarförbundet en\r\nliknande undersökning. Då visade det sig att 70-\r\n80 % av läkarna i primärvården var missnöjda med\r\njobbet. Så där har inte skett någon förändring. Vad\r\nsom framkom i de nu aktuella intervjuerna var att\r\nvi har fått ett system som vi är på väg att växa in\r\ni, men nu skall det kanske ändras igen. Detta var\r\nkvintessensen i kritiken.</pre><pre>Hans Karlsson sade att han tror att den\r\nsocialdemokratiska politiken är bäst. Att tycka det\r\nmå ju vara förunnat Hans Karlsson, andra\r\nsocialdemokrater och även en och annan specialist\r\nsom framträder och har en annan uppfattning än\r\njag har. Det är ju detta som är styrkan i\r\ndemokratin: att vi har olika uppfattningar.</pre><pre>Jag menar att vi moderater och övriga\r\nregeringspartier har ganska starka fakta bakom oss\r\nnär vi jämför med problemen på 1980-talet. Vi har\r\nvidtagit åtgärder och ser nu att många av\r\nproblemen är lösta. Samtidigt som jag säger till\r\nmina väljare att vi nu har löst en rad problem vill\r\njag säga att en rad problem återstår. Dem skall vi\r\nockså lösa med förnuft, samtal och konsekvens, så\r\natt patientens bästa sätts i centrum.</pre><pre>När det gäller valfriheten, Hans Karlsson, står det\r\nfaktiskt i den socialdemokratiska reservationen att\r\ndet är politikerna som skall bestämma. Där ser man\r\nskillnaden mellan Hans Karlssons syn på valfrihet\r\noch min.</pre><pre>Anf. 46  LEIF BERGDAHL (nyd) replik:</pre><pre>Herr talman! Det var en ordentlig bredsida som\r\nGöte Jonsson avfyrade mot mig.</pre><pre>Först skall jag meddela att vi inte står bakom större\r\ndelen av Socialdemokraternas motiv för att avslå\r\nhusläkarpropositionen, utan vi ställer bara upp i\r\nsak.</pre><pre>Därefter kommer jag till uppgörelserna, där det var\r\nfråga om handslag osv. Tycker Göte Jonsson att det\r\nhar blivit en åtgärdstaxa värd namnet? Har den\r\ninneburit, som vi diskuterade, att 20--25 % av\r\ninkomsterna för en husläkare kommer från\r\nåtgärdstaxan? Jag skulle bli förvånad om det var\r\n1 % -- jag tror att det är mindre. Jag skulle vilja se\r\nett exempel på en enda husläkare i Sverige som\r\nanvänder åtgärdstaxa i dag. Mig veterligt finns det\r\ningen sådan.</pre><pre>När det gäller specialistläkarna är jag mycket\r\ntacksam mot Göte Jonsson för en sak. Han rentvår\r\nmin heder när han säger att jag förstör för\r\nspecialistläkarna och att det nu är fritt fram att höja\r\narvodet, så att det får vara mer än 50 % dyrare att\r\ngå till en specialistläkare. Jag är själv\r\nspecialistläkare, och jag har blivit påhoppad av herr\r\ndoktor Göran Sjönell -- som har en mängd olika\r\nrelationer till folkpartiledningen -- för att jag skulle\r\nha drivit den här frågan i egen sak. Men nu har vi\r\nsvart på vitt att jag förlorar på husläkarreformen,\r\noch det tackar jag Göte Jonsson för. Han har\r\nrentvått min heder.</pre><pre>Till sist vill jag ta upp frågan om vem som bryter\r\navtal. Ni fortsätter ju att bryta avtal. Vi kom i\r\ndecember överens om specialistläkarna, om\r\ndoktorer i det inre stödområdet osv., och riksdagen\r\nfattade ett beslut. Men nu läggs proposition 220\r\nfram, där regeringen går emot det hela. Så här har\r\ndet fortsatt hela tiden. Det har varit konsekventa\r\navtalsbrott från motpartens sida, och sedan skyller\r\nman på Ny demokrati och säger att vi är opålitliga.</pre><pre>Anf. 47  GÖTE JONSSON (m) replik:</pre><pre>Herr talman! Jag vet inte om Leif Bergdahl\r\nuppfattar det jag sade som en bredsida mot honom\r\npersonligen -- det var egentligen inte meningen.\r\nMen Leif Bergdahl måste förstå att vi är ganska\r\nbesvikna. Här har vi vid två viktiga tillfällen varit\r\növerens om tagen, först och främst vad gäller\r\nhusläkarpropositionen. I det sammanhanget gav\r\njag Leif Bergdahl en eloge i kammaren. Jag sade att\r\nvi hade givit och tagit och att Leif Bergdahl på ett\r\nkonstruktivt sätt hade bidragit till att ett bra förslag\r\nom husläkarna kunde läggas fram. Vi fattade beslut\r\nmed bred majoritet. I propositionen och\r\nbetänkandet ingick att det skulle göras en\r\nuppföljning av vissa tillkännagivanden till\r\nregeringen.</pre><pre>De viktiga delarna i de tillkännagivandena har\r\nsedan kommit igen, framför allt i propositionen och\r\nbetänkandet 1993/94:SoU14 om ersättning till\r\nprivatpraktiserande läkare. Ny demokrati väckte\r\nmotioner, och vi gick återigen in i en förhandling.\r\nVi tog och vi gav, och vi var överens om hur\r\nåtgärdstaxan skulle hanteras och om en del andra\r\nfrågor. Vi var överens i kammaren, och beslut\r\nfattades.</pre><pre>Om Leif Bergdahl då hade varit besviken på oss för\r\natt vi inte hade uppfyllt överenskommelsen borde\r\nhan väl ha haft en reservation till SoU14, men där\r\nfinns inte en enda reservation från Ny demokrati.\r\nDäremot finns det en rad socialdemokratiska\r\nreservationer. Jag vill framför allt peka på\r\nreservation 9, där Socialdemokraterna skriver:</pre><pre>''Enligt utskottet innebär förslaget om införande av\r\nen särskild åtgärdstaxa för husläkare ytterligare\r\nsvårigheter för sjukvårdshuvudmännen -- -- --.''</pre><pre>Socialdemokraterna reagerade mot åtgärdstaxan,\r\nmen Ny demokrati accepterade skrivningarna i\r\nbetänkandet. Det är detta, Leif Bergdahl, som gör\r\natt vi är besvikna. Vi hoppas att ni i Ny demokrati,\r\ntrots detta, i det här läget är beredda att stödja\r\nförslaget om husläkare, så att vi sedan kan gå vidare\r\nockså när det gäller den fria etableringen.</pre><pre>Anf. 48  LEIF BERGDAHL (nyd) replik:</pre><pre>Herr talman! Jag är inte besviken på Göte Jonsson.\r\nHan fullgör sitt värv som politiker och som\r\ntalesman för regeringspartierna. Men innerst inne\r\nhåller han med mig -- jag är helt övertygad om att\r\nModeraterna inte vill ha husläkare.</pre><pre>Vi hade ingen reservation när det gällde\r\nåtgärdstaxan i december därför att riksdagen\r\nfattade beslut om att den frågan skulle skickas till\r\nHusläkardelegationen och kompletteras. Bo\r\nKönberg har sagt att detta har gjorts. Varför skulle\r\nvi reservera oss när vi fick igenom kravet att\r\nförslaget om åtgärdstaxa skulle bearbetas? Jag satt\r\nmed på ett sammanträde i Husläkardelegationen\r\nför två tre veckor sedan, och jag frågade om man\r\nhade fått åtgärdstaxan för bearbetning. Det hade\r\nman inte.</pre><pre>Jag blev påhoppad av herr statsminister Bildt i fråga\r\nom delpensionen, därför att jag skulle ha brutit\r\navtal och överenskommelser. Vi lät en opartisk\r\njurist, en mycket hedervärd man, gå igenom det\r\nhär, och det visade sig att det inte fanns något avtal.\r\nVi kan låta KU granska alltihop. Jag kan göra en\r\nanmälan, och så får KU avgöra vem som ljuger och\r\nvem som talar sanning. Jag är beredd på en sådan\r\ngranskning, och jag är övertygad om att man\r\nkommer fram till det jag har sagt här i dag. Ni har\r\nbrutit avtalen.</pre><pre>Anf. 49  GÖTE JONSSON (m) replik:</pre><pre>Herr talman! Jag är inte van vid att vi i politiska\r\nsammanhang, efter att vi har kommit överens om\r\nsaker och ting, skall anlita jurister för att\r\nkontrollera att det hela håller. Om man vill\r\nsysselsätta jurister vore detta ju en ganska specifik\r\nuppgift, men vi arbetar inte på det sättet.</pre><pre>Det framgår klart av betänkandena vad som gäller.\r\nNu sade Leif Bergdahl själv att åtgärdstaxan har\r\narbetats fram och att Husläkardelegationen har\r\nvarit inkopplad. Frågan är i varje fall på väg dit. Jag\r\nsitter inte i Husläkardelegationen och vet inte vad\r\nsom behandlas där.</pre><pre>Detta är inte att svika avtal. Avtalet är ju knutet till\r\nuppgörelsen i betänkandena, och det är det viktiga\r\ni det här sammanhanget.</pre><pre>När det gäller specialistläkartaxan och taket för\r\ndessa läkares krav i fråga om egenavgiften, ställde\r\njag en fråga till Leif Bergdahl och Hans Karlsson,\r\nom de i konsekvens med att riva upp\r\nhusläkarförslaget också skall riva upp det\r\nlagstadgade tak som riksdagen har beslutat i fråga\r\nom specialistläkartaxan, som är relaterad till\r\nhusläkartaxan. Detta är nämligen oklart. Jag har\r\ninte fått något besked, vare sig från Leif Bergdahl\r\neller från Hans Karlsson. Jag skulle kunna tänka\r\nmig att ni har olika uppfattningar om själva\r\nkonsekvensen av det beslut som ni kanske är\r\növerens om att fatta.</pre><pre>Anf. 50  HARRIET COLLIANDER (nyd)\r\nreplik:</pre><pre>Herr talman! Ja, Ny demokrati vill att landstingen\r\nskall avskaffas. Vi hade förväntat oss att HSU 2000,\r\nsom behandlar frågor om hur sjukvården skall\r\nbedrivas och organiseras i framtiden, skulle ha varit\r\nklar innan beslut om husläkarreformen fattades.\r\nSåvitt jag förstår blir landstingen kvar. Om man ser\r\ntill den proposition som har lagts fram om\r\nvuxentandvård innebär den att landstingen\r\nkommer att cementeras. Det är då frågan om man\r\nvill ha någonting som är centralstyrt från staten,\r\neller om man vill ha någonting som är styrt från\r\nlandstingen. Såvitt jag förstår består landstingen av\r\nfolkvalda, där folkviljan kommer till uttryck, och\r\nlandstingen kan besluta om de vill ha husläkeri eller\r\nen annan typ av primärvård som passar de olika\r\nregionerna. Jag tror inte att husläkeriet passar i\r\nglesbygdsregionerna i Sverige.</pre><pre>Det var bra att landstingen fick bort\r\nsjukvårdsköerna. Systemet för husläkeri var\r\nutomordentligt, men jag undrar om regeringen\r\nriktigt tror på det nu. Det systemet skulle man\r\nklara, men nu skall flera hundra miljoner kronor\r\nskjutas till som något slags smörjmedel. Om det är\r\nså bra, kan man väl klara det utan pengar från\r\nstaten.</pre><pre>Vi vill alltså förhindra utvecklingen av en reform\r\nsom tyvärr har visat sig få ett antal negativa\r\nkonsekvenser, som vi inte kunde förutse vid de\r\ntidigare beslutstillfällena.</pre><pre>Tvångsinslaget för såväl landstingen som för\r\npatienterna har vid tillämpningen visat sig vara\r\nmycket större än vi räknade med. Landsting som\r\ninte vill vara med i reformen skall tvingas in i\r\nsystemet. Patienter som inte vill vara med skall\r\ntvingas in, och läkare som inte vill vara med skall\r\ntvingas in. Det handlar alltså om centralstyrning\r\noch detaljreglering, och staten skall skjuta till extra\r\nmycket pengar för detta.</pre><pre>Det har också visat sig att fungerande, effektiva\r\nvårdenheter slås sönder. I stället för att genomföra\r\nen välbehövlig rationalisering av landstingen\r\navskedar man personalen längst ned i\r\norganisationen. Det är alltså vårdbiträden och\r\nsjuksköterskor som går arbetslöshet och\r\nförtidspensionering till mötes.</pre><pre>Våra grundläggande principer i Ny demokrati är\r\nfaktiskt konkurrens och valfrihet för medborgarna.\r\nMen vi finner inte att husläkarsystemet lever upp\r\ntill de principerna. Vi tycker inte att\r\nhusläkarreformen är ett första steg i den riktningen\r\nutan ett snedsteg, som vi beklagar att vi tog\r\ntillsammans med regeringen.</pre><pre>Jag säger som Leif Bergdahl: Vi stöder\r\nhemställanspunkten om husläkarlagens\r\navskaffande men vi delar inte till alla delar\r\nuppfattningarna i motivtexten.</pre><pre>Anf. 51  GÖTE JONSSON (m) replik:</pre><pre>Herr talman! Jo, Harriet Colliander, ni står bakom\r\nuppfattningarna i motivtexten -- det finns ju ingen\r\nmotivreservation. Och i motivtexten hänvisar man\r\nju till att landstingen skall bestämma -- de landsting\r\nsom Harriet Colliander vill avskaffa! Att lägga nya\r\nuppgifter på en organisation som man vill\r\navskaffa -- det är en politik som jag inte förstår. Det\r\nmåste ju ändå strida mot mycket av ett partis vilja,\r\nsinne och kärna!</pre><pre>Så säger Harriet Colliander att det blir centralstyrt\r\nnär vi i Sveriges riksdag fattar beslut om att införa\r\nhusläkare. Då är frågan, Harriet Colliander: Varför\r\nfattade vi det beslutet? Jo, för att lagfästa\r\npatientens valfrihet. Det var motivet. Och för att\r\nlagfästa läkarnas och vårdgivarnas valfrihet när det\r\ngäller etablering.</pre><pre>Harriet Colliander vill ha ett försäkringssystem. På\r\nden punkten delar jag hennes uppfattning -- ett\r\nförsäkringssystem skulle vara bra för sjukvården.\r\nMen skall inte ett beslut om ett framtida\r\nförsäkringssystem fattas centralt? Vill vi ha ett\r\nförsäkringssystem måste vi ju verkligen fatta\r\ncentrala beslut som inkräktar på landstingens\r\nvalfrihet!</pre><pre>Harriet Colliander sade att husläkarna inte passar i\r\nglesbygd. Det är ju i glesbygd som\r\nhusläkarsystemet passar väldigt bra enligt vad som\r\nhar visat sig; där har man nu kunnat besätta tjänster\r\nsom det inte gick att besätta tidigare.</pre><pre>Harriet Colliander sade också att landstingen inte\r\nfår bestämma. Nej, det får de inte. Jag trodde inte\r\natt Harriet Colliander hade någonting emot att de\r\nlandsting hon vill avskaffa fick sin\r\nbestämmanderätt litet inskränkt -- det är riktigt att\r\nde får de.</pre><pre>Harriet Colliander sade vidare att patienterna inte\r\nfår bestämma. Det är ju det de får! De får en\r\nlagstadgad rätt att bestämma. Och om de inte vill\r\nlista sig kan de anmäla det; de kan gå till en\r\nprivatpraktiserande läkare. Läkarna får också ökad\r\nmöjlighet att bestämma, vilket de inte får om\r\nHarriet Colliander vid dagens omröstning stöder\r\nden socialistiska sjukvårdspolitiken. Det är då som\r\nde landsting som Harriet Colliander vill avskaffa\r\nockså får bestämmanderätten över läkarna.</pre><pre>Jag tycker att detta är ett mycket märkligt sätt att\r\nagera, och jag vill vädja till Harriet Colliander att\r\ntänka över situationen och låta förnuftet segra i\r\nomröstningen.</pre><pre>Anf. 52  HARRIET COLLIANDER (nyd)\r\nreplik:</pre><pre>Herr talman! Jag vidhåller att det är en centralistisk\r\ntvångslagstiftning som regeringen har åstadkommit\r\npå det här området.</pre><pre>Landstingen vill vi ha bort, men det finns enligt vad\r\njag förstår inte någon vilja på regeringssidan att\r\nlägga fram förslag om att landstingen skall\r\navskaffas. Propositionen om vuxentandvården\r\nbekräftar, som jag sade, att landstingen blir kvar.\r\nDå är det bättre, menar vi, att besluten om\r\nsjukvården fattas så nära människorna som\r\nmöjligt -- enligt den bekanta\r\nsubsidiaritetsprincipen. Landstingen består av\r\nfolkvalda. Det är då möjligt att det är folkviljan\r\nsom kommer till uttryck när man regionalt\r\nbestämmer sig för om en typ av sjukvård passar i\r\nden egna landsdelen eller inte.</pre><pre>När det gäller glesbygden handlar vår kritik om\r\nåtgärdstaxan. Om husläkare hade kunnat fungera\r\nsom specialister hade det inneburit en dynamik i\r\nsystemet. Det förvånar mig att ni inte har tagit\r\nkontakt med oss för att åstadkomma en litet mera\r\nfrihetlig husläkarreform än den här\r\ntvångslagstiftningen. Det hade varit möjligt om ni\r\nhade velat det. Tillsammans hade vi kunnat\r\nåstadkomma en bra åtgärdstaxa som husläkarna\r\nhade kunnat använda. Det hade kunnat vara en\r\nöppning från er sida.</pre><pre>Anf. 53  GÖTE JONSSON (m) replik:</pre><pre>Herr talman! Det hjälper inte, Harriet Colliander,\r\natt man ställer sig upp och säger: Jag hävdar att det\r\nhär är negativt för valfriheten. Då måste Harriet\r\nColliander som ordförande i Ny demokrati lägga\r\nfram bevis för detta. Men det kan inte Harriet\r\nColliander göra.</pre><pre>Vad Harriet Colliander däremot gör är att hon tar\r\nett steg åt vänster. Och det är ingen liten tur hon\r\ngör, utan det är ett rejält steg åt vänster hon tar. Vad\r\nman gör är att man på nytt inför\r\nlandstingsmonopolet i primärvården, på nytt låter\r\nlandstingen bestämma ersättningsnivåerna och på\r\nnytt låter landstingen diktera vilken läkare\r\npatienterna skall gå till.</pre><pre>Harriet Colliander och Ny demokrati har skrivit\r\nunder de motiv som Socialdemokraterna har\r\nframfört. Just de tänkesätten var orsaken till de\r\nproblem vi hade i svensk sjukvård under 1980-talet.\r\nNi är på väg in i en sjukvårdspolitik som -- det är\r\nhistoriskt belagt -- misslyckades under 1980-talet,\r\ndärför att den var för centralstyrd och för\r\nmonopolistisk. Och med centralstyrd menar jag\r\npolitikerstyrd.</pre><pre>Om ni bara hade tagit kontakt med oss hade allt\r\nvarit gott och väl, sade Harriet Colliander. Men,\r\nsnälla Harriet Colliander, vi har ju suttit och\r\nförhandlat vid behandlingen av varje proposition.\r\nOch vi har kommit överens! Vad mer begär Harriet\r\nColliander?</pre><pre>Anf. 54  Statsrådet BO KÖNBERG (fp):</pre><pre>Herr talman! Riksdagen skall i dag bl.a. ta ställning\r\ntill om husläkarlagen skall upphävas eller inte. En\r\nnej-koalition bestående av ny- och\r\nsocialdemokrater samt vänsterpartister har lagt\r\nförslaget om ett avskaffande på vårt bord. Hans\r\nKarlsson sammanfattade mycket skickligt\r\ninnehållet i det yrkandet för någon timme sedan när\r\nhan konstaterade att om man rösta för det förslaget\r\ntar man första steget tillbaka mot att landstingen\r\nåter får planera och besluta om all sjukvård. Det\r\nhar utretts mycket väl, tycker jag, av Göte Jonsson\r\ni replikskiftena med Harriet Colliander.</pre><pre>Herr talman! Först skulle jag vilja säga några ord\r\nom den allmänna utvecklingen av socialpolitiken\r\noch välfärdspolitiken. Jag tänkte då anknyta till Bo\r\nHolmbergs inlägg, där han gjorde ett försök att\r\ngöra ett bokslut över vad den borgerliga regeringen\r\nhar åstadkommit. Han gjorde det under tre\r\nrubriker: vad som har hänt med de sämst ställda,\r\nvad som har hänt med socialförsäkringarnas\r\nstandardtrygghet och vad som hänt i fråga om\r\nvalfrihet och konkurrens inom ramen för\r\nvälfärdspolitiken.</pre><pre>På en av dessa punkter var han uppenbarligen\r\nmycket nöjd med regeringen och vad som har\r\ngjorts. Det rörde närmast det ansvarsområde som i\r\nförsta hand jag har, nämligen\r\nsocialförsäkringsområdet. Men det hade\r\nnaturligtvis varit honom främmande att ge ett\r\nsådant beröm -- det var vad det egentligen var --\r\nalldeles oreserverat. I stället gick han en omväg\r\nrunt det genom att påstå att regeringen hade hotat\r\nmed någonting helt annat men att den nu hade gjort\r\nnågonting bra. Att bara konstatera att det var bra\r\nhade väl varit att gå alldeles för långt!</pre><pre>När det sedan gäller frågan om valfriheten tycker\r\njag att delar av hans beskrivning stämmer. Det\r\nstämmer att vi har infört valfrihet för de\r\noffentligfinansierade sociala tjänsterna. Det är i\r\ndag oerhört mycket mera valfrihet för den stora och\r\nviktiga del av svenskt samhällsliv som rör\r\noffentligfinansierade tjänster inom skola, vård,\r\nomsorg, etc. På den punkten har regeringen\r\ngenomfört vad som utlovades och tagit rejäla steg i\r\nriktning mot en valfrihetsrevolution. Skillnaden är\r\nförstås bara den att Bo Holmberg inte tycker om\r\nden riktningen. Han säger visserligen att han är för\r\nvalfrihet, men han blir nästan upprörd om någon\r\nskulle antyda att svenska socialdemokrater är litet\r\ntveksamma i sin hållning till valfriheten.</pre><pre>Bakgrunden till denna tveksamhet har möjligen att\r\ngöra med era gärningar. På den punkten är det bara\r\natt följa skriften; man känner er genom era\r\ngärningar. Socialdemokraterna har med några få\r\nundantag gång på gång gått emot reformer för att\r\nöka vanliga människors valfrihet.</pre><pre>Herr talman! De som har det bra ställt i ett samhälle\r\nhar alltid haft en valfrihet. Överklassen har alltid\r\nhaft tillgång till husläkare. Överklassen har alltid\r\nhaft möjlighet att välja skola. Det regeringen gör\r\ngenom införandet av skolpengen och av ett\r\nhusläkarsystem är att utsträcka denna möjlighet till\r\natt omfatta alla människor. Då börjar ni att tala om\r\nköp-och-sälj, trots att det i husläkarsystemet är\r\nprecis samma ekonomiska villkor för den offentliga\r\noch den privata verksamheten. Ni försöker ge sken\r\nav att det är plånboken som styr, om vanliga\r\nmänniskor får bestämma vart de vill gå.</pre><pre>Om man inför skolpeng för att se till att fler\r\nmänniskor än de som är barn till välbeställda\r\nföräldrar skall ha möjlighet att välja tycker ni att\r\ndet ökar segregationen. Vi säger att det minskar\r\nsegregationen. På den punkten finns det alltså en\r\nmycket klar skillnad mellan exempelvis\r\nsocialliberalismen och socialdemokratin. Vi är för\r\nökad valfrihet för s.k. vanligt folk. Ni är för\r\nvalfrihet för landstingen och kommunerna.</pre><pre>Den fråga som vi skall diskutera i dag skall vi\r\ndiskutera i valrörelsen i höst, och väljarna skall\r\nförstås få fälla utslaget när det gäller vilken modell\r\nvi skall ha.</pre><pre>Den tredje punkten som Bo Holmberg tog upp när\r\nhan skulle göra bokslut över den nuvarande\r\nregeringen var frågan om de sämst ställda. På den\r\npunkten är vi kanske inte så överens om bilden och\r\nhistorieskrivningen. När Bo Holmberg försöker\r\ngöra detta bokslut finns ordet operationsköer -- där\r\ngamla och sjuka väntar -- inte med i bilden av vad\r\nsom har hänt med de sämst ställda.</pre><pre>Det som har hänt med de handikappade genom\r\nregeringens och framför allt Bengt Westerbergs\r\nförslag om en ny handikapplag finns inte med i\r\nbilden av vad som har hänt med de sämst ställda\r\nunder den period som bokslutet omfattar. Vad har\r\nhänt med de pensionärer som har de lägsta\r\ninkomsterna när vi har förstärkt KBT? Behovet av\r\nsärskilda insatser på socialbidragsnivå har minskat\r\nkraftigt under den nuvarande regeringens tid.\r\nDetta finns inte heller med i Bo Holmbergs bokslut.\r\nRegeringen lade nyligen fram ett förslag om en stor\r\npsykiatrireform som jag har haft glädjen att föreslå\r\nför regeringen. Den handlar verkligen om några av\r\nde mest bortglömda. Jag tror inte ens att det\r\nförslaget fanns med i bokslutet.</pre><pre>Nästa gång Bo Holmberg skall göra detta bokslut\r\nfinns det några punkter som han kan ta med. Då får\r\nvi se hur det ser ut. Jag har full förståelse för att han\r\ninte vill nämna dessa områden. Det innebär ju\r\nbetydande framgångar för regeringspolitiken.</pre><pre>Herr talman! Jag skall gå över till frågan om\r\nhusläkarna.</pre><pre>Vi har nu hört företrädare för Socialdemokraterna,\r\nNy demokrati och Vänsterpartiet utveckla varför\r\ndet är så bra att avskaffa husläkarlagen. Vad man\r\nän säger om den redogörelsen förefaller motiven\r\ninte att sammanfalla med varandra. Nu har det\r\ntydligen gått så långt att Ny demokratis nyblivna\r\npartiledare har kommit på att de ord som står i\r\nbetänkandet -- som Leif Bergdahl har skrivit\r\nunder -- inte gäller. Om debatten fortsätter är det\r\nmöjligt att vi kan komma till en punkt då inte heller\r\nsjälva att-satsen gäller. I så fall har debatten haft en\r\ndel gott med sig.</pre><pre>Jag vill nämna några ord om bakgrunden till\r\nhusläkarreformen. I flera undersökningar som\r\ngjordes under 1980-talet konstaterades det att\r\nmycket fungerade väl i svensk sjukvård. Det fanns\r\ndock ett stort antal brister som borde rättas till.\r\nBl.a. i den rapport som Studieförbundet Näringsliv\r\noch Samhälle beställde av utländska forskare\r\nhäromåret framhölls det att Sverige hade en svagt\r\nutvecklad allmänläkarvård.</pre><pre>Riksdagen beslöt den 27 maj i fjol att ett\r\nhusläkarsystem skulle införas i Sverige. Införandet\r\nskulle äga rum under två år -- 1994 och 1995.\r\nBeslutet innebar att en ändring gjordes i hälso- och\r\nsjukvårdslagen, på regeringens förslag, och att en\r\nsärskild husläkarlag infördes.</pre><pre>Genom riksdagens beslut fastställdes de\r\növergripande riktlinjerna för\r\nhusläkarverksamheten. Landstingen gavs en stor\r\nmöjlighet att påverka utformningen av\r\nhusläkarsystemet. Det gällde bl.a. sådana saker\r\nsom vad åtagandet skulle omfatta utöver ett\r\nminimiåtagande, ersättningens storlek och hur\r\nlistningen skulle gå till.</pre><pre>Vad som fastställdes på central nivå -- och som\r\nSocialdemokraterna gång på gång påstår är en\r\ndetaljreglering eller en centralstyrning -- var några\r\nfundamentala principer. Det handlade om rätten\r\nför varje svensk att välja en egen husläkare, rätten\r\nför läkare med rätt utbildning att fritt etablera sig\r\noch konkurrera om patienterna samt att\r\nkonkurrensneutralitet skulle råda mellan olika\r\ndriftsformer. Det är egentligen den detaljreglering\r\nsom husläkarlagen innebär. Därför handlar dagens\r\nvotering om ifall dessa principer i framtiden skall\r\ngälla i hela vårt land eller inte. Svårare än så är det\r\ninte.</pre><pre>Flertalet landsting har förstås fattat beslut om att\r\ninföra ett husläkarsystem. Intresset hos\r\nallmänheten förefaller vara stort. Mer än 70 % har\r\naktivt anmält sig. Endast 1 % har avstått från att\r\nvälja husläkare, vilket man enligt lag har rätt att\r\ngöra.</pre><pre>SCB gjorde nyligen en undersökning som har\r\nåberopats av flera här. Man frågade människor vad\r\nde tyckte om husläkarreformen. 14--15 % tyckte att\r\nden var mycket angelägen. Ytterligare en stor\r\ngrupp tyckte att det var en positiv reform men inte\r\nlika angelägen. Sammantaget över 60 % var för\r\nreformen. Det är faktiskt samma undersökning\r\nsom Hans Karlsson redovisade för någon\r\nhalvtimme sedan. Den som vill kan titta på den och\r\nse om det är jag eller Hans Karlsson som har rätt.</pre><pre>Valfriheten i den svenska husläkarreformen är\r\nmycket stor, både vid en internationell jämförelse\r\noch vid en jämförelse med hur det tidigare har varit\r\ni vårt land.</pre><pre>Under senare tid har vi hört i debatten -- bl.a. av\r\nden socialdemokratiske sjukvårdstalesmannen\r\nBengt Holgersson -- att detta med husläkare är\r\nstalinism. Jag känner Bengt Holgersson sedan\r\nlänge. Vi har träffats, samarbetat och ibland\r\nmotarbetat varandra i Landstingsförbundet under\r\nmånga år. Jag undrade litet över var han hade fått\r\ndetta ifrån, men i dag har det avslöjats. Leif\r\nBergdahl har nu berättat att han tror att det är han\r\nsom har inspirerat Bengt Holgersson till analysen\r\natt möjligheten att fritt välja husläkare, däribland\r\nprivata husläkare, är stalinism.</pre><pre>Uttalandet säger väl en del om herrarnas kunskaper\r\nom Sovjetstaten och stalinismen och ungefär lika\r\nmycket om deras kunskaper om husläkarsystemet.</pre><pre>I husläkarsystemet har den enskilde rätt att välja en\r\negen husläkare och byta denne när han eller hon\r\nvill. Dessutom har man rätt att avstå. Man har rätt\r\natt besöka övriga specialistläkare. Jag vill dock\r\npåpeka att reformen i första hand syftar till att\r\nerbjuda patienten en kontinuitet i läkarkontakten.</pre><pre>Riksdagens husläkarbeslut innebär också att\r\ndistriktssköterskor får möjlighet att skriva ut\r\nläkemedel. Detta är ett resultat av en\r\nförsöksverksamhet i Jämtland. Vi går nu vidare på\r\nden punkten och ser till att den möjligheten vidgas\r\nför distriktssköterskorna.</pre><pre>I de landsting som har infört husläkarsystemet har\r\nläkartillgången blivit bättre, och i stort sett har man\r\nför första gången lyckats få läkare till områden där\r\ndet tidigare har varit mycket svårt eller omöjligt att\r\nfå en fast verksam läkare -- detta trots att man\r\ntidigare har försökt med både\r\netableringsbegränsningar och lockrop av olika slag.\r\nHusläkardelegationen anser att systemet redan har\r\ninfriat det högt ställda målet att göra\r\nallmänläkaryrket mer lockande. Samtliga landsting\r\nhar uppgivit att man har tillräckligt med läkare för\r\natt tillgodose befolkningens behov av husläkare.</pre><pre>Ett av de steg som togs på vägen till riksdagens\r\nbeslut var att Sveriges läkarförbund, när man\r\ngrubblade över varför så många hoppade av\r\ndistriktsläkaryrket, kom fram till att man skulle\r\nrekommendera ett husläkarsystem. Det systemet\r\nligger mycket nära det som riksdagen har fattat\r\nbeslut om. Skillnaden är möjligen att\r\nläkarförbundet hade velat ha avsevärt fler regler\r\nsom var fastställda på riksplanet och mycket färre\r\npå landstingsplanet. Det visar den kritik som riktas\r\nfrån det hållet. Förslagen ligger mycket nära\r\nvarandra när det gäller de övriga ingredienserna i\r\ndem.</pre><pre>Det är också intressant att notera att\r\nHusläkardelegationen framhåller att den enskilde\r\nmedborgarens ställning har stärkts inom\r\nsjukvårdssystemet genom den valfrihet som\r\nhusläkarreformen och möjligheterna för den\r\nenskilde att byta husläkare innebär.</pre><pre>I de diskussioner som regeringspartierna hade i fjol\r\nmed Ny demokrati i socialutskottet, när\r\nhusläkarsystemet infördes, kom man överens om\r\nnågra saker på grundval av förslag från Ny\r\ndemokratis sida. Man kom överens om att en\r\nåtgärdstaxa skulle införas, att generösa\r\ndispensregler för läkare med annan\r\nspecialistkompetens skulle gälla så att de skulle\r\nkunna bli husläkare samt att patientavgiften skulle\r\nvara högst 50 % högre vid besök hos övriga\r\nspecialistläkare. Vad har då hänt på dessa punkter?</pre><pre>Frågan har redan varit föremål för en viss\r\ndiskussion här i salen. Ny demokratis del av den\r\ndiskussionen har varit ganska förvirrad, medan\r\nGöte Jonssons inlägg på den här punkten har varit\r\nmycket klargörande.</pre><pre>De olika delarna av överenskommelsen har förstås\r\nuppfyllts av regeringspartierna. Vi kan ta dem steg\r\nför steg. Det har införts generösa\r\ndispensmöjligheter som har kunnat användas av ca\r\n700 läkare som har en annan specialitet.\r\nDispensmöjligheterna har möjligen varit för\r\ngenerösa, om man skall tro Husläkardelegationens\r\nställningstagande häromveckan. Man konstaterade\r\natt det kanske räcker nu. Vi kan diskutera om det\r\nvar lagom eller inte, men man kan knappast påstå\r\natt regeringen inte har uppfyllt den delen.</pre><pre>Det har införts en spärr på 50 % för övriga\r\nspecialister. Därutöver har regeringen i\r\npropositionen om etableringsfrihet för övriga\r\nspecialister, som riksdagen behandlade i december,\r\nskrivit in att för läkare som etablerar sig därefter är\r\ngränsen 75 %. Man kan förstås diskutera om det\r\nvar klokt eller inte.</pre><pre>Det som är intressant för dagens diskussion är att\r\nNy demokrati och Leif Bergdahl godkände detta i\r\ndenna kammare i december. Det ena av de två\r\nexemplen på att regeringen inte skulle ha uppfyllt\r\nvad man från regeringspartierna har kommit\r\növerens om i socialutskottet har Leif Bergdahl --\r\nutan att jag har kontrollerat det förmodar jag att\r\ndet gäller även Harriet Colliander m.fl.\r\nnydemokrater -- röstat för bara för några månader\r\nsedan.</pre><pre>Det tredje exemplet gäller åtgärdstaxan. Man kan\r\nnaturligtvis alltid diskutera hur en sådan skall se ut.\r\nEfter riksdagens beslut i maj i fjol har regeringen\r\nåterkommit till riksdagen och redovisat hur en\r\nsådan taxa borde se ut, i samma proposition som\r\njag nyss åberopade. I det sammanhanget har\r\nregeringen skrivit följande på mitt förslag: ''Ett\r\nbegränsat antal åtgärder, inledningsvis ett\r\nfemtontal bör ersättas enligt särskild taxa.''\r\nUtskottet och riksdagen gjorde i december i fjol\r\ninga invändningar mot denna uppläggning. Man\r\navrundade med att det bör ankomma på regeringen\r\natt efter samtal med Riksförsäkringsverket,\r\nSocialstyrelsen, Landstingsförbundet och Sveriges\r\nLäkarförbund fastställa vilka åtgärder det skall\r\ngälla. Jag har gjort det, Leif Bergdahl.</pre><pre>Det är inte alls så att taxan är på väg att tryckas.\r\nDen har tryckts för länge sedan. Efter\r\nriksdagsbeslutet i december i fjol har vi genomfört\r\ndetta. Hur många åtgärder innehåller den\r\nåtgärdstaxa som riksdagen inklusive Leif Bergdahl\r\noch Harriet Colliander har godkänt skall innehålla\r\nett femtontal? Den innehåller 15 åtgärder. Det är\r\nmöjligt att det skulle ha kunnat vara 14, 17 eller 22\r\ni stället. Men det är en sällsynt usel grund för att\r\nhoppa av från en uppgörelse och t.o.m. nästan\r\nskryta om det. Detta har skett i svensk politik under\r\nde senaste månaderna.</pre><pre>Göte Jonsson har övertygande visat hur ett\r\nställningstagande från Ny demokratis sida i dag till\r\nförmån för Socialdemokraternas yrkande om\r\nåterinförandet av landstingens veto över privat\r\nhusläkaretablering strider mot Ny demokratis\r\nvalprogram. Jag har nu visat att de undanflykter\r\noch skenmanövrar som Leif Bergdahl har ägnat sig\r\nåt i den här frågan den senaste månaden inte har\r\nnågot fog. Ingen kan hindra någon ledamot i den\r\nhär församlingen att rösta emot sina väljare och\r\nemot de uppgörelser man har ingått. Men det är\r\ninte speciellt bra för svensk politik.</pre><pre>Leif Bergdahl var också inblandad i frågan om\r\ndelpensionen, som redan har nämnts i denna\r\ndebatt. Vad som har hänt är att Leif Bergdahl på en\r\npresskonferens har skrutit med att han har hoppat\r\nav från en uppgörelse som han har träffat och som\r\nhan för knappt ett år sedan berömde i denna\r\nkammare. När journalisterna frågade varför han\r\nhar hoppat av hittade han på några undanflykter.\r\nMan kan bara gå tillbaka till riksdagsprotokollet\r\noch kontrollera punkt efter punkt. Man kan\r\nframför allt konstatera att i december i fjol\r\ngodkände Leif Bergdahl det här.</pre><pre>Den omröstning som vi skall ha om en liten stund\r\ngäller om det skall vara individens frihet och\r\nläkarnas frihet, i den mån de har rätt utbildning och\r\nkan få patienter, som skall gälla eller landstingens\r\nfrihet. Var Socialdemokraterna och Vänsterpartiet\r\nstår i den frågan är uppenbart sedan gammalt. Jag\r\nhar inget klander att rikta mot dem på den punkten.\r\nDäremot kanske man skall fundera över om man\r\nverkligen skall lägga fram motioner år efter år för\r\natt riva upp systemet eller om man skall acceptera\r\nriksdagsbeslut och inte trassla till fullföljandet. Det\r\nfår Bo Holmberg, Hans Karlsson m.fl. tala med\r\npersonalen inom vården om. Däremot är det litet\r\nsvårt att se på vilket sätt nydemokraterna har\r\nförberett sina väljare för detta, men det är en sak\r\nsom får stå för dem.</pre><pre>Vi skall rösta om huruvida vi skall ge ytterligare 195\r\nmiljoner till sjukvården eller inte.\r\nSocialdemokrater, vänsterpartister och\r\nnydemokrater går emot förslaget. Om de vinner\r\nfinns det risk för att sjukvården kommer att få 195\r\nmiljoner mindre.</pre><pre>Herr talman! I höstens val ställs de borgerliga\r\npartiernas arbete för att öka valfriheten för\r\nmedborgarna i den offentligt finansierade välfärden\r\nmot Socialdemokraternas kategoriska motstånd\r\nmot bl.a. skolpeng och mot rätten att välja\r\nhusläkare. I valet får därmed medborgarna\r\navgörandet i sin hand om valfriheten skall öka eller\r\nminska i vårt land.</pre><pre>Anf. 55  HANS KARLSSON (s) replik:</pre><pre>Herr talman! Jag vill börja med att hålla med Bo\r\nKönberg om att det är olyckligt med snabba kast\r\ninom sjukvården. Det kan uppstå en frustration hos\r\nde människor som arbetar inom sjukvården.\r\nSamtidigt måste man fråga sig om inte ansvaret\r\ndärvidlag faller tillbaka på regeringen och Bo\r\nKönberg i första hand. Från socialdemokratiskt håll\r\nvar vi faktiskt beredda att försöka träffa en bred\r\nuppgörelse om hur husläkarfrågan skulle lösas. Det\r\nvar inte möjligt. Vi kunde inte få med några av våra\r\nkrav. Det var en annan inriktning av politiken som\r\nskulle vara vägledande. Det kunde vi naturligtvis\r\ninte ställa upp på.</pre><pre>När det gäller bevekelsegrunderna för\r\nhusläkarlagen pekade Bo Könberg på en\r\nundersökning som visade att vi hade en mycket svag\r\nutveckling av allmänläkarnivån. Detta var inget\r\nnytt som framkom. Det visste vi sedan tidigare. Det\r\npågick ett arbete runt om i Sveriges landsting för att\r\nstyra över resurser från den slutna vården till\r\nprimärvården långt innan husläkarlagen var ett\r\nfaktum. I det avseendet slog husläkarlagen in\r\nöppna dörrar.</pre><pre>Avslutningsvis vill jag kommentera en annan del av\r\nBo Könbergs anförande. Det gäller redovisningen\r\nav dessa överläggningar och förhandlingar mellan\r\nnydemokrater och regeringen. Jag tycker för min\r\ndel att det var mycket avslöjande och upplysande.\r\nAtt den typen av överläggningar och förhandlingar\r\nhar förekommit har oftast förnekats. Vi har nu fått\r\nsvart på vitt att det har varit fråga om många\r\nförhandlingar, överläggningar och\r\navtalsöverenskommelser mellan regeringen, Ny\r\ndemokrati, Folkpartiets socialdepartement m.fl.</pre><pre>Anf. 56  Statsrådet BO KÖNBERG (fp):</pre><pre>Herr talman! Hans Karlsson säger att\r\nSocialdemokraterna var beredda att träffa en bred\r\nuppgörelse om husläkarna. Som kammaren vet är\r\njag en anhängare av breda uppgörelser i stora\r\nsamhällsfrågor. Jag försöker få sådana på en mängd\r\nolika områden. Jag är glad varje gång det går att\r\netablera en samsyn om ett bra förändringsarbete.\r\nEftersom Hans Karlsson var med vid en del av\r\növerläggningarna känner han till problemet med att\r\nsocialdemokratin inte var beredd att göra minsta\r\nlilla avvikelse från kravet på att landstingen skulle\r\nha vetorätt mot privata etableringar. På en mängd\r\nandra punkter resonerade vi oss samman. Både Bo\r\nHolmberg och jag beskrev efteråt samtalen som\r\ngoda och bra på alla sätt, utom när det gäller den\r\nhär punkten.</pre><pre>I Landstingsförbundet hade partierna sommaren\r\ninnan varit överens om att man skulle ha ett\r\nhusläkarsystem/familjeläkarsystem i Sverige. Alla\r\npartier som är representerade där var överens,\r\nmöjligen med undantag av Vänsterpartiet. När\r\nHans Karlsson säger att Socialdemokraterna var\r\nberedda att träffa en bred uppgörelse menar han en\r\nbred uppgörelse på partiets egna villkor. Sådant\r\nförekommer ofta i politiken. Det är inte alltid det\r\nkan leda fram till någonting, eftersom man måste\r\nkomma överens med någon annan.</pre><pre>Det är ingen hemlighet, Hans Karlsson, att det i\r\nriksdagens socialutskott har förts samtal och\r\növerläggningar om husläkarfrågan och\r\netableringsfriheten. Det har beskrivits i talarstolen\r\ni båda dessa ärenden. Det har påmints om det i dag.\r\nI dag har en part i de samtalen, nämligen Ny\r\ndemokrati, slagit sig samman med Hans Karlsson\r\noch hans partivänner och vänsterpartisterna.\r\nKonstigare än så är det inte.</pre><pre>Anf. 57  HANS KARLSSON (s) replik:</pre><pre>Herr talman! Det är inte alltid så lätt att göra en\r\nhistoriebeskrivning. Det vi sade nej till, Bo\r\nKönberg, och som kanske förstörde möjligheterna\r\natt komma någonstans med en bred uppgörelse på\r\ndet här området var regeringssidans villkor på en\r\nhelt fri etablering. Det kunde vi naturligtvis inte\r\nställa upp på.</pre><pre></pre><pre>Hur husläkarlagen uppfattas är en fråga som\r\nväljarna skall få avgöra i höst. Jag ser fram mot det\r\nmed mycket stor tillförsikt, inte minst med tanke på\r\nalla de rapporter som kommer från olika delar av\r\nlandet, de besvärligheter, byråkratier osv. som\r\nuppstår i köldvattnet på husläkarlagen.</pre><pre>Jag läste i dagens DN att man i Gävleborg gjort en\r\nundersökning där en kommentar från många läkare\r\nvar: Allt var toppen hos oss tills husläkarreformen\r\nkom och förstörde mycket av det vi hade byggt upp.\r\nDet kan möjligtvis vara ett inlägg från en part i\r\nsammanhanget, men faktum är att det stämmer väl\r\növerens med många reaktioner som jag fått runt om\r\ni landet från både personal och patienter.</pre><pre>Anf. 58  Statsrådet BO KÖNBERG (fp):</pre><pre>Herr talman! Om ord skall betyda någonting får\r\nHans Karlsson vara litet varsammare med dem. Att\r\nsäga att man från socialdemokratiskt håll som enda\r\nsynpunkt hade att det inte fick vara en totalt fri\r\netablering kommer förstås att vilseleda framtidens\r\nhistorieforskare, om de inte söker någon annan\r\nkälla.</pre><pre>Vi diskuterade i samband med husläkarlagen ett\r\nantal olika krav. Det finns ingen total\r\netableringsfrihet. Man måste uppfylla vissa\r\nutbildningsvillkor. Annars måste man ge dispens,\r\nreglera och tala om vad som egentligen gäller. Man\r\nmåste ha en viss mängd patienter. Man skall\r\nersättas på ett visst sätt, som i huvudsak handlar om\r\nersättning per patient. Det finns krav på\r\nsamverkan, jour etc. Om ordet total skall betyda\r\nnågonting skall Hans Karlsson vara litet mera\r\nvarsam med det.</pre><pre>Anf. 59  BO HOLMBERG (s) replik:</pre><pre>Herr talman! Jag vill gärna till Bo Könberg ge ett\r\nerkännande för att Folkpartiet står upp för den\r\ngenerella välfärdspolitiken och standardtryggheten\r\ni försäkringarna. Det hoppas jag också framgick av\r\nmitt anförande mycket klart och tydligt.</pre><pre>Jag försökte också vara tydlig och säga att det finns\r\nolika vägar att ge valfrihet för de enskilda. Jag\r\nkritiserade regeringen för att man inför skolpeng\r\noch överkompenserar privata skolor, vilket leder\r\ntill segregation. Jag kritiserar regeringen för att\r\nman inför etableringsfrihet och husläkarlag som\r\nleder till sämre och dyrare vård i förlängningen. Jag\r\nkommer att kunna leda i bevis att detta får de\r\nnackdelarna. Då handlar det inte om att vi är emot\r\nvalfrihet, utan det innebär att vi definierar valfrihet\r\npå olika sätt. Jag är angelägen om att få fram det.</pre><pre>Så några kommentarer till husläkarförslaget. Bo\r\nKönberg säger att det är en ohelig allians när Ny\r\ndemokrati nu skall stödja ett socialdemokratiskt\r\nförslag. Men det är tydligen en helig allians när Ny\r\ndemokrati stöder regeringen. Även om kds fick en\r\nviss gloria kan man väl inte säga att välsignelsen och\r\nheligheten finns där när Ny demokrati stöder\r\nregeringen. Däremot är det fruktansvärt oheligt om\r\nNy demokrati av sakskäl någon gång skulle råka\r\nstödja socialdemokraterna. Jag vänder mig mot\r\ndetta sätt att se på det hela.</pre><pre>Vi anser att husläkarförslaget kom 10--15 år för\r\nsent. Det river sönder primärvården och det man är\r\npå väg att bygga ut. Vi anser att vi fick stöd av hela\r\nSjukvårdssverige på denna punkt, inklusive en\r\nmajoritet i Landstingsförbundet och\r\nLäkarförbundet. Jag har inte mött någon människa\r\ni detta land som har klagat på sitt förhållande till\r\nvårdcentralen, möjligheten att gå dit med sina barn\r\noch få välja. Man kunde därtill välja att gå till ett\r\nsjukhus eller en specialist.</pre><pre>Man måste väl också, Bo Könberg, orka ha mer än\r\nen målsättning i huvudet samtidigt. Valfrihet är ett\r\nmål, men det är också ett mål att ha\r\nbefolkningsansvaret inom primärvården, att se till\r\natt det finns mer än läkare där, att upprätthålla\r\nfolkhälsopolitik, att ha ett samverkansarbete så att\r\nläkarna kan tala med barn och på ett bra sätt klara\r\nvården. Det är också mål. Väger man samman allt,\r\nmenar vi att allt talar för att inte införa den här\r\nreformen.</pre><pre>Bo Könberg och andra har lyckats rätt bra. Det\r\nfanns ju husläkare på gång i 17 landsting.</pre><pre>Anf. 60  Statsrådet BO KÖNBERG (fp):</pre><pre>Herr talman! Husläkare skulle ha varit bra för 10--\r\n15 år sedan, sade socialutskottets ordförande just\r\nnu. Då är vi tillbaka på 1979, om jag räknat rätt i\r\nhuvudet. Då röstade Bo Holmbergs alla\r\npartivänner i riksdagen mot att införa husläkare.\r\nOm de gjorde det därför att de då ansåg att det\r\nhade varit bra för 15 år sedan eller att det skulle\r\nkomma att vara bra om 15 år erinrar mig inte. Men\r\ndet var i alla fall inte bra då, precis som det inte är\r\nbra nu heller.</pre><pre>Bo Holmberg säger att vi är överens om valfrihet\r\nmen att vi vill gå olika vägar för att nå dit. Jag tror\r\ninte att det hos svenska folket underlättar\r\nförståelsen för och insikten om innehållet i de olika\r\nvägarna, om vi försköker sätta samma etikett på\r\ndem och använda samma ord. Jag kan förstå att Bo\r\nHolmberg gärna vill använda ordet valfrihet även\r\nom det som inte är valfrihet. I och för sig kan man\r\nkalla saker vad man vill, men ibland krånglar det\r\ntill möjligheten att föra ett rationellt samtal. Därför\r\nskulle jag föreslå Bo Holmberg i all vänlighet att\r\ninte kalla det för valfrihet som inte är valfrihet. Det\r\nblir kanske litet lättare att diskutera\r\nsammanvägningar mellan olika mål här i livet och\r\nvilka värden de kan ha.</pre><pre>Bo Holmberg skall också visa att etableringsfrihet\r\nför husläkare, dvs. att de skall kunna konkurrera\r\nmed av landstingen anställda läkare och välja om\r\nde skall fortsätta att arbeta för landstinget eller bli\r\nprivata, blir sämre. Jag ser fram emot en diskussion\r\nom det.</pre><pre>Bo Holmberg gör ett nummer av att jag skulle ha\r\ntalat om en ohelig allians om det som just nu händer\r\ni denna sal. Det är möjligt att jag använde det\r\nuttrycket, men jag talade kanske mer om en nej-\r\nkoalition. Jag skall gärna använda uttrycket ohelig\r\nallians. Däremot har jag naturligtvis aldrig använt\r\nuttrycket helig allians om några uppgörelser mellan\r\nregeringen och Ny demokrati. Men om vi nu ändå\r\nskall diskutera detta vill jag säga att det väl inte är\r\nså svårt för en erfaren politiker som Bo Holmberg\r\natt förstå att det är en viss skillnad vad gäller\r\npolitisk heder och annat om partier som strävar åt\r\nsamma håll gör upp om att resa en bit på vägen\r\ntillsammans. I det här fallet gäller det Ny\r\ndemokrati, som vill avskaffa alla landsting och bara\r\nha privatsjukvård i landet, som gör upp med dem\r\nsom vill ha en viss -- inte total -- etableringsfrihet.\r\nDet är en skillnad mellan en sådan uppgörelse och\r\nen uppgörelse mellan parter som tycker helt olika.\r\nDet är därför, Bo Holmberg, som uttrycket ohelig\r\nallians har kommit in i språkbruket.</pre><pre>Anf. 61  BO HOLMBERG (s) replik:</pre><pre>Herr talman! Bo Könberg är säkert också beläst i\r\nstatsvetenskap och politisk idéhistoria och vet att\r\nbegreppet valfrihet faktiskt inte föddes med den\r\nhär generationen politiker. Ordet valfrihet kom\r\nefter franska revolutionen och har varit ett klassiskt\r\nbegrepp i utvecklingen av de moderna\r\ndemokratierna.</pre><pre>Bo Könberg vet säkert också att förhållningssättet\r\nfrån de olika politiska ideologierna till begreppet\r\nvalfrihet skiftar. Socialdemokratin litar på\r\ndemokratin och vill demokrativägen åstadkomma\r\nvalfrihet. De konservativa har mer sett på\r\nvalfriheten för marknaden, inte samhället och\r\ndemokratin.</pre><pre>Jag vill gärna hävda att varken Bo Könberg eller jag\r\nkan säga att vi vet den absoluta sanningen på vad\r\nsom är den rätta valfriheten. Det är en\r\nvärderingsfråga. Jag gör lika stora anspråk som\r\nsjukvårdsministern på att ha rätt. Ingen av oss kan\r\nsäga att vi kan spela en domarroll i det avseendet.\r\nBo Könberg skall absolut inte säga att vi vill ge\r\nvalfrihet åt landstingen och kommunerna. Då\r\nkunde jag lika gärna säga att Bo Könberg vill ge en\r\nnäringspolitisk valfrihet, nämligen att etablera\r\nvårdbolag. Det är samma demagogi.</pre><pre>Vi vill garantera den enskilde valfrihet. Jag vill\r\npåstå att jag hade större valfrihet före\r\nhusläkarreformen än efter. Då kunde jag gå till\r\nvilken vårdcentral som helst, till vilken specialist\r\nsom helst, till vilket sjukhus som helst. Nu dimper\r\ndet ner ett papper i brevlådan som man skall\r\nanteckna sig på. Antecknar man sig inte, förs man\r\npå en läkare. Det finns familjer som har tre läkare\r\nmen som inte bett någon av dem. Det var helt\r\nonödigt att krångla till det. Vi hade kunnat sätta oss\r\nner och diskutera igenom en valfrihet för den\r\nenskilde medborgaren utan att bygga upp en\r\ncentralstyrning kring det hela, som dessutom leder\r\ntill ökade kostnader för sjukvården och till en risk\r\nför att det fina som finns inom primärvården slås\r\nsönder.</pre><pre>För 50 år sedan, Bo Könberg, beslutade riksdagen\r\natt ge ett nationellt stöd för att alla barn och mödrar\r\nskulle få en god hälsovård. 50 år efteråt tas detta\r\nnationella stöd bort från mödrahälsovården och\r\nbarnhälsovården. Det finns inte längre någonting\r\nsådant. Det skall vara en frivillig överenskommelse\r\nmellan den enskilde husläkaren och landstinget.\r\nDet är genom en godtycklig överenskommelse som\r\nvåra barn och våra mödrar skall garanteras mödra-\r\noch barnhälsovård. Det reagerar vi emot.</pre><pre>Anf. 62  Statsrådet BO KÖNBERG (fp):</pre><pre>Herr talman! Det allra sista gjorde mig kanske mest\r\nbekymrad, om det hade varit sant rent\r\ninnehållsmässigt. Men eftersom det inte är sant,\r\ngjorde det mig mer bekymrad att Sveriges riksdags\r\nsocialutskotts ordförande har så bristande insikter i\r\nen del av en verksamhet som han är satt att ha\r\nansvar för. I samband med husläkarlagen har det\r\nnaturligtvis inte skett några förändringar på den här\r\npunkten.</pre><pre>Det är klart att om man har den verklighetsbild som\r\nBo Holmberg har -- och jag utgår ifrån att han\r\nverkligen har den, eftersom jag känner honom som\r\nen hederlig person -- så tror han väl att det är så.\r\nMed den verklighetsbilden är det inte så konstigt att\r\nhan är emot husläkarna. Då har han väl en likartad\r\nverklighetsbild när det gäller en rad andra områden\r\nsom har anknytning till den här frågan.</pre><pre>Jag skulle ha påstått att det fanns någon absolut\r\nsanning om valfriheten. Det finns det förvisso inte.\r\nJag gör mycket sällan, om ens någonsin, anspråk på\r\natt känna till några absoluta sanningar. Det jag\r\nförsökte att resonera om var konkreta frågor. Är\r\ndet så -- jag ställer frågan retoriskt, eftersom Bo\r\nHolmberg inte har rätt till någon ytterligare replik,\r\nmen vi kan kanske återkomma -- att man har mer\r\nvalfrihet eller inte om privata husläkare kan\r\nförbjudas av landstinget? Är det så, att det blir mer\r\nvalfrihet om skolpengen dras in och bara de\r\nföräldrar som har någorlunda hyggligt ställt kan\r\nskicka sina barn till privata skolor? Detta skall det\r\nföras en ordentlig debatt om i valrörelsen mellan\r\noss och socialdemokratin. Jag skulle tro, Bo\r\nHolmberg, att flertalet av svenska folket har en\r\nuppfattning om vad valfrihet innebär som ligger\r\nnärmare min, utan att jag kan påstå att det är någon\r\nabsolut sanning.</pre><pre>Anf. 63  LEIF BERGDAHL (nyd) replik:</pre><pre>Herr talman! Jag skall inte bemöta alla de\r\nanklagelser som Bo Könberg kom med. Det mesta\r\nstår att läsa i protokollet som kommer i morgon.\r\nJag skulle bara vilja ta upp detta med delpensionen.</pre><pre>Det gjordes en utredning om delpensionen och hur\r\ndet hela hade gått till. Det var en mycket hedervärd\r\njurist, som tidigare arbetade i\r\nkonstitutionsutskottet och som kunde dessa saker,\r\nsom gjorde denna genomgång. Utredningen visade\r\nentydigt att det inte fanns någon överenskommelse.</pre><pre>När det gäller åtgärdstaxan beslutade riksdagen i\r\ndecember om att frågan skulle handläggas av\r\nHusläkardelegationen. Bo Könberg sade själv att\r\nden skickades i väg för tryckning. Nu säger Bo\r\nKönberg att frågan om åtgärdstaxan har\r\növerlämnats till Husläkardelegationen. Jag deltog i\r\nett sammanträde för ungefär tre veckor sedan. Jag\r\nfrågade specifikt om detta, och då hade frågan ännu\r\ninte kommit till Husläkardelegationen. Det är i så\r\nfall någonting som har hänt efter det senaste\r\nsammanträdet.</pre><pre>Detta är frågor som vi naturligtvis har olika\r\nuppfattningar om. Det finns ju organ som kan\r\ngranska om regeringen följer riksdagens beslut. Jag\r\nkan skicka över alltihop för granskning av\r\nkonstitutionsutskottet. Jag väntar med spänning på\r\nden rapporten.</pre><pre>Det finns en bok som används som kurslitteratur\r\nvid universitetet. Den heter Hur man ljuger med\r\nstatistik. Det är en mycket bra bok. Det finns inte\r\nnågon bok som heter Hur man ljuger med politik,\r\nmen Bo Könberg skulle med de exempel som han\r\ntar upp kunna författa en sådan bok.</pre><pre>Anf. 64  Statsrådet BO KÖNBERG (fp):</pre><pre>Herr talman! Om det fanns en sådan bok, skulle\r\nman kunna ta med Leif Bergdahls inlägg ganska\r\nograverade.</pre><pre>Leif Bergdahl sade att han inte vill bemöta alla\r\nanklagelser. Jag ställde ett par frågor till honom,\r\nnämligen: Är det så, eller är det inte så, att Leif\r\nBergdahl och övriga ledamöter i Ny demokrati i\r\ndecember i fjol röstade för förslagen i det\r\nbetänkande som sedan dess har tryckts? Har Leif\r\nBergdahl röstat för att nyetablerade privatläkare\r\nkan få ta upp till 75 % mer i betalt än husläkare?\r\nHar Leif Bergdahl röstat för förslagen i ett\r\nutskottsbetänkande som var grundat på en\r\nproposition, där det står att det inledningsvis är\r\nfråga om ett femtontal åtgärder? Det vore kanske\r\nbra om Leif Bergdahl i stället för att tala om sitt\r\nförflutna när det gäller delpensionen -- det\r\ndiskuterar jag gärna med honom -- svarade på\r\nfrågorna.</pre><pre>Anf. 65  LEIF BERGDAHL (nyd) replik:</pre><pre>Herr talman! Av två onda ting har vi varit tvungna\r\natt välja det minst onda, dvs. 75 % extra avgift för\r\nbesök hos nyetablerade specialister. Det andra\r\nvärre onda var att vi ville undvika att privatläkarna\r\nhamnar i klorna på sin värste konkurrent,\r\nlandstinget.</pre><pre>I denna proposition ingick även vissa bestämmelser\r\nför specialistläkare i glesbygd. Detta fattade\r\nriksdagen beslut om. I proposition 220, som jag\r\nskrev en motion i anslutning till i går, går Bo\r\nKönberg själv ifrån det beslut som riksdagen har\r\nfattat. Han föreslår i stället att en av dessa\r\ndelåtgärder inte skall effektueras av regeringen.\r\nVem är det som bryter överenskommelser?</pre><pre>Anf. 66  Statsrådet BO KÖNBERG (fp):</pre><pre>Herr talman! Leif Bergdahl svarade faktiskt på den\r\nena frågan. Han bekräftade att man hade röstat för\r\nde 75 procenten. Han anförde argument, och det är\r\nfullt tillåtet. Vi får alla göra avvägningar då och då\r\ni livet. Men han bekräftade ett av de två argument\r\nsom har använts av Ny demokrati för att skyla över,\r\nnämligen att flertalet i partigruppen skall rösta\r\nemot uppgörelsen och sin egen övertygelse, var\r\nfalskt. Det har Leif Bergdahl bekräftat.</pre><pre>Då återstår alltså frågan om åtgärdstaxan. Jag vill\r\nåterigen säga att regeringen redovisade i december\r\natt det inledningsvis skulle bli ett femtontal\r\nåtgärder, enligt förslagen i ett betänkande som Leif\r\nBergdahl har godkänt. Jag ställer frågan en gång\r\ntill: Är det så, eller är det inte så? Detta måste väl\r\nändå vara möjligt att utreda.</pre><pre>Sedan går Leif Bergdahl vidare och hittar på en\r\ntredje sak. Nu när han har fått fly från de områden\r\nsom han under några veckor har försökt att inta i\r\nden allmänna debatten, är det någonting annat som\r\ninte stämmer. Mig veterligt är detta det enda skäl\r\nsom man åberopar för att man bryter den\r\nuppgörelse som träffades i utskottet i fjol. Det kan\r\nvi förstås också diskutera, och när vi har gjort det,\r\nkommer Leif Bergdahl att fly undan till någonting\r\nannat.</pre><pre>Sanningen är att av de tre olika åtgärder som\r\ndiskuterades i december, förutom de två första som\r\nvi har klarat ut, kommer två att åtgärdas precis som\r\ndet var sagt genom den proposition som Leif\r\nBergdahl sist nämnde. Den tredje åtgärden skulle\r\nvi enligt uppdraget överväga, och det har vi gjort.\r\nLeif Bergdahl har en annan uppfattning på den\r\npunkten.</pre><pre>Her talman! Jag vet inte om det längre är\r\nmeningsfullt att diskutera. Jag tror att kammaren\r\noch de som lyssnar till denna debatt har fått klart\r\nför sig att om Ny demokrati och Leif Bergdahl om\r\nen stund kommer att rösta emot förslaget att\r\nbehålla husläkarlagen och ge landstinget vetorätt\r\nnär det gäller privata husläkare, har de inga skäl att\r\nåberopa som har med överenskommelsen med\r\nregeringspartierna att göra. Det är i så fall\r\nnågonting annat som ligger bakom.</pre><pre>Anf. 67  BERITH ERIKSSON (v) replik:</pre><pre>Herr talman! Beteckningen husläkare är ju väldigt\r\nförförisk. Det är en beteckning som inte innehåller\r\nvad den lovar. Den anspelar på gamla tiders läkare,\r\ndå burgna familjer kunde ha en alldeles egen läkare\r\nsom kom hem till deras hus. Jag håller med Bo\r\nHolmberg om att behovet av denna reform för\r\nlänge sedan är överspelat. Man hade rätt att välja\r\nsjukhus och läkare innan husläkarreformen.\r\nGenom att bygga upp vårdlag hade patienterna vid\r\nde flesta hälsocentraler möjlighet att ha samma\r\nläkare. Jag har haft samma läkare vid min\r\nhälsocentral sedan 1991.</pre><pre>Inom sjukvården i dag är det husläkaren som har\r\nblivit grindvakten. Det är han som beslutar om\r\npatienten skall remitteras till en specialist, om\r\npatienten skall kostas på en provtagning etc. Det är\r\nhusläkaren som har det ekonomiska ansvaret och\r\nfattar beslut för patientens räkning. När man\r\nlyssnar till Bo Könberg och regeringsföreträdarna\r\nfår man en känsla av att medlen är oändliga, att det\r\nalltid är patientens vilja som styr, att patienten bara\r\nkan välja läkare och att det blir som patienten\r\nsäger. Det är ju inte sant.</pre><pre>Som ansvarstagande politiker skall jag kunna ta\r\ntillbaka ett beslut, om det visar sig att beslutet inte\r\när bra. Jag skulle inte stå fast vid mitt beslut bara\r\nför att visa att jag följer en överenskommelse. Det\r\nfinns ett annat liknande problem inom Bo\r\nKönbergs område i socialförsäkringsutskottet. Det\r\nhandlar om nedskärning av ersättning för\r\nlångtidssjuka. Politiker måste kunna ändra\r\nuppfattning, om det visar sig att de beslut de har\r\nfattat är helt felaktiga.</pre><pre>Anf. 68  Statsrådet BO KÖNBERG (fp):</pre><pre>Herr talman! Ja visst, Berith Eriksson, är det klart\r\natt politiker skall kunna ändra sig om man har gjort\r\nnågonting som man tycker borde göras annorlunda,\r\nprecis som alla människor i vardagslivet skall kunna\r\nändra sig om de har fattat beslut som de tycker är\r\nfelaktiga. Men naturligtvis har man ett extra stort\r\nansvar när stora förändringar äger rum. Det finns\r\npartier som har rakt motsatta värderingar som\r\nexempelvis Vänsterpartiet och Ny demokrati, vilka\r\nvill göra stora förändringar i systemet. Då får man\r\nsjälvfallet fundera över vad det får för effekter för\r\nen eventuell framgång för majoritetsyrkandet i\r\nbetänkandet vid en votering och om det i så fall\r\nkommer att råda stor osäkerhet fram till valet. Det\r\när ju valet som kommer att avgöra om vi får en\r\nsocialdemokratisk utveckling mot minskad\r\nvalfrihet i offentlig sektor eller om vi får en\r\nutveckling mot ökad valfrihet.</pre><pre>Berith Eriksson sade också att ordet husläkare låter\r\nförföriskt. Det var väl trevligt. Det var inte mitt och\r\ninte heller de andra kamraternas huvudsyfte när vi\r\nfunderade på ett lämpligt namn på detta att öka\r\nkontinuiteten och den personliga kontakten i\r\nsvensk primärvård. Vi talade en del om\r\nfamiljeläkare som ett tänkbart begrepp. Skälet till\r\natt vi valde namnet husläkare var närmast att alla\r\nmänniskor i vårt land inte har familj. 25--30 % av\r\nalla hushåll består av en person etc. Men man\r\nkunde också ha kallat det för något annat. Det\r\nväsentliga på den här punkten är innehållet.</pre><pre>Det som Berith Eriksson sade stämmer väl med det\r\nsom jag sade tidigare, att förr i världen hade den\r\nsom var burgen -- för att använda Berith Erikssons\r\nuttryck -- möjlighet att skaffa sig husläkare. En stor\r\ndel av välfärdspolitiken handlar om att se till att det\r\nsom tidigare var förbehållet de mest välbeställda\r\nskall vara möjligt för hela folket att efterfråga. Det\r\när detta som husläkarreformen egentligen handlar\r\nom.</pre><pre>Anf. 69  BERITH ERIKSSON (v) replik:</pre><pre>Herr talman! Bo Könberg sade att alla inte har\r\nfamilj, och att man därför inte kunde använda\r\nnamnet familjeläkare. Men det är mer felaktigt att\r\nanvända namnet husläkare, för min husläkare\r\nkommer ju definitivt inte hem till mitt hus.</pre><pre>Naturligtvis har politiker ansvar. Men de har först\r\noch främst ansvar dels för patienterna, dels för\r\nsamhällsekonomin.</pre><pre>Jag håller med Bo Holmberg om att valfriheten var\r\nstörre innan husläkarreformen. Det är också\r\nsamhällsekonomiskt mycket sämre med denna\r\nreform.</pre><pre>Anf. 70  Statsrådet BO KÖNBERG (fp):</pre><pre>Herr talman! Namnfrågan tycks intressera Berith\r\nEriksson. Jag har i och för sig inget emot att\r\ndiskutera den, men jag är mer intresserad av\r\nsubstansen. Berith Eriksson sade att husläkaren\r\ndefinitivt inte kommer hem till hennes hus. I så fall\r\nhar hon väl inte fått någon särskilt bra husläkare.\r\nEn viktig del i husläkarreformen att betona är något\r\nsom i stor utsträckning har försvunnit i svensk\r\nprimärvård under ett par decennier, nämligen att\r\ndet då och då är bra om husläkaren kan komma\r\nhem till oss -- även till Berith Eriksson.</pre><pre>Om det nu går vägen i dag, vilket jag hoppas, och\r\nvi slipper en seger för Berith Erikssons yrkande om\r\natt återge landstingen vetorätten om husläkare\r\nkommer Berith Eriksson snart att ha en husläkare\r\nsom också kommer hem de förhoppningsvis få\r\ngånger som hon blir dålig.</pre><pre>Anf. 71  HARRIET COLLIANDER (nyd)\r\nreplik:</pre><pre>Herr talman! Verkligheten är sådan att landstingen\r\nblir kvar. Jag kan inte se någon vilja till förändring\r\nfrån de politiska partierna. Jag har gjort en test på\r\ndetta i Regionberedningen. Där är det bara Ny\r\ndemokrati och Moderaterna som faktiskt vill\r\navskaffa landstingen.</pre><pre>Bo Könberg talade så vackert om\r\nkonkurrensneutralitet. När det gäller\r\nvuxentandläkarvården är det snarare så, att man\r\nslår vakt om landstingen, där specialisttandläkarna\r\nkan konkurrera ut de privata. I denna fråga skyddar\r\nregeringen landstinget. Man står litet grand på\r\nolika ben.</pre><pre>Statsskulden har nu sprängt biljonvallen,\r\nbudgetunderskottet närmar sig 200 miljarder och i\r\ndag ökade den långa räntan med 0,5 %. Utlandet\r\ntror knappast på Sverige längre. I detta läge har\r\nman mage att införa en reform som innebär mer\r\nkrångel och mer byråkrati till höga kostnader. Det\r\nfinns de som säger att detta kommer att kosta\r\nuppemot 1 miljard innan landstingen ute i landet\r\nhar fått de pengar som de behöver.</pre><pre>Vad är det då som säger att den folkvalda\r\nregeringen vet bäst? Vad är det som säger att inte\r\nlandstingen eller t.o.m. kommunerna vet bäst?\r\nHelsingborg har en alldeles utmordentlig modell.\r\nStockholm införde husläkeri innan lagen trädde i\r\nkraft. Det finns alltså en valfrihet att göra på det\r\nsätt som folkviljan ger uttryck för.</pre><pre>Jag upprepar att denna reform har fått negativa\r\nkonsekvenser som vi inte hade räknat med. Det är\r\nnämligen vårdpersonalen i botten som åker ut.\r\nHusläkarsystemet är centrerat på husläkaren.\r\nDetta ger egentligen ingen valfrihet, i ordets rätta\r\nbemärkelse, för någon. Därför säger Ny demokrati\r\nnej till denna Könbergska tvångslagstiftning. Den\r\nger inte valfrihet, utan krångel och byråkrati till\r\npriset av hundratals miljoner kronor, kanske uppåt\r\nen miljard. Det har inte Sverige råd med.</pre><pre>Anf. 72  Statsrådet BO KÖNBERG (fp):</pre><pre>Herr talman! Jag noterade med tillfredsställelse att\r\nHarriet Colliander inte försökte upprepa de\r\nnumera vederlagda påståendena om att\r\nregeringspartierna inte skulle stå fast vid den\r\nuppgörelse som träffades i socialutskottet.</pre><pre>Det är litet märklig logik när Harriet Colliander\r\ntycker att det inte är tillräckligt mycket\r\nkonkurrensneutralitet mellan privat och offentlig\r\nsektor. Eftersom det är ett mål som vi båda säger\r\noss eftersträva är det ju en litet märklig åtgärd att\r\nta bort den lagstiftning som försöker åstadkomma\r\nkonkurrensneutralitet. Allting här i livet lyckas ju\r\ninte, men vi får sträva vidare och försöka göra det\r\nbästa vi kan på denna jord. Vi har nu haft en urusel\r\nkonkurrensneutralitet och en vetorätt mot privata\r\nhusläkare eller privata specialister över huvud\r\ntaget. I två omgångar har vi ökat\r\nkonkurrensneutraliteten mycket kraftigt --\r\nhusläkarlagen nu och etableringsfriheten i\r\ndecember. Därför är det en litet märklig åtgärd att\r\nföreslå att man skall ta bort\r\nkonkurrensneutraliteten. Att då försöka påstå att\r\nnågon annan person -- i detta fall jag -- i något annat\r\nsammanhang har gjort något annat som man inte\r\ntycker om, hjälper väl inte i det här fallet. Hur vore\r\ndet om Harriet Colliander tog ställning i själva\r\nsakfrågan? Vill hon eller vill hon inte ha\r\nlandstingsveto mot privata etableringar?</pre><pre>Herr talman! Om det åter blir landstingsveto mot\r\nprivata etableringar blir det naturligtvis ingen\r\nkonkurrensneutralitet alls. Då kan man t.o.m.\r\nförbjuda konkurrenter att etablera sig.</pre><pre>Anf. 73  HARRIET COLLIANDER (nyd)\r\nreplik:</pre><pre>Herr talman! Jag bara konstaterade att regeringen\r\ntalar med kluvna tungor om landstingens vetorätt\r\noch om konkurrensneutralitet.</pre><pre>Landstingen består av folkvalda. Jag trodde att de\r\ngav uttryck för folkviljan. Folk i vissa regioner kan\r\nvilja ha husläkeri eller någon annan typ av\r\nprimärvård. Jag tycker inte att sjukvården skall\r\nvara centralstyrd och detaljreglerad på det sätt som\r\nBo Könberg vill. Detta ger bara krångel och\r\nbyråkrati. Det kostar massor. Sverige har inte råd\r\nmed det i dag. Man har slagit sönder en god,\r\nfungerande sjukvårdsorganisation. Det har\r\ninneburit att vårdpersonal längst ner i botten har\r\nfått gå ut i arbetslöshet eller blivit\r\nförtidspensionerad.</pre><pre>Anf. 74  Statsrådet BO KÖNBERG (fp):</pre><pre>Herr talman! Harriet Colliander snuddade vid en\r\nmycket central och väsentlig fråga, nämligen\r\navvägningen mellan frihet för medborgarna och var\r\nbesluten skall fattas i en demokrati som vår etc. Det\r\när ett mycket viktigt ämnesområde. Jag skulle\r\ngärna föra den debatten.</pre><pre>Låt mig i denna stund påminna om att Harriet\r\nColliander såvitt jag förstår har gått till val på att\r\nhon -- till skillnad från mig -- vill avskaffa\r\nlandstingen och vill ha maximalt med privat\r\nsjukvård. Därför är det litet märkligt att hon nu\r\nfunderar på att rösta på ett sådant sätt att\r\nlandstingen får bestämma. Det har ingenting att\r\ngöra med att landstingen eller kommunerna i vårt\r\nland skulle vara mindre folkvalda än riksdagen. De\r\när lika folkvalda. Utan frågan är om riksdagen kan\r\nta ställning -- eller låta bli att ta ställning -- till vilka\r\nrättigheter och skyldigheter som patienter, läkare\r\noch annan vårdpersonal har i vårt land. En\r\nriksdagsmajoritet, i vilken Harriet Colliander\r\ningick, har tagit ställning för att något vidga\r\nmedborgarnas valfrihet och etableringsfriheten för\r\nprivata husläkare. Detta vill hon nu ta tillbaka. En\r\nliten stunds eftertanke kanske inte vore så dumt.</pre><pre>Anf. 75  BARBRO WESTERHOLM (fp):</pre><pre>Herr talman! Först ber jag om ursäkt, om jag skulle\r\nnågot överskrida min taletid. Det har i denna\r\ndebatt rests frågor, som jag gärna skulle vilja\r\nkommentera men som inte fanns med i mitt\r\nursprungliga anförande.</pre><pre>Jag vill understryka att vi liberaler vill ha en hälso-\r\noch sjukvård, där den enskilde står i centrum. För\r\natt den enskilde skall få sina vårdbehov\r\ntillgodosedda utan onödig väntan krävs insatser av\r\nhög kvalitet, där den vårdsökande patienten har\r\nmakten, dvs. kan välja vårdgivare och är den som\r\nfattar beslut om vilken behandling som skall göras\r\nefter information om vilka vårdalternativ som står\r\ntill förfogande och vilken nytta och vilka risker som\r\ndessa alternativ medför.</pre><pre>Hälso- och sjukvårdslagen betonar att den enskilde\r\nhar denna rätt. Tidigare var det vårdgivaren som\r\nhade makten över vilken behandling som skulle\r\nges. Mot denna bakgrund är husläkarreformen så\r\nviktig. Den flyttar makten från landstingen, de som\r\ntidigare har fattat beslut om hur hälso- och\r\nsjukvården skall vara organiserad, till den enskilde,\r\nsom kan välja den vård som vederbörande trivs bäst\r\nmed.</pre><pre>Jag är förvånad över Leif Bergdahls resonemang.\r\nI den debatt som fördes för snart ett år sedan, när\r\nbeslutet om husläkarreformen fattades, sade Leif\r\nBergdahl så här:</pre><pre>''Jag förstår givetvis den oro som många\r\ndistriktsläkare känner. Det är något nytt för dem att\r\nsköta ett företag osv. Men jag tror att de flesta av\r\ndistriktsläkarna kommer att trivas mycket bra som\r\nhusläkare. De slipper att bli styrda av landstinget\r\noch övriga organisationer. De kan göra detta i egen\r\nregi.''</pre><pre>I dag låter det alltså tvärtom. Kanske Leif Bergdahl\r\nhar fallit i den fälla som han själv i debatten för\r\nnästan ett år sedan varnade för, nämligen att bortse\r\nfrån det faktum att de som är nöjda med en reform\r\ninte hörs, eftersom hälsan tiger still. Av hans inlägg\r\nkan man utläsa hur han varnar för risken med att\r\nbara lyssna på de missnöjda, eftersom det är de som\r\nbrukar höra av sig. Men det verkar som om Leif\r\nBergdahl har hamnat i denna fälla.</pre><pre>Harriet Colliander tog upp en annan aspekt, som\r\njag tycker är oroande mot bakgrund av vad som står\r\ni hälso- och sjukvårdslagen. I hennes inlägg\r\nkommer patienterna bort. Hon talar mycket om\r\npersonalen, och den är viktig för att tillgodose\r\npatienternas behov. Men det är ändå de\r\nvårdsökande som skall stå i centrum. De är\r\ndessutom skattebetalare och har rätt att få den mest\r\nkostnadseffektiva vården.</pre><pre>Jag saknar i denna debatt en historieskrivning, en\r\nredogörelse för vad som ligger bakom systemskiftet\r\ninom hälso- och sjukvården, varav\r\nhusläkarsystemet är en del. Systemskiftet betingas\r\nav kritiken mot köer, det bristande\r\nkostnadsmedvetandet i vården, bristen på\r\nkvalitetskontroll samt bristen på kontinuitet, vilket\r\när negativt för de vårdsökande men också för\r\nvårdgivaren, eftersom patienten är den bästa\r\nläroboken när det gäller att följa ett medicinskt\r\nskeende. Man kan lära sig väldigt mycket genom att\r\nfölja ett medicinskt förlopp. Kritik har även riktats\r\nmot bristen på patientinflytande.</pre><pre>Allt detta lyfte Läkarförbundet fram i sitt förslag\r\nom en husläkarreform. Det lät på någon här som\r\nom Läkarförbundet var emot reformen. Så var inte\r\nalls förhållandet. Läkarförbundet drev självt på\r\nreformen. Det gjordes också försök med ett\r\nhusläkarsystem, vilket visade sig billigare. Här i\r\nStockholm var husläkarsystemet 18 % billigare än\r\nprimärvården i övrigt. Man tycks ha glömt bort\r\nbetydelsen av kontinuitet och av att läkare och\r\npatienter känner varandra väl. Försöken\r\nresulterade i nöjda patienter, en bättre vård samt en\r\npersonal som tyckte att det var bättre att arbeta i\r\ndetta system.</pre><pre>Det lät på Berith Eriksson som om man inte hade\r\nnågot val i glesbygden och att där rådde läkarbrist.\r\nMen så är det inte längre. Det har omvittnats av\r\nflera här. I Västerbottens län har 83 % av invånarna\r\nfrivilligt valt husläkare. Jag tror att det vore oerhört\r\nnegativt att inte genomföra denna reform. Sedan\r\nfår man naturligtvis rätta till de brister som dyker\r\nupp under vägen. Just detta är\r\nHusläkardelegationen satt att följa.</pre><pre>Eftersom patienterna liksom har kommit bort i\r\ndenna debatt, vill jag avslutningsvis lyfta fram\r\npatienter med sällsynta sjukdomar, patienter som\r\nvarken husläkare eller länssjukhus har kompetens\r\natt sköta. Det har i vår riksdag väckts många\r\nmotioner om hur man skulle kunna tillgodose dessa\r\npatienters behov. Dessa motioner har alltid\r\navslagits med motiveringen att detta är en sak för\r\nlandstingen. Jag har studerat Socialstyrelsens och\r\nLandstingsförbundets katalog över var i riket man\r\nbehandlar dessa sjukdomar. Visst finns många\r\nsjukdomar upptagna där men inte dem som det har\r\nmotionerats om här i riksdagen. Det har handlat\r\nom tortyrskador, spelberoende, psykiska problem\r\nsedan man har gjort sig fri från sekter osv. där det\r\nbehövs högspecialiserad kompetens. Jag vill därför\r\nunderstryka vikten av att HSU 2000 tar sig an även\r\ndenna uppgift. Det står i betänkandet men inte\r\nsåsom ett tillkännagivande. Det gäller här patienter\r\nsom är i stort behov av specialistinsatser.</pre><pre>Anf. 76  BERITH ERIKSSON (v) replik:</pre><pre>Herr talman! Jag tog upp problemet med\r\nhälsocentraler med endast en läkare, Barbro\r\nWesterholm. Då finns det inte speciellt mycket att\r\nvälja mellan. Jag tog Dorotea såsom exempel. Skall\r\nman sedan välja en annan läkare, får man åka fem\r\nmil eller längre för att ta sig till en annan\r\nläkarcentral. Invånarna i Dorotea var litet\r\nförvånade och undrade vilka läkare de skulle välja\r\nmellan när det fanns bara en läkare.</pre><pre>Naturligtvis skall man sätta de vårdsökande i\r\ncentrum. Den diskussionen pågick långt för\r\nhusläkarreformen, vilket jag har sagt vid ett par\r\ntillfällen. Jag har sedan 1991 tillhört samma vårdlag\r\ni Gävle och har haft samma läkare. Jag kände mig\r\ntvingad att teckna mig hos en läkare, eftersom jag\r\nannars hade blivit tvångstecknad hos en annan\r\nläkare.</pre><pre>Den här läkaren berättade för mig att många av de\r\ngamla patienterna, som inte riktigt hade förstått\r\ndetta, hade blivit tvångstecknade hos en annan\r\nläkare. De var väldigt förtvivlade och sade till sin\r\nläkare: Jag har ju haft dig i många år, kanske i 20 år,\r\nmen helt plötsligt får jag inte komma till dig längre.</pre><pre>Det är klart att man kan byta läkare igen. När man\r\nlyssnar på Barbro Westerholm låter det som det\r\ninte redan fanns en valfrihet. Men en sådan har ju\r\nfunnits tidigare också.</pre><pre>Sedan till detta med kostnadsmedvetandet. I och\r\nmed husläkarreformen flyttades det här över till\r\nden enskilde läkaren. Eftersom vi inte har hur stora\r\nvårdresurser som helst får den enskilde inte själv\r\navgöra och, utifrån den redogörelse över vad som\r\nfinns tillgängligt, säga vad han eller hon vill ha. Så\r\nfungerar det inte. Och så kan det inte fungera i\r\nframtiden heller, såvida vi inte får obegränsade\r\nresurser.</pre><pre>Anf. 77  BARBRO WESTERHOLM (fp)\r\nreplik:</pre><pre>Herr talman! Det är beklagligt om det i en del\r\nlandsting inte har framgått hur man väljer sin\r\nhusläkare. Det har ju funnits valfrihet och varit en\r\nsträvan att låta folk fortsätta hos den läkare som\r\nman är van att gå till, om man nu vill fortsätta hos\r\nvederbörande.</pre><pre>Berith Eriksson har gått hos samma doktor ganska\r\nlänge. Men det finns ju områden, t.ex.\r\nglesbygdsområden, där man har haft läkare en\r\nvecka i taget. I exempelvis ett storstadsområde\r\nsöder om Stockholm har en distriktsläkare stannat\r\ni genomsnitt tio månader på sin vårdcentral. Det\r\nhar då varit litet si och så med kontinuiteten.</pre><pre>Genom husläkarsystemet ingås ett kontrakt mellan\r\npatient och läkare som innebär att läkaren åtar sig\r\natt ställa upp på patientens behov och att läkaren\r\nvärnar om kontinuiteten.</pre><pre>Så till frågan om kostnadsmedvetenheten. En\r\nfördel med det här systemet är att en form av\r\nmedicinsk revision byggs in. När denna har\r\nutvecklats helt och fullt bör läkaren ha god\r\ninformation om vad de olika åtgärder som vidtas\r\nkostar i pengar. Så har det varit med\r\nhusläkarsystemet i t.ex. England.</pre><pre>Anf. 78  BERITH ERIKSSON (v) replik:</pre><pre>Herr talman! Husläkarsystemet i England\r\nstuderade jag i fjol somras. Det vore helt\r\nkatastrofalt om vi skulle gå mot en sådan\r\nutveckling.</pre><pre>Den typ av hälsocentraler som Barbro Westerholm\r\nnämner i sina exempel har säkert funnits. Men det\r\nhar också funnits, och de var i växande,\r\nvårdcentraler av den typ som jag har nämnt -- det\r\ngäller då min egen vårdcentral. Mot bakgrund av\r\nden rapport som kom i går från Gävle och av de\r\nsamtal som jag haft med läkarna på nämnda\r\nhälsocentral kan jag säga att det står fullt klart att\r\nman slår sönder fungerande vårdlag.</pre><pre>Jag har bara uppgifter från en av Gävles\r\nvårdcentraler. Men gjorda undersökning gällde\r\nhela Gävleborgs läns landsting. Undersökningen\r\nvisar att mer än hälften mådde väldigt dåligt till\r\nföljd av införandet av husläkarsystemet i\r\nGävleborgs län. Man måste således i den här\r\ndiskussionen också fundera över om det inte hade\r\nvarit vettigare att bygga vidare på just\r\nvårdlagsmodellen i stället för att införa hela den här\r\ntvångsbiten när det gäller husläkare.</pre><pre>Anf. 79  BARBRO WESTERHOLM (fp)\r\nreplik:</pre><pre>Herr talman! Jag förstår inte riktigt debatten om\r\ntvång. Det här innebär ju en lagstadgad valfrihet\r\nför patienterna.</pre><pre>Jag har bott i England, och jag har utnyttjat\r\nsystemet där. Jag har också studerat det vid ett\r\nflertal tillfällen och funnit klara fördelar. Visst finns\r\ndet alltid skönhetsfläckar att polera bort i ett system\r\nav det här slaget. Men det engelska systemet\r\ninfördes redan på 50-talet. Det har alltså kommit\r\nför att stanna, och det har visat sig vara väldigt\r\nomtyckt av patienterna. Systemet har inneburit att\r\nman också haft valfrihet när det gällt att välja\r\nhusläkare med litet olika inriktning.</pre><pre>Jag har inte läst rapporten från Gävleborgs län. Det\r\när säkert viktigt att den kommer\r\nHusläkardelegationen till del. När ett sådant här\r\nsystem införs kan man säkert möta problem. Men\r\nde problemen är till för att lösas. Grundtanken om\r\nett husläkarsystem är det dock inte något fel på.\r\nDet är genomförandet som kan ha brister här och\r\nvar.</pre><pre>Anf. 80  LEIF BERGDAHL (nyd) replik:</pre><pre>Herr talman! Först tackar jag Barbro Westerholm\r\nför hennes sakliga inlägg fritt från aggressioner. Det\r\nvärmde verkligen.</pre><pre>När det gäller de exempel som Barbro Westerholm\r\nhär valde kan jag säga att det säkert hade varit\r\nmöjligt att hitta värre uttalanden. Jag skall i alla fall\r\nbemöta Barbro Westerholm här.</pre><pre>Tidigare trodde jag på husläkarsystemet. Jag\r\ntrodde att det skulle bli en mycket stor andel\r\nprivata husläkare. I dag vet vi dock att 80 % av\r\nhusläkarna är landstingsanställda. Jag hade nog\r\nhoppats på motsatsen, dvs. bortemot 20 %\r\nlandstingsanställda och 80 % privata läkare.</pre><pre>Anf. 81  BARBRO WESTERHOLM (fp)\r\nreplik:</pre><pre>Herr talman! Jag skall bemöta den sista\r\nkommentaren. Det här är väl också kopplat till hur\r\nläkarkåren vill ha det. Såvitt vi förstår, efter att ha\r\ntittat på detta, vill många läkare vara kvar i det\r\noffentliga systemet. Men vi får väl se var vi på sikt\r\nlandar.</pre><pre>Anf. 82  KARIN ISRAELSSON (c):</pre><pre>Herr talman! Jag har med stort intresse följt dagens\r\ndebatt och kommer nog inte att ägna särskilt stor\r\ndel av mitt inlägg åt just husläkarfrågan. I stället\r\nskall jag tala litet grand om den svenska hälso- och\r\nsjukvården, som under de senaste åren faktiskt har\r\ngenomgått många positiva förändringar -- och då av\r\nen storleksordning som vi knappast har upplevt\r\nförut.</pre><pre>De olika landstingen har valt sina egna vägar för att\r\nge sin befolkning en god hälso- och sjukvård.\r\nGränser som förut förhindrat människor att söka\r\nvård i grannkommunen eller grannlänet har\r\nförsvunnit. Effektiviseringar och ändrade rutiner\r\nhar plötsligt brutit den långa perioden med långa\r\nköer där många människor i brist på vård inte\r\növerlevt.</pre><pre>Exempelvis de s.k. Dagmarpengarna gav\r\nförutsättningar för en sådan här utveckling som\r\ngynnat de väntande i sjukvårdsköerna. Ett ökat\r\nsamarbete mellan sjukvård och försäkringssystem\r\nhar därmed visat sig gynnsamt. Nu kommer\r\nytterligare möjligheter att utveckla detta samarbete\r\ngenom den proposition som ligger på riksdagens\r\nbord.</pre><pre>Centerpartiet har under det gångna året arbetat\r\nfram ett program för den framtida hälso- och\r\nsjukvården. Hälso- och sjukvårdslagens intentioner\r\nom en sjukvård väl fördelad över landet är ett\r\ngrundkrav.</pre><pre>Vi vill skapa ett stort inflytande för patienterna när\r\ndet gäller vårdval. Tyvärr saknas det i dag en form\r\nav kvalitetsutvärdering av olika vårdinsatser på\r\nolika kliniker och vårdcentraler. Det är därför\r\nkanske svårt att tillfredsställa kraven på den\r\nvalfrihet som vi eftersträvar. De olika försöken ute\r\ni landstingen har varit halvhjärtade, och de privata\r\nvårdalternativens marknadsföring har till stora\r\ndelar bara berört tillgänglighet, lokalernas\r\ntrivsamhet, personalens trivsel o.d.</pre><pre>Detta har dock visat sig ge effekter, då den ökade\r\nkonkurrensen också har medfört att de offentligt\r\ndrivna vårdenheterna börjat känna sig mera\r\nmedvetna om behovet av patienthänsyn, vad gäller\r\nbåde tillgång och tillmötesgående men också från\r\ntillgänglighetssynpunkt. Det fria valet har inneburit\r\natt de flesta har valt sin vård så nära arbetsplats\r\neller hem som möjligt. Detta förhållande är i stort\r\nlikvärdigt även i ett internationellt perspektiv.</pre><pre>Centern står fast vid en offentlig finansiering av\r\nsjukvården. De förslag som föreligger rörande en\r\nsjukvårdsförsäkringslösning har vi inte kunnat\r\nacceptera. Över huvud taget anser vi att så få\r\ndramatiska förändringar som möjligt bör ske inom\r\nsjukvårdsorganisationen och finansieringen.</pre><pre>För att kunna erbjuda en differentierad vård inom\r\nregionerna krävs nog ett befolkningsunderlag som\r\ninte bör understiga 250 000 personer. Att låta\r\nkommunerna driva sjukvården innebär enligt vårt\r\nsynsätt att olika kommunalförbund skall ersätta\r\ndagens system med landsting. Detta skulle\r\ninnebära ett minskat demokratiskt inflytande. Det\r\nvi inom Centern diskuterar är förändringar i de\r\nregioner som har förts fram i Regionberedningens\r\nförslag. Det innebär försöksverksamhet i vissa\r\nregioner, med förändrade gränser och med\r\nbibehållen beskattningsrätt för att finansiera\r\nsjukvården inom regionen.</pre><pre>Centern anser att det bör finnas demokratiska\r\nsystem för fördelning av resurserna till vården. I\r\nmånga landsting prövas s.k. köp--sälj-system.\r\nUtvärderingar av effekterna av dessa försök finns\r\nännu ej i någon större utsträckning. Många går\r\nockså ifrån ett sådant system och ersätter det med\r\nett annat sätt att klara produktionen inom vården.\r\nAlltför mycket av marknadskrafternas inslag i\r\nvården och alltför stora nedskärningar och staket\r\nkan om det vill sig illa förstöra vårt\r\nsjukvårdssystem. Besparingarna har hittills visat sig\r\nframgångsrika, men det finns uppenbarligen en\r\nsmärtgräns.</pre><pre>Ibland har brister i samarbetet mellan\r\nsjukvårdsinrättningen och kommunerna inneburit\r\natt äldre människor på ett orättfärdigt sätt fått åka\r\nrunt mellan eget boende och en vårdplats. Sådana\r\nbrister måste bekämpas. Vi får inte tillåta att\r\nsjukvårdens resurser används på detta förnedrande\r\nsätt. Mångfald och konkurrens skapar nya\r\ninfallsvinklar, och vi anser att det ger möjligheter\r\nsom inte utnyttjats tillräckligt tidigare.</pre><pre>En ökad samverkan mellan vårdens olika\r\nhuvudmän har jag delvis berört tidigare. Lokalt\r\nfungerar det väl på många håll men borde kunna\r\ngöra det på alla orter. Där detta skett har\r\nrehabiliteringsåtgärder inneburit avlastningar för\r\nbåde akutsjukvård och primärvård. Patientens\r\nsituation har också förbättrats då samverkande\r\nåtgärder har kunnat snabba upp ett återfrisknande.</pre><pre>När nu husläkarlagen beslutats i riksdagen har de\r\nflesta landsting genom intensivt arbete och kanske\r\ntill stora kostnader försökt att förverkliga\r\nmöjligheterna till en familjeläkare eller husläkare.\r\nI dag kommer detta beslut att tas upp för en ny\r\nomröstning. Nydemokraternas vankelmod och\r\npopulistiska vilja har med ens förändrat\r\nmajoritetsförhållandet inför denna lag.\r\nFörtroendet för Leif Bergdahl saknas numera\r\nfullständigt.</pre><pre>Jag kan inte annat än beklaga att de beslut som vi\r\nhar fattat i riksdagen inte längre kan gälla.\r\nFörtroendet för riksdagen och politikernas arbete\r\nstärks inte av ett sådant beteende. Jag yrkar därför\r\nbifall till de reservationer till detta betänkande som\r\när avgivna av regeringspartierna.</pre><pre>I Västerbottens läns landsting har den\r\nsocialdemokratiska majoriteten utan hörande av\r\nlandstingsfullmäktige gått ut och bränt de brev som\r\njust skulle sändas ut rörande fördelningen av\r\nlänsborna till husläkare. På fredag skall man avgöra\r\nvad husläkarreformen egentligen skall stå för. Vad\r\nkommer att hända där om riksdagen nu beslutar att\r\nbifalla vår reservation?</pre><pre>Herr talman! När det gäller alla de personalgrupper\r\nsom är verksamma inom sjukvården anser vi från\r\nCentern att det förebyggande arbete som\r\ndistriktssköterskor och mödravårdspersonal gör är\r\nvärdefullt och måste behållas. Ett utökat\r\nfolkhälsoarbete med tonvikt på förebyggande\r\ninsatser bör utvecklas. I det arbetet bör samverkan\r\nske mellan kommuner och landsting samt med\r\norganisationer på den lokala nivån. Detta kan\r\nunderstödjas av arbete även regionalt.</pre><pre>När det gäller det pågående utredningsarbetet i\r\nHSU år 2 000 har vi med förvåning upplevt att de\r\ntvå partierna Socialdemokraterna och\r\nVänsterpartiet har hoppat av under utredningens\r\ngång. Detta innebär ett naturligt avbräck i ett\r\nutredningsarbete. Trots detta planerar vi att\r\nkomma med några betänkanden under våren. Dels\r\nföreligger ett stort internationellt material som\r\nförtjänar att finnas med i sjukvårdsdebatten, dels\r\nfinns det anledning att söka lösningar för\r\nforsknings- och utvecklingsarbetet inom\r\nsjukvården. Leif Bergdahl är ledamot i den\r\nutredningen men har tyvärr inte deltagit i arbetet\r\nmed någon större intensitet.</pre><pre>Förnyelsearbetet i landsting och kommuner med\r\natt hitta lösningar som förenar rättvis fördelning\r\nmed mångfald och valfrihet måste fortsätta. Här\r\nbör huvudmännen tillåtas att utforma olika\r\nlösningar anpassade till lokala och regionala\r\nförhållanden, så länge systemen tillgodoser\r\nbefolkningens behov av vård och patienternas\r\ngrundläggande rättigheter.</pre><pre>I detta betänkande behandlas även anslagen till\r\nSocialstyrelsen och Folkhälsoinstitutet. Jag har i en\r\nsjupartimotion krävt något som borde ha varit\r\nsjälvklart, nämligen att Samarbetsnämnden för\r\nfördelning av statsbidrag till vissa\r\nnykterhetsorganisationer skall få samma status som\r\nandra samarbetsorgan som fördelar statsbidrag.\r\nDet gäller t.ex. samfundens fördelning av deras\r\nstatsbidrag. Genom att revisorer finns utsedda\r\nborde denna fördelning kunna ske utan att\r\npengarna först skall passera Folkhälsoinstitutet och\r\nsedan fördelas av samarbetsnämnden. Detta arbete\r\nbedrivs på uppdrag av regeringen, men tillåts alltså\r\ninte denna självständighet.</pre><pre>I årets budgetförslag framgår det över huvud taget\r\ninte hur stort anslaget är. Detta kan jämföras med\r\nde anslag som fördelas genom Socialstyrelsen. Där\r\nanges för varje organisation vilka anslag som avses.\r\nUtskottet och även riksdagen anförde i fjol att man\r\nantog att regeringen övervägde vilka former dessa\r\nstatsbidrag till nykterhetsrörelsens organisationer\r\nskulle få. Jag utgår från att detta anges i\r\nregleringsbrevet och att anslaget inte har minskat\r\nutan är lika stort som föregående år, närmare 18\r\nmiljoner kronor. Det är synnerligen osäkert för alla\r\ndessa organisationer att inte kunna planera för sin\r\nframtid, då dessa uppgifter saknas i\r\nbudgetförslaget. Tidigare år har dessa uppgifter\r\nalltid funnits med, så att organisationerna redan i\r\njanuari har kunnat planera för sin verksamhet.</pre><pre>Samarbetsnämndens arbetssätt är reglerat enligt\r\nregeringens direktiv. Detta förfarande talar för att\r\nregeringen inte tagit detta uppdrag på fullt allvar.\r\nJag förutsätter att regeringen tar hänsyn till dessa\r\nståndpunkter när nästa budgetförslag skall\r\nförberedas.</pre><pre>I sken av Alkoholkommissionens förslag, som\r\nlämnades förra veckan, borde naturligtvis anslagen\r\ntill nykterhetsorganisationerna öka. Det krävs\r\nmycket förebyggande arbete på alla plan om vi skall\r\nkunna klara de påfrestningar som det innebär om\r\nalkoholpriserna sänks och tillgängligheten ökar.</pre><pre>Herr talman! Jag vill med detta yrka bifall till\r\nreservationerna 5, 6, 12, 13 och 14 som har avgivits\r\nav regeringspartierna och därutöver till utskottets\r\nhemställan.</pre><pre>Anf. 83  HANS KARLSSON (s) replik:</pre><pre>Herr talman! Jag lyssnade med förvåning på Karin\r\nIsraelssons anförande. Å ena sidan innehöll det en\r\nargumentering som i stora stycken var emot den\r\nsjukvårdspolitik som den borgerliga regeringen står\r\nför. Å andra sidan yrkade Karin Israelsson bifall till\r\nde reservationer som de fyra regeringspartierna har\r\nskrivit.</pre><pre>Detta är på något sätt symtomatiskt för\r\nCenterpartiets förhållningssätt till\r\nsjukvårdspolitiken. Jag vet att Centerpartiet i\r\nLandstingsförbundets styrelse har gått med oss på\r\nett i princip likartat yrkande som det vi framställer\r\nhär i kammaren när det gäller att avveckla\r\nhusläkarlagen. Det vore naturligtvis bra om vi för\r\nden framtida valdebatten fick veta vilket ben\r\nCenterpartiet egentligen står på i den här frågan.</pre><pre>Anf. 84  KARIN ISRAELSSON (c) replik:</pre><pre>Herr talman! Vi har i Hälso- och\r\nsjukvårdsutredningen i uppdrag att utreda tre olika\r\nmodeller för den framtida hälso- och sjukvården.\r\nDet kanske inte är någon hemlighet att\r\nModeraterna står för en modell och att Folkpartiet\r\noch Centerpartiet står för en något annorlunda\r\nmodell, med en förändring av nuvarande\r\nlandstingsmodell. I ett sådant förändringsarbete\r\nfinns det utrymme för de förslag som vi diskuterar\r\ni dag med husläkare och med en ökad valfrihet både\r\nför patienterna och för vårdgivarna.</pre><pre>Jag vet att svensk sjukvård tjänar på att vi får en\r\nökad konkurrens, både när det gäller vårdgivare\r\noch huvudmannaskap samt för att patienterna skall\r\nkunna få den bästa sjukvården.</pre><pre>När det gäller husläkarförslaget är jag också\r\nmedveten om att våra företrädare i\r\nLandstingsförbundet har en annan uppfattning. De\r\nhar ändrat sig den senaste perioden. Men vi som\r\nföreträder Centerpartiet i riksdagen företräder\r\nockså regeringens linje i den här frågan och anser\r\natt det finns fördelar i ett husläkarsystem. Vi har\r\ntidigare i Centerpartiet talat om familjeläkare och\r\nen utformning som skall ge den här ökade\r\nvalfriheten och en kontinuitet i läkarförsörjningen.</pre><pre>Som glesbygdsbo har jag sett att husläkarförslaget\r\nhar inneburit att vi har fått en helt annan spridning\r\nav läkarresurserna. Förut hade vi inte en läkare att\r\nvälja på, nu finns det kommuner där vi har ett par\r\nläkare att välja emellan. Där finns också\r\nprivatetableringar, vilket innebär att vi kan få\r\nspecialistkompetens på betydligt närmare håll.</pre><pre>Anf. 85  HANS KARLSSON (s) replik:</pre><pre>Herr talman! Karin Israelsson säger att det finns\r\nfördelar i husläkarsystemet. Det var i och för sig\r\ninte överraskande eftersom hon och hennes\r\npartikamrater har röstat för det. Men någon mer\r\növertygande argumentation kunde jag inte\r\nupptäcka. Detta kan man mer tolka som: Härtill är\r\njag nödd och tvungen.</pre><pre>Det stämmer väl överens med de reaktioner som\r\nman möter hos centerpartister runt om i landet.</pre><pre>Anf. 86  KARIN ISRAELSSON (c) replik:</pre><pre>Herr talman! Under behandlingen av\r\nhusläkarförslaget har Centerpartiet varit med och\r\npåverkat det förslaget i en riktning som gör att vi nu\r\nhar accepterat det. Vi tycker att det är en godtagbar\r\nmodell för att se till att vi får kontinuitet och en god\r\nläkarförsörjning.</pre><pre>Vi beklagar att det arbete som nu pågår ute i landet\r\nskall slås sönder genom det beslut som eventuellt\r\nkommer att fattas här under eftermiddagen. För\r\nlandstingens möjligheter till en god planering, och\r\ninte minst för att sjukvårdspersonalen skall känna\r\nen viss trygghet, behövs det en stabilitet från\r\nriksdagens sida när det gäller att stifta lagar och att\r\nsedan stå fast vid dem.</pre><pre>Jag tror att den oron är det största bekymret för vår\r\nsjukvårdspersonal i dag. De vet inte vad som\r\nkommer att gälla i morgon. Det gör att de känner\r\nen mycket stor otillfredsställelse i sitt arbete.</pre><pre>I husläkarlagen medges en stor frihet för varje\r\nhuvudman, i det här fallet landstingen, att ordna för\r\natt husläkarorganisationen i det egna landstinget\r\növerensstämmer med de behov som man har i\r\nlandstingsområdet. Det har också inneburit att vi\r\nhar olika modeller och att verkningarna av dessa\r\nmodeller slår mycket olika.</pre><pre>Det är möjligt att den socialdemokratiska regin i\r\nGävleborg har tillämpat husläkarlagen på ett\r\nsådant sätt att läkarna nu upplever det på det här\r\nviset. Men det skall vi inte beskylla riksdagen för.\r\nDen enskilda huvudmannen har kunnat organisera\r\ndet på olika sätt. Den friheten finns.</pre><pre>Anf. 87  BERITH ERIKSSON (v) replik:</pre><pre>Herr talman! Husläkarreformen har nu införts i\r\nmånga landsting till stora kostnader och under\r\nvånda. Det var vad Karin Israelsson sade. Sedan\r\nställde hon en fråga till Ny demokrati om hur deras\r\nförhållande gentemot väljarna kommer att bli.</pre><pre>Men jag ställde en fråga till Centerpartiet i mitt\r\nhuvudanförande. Hur blir ert förhållande gentemot\r\nera förtroendevalda och era väljare? Det går en\r\nskiljelinje mellan Centerns riksdagsledamöter och\r\nCenterns landstingspolitiker.\r\nLandstingspolitikerna är de som har det direkta\r\nansvaret för sjukvårdsfrågorna.</pre><pre>Sedan frågade Karin Israelsson vad som händer\r\nmed Västerbotten om er reservation vinner i dag?</pre><pre>Då vill jag fråga om det var ett uttalat hot i den\r\nvalfrihetsyra som de borgerliga partierna pratar om\r\ni dag.</pre><pre>Anf. 88  KARIN ISRAELSSON (c) replik:</pre><pre>Herr talman! Jag får tacka för Berith Erikssons\r\nomtanke när det gäller de interna\r\nställningstagandena i Centerpartiet.</pre><pre>Jag har full förståelse för att landstingspolitikerna\r\nbevakar sina områden. Jag är inte alldeles\r\növertygad om att våra kommunalpolitiker har\r\nsamma uppfattning som våra landstingspolitiker i\r\nalla frågor. Det finns inte heller alltid en\r\növerensstämmelse mellan det vi tycker på\r\nriksplanet och det som tycks i andra politiska\r\nsammanhang. Det tror jag är något som de allra\r\nflesta partier får uppleva i de frågor där man går in\r\noch ändrar revir, driftsformer och liknande. Jag\r\ntvivlar inte alls på att Centerpartiet kan klara av\r\nden här diskussionen. Det kommer vi naturligtvis\r\natt göra.</pre><pre>När det gäller Västerbottens situation tycker jag att\r\nman handlar oöverlagt. Vi har nu valt våra\r\nhusläkare. Det har inneburit en ganska stor\r\nkostnad för landstinget att organisera den delen.\r\nSedan bränner landstinget upp alla brev som skall\r\ngå ut till hushållen och tala om vilken läkare man\r\nhar fått innan beslutet ens är fattat i riksdagen. Det\r\när inget hot emot landstingspolitikerna hemma.\r\nDet är bara ett stort frågetecken som jag vill påtala\r\nför att belysa hur man hanterar de uppdrag som\r\nman har fått från riksdag och regering.</pre><pre>Husläkarlagen gäller fortfarande. Den kommer att\r\ngälla till dess att regeringen har kommit med ett\r\nnytt förslag. Det sker troligtvis inte förrän till\r\nhösten. Fram till dess måste man arbeta efter de\r\nlagar och förordningar som gäller. Jag ifrågasätter\r\ndärför socialdemokraternas sätt att hantera detta i\r\nhemlänet.</pre><pre>Anf. 89  BERITH ERIKSSON (v) replik:</pre><pre>Herr talman! Detta är naturligtvis intressant för oss\r\nalla. Den här frågan kommer ju upp på\r\nLandstingsförbundets kongress i juni. Det blir ju en\r\nledstjärna för kommande beslut.</pre><pre>Sedan vill jag också passa på att påpeka att\r\nVänsterpartiet röstade nej till husläkarlagen. Om\r\ninte er reservation vinner -- för då röstar vi inte med\r\ner för mer pengar -- kommer vi att rösta för att det\r\nskall finnas pengar under avvecklingstiden.</pre><pre>Anf. 90  KARIN ISRAELSSON (c) replik:</pre><pre>Herr talman! Det kanske inte är första gången som\r\npartier i Landstingsförbundet har haft en annan\r\nuppfattning än moderpartierna i riksdagen. Jag tror\r\nnog att vi skall kunna hantera det. Det kan vi nog\r\ndiskutera internt i partiet. Efter dagens omröstning\r\nvet vi alla vad som har hänt. Då kan vi ta ställning\r\nefter det.</pre><pre>Anf. 91  PONTUS WIKLUND (kds):</pre><pre>Herr talman! Det finns en reformprocess som haft\r\nstörre konsekvenser för svensk sjukvård än de allra\r\nflesta andra, men som sällan lyfts fram i ljuset. Det\r\när 70-talets ändrade anställningsregler och\r\nanställningsförhållanden för dem som arbetar i\r\nsjukvården, i synnerhet för läkarna.</pre><pre>Årsarbetstiden kortades successivt, och närvaron\r\npå arbetet blev alltmer söderstyckad genom lagar,\r\nförordningar och fackliga avtal. Belöning för att\r\nman arbetat extra många timmar per år togs bort.\r\nSvenska läkare har betydligt kortare årsarbetstid, i\r\nalla fall i närvaro av patienterna, än i de flesta andra\r\nvästländer.</pre><pre>Plikten att ansvara för en patient mera långsiktigt\r\nblev allt svårare att leva upp till. Det har blivit allt\r\nvanligare att föra över problem till en kollega.</pre><pre>Den dåliga kontinuiteten är mycket kostsam och en\r\nmycket viktig faktor för låg kostnadseffektivitet\r\njust därför att sjukvården till stor del är\r\nkontinuerlig. Den kräver överförande av\r\ninformation till nästa man eller kvinna i stafetten.</pre><pre>Den dåliga kontinuiteten är till mycket stor nackdel\r\nför patienten, för personalen och i vissa stycken\r\näven för läkaren. Det är t.ex. svårare att\r\nupprätthålla och utveckla kunnandet.</pre><pre>Ett annat karakteristiskt drag för sjukvården på 70-\r\noch 80-talen var läkarbristen. Det var en anledning\r\ntill att en del läkaruppgifter fördes över till andra\r\npersonalgrupper. Vi har i Sverige en unik kvot\r\nmellan antalet läkare och antalet övrig personal i\r\nprimärvården. Det är två--tre gånger fler övriga\r\nanställda per läkartjänst i Sverige jämfört med\r\nandra västländer. Det leder bl.a. till en risk för\r\ndubbelarbete och därmed ineffektivitet, och det\r\nleder till en risk för att patientunderlaget blir för\r\nlitet om en person har ett för smalt\r\nverksamhetsområde.</pre><pre>Husläkarsystemet är en god hjälp för att minska\r\nnämnda problem. Läkarna får och tar ett större\r\nansvar för kontinuiteten. Det är till stor fördel för\r\npatienten. Effektiviseringar i primärvården\r\nunderlättas. Vidare kan husläkarsystemet\r\nunderlätta rekrytering av läkare till primärvården\r\noch till distrikt som tidigare haft stora problem att\r\nfå läkare. Det har visat sig tydligt.</pre><pre>Husläkardelegationen har nu konstaterat att det\r\nfinns ett fullt antal husläkare i landet och vill skärpa\r\ndispensreglerna -- som bl.a. Bo Könberg nämnde.\r\nDet gör man med all rätt. Primärvården går mot en\r\nfortsatt utveckling i positiv riktning med idealt sett\r\nvårdcentraler med 3--4 allmänläkare -- husläkare --\r\ndär andra specialister eventuellt kan vara konsulter.\r\nDet blir ett gott samarbete med distriktssköterskor\r\noch andra inom primärvården liksom med berörda\r\ni kommunerna.</pre><pre>Visst kan husläkarlagen kritiseras. Det motsatta\r\nvore orimligt. Men karakteristiskt tycks vara att\r\nvissa anser lagen vara alltför detaljstyrande. Andra\r\nanser att den är för litet detaljstyrande. Båda\r\nåsikterna finns inte sällan inom samma parti. Jag\r\ntror att det råder delade uppfattningar inom alla\r\npartier. Min uppfattning är att lagen i stort sett är\r\nganska lagom. Den borde få fortsätta att gälla.\r\nSedan får den fortsatta utvecklingen inom\r\nprimärvården avgöra om lagen behöver ändras i\r\nnågon mindre del senare.</pre><pre>Ny demokratis agerande i denna fråga är\r\nsvårbegripligt och upprörande. Ny demokrati vill\r\navskaffa landstingen. Leif Bergdahl har ofta\r\nframhållit nackdelen med dubbelt\r\nhuvudmannaskap för sjukvården. Han har ofta\r\nframhållit att landstingen har alldeles för stor makt\r\növer läkarna. Genom att rösta för avskaffande av\r\nhusläkarlagen ges landstingen ökad makt igen. Det\r\nblir bl.a. en risk för försämrade möjligheter till\r\nkonkurrensneutralitet mellan privata och\r\nlandstingsanställda läkare.</pre><pre>Husläkarsystemet är under genomförande.\r\nFörslaget att nu upphäva lagen har vållat starka\r\nreaktioner bl.a. inom Läkarförbundet. Förbundet\r\nhar tidigare kritiserat lagen. Av ledaren i senaste\r\nnumret av Läkartidningen framgår följande: Att\r\nfortsätta med den politiska cirkusen i riksdagen\r\nvore ett svek mot både medborgarnas tillgång till en\r\ngod primärvård och de involverade läkarnas\r\narbetssituation.</pre><pre>Distriktsläkarföreningens ordförande är upprörd:\r\nSjukvården måste hanteras seriöst. Som det verkar\r\nnu kan man inte lita på politikerna. Läkarna\r\nbehöver arbetsro. Arbetssituationen blir helt\r\nomöjligt för dem om politikerna skall ändra\r\nförutsättningarna gång på gång.</pre><pre>Herr talman! Det kan rimligen inte vara en\r\nprocentsiffra i en specialisttaxa som gör att Leif\r\nBergdahl och andra i Ny demokratis riksdagsgrupp\r\ngör ett lappkast -- även om det har framstått så inför\r\nmassmedia. I så fall kan man inte skilja på\r\nhuvudsak och detalj, på huvuddiagnos och\r\nbidiagnos. Det är allvarligt och ansvarslöst i en så\r\nviktig fråga som denna i rådande läge.</pre><pre>Vad är den verkliga orsaken till att Leif Bergdahl\r\noch company aviserat ett lappkast, går emot en\r\ntidigare överenskommelse och tänker rösta mot ett\r\nbeslut som de tidigare röstat för? De positiva\r\neffekter och tendenser som redan nu kan ses under\r\ninförandet av husläkarsystemet borde ligga i Ny\r\ndemokratis politiska inriktning; förbättrad\r\nkontinuitet, förbättrad effektivitet, förbättrad\r\nrekrytering av husläkare, distriktsläkare och\r\nallmänläkare till glesbygden. Landstingens makt\r\nminskas något i denna sektor, bara det inte blir en\r\nalltför divergent organisation i olika landsting, och\r\nsamtidigt ges landstingen möjlighet att anpassa\r\nsystemet till egna behov. Vad är det som har hänt\r\nsom gör att Leif Bergdahl och company byter fot\r\noch sätter sin politiska heder på spel? Vad är den\r\nverkliga orsaken? Det går endast att spekulera.\r\nObjektiva, registrerbara fakta saknas.</pre><pre>Anf. 92  HANS KARLSSON (s) replik:</pre><pre>Herr talman! Pontus Wiklund argumenterar mot de\r\nsnabba kasten i sjukvårdspolitiken på samma sätt\r\nsom andra borgerliga företrädare har gjort. Då vill\r\njag på nytt erinra om att det hade sannolikt varit\r\nmöjligt att nå en överenskommelse om det hade\r\nfunnits en vilja att nå en överenskommelse med ett\r\nbrett parlamentariskt stöd. Men någon sådan vilja\r\nhar inte kunnat upptäckas. Det leder naturligtvis\r\ntill dessa konsekvenser när alternativen ställs mot\r\nvarandra och det inte sker en gemensam\r\ndiskussion.</pre><pre>Vidare vill jag ta upp kds inriktning. Kds gick till\r\nval på att ge mer resurser till vård och omsorg. Det\r\nhar kds fått backa tillbaka från. Det är på sitt sätt\r\nuppseendeväckande när en del av pengarna\r\nanvänds till att skapa byråkrati i stället för att gå till\r\nvård och omsorg. På något sätt hänger inte kds\r\npolitik ihop på det området heller.</pre><pre>Det är väl något långsökt att ta husläkarlagen till\r\nintäkt för att vi nu inte har någon egentlig läkarbrist\r\nlängre. Den utvecklingen såg vi klara tendenser till\r\ninnan lagstiftningen beslutades i riksdagen. Det har\r\nmer att göra med det faktum att sjukvårdssektorn\r\ninte har expanderat på senare tid på samma sätt\r\nsom tidigare år.</pre><pre>Anf. 93  PONTUS WIKLUND (kds) replik:</pre><pre>Herr talman! Förvisso har det varit snabba kast. Jag\r\ntycker också att det har gått litet för fort under\r\nsenare år. Men det beror på det utgångsläge som\r\nrådde när denna regering tillträdde. Det beror\r\nockså på att vi på grund av minskade resurser har\r\nvarit tvungna att snabbt få en bättre\r\nkostnadseffektivitet. Här kommer också kds tal om\r\nökade resurser in. Det är riktigt att vi lovade att\r\narbeta för att öka resurserna. Men den bedrövliga\r\nekonomi som stat, landsting och kommuner snabbt\r\nvisade sig ha, har gjort att vi har varit tvungna att\r\nta en annan linje, nämligen att arbeta intensivt för\r\nökad kostnadseffektivitet. Jag menar att\r\nhusläkarreformen är ett led i detta. Primärvården\r\nhar, i viss mån, inom vissa områden varit litet\r\nskyddad från denna effektivisering som man annars\r\narbetar så intensivt med inom sjukvården.\r\nHusläkarsystemet underlättar effektivisering även i\r\nprimärvården.</pre><pre>Beträffande frågan om att rekrytera läkare till\r\nprimärvården. Det är alldeles riktigt att det håller\r\npå att bli ett läkaröverskott. Men det\r\nkarakteristiska för husläkarsystemet är att det är\r\nlättare att få läkare till distrikt där det tidigare har\r\nvarit stora svårigheter att rekrytera. Det blir en\r\nbättre spridning på läkarna. Det ser vi som en\r\nmycket stor framgång.</pre><pre>Anf. 94  HANS KARLSSON (s) replik:</pre><pre>Herr talman! Utgångsläget var att det rådde en\r\nresursbrist i statens, landstingens och\r\nkommunernas kassakistor.</pre><pre>Det är naturligtvis uppseendeväckande när kds i\r\nstället för att förstärka resurserna deltar i det\r\nskattesänkningssystemskifte som den borgerliga\r\nregeringen har iscensatt. 25--30 miljarder kronor\r\nhar överförts från statens budget till kapitalägare,\r\naktieägare, höginkomsttagare osv. Hade kds\r\nverkligen haft ambitionen att göra något åt\r\nresurserna inom hälso- och sjukvården, hade det\r\nnaturligtvis varit konsekvent att inte ställa upp på\r\nskattesänkningskampanjen för de välbeställda.</pre><pre>Anf. 95  PONTUS WIKLUND (kds) replik:</pre><pre>Herr talman! Nog får man väl misstänka att Hans\r\nKarlsson lider av argumentnöd om det ämne vi\r\nfaktiskt borde diskutera när han i stället kommer in\r\npå den allmänna ekonomiska politiken.</pre><pre>Jag kan upprepa det många har sagt tidigare. Vi har\r\nett ansvar för hela Sveriges ekonomi. Vi har ett\r\nansvar för den svåra arbetslösheten som finns. Vi\r\nmåste få i gång Sverige ekonomiskt och skapa\r\narbetstillfällen. Då krävs det även vissa\r\nförändringar i skattesystemet.</pre><pre>Anf. 96  IAN WACHTMEISTER (nyd):</pre><pre>Herr talman! Vi har talat om husläkeriet och en del\r\nom politisk heder. Jag skulle i detta ärende vilja gå\r\nin på det senare ämnet.</pre><pre>Ny demokrati har hittills stått vid sitt ord. Vi har\r\naldrig brutit någon överenskommelse, vad som än\r\nsagts om det. Delpensionsfrågan är ett sådant\r\nexempel. Vi gjorde upp med regeringspartierna för\r\nsnart ett år sedan om husläkeriet. Vi fick igenom en\r\ndel av våra ändringsförslag -- jag tror det var tre av\r\nfyra. Ett handslag beseglade den uppgörelsen. För\r\nhandslaget stod från vår sida Leif Bergdahl.</pre><pre>Så kommer vi till verkställandet av\r\nhusläkarreformen, och i dag har de flesta av oss\r\nrunt om i landet redan valt husläkare. Hela Sverige\r\nhar ställt om, i varje fall mentalt, men snart vet\r\nväljarna bara att man inte kan lita på sina politiker.</pre><pre>I detta läge grips vår egen ledamot i socialutskottet\r\nplötsligt av någon sorts nypåkommen klarsyn. Utan\r\natt ha andats om det t.ex. till utskottets kansli eller\r\nsin egen riksdagsgrupp ställer han sig bakom en\r\nsocialdemokratisk motion, som inte ens\r\nsocialdemokraterna själva hade tagit på allvar.\r\nSossarna tappade hakan. Också jag gjorde det,\r\ntrots att min haka är ganska stor, men jag tänkte att\r\nvi väl ändå skulle slippa att se detta.</pre><pre>Sedan granskades och ändrades inte detta agerande\r\nav riksdagsgruppen, vilket är illavarslande. På min\r\ntid som gruppledare hade vi alltid goda skäl för vårt\r\nagerande. Nu behövs inte det, utan det liknar mest\r\nett ''hawaii-lir'', med voteringar i pausen.</pre><pre>När Harriet Colliander som gruppledare fick höra\r\ntalas om Bergdahls nya infall hade hon i detalj\r\nkunnat kontrollera med utskottskansliet vad som\r\nhade skett. Det är så man måste göra i sådana här\r\nfall. Utskottskansliet är i sådana här frågor något\r\nmera bevandrat än riksdagsman Bert Karlsson från\r\nSkara, som är rådgivare i ärendet.</pre><pre>I stället skall nu mina f.d. polare, efter att internt\r\nha varit mycket kritiska mot agerandet från sin egen\r\nrepresentant i utskottet, rösta för tokigheterna. I\r\ndet här läget tycker jag faktiskt att de\r\nnydemokratiska riksdagsmännen får kamma till sig.</pre><pre>Sunt förnuft, personlig frihet, hänsyn till andra,\r\nprivatisera staten, lägg ned landstingen och\r\nrationalisera kommunerna -- det var sådant som vi\r\ngick ut till väljarna med. Vi sitter här som\r\nriksdagsmän därför att vi hade ett bra program,\r\nsom jag själv i hög grad har varit med om att\r\nutarbeta. Jag kan garantera att de som valde in oss\r\ninte gjorde det för att vi skulle delta i något politiskt\r\nmygel, i någon SIFO-taktik eller i löjliga hugskott.\r\nDe ville rösta på företrädare för vilka ett handslag\r\nräcker för en uppgörelse, personer som kör med\r\nraka puckar och inte med några slingerbultar.</pre><pre>Ny demokrati skall givetvis stå för sina avtal, och\r\nde som inte gör det borde skämmas. Men i stället\r\nkan det i dag bli så att de som står för träffat avtal --\r\nt.ex. jag själv -- får skämmas över över vad det egna\r\npartiet försöker ställa till med. Vi har här hört att\r\nman inte ens själv kan reda ut eller förklara skälen\r\ntill sitt agerande. Man har gjort pytt i panna av dem\r\nsom har försökt att försvara detta egendomliga\r\nagerande från vår sida.</pre><pre>Kom ihåg att vi allihop sitter här med ett personligt\r\nansvar i Sveriges riksdag! Observera också att det\r\nsom man nu föreslår skall röstas bort är sådant som\r\nman själv förut har suttit och röstat fram! Vi\r\nattackerade ute på gator och torg politikens idioti,\r\noch nu skall vi själva ställa oss bakom något\r\nliknande. Det är dags för ridå, herr talman!</pre><pre>Jag vill också säga till alla intresserade, inklusive\r\nföreträdare för pressen, att det ibland påstås att jag\r\nhar sparkats eller något sådant. Jag har inte\r\nsparkats, men jag har avgått, och nu kanske en del\r\nav er börjar förstå varför.</pre><pre>Anf. 97  ULRICA MESSING (s):</pre><pre>Herr talman! Betänkandet ''Socialpolitik --\r\ninriktning och anslag'', som vi nu debatterar, berör\r\nmånga frågor. Den fråga som jag vill lyfta upp\r\nhandlar inte om husläkare utan om missbruk av\r\nanabola steroider.</pre><pre>Debatten kring anabola steroider och missbruk av\r\ntestosteron är relativt ung i vårt samhälle, men\r\nproblemen är långt ifrån nya eller okända. Redan i\r\nslutet av 1800-talet dök de första fallen av missbruk\r\nav anabola steroider upp inom cykelsporten i\r\nFrankrike. Sedan dess har spridningen av\r\npreparaten ständigt ökat, och tillgången till medlen\r\nhar varit stor.</pre><pre>Hittills har problem med missbruk av anabola\r\nsteroider till största delen tillskrivits idrotten. Ära,\r\npengar och hjälteroller har hägrat så högt att många\r\nanvänt de medel som står till buds för att försöka\r\nnå toppen av eliten. På idrottsarrangemang runt om\r\ni världen i dag testas både män och kvinnor innan\r\ntävlingarna för att arrangörerna letar efter spår från\r\npreparaten. Då och då upptäcks också missbruk.\r\nIngen av oss här har väl ännu glömt Ben Johnson i\r\nOS i Seoul 1988.</pre><pre>Kontrollerna är effektiva, men den tekniska\r\nutvecklingen och möjligheten att komma runt\r\nkontrollerna gör att själva missbruket fortfarande\r\nhar ett försprång jämfört med de tester som görs,\r\näven om utvecklingen av testerna knappar in på\r\nförsprånget.</pre><pre>Syftet med kontrollerna är gott, då dessa syftar till\r\natt bygga upp ett så heltäckande kontrollsystem att\r\nidrottsutövaren avskräcks från att dopa sig. Risken\r\natt blir ertappad skall vara stor, och straffet för den\r\nsom ändå dopar sig skall vara kännbart. De som\r\nmissbrukar anabola steroider måste ställas inför\r\nfrågan: Är det värt riskerna?</pre><pre>Men spridningen av anabola steroider har nu vuxit\r\nlångt utanför idrottens gränser. Unga och friska\r\nmänniskor, oftast pojkar, experimenterar alltmera\r\nmed sina kroppar för att se större och starkare ut.</pre><pre>Vad är det för samhälle som ligger bakom det ökade\r\nmissbruket av anabola steroider?</pre><pre>Är det så, som man i Forskningsrådsnämndens\r\ntidskrift Källa nr 43, ''Liten, större, störst'',\r\nfunderar kring: att muskler ger makt i en\r\nmaktlöshetens tid -- med massarbetslöshet och\r\nökad internationell oro? Eller har problemen andra\r\nrötter och handlar om samhällets normer eller brist\r\npå normer och om den unga människans famlande\r\nefter identitet?</pre><pre>Misstankarna och teorierna är många, men vi vet\r\nnu att missbruket har spritt sig i allt vidare kretsar\r\noch blivit ett omfattande samhällsproblem, som\r\nkryper allt längre ner i åldrarna.</pre><pre>På annonspelare och i reklam glorifieras stora män\r\nmed platta tvättbrädsmagar och svällande muskler.\r\nDe nya mansidealen är inte enkla att leva upp till,\r\noch framför allt tar det lång tid, om man över huvud\r\ntaget lyckas.</pre><pre>Att försöka hitta genvägar till grova armar och\r\nsvällande ben blir för många naturligt. Visst har vi\r\ntidigare haft stora och starka förebilder i vårt land.\r\nProblemet nu är att det här ''biffiga'' mansidealet\r\nslår igenom samtidigt som det väller in billiga och\r\nlättillgängliga dopningspreparat i landet, framför\r\nallt från de f.d. östländerna. Det finns ett utbud och\r\nen stor efterfrågan.</pre><pre>Under det första halvåret 1993 beslagtog den\r\nsvenska tullen fyra gånger så mycket anabola\r\nsteroider som under hela 1992. Praktiskt taget all\r\nhormondopning i vårt land beror på olaglig införsel\r\ni landet. Det finns i dag många professionella\r\nsmugglare, som säljer anabola steroider vid sidan\r\nav annan drogförsäljning. Preparaten är inte bara\r\nlättillgängliga utan också mycket billiga.</pre><pre>Sommaren 1993 visade en enkät bland 1 384\r\nskolungdomar i Falkenberg att 10 % av pojkarna\r\nmellan 15 och 16 år använt anabola steroider. Man\r\nräknar med att det nu finns mellan 50 000 och\r\n100 000 missbrukare i vårt land.</pre><pre>I dag är det förbjudet att försälja och inneha\r\nanabola steroider. Men det är fortfarande tillåtet\r\natt bruka medlet. Då Polisen gör ingripanden i fall\r\ndär den har anledning att tro att det kan finnas\r\nmissbruk av anabola steroider med i bilden är dess\r\nmöjligheter att utreda det obefintliga. Den har\r\ningen laglig rätt att t.ex. ta urinprov eller blodprov\r\nför att hitta spår av ämnet.</pre><pre>Allt oftare har Polisen anledning att tro att\r\nmissbruk av anabola steroider ligger bakom andra\r\nvåldsbrott, och misstankarna ökar i takt med att\r\nbruket sprider sig.</pre><pre>Inom forskningen växer intresset för de många\r\ngåtor som är förknippade med missbruket. Kan\r\nanabola steroider ge personlighetsförändringar och\r\nförvandla en helt vanlig, normalbegåvad kille till en\r\nvåldsverkare? Skapar missbruket beroenden som\r\nkan jämföras med det som narkotika, nikotin och\r\nalkohol skapar? Är missbruket av anabola\r\nsteroider pojkarnas version av flickornas anorexi --\r\nen kroppsfixering som för pojkarnas del\r\nkännetecknas av en brinnande önskan att bli större,\r\noch helst störst?</pre><pre>Redan nu vet vi att många av dem som börjat\r\nmissbruka anabola steroider senare övergår till att\r\nmissbruka annan narkotika. Steroiderna gör att\r\nman känner sig sömnig och slö, och för att orka\r\nträna så mycket som man vill träna och för att bli\r\npiggare tar man amfetamin. Och precis som\r\nnarkotikamissbruket blir missbruket av anabola\r\nsteroider sin egen motivation. För att uppnå samma\r\neffekt måste man öka doserna allt eftersom tiden\r\ngår och beroendet ökar.</pre><pre>Vad en lång tids missbruk av anabola steroider\r\nleder till med kroppen är ännu svårt att säga. Men\r\nvi vet i dag att höga doser av anabola steroider\r\npåverkar flera faktorer i vår kropp som leder till\r\nbåde hjärt- och kärlsjukdomar. Det ökar risken för\r\ndiabetes och högt blodtryck, det ger tecken på\r\nleverskador, det ökar riskerna för cancer, det kan\r\nge impotens och ibland t.o.m. sterilitet.</pre><pre>Missbruket av anabola steroider, precis som\r\nmissbruk av alkohol och narkotika, förstör unga\r\nmänniskors liv och begrepp om vad som är rätt och\r\nfel, vad som är viktigt och vad som är det verkliga\r\nlivet.</pre><pre>I den motion som jag har väckt tillsammans med\r\nWidar Andersson och Martin Nilsson vill vi få en\r\nkriminalisering också av bruket av anabola\r\nsteroider. Vi vill det därför att missbruket i dag inte\r\nalls bara handlar om ett problem inom\r\nidrottsrörelsen, som den själv måste hantera.\r\nTvärtom, idrottsrörelsen kan till viss del upptäcka\r\ndem som är engagerade hos den och som\r\nmissbrukar medlen, och det är bra. Men problemet\r\när så mycket större än så och är därför ett\r\ngemensamt samhällsproblem för oss.</pre><pre>Vi skall inte acceptera missbruk i vårt land. Vi vet\r\natt en passiv hållning till missbruk av olika slag gör\r\natt gränser sprängs och passeras, att vi lär oss att\r\ntåla mer och mer och så småningom i värsta fall\r\nslutar uppröras. Det är viktigt att vi säger ifrån och\r\natt vi på allvar tar tag i de problem som finns runt\r\nomkring oss. Eftersom anabola steroider nu\r\nmissbrukas på samma sätt som annan narkotika, att\r\nsyftet inte alltid är att orka prestera mera inom sin\r\nidrott utan bara att se större ut, har det blivit ännu\r\nmera angeläget att vi har samma regler som för\r\nannat missbruk.</pre><pre>Om Polisens arbete mot missbruket skall bli\r\nverkningsfullt, måste den ha medel och möjligheter\r\natt ta reda på om det finns ett bakomliggande\r\nmissbruk av anabola steroider vid misstänkta fall\r\nsom den kommer i kontakt med.</pre><pre>Om hotet mot de missbrukande att åka fast skall ha\r\nnågon verkan, måste de som missbrukar\r\nnaturligtvis veta att det kommer att bli mycket\r\nbesvärligt, att straffet kommer att bli så påtagligt att\r\nde skall tycka att det finns skäl att låta bli.</pre><pre>När drömmen om att få stå högst på prispallen, om\r\natt få vara störst i skolan, om att få tillgång till de\r\nstora vinstpengarna, om att få vara starkast i ett\r\nbråk, om att få inge respekt väger tyngst, kommer\r\ndet aldrig att finnas någon anledning att låta bli\r\nmedlen. Hotet om påföljder för dem som använder\r\nanabola steroider måste vara tydligt.</pre><pre>Anabola steroider är ett läkemedel och skall bara\r\nanvändas efter läkares rekommendation och under\r\nderas kontroll. En kriminalisering av bruket är\r\nnästa naturliga steg i arbetet för att minska det\r\ntotala missbruket i vårt land. Det förebyggande\r\narbetet mot missbruk handlar om alla ungas\r\nmöjligheter till ett hyggligt liv, ett liv utan droger\r\noch beroenden som skapar tvångstankar och begär\r\nsom står över vänner, familjen och kärleken.</pre><pre>Det finns mycket kvar att ta reda på kring anabola\r\nsteroider och de olika biverkningar och\r\nkonsekvenser som medlet för med sig. Det är\r\nviktigt att forskningen fortsätter med det. Men vi\r\nvet redan i dag tillräckligt mycket som är starka skäl\r\nnog att låta missbruket av anabola steroider lyda\r\nunder samma lagstiftning som annan narkotika.</pre><pre>Herr talman! I väntan på ännu en utredning\r\nkommer missbruket att fortsätta att sprida sig, till\r\nvanliga unga människor som i längtan efter något\r\nsom de inte har försöker hitta genvägar till\r\nförverkligandet av sina ideal och drömmar. På\r\nvägen dit både förstör de sig själva och gör andra\r\nilla. Det är slöseri med folk att låta det fortsätta,\r\noch det är inte ett sådant samhälle som vi vill ha.</pre><pre>Herr talman! Jag yrkar bifall till vår motion\r\nSoU434.</pre><pre>Anf. 98  JAN ANDERSSON (s):</pre><pre>Herr talman! Jag skall börja med att yrka bifall till\r\nde två socialdemokratiska reservationerna 8 och 9,\r\nsom rör äldreomsorgen och handikappomsorgen.</pre><pre>Äldreomsorgen är ett viktigt område, därom är vi\r\nnog alla överens. Väldigt många människor,\r\n325 000, får del av de tjänster som ges inom\r\näldreomsorgen, varav ungefär 250 000 får sina\r\ntjänster från hemtjänsten. Det kostar ungefär 50\r\nmiljarder om året. Samtidigt vet vi att behovet av\r\ntjänster -- hemtjänst, ålderdomshem, särskilda\r\nboendeformer -- sannolikt kommer att öka under\r\nresten av 90-talet, därför att andelen äldre äldre\r\nökar, och det är de som har de allra största\r\nbehoven.</pre><pre>Hur möter man då den utvecklingen i Sverige i dag?\r\nJo, resurserna minskar för äldreomsorgen. Det\r\navsätts en miljard mindre i resurser under 1993, och\r\nsannolikt fortsätter minskningen under 1994.\r\nKommunförbundets ordförande, moderaten\r\nJoakim Ollén, har sagt att i den planering som ligger\r\nmellan 1992 och 1995 kommer resurserna till\r\näldreomsorgen att minska med 7 %. Som jag sade,\r\nökar samtidigt antalet äldre.</pre><pre>Vad blir följden av det här? Jo, följden blir\r\nsannolikt en sämre äldreomsorg, vad avser både\r\nkvalitet och omfattning. Vi har redan sett en del av\r\nkonsekvenserna. Det står i den borgerliga\r\nmajoritetstexten att bland dem som får hemtjänst\r\nökar andelen personer över 80 år. Det är möjligtvis\r\nsant, men samtidigt skall man då veta att antalet 80-\r\nåringar som får hemtjänst nu minskar, i jämförelse\r\nmed hur det var för några år sedan, likaså andelen\r\nav dem som är över 80 år.</pre><pre>Vilka är det då som får mindre hjälp? Jo, framför\r\nallt lågutbildade och kvinnor. Vi har begärt i vår\r\nsocialdemokratiska reservation att regeringen skall\r\ngöra en analys av det här. Hur kan det komma sig\r\natt de som har den sämsta hälsan, nämligen de\r\nlågutbildade och kvinnorna, får mindre hjälp nu\r\nnär resurserna tryter? Jag tycker att det är rimligt\r\natt göra en sådan analys, för att sedan kunna lägga\r\nfram förslag om hur man skall fördela resurserna på\r\nett rättvisare sätt än vad som görs i dag. Detta har\r\ninte den borgerliga majoriteten gått med på.</pre><pre>En annan sak som man slås av är att det är väldigt\r\nolika i olika kommuner i Sverige. Det skiljer sig\r\nmellan norr och söder, men inte bara det. SKTF\r\nvisar att det också finns en avsevärd skillnad mellan\r\nmoderatledda kommuner och socialdemokratiskt\r\nstyrda kommuner. Det förvånar inte mig.\r\nModeraterna prioriterar inte äldreomsorgen, det\r\nhar jag lärt mig under min politiska gärning, och det\r\nvisas i den undersökning som SKTF har gjort.</pre><pre>Däremot är utvecklingen en annan i de\r\nsocialdemokratiskt styrda kommunerna, generellt\r\nsett. Det borde mana till eftertanke hos de övriga\r\nborgerliga partierna. Går det att bedriva en god\r\näldreomsorg ihop med Moderaterna? Jag tycker att\r\nverkligheten, utifrån SKTF:s undersökning, visar\r\natt det inte gör det. Moderaterna prioriterar inte\r\näldreomsorgen.</pre><pre>Ädelreformen genomfördes med ganska knapp\r\nmajoritet här i kammaren. Den var en\r\növerenskommelse mellan Socialdemokraterna och\r\nFolkpartiet. Det har i allt väsentligt blivit en bra\r\nreform. Det var nödvändigt att samla ansvaret för\r\näldreomsorgen för att vi skulle kunna möta 90-\r\ntalet.</pre><pre>Det viktigaste är att byggandet av särskilda\r\nboendeformer har ökat, men också att en hel del av\r\nde medicinskt färdigbehandlade har kunnat tas om\r\nhand i lämpligare vårdformer.</pre><pre>Allt är inte fullföljt. Det ligger fortfarande folk kvar\r\npå medicinklinikerna som inte borde ligga där. De\r\nborde i stället få del av kommunens äldreomsorg.\r\nSKTF har också pekat på det.</pre><pre>Mot bakgrund av de nedskärningar som sker är det\r\nsvårt för kommunerna att möta upp och fortsätta\r\nden positiva utveckling som kom direkt efter\r\nÄdelreformen.</pre><pre>Det finns ett par andra områden som inger\r\nbetänkligheter. Det är områden där det fortfarande\r\nråder en oklar ansvarsfördelning. Ett sådant\r\nområde som vi pekar på i vår motion är\r\nrehabiliteringen.</pre><pre>Det är viktigt att ansvarsfördelningen mellan\r\nkommuner och landsting vad gäller\r\nrehabiliteringen klargörs för att den inte skall\r\nförsvinna i det gränsland som finns.</pre><pre>Jag har pekat på de nedskärningar som sker inom\r\näldreomsorgen. De påverkar också en annan\r\nväsentlig del, nämligen anhörigvården. Vi vet\r\nsedan länge att anhöriga gör en stor insats inom\r\näldreomsorgen. Utvecklingen under de senaste\r\nåren tyder på att vi sliter alltför mycket på de\r\nanhöriga. Det rör sig nämligen om ett samspel\r\nmellan samhällets insatser och de anhörigas\r\ninsatser. Det behövs avlastningsplatser. Om\r\nanhöriga skall kunna orka med måste de ha tillgång\r\ntill avlastningsplatser. Det skall finnas ordentligt\r\nutbyggd dagverksamhet för att anhöriga skall\r\nkunna orka med.</pre><pre>Mycket tyder nu på att detta nödvändiga samspel\r\nmellan anhöriga och den kommunala\r\näldreomsorgen inte alltid fungerar tillfredsställande\r\nberoende på de nedskärningar som sker ute i\r\nkommunerna. Jag kan tänka mig hur kommunerna\r\nresonerar. När man har ont om pengar och ser att\r\ndet finns anhöriga läggs en för stor börda på de\r\nanhöriga. Jag tror att det är en dålig strategi, därför\r\natt man sliter ut dem. Till sist blir det samhället som\r\nfår ta hela ansvaret.</pre><pre>Man borde se över denna problematik. Anhöriga\r\ngör en ovärderlig insats, och det är frågan om den\r\negentligen kan öka mer volymmässigt.</pre><pre>Jag vill säga något om valfrihetsrevolutionen, som\r\nde borgerliga pratade om. I praktiken har denna\r\nvalfrihetsrevolution handlat om privata alternativ.\r\nMan har öppnat för privata producenter. Det har\r\nrört sig om ett ovanifrånperspektiv när det\r\negentligen borde har rört sig om en\r\nvalfrihetsrevolution utifrån medborgarnas\r\nperspektiv. Man borde låta medborgarna välja\r\nvilka alternativ de tycker är bäst utifrån sina\r\nutgångspunkter.</pre><pre>Jag tror inte att medborgarna uppfattar att det har\r\nhänt inom äldreomsorgen. Tvärtom har\r\nnedskärningarna inneburit sämre valfrihet.</pre><pre>Det har funnits privata alternativ redan tidigare.\r\nSocialstyrelsen har tittat på hur man har handlagt\r\nde privata entreprenaderna ute i våra kommuner.\r\nDär finns omfattande brister. Jag skall läsa högt:</pre><pre>''Socialstyrelsen har granskat ett 50-tal avtal som\r\nslutits med entreprenör som åtagit sig att driva\r\nsärskilda boendeformer. Avtalen kommer främst\r\nfrån storstadsregioner eller större städer.\r\nGranskningen visar att avtalen i många avseenden\r\när bristfälliga främst ur rättssäkerhetsaspekten.\r\nMest uppseendeväckande är bristen på krav på\r\ninsyn, kontroll och kvalitet i\r\nentreprenadverksamheten samt planer på\r\nuppföljning av verksamhetens överensstämmelse\r\nmed gällande lagstiftning och mål för äldre- och\r\nhandikappomsorgen. Inte heller berörs\r\nlänsstyrelsens tillsyn annat än undantagsvis.\r\nUppgifter saknas oftast om vem som ansvarar för\r\nomprövning av biståndsbeslut, när ett behov\r\nförändras, vem som ansvarar för dokumentation\r\noch hur handlingarna skall förvaras. Sekretess och\r\ntystnadsplikt regleras långtifrån alltid. Få avtal\r\ninnehåller krav på vilken utbildning och kompetens\r\nsom erfordras för att utföra arbetsuppgifterna.\r\nAvtalen förnyas som regel automatiskt utan\r\negentlig utvärdering av verksamheten. I några fall\r\nvar avtalstiden anmärkningsvärt lång -- upp till 10\r\når.''</pre><pre>Vi har pekat på de här problemen gång efter annan.\r\nNu pekar också Socialstyrelsen på dem. Vad ämnar\r\nregeringen göra? Det är väl ingen tillfredsställande\r\nsituation? Det kan knappast vara det om man inte\r\nkan följa upp, om man inte har någon insyn och om\r\nman inte vet hur kvaliteten i dessa alternativ är.</pre><pre>Till sist vill jag säga litet grand om\r\nhandikappolitiken. Vi är överens om den\r\nhandikappreform som genomförs. Det är en\r\noerhört viktig reform, men den är inte allt. De\r\ngenerella insatserna ligger i botten på\r\nhandikappolitiken. Det finns oroande tendenser\r\nute i kommuner och landsting för tillfället. När man\r\nökar klasstorlekarna och barngrupperna på dagis,\r\nförsämrar kollektivtrafiken och försämrar\r\nfärdtjänsten minskar möjligheten till integrering i\r\nbarnomsorgen och i skolan och möjligheterna för\r\nbarn med funktionshinder att kunna delta i\r\nverksamheten på så lika villkor som möjligt.</pre><pre>När färdtjänsten och kollektivtrafiken försämras\r\nminskar möjligheterna att delta i idrott, kultur och\r\nvettiga fritidsarrangemang. Det är just det som\r\nhänder i inte bara en utan väldigt många\r\nkommuner. Det tillhör också den samlande\r\nhandikappolitiken. Visst är de individuella åtgärder\r\nvi har genomfört positiva, men vi måste se till\r\nhelheten när det gäller handikappolitiken! Där\r\nfinns också en annan, tyvärr mer negativ, sida.</pre><pre>Anf. 99  JAN JENNEHAG (v):</pre><pre>Herr talman! Liksom Jan Andersson skall jag\r\nuppehålla mig något kring äldrevården.</pre><pre>Utskottet skriver på s. 39 i betänkandet att vård och\r\nomsorg skall erbjudas på lika villkor och med\r\nrättvis fördelning. Det står också att utskottet än en\r\ngång vill understryka detta. Utskottet påminner\r\nockså om sitt uttalande från förra året att det är\r\nviktigt att det kommer fram förslag till på vilket sätt\r\nvården av gamla och patienter i livets slutskede kan\r\nförbättras.</pre><pre>Socialstyrelsen har ett särskilt ansvar här.\r\nRapporten om Ädelreformen skall förhoppningsvis\r\nresultera i justeringar.</pre><pre>Å andra sidan kan vi fundera över på vilket sätt\r\nman skall kunna förbättra inom vård och omsorg\r\nom det inte får kosta mer. Det är väl den frågan som\r\nSocialstyrelsen går bet på.</pre><pre>Under senare tid har jag fått anledning att\r\nintressera mig för äldrevården. Vid samtal med\r\npersonal på sjukhem, servicehus och kommunal\r\nsocialförvaltning är det ett problem som alltid tas\r\nupp. Det tas upp av personal på alla nivåer. Det är\r\nfrågan om när en patient är färdigbehandlad.</pre><pre>Här har vi inte en vård på lika villkor. Landstingen\r\noch kommunerna har fått minskade medel.\r\nResurser för rehabilitering minskar. Vissa\r\nkommuners kunskap om rehabilitering av gamla\r\noch handikappade är dålig. De geriatriska\r\nklinikerna får inte rustas ned ytterligare. Det måste\r\nbli slutsatsen.</pre><pre>Herr talman! Utskottet skriver också att det finns\r\nanledning att överväga justeringar vad gäller\r\navgifter för hjälp i hemmet, service och omvårdnad\r\nsamt boende.</pre><pre>Det är gott och väl med justeringar, men i första\r\nhand borde man förstås få kommunerna att följa\r\nlagen. Det är väl känt att lagens bestämmelser om\r\ndet s.k. förbehållsbeloppet inte följs. Det kan\r\naldrig ha varit riksdagens avsikt att lagen skulle\r\nkunna tolkas på så olika sätt. Vi kan se en grupp av\r\nkommuner som tillämpar lagen korrekt, och där\r\nden enskilde har ett förbehållsbelopp i alla former\r\nav boende. Sedan finns det ett antal kommuner som\r\ntillämpar lagen i fråga om särskilt boende men inte\r\nnär det gäller ordinärt boende. En annan grupp av\r\nkommuner bryr sig inte alls om förbehållsbelopp.</pre><pre>Detta är inte vård och omsorg på lika villkor och\r\nmed rättvis fördelning.</pre><pre>Det har aldrig varit riksdagens mening att\r\nkommunerna i praktiken skall få göra som de vill i\r\ndet här stycket. Det finns äldre som har förmåga att\r\nhävda sin rätt, men det gäller med\r\nnaturnödvändighet långt ifrån alla.</pre><pre>Att regeringen tänker tala med Svenska\r\nkommunförbundet om tillämpningen av lagen är\r\nsannerligen på tiden. Budskapet kan bli enkelt: Vi\r\nkan inte ha en ordning som innebär att\r\nriksdagsbeslut gäller såvida icke kommunen anser\r\nannorlunda.</pre><pre>Anf. 100  ULLA TILLANDER (c):</pre><pre>Herr talman! Mycket av det som Jan Andersson har\r\nsagt bygger på antagandet att folk har lätt för att\r\nglömma. Faktum är att det kaos som 80-talet\r\nlämnade efter sig är bakgrunden till den strama\r\nbesparingspolitik som den nuvarande regeringen\r\nhar tvingats föra. Det är en ganska otacksam\r\nuppgift, men att den är nödvändig framgår av det\r\nförhållandet att oppositionen har tigit om eller\r\nsamtyckt till många av de besparingsåtgärder som\r\nregeringen har vidtagit.</pre><pre>Regeringens uppgift på det sociala området är att\r\nslå vakt om välfärden, de sociala skyddsnäten,\r\nsamtidigt som man har haft i uppgift att sanera\r\nekonomin. Båda de här uppgifterna är lika viktiga,\r\noch på litet längre sikt är den ena uppgiften en\r\nförutsättning för den andra. Utan en ordnad\r\nsamhällsekonomi kan man inte heller räkna med en\r\nbärkraftig välfärd i samhället.</pre><pre>I ett samhälle som har höga ambitioner i sin\r\ndefinition av välfärd, som vårt svenska samhälle\r\nhar, måste det också finnas en realistiskt grundad\r\ninsikt om vad det kostar. Det är en ökad insikt av\r\ndet här slaget som gör att vi nu tvingas se över de\r\nsociala trygghetssystemen, kanske söka nya\r\nlösningar och ge större utrymme åt initiativ som\r\ninte bara är offentliga.</pre><pre>Det finns många exempel på utmärkta privata\r\nalternativ också inom äldreomsorgen, men Jan\r\nAndersson vill inte se det positiva utan letar efter\r\ndet negativa. Man känner igen debatten från\r\nbarnomosorgens område.</pre><pre>På det här sättet har det öppnats nya möjligheter.\r\nMänniskors kreativitet och initiativförmåga har\r\nbättre kommit till sin rätt. Kostnadsmedvetandet\r\nhar blivit en faktor av flera som har påverkat\r\nplanering och utförande. Samtidigt har\r\nvaksamheten gentemot sänkningar i standarden\r\nskärpts. Ambitionen har helt enkelt varit att få ut\r\nmer av satsade pengar också kvalitativt.</pre><pre>När det gäller äldreomsorgen har det faktum att\r\nantalet äldre ökar varit ett grundläggande inslag i\r\nplaneringen. Samtidigt ökar också de krav som\r\näldre har rätt att ställa. Eftersom levnadsåldern\r\nstiger förlängs också den tid då man efterfrågar\r\nsjukvård.</pre><pre>Sammantaget gör detta att de äldres välfärd blir allt\r\nviktigare att slå vakt om, och behoven varierar med\r\nåldern.</pre><pre>Ett uttryck för livskvalitet är att människor vill bo\r\nkvar hemma i sina bostäder så länge som möjligt.\r\nEn tyst förutsättning för att det skall vara möjligt är\r\ni många fall de anhörigas insatser. Dessa insatser är\r\novärderliga, det har vi i Centern betonat år efter år.\r\nSkulle de värderas i pengar, skulle insatserna\r\nmotsvara miljardbelopp. Det finns många\r\nkommuner som har upptäckt hur värdefull\r\nanhörigvården är och som stöder den genom någon\r\nform av ersättning. En annan förutsättning är att\r\ndet finns möjligheter till avlastning.</pre><pre>Det var mycket intressant att höra Jan Anderssons\r\ninlägg om anhörigas insatser, vilka också han\r\nbetonade var ovärderliga. Det är inte så ofta vi hör\r\nsocialdemokrater formulera sig så.</pre><pre>Det är emellertid inte alltid som det finns anhöriga.\r\nI sådana fall utgör hemtjänsten det stora\r\nskyddsnätet, och därför är det också viktigt att den\r\nfungerar.</pre><pre>Den insats som hemtjänsten gör är viktig på många\r\nolika sätt. Det är inte bara fråga om att städa av,\r\nlaga mat och göra inköp. Insatsen består också i att\r\nhon eller han förmedlar en personlig kontakt med\r\nden äldre, som sitter ensam och som känner sig\r\növergiven.</pre><pre>Jan Andersson antydde att hemtjänsten har skurits\r\nner, men inte heller det är korrekt. Sanningen är att\r\nden har ökat kraftigt i omfattning under de senaste\r\nåren.</pre><pre>Den tid kommer för många äldre då de inte längre\r\nkan bo ensamma, och då är det viktigt att länkarna\r\ni vårdkedjan finns och fungerar. I ett sådant skede\r\när det nödvändigt att samhället ställer upp med\r\nolika boendeformer som återigen ger en viss\r\nvalfrihet.</pre><pre>Riksdagens revisorer har granskat äldreboendet\r\noch avgivit en rapport som man kallar Särskilda\r\nboendeformer för äldre. Vad man speciellt\r\nanmärker på är att det finns för mycket av\r\nbyråkratiska regler, som motverkar lokala\r\nlösningar. Det man framför står också i\r\növerensstämmelse med riksdagens intentioner.</pre><pre>Det här är exempel på att beslut som fattas här i\r\nriksdagen många gånger har svårt att nå ut. Ett\r\nkonkret sådant exempel är riksdagens beslut om\r\nålderdomshem, och i fråga om barnomsorgen vet vi\r\nhur svårt det var att få ut kunskap om de olika\r\nbeslut som fattades om alternativ inom\r\nbarnomsorgen.</pre><pre>Vad gäller äldrevården i stort kan man konstatera\r\natt det har skett en mycket kraftig satsning på olika\r\nboendeformer. Målet är att skapa ett varierat utbud\r\nav äldreboende, och denna satsning sker i\r\nmedvetande om att det finns olika behov.</pre><pre>Också valfriheten, som är ett högt prioriterat mål,\r\nställer krav på olika omvårdnadsformer. För många\r\näldre kommer en tid då det blir omöjligt att klara\r\nsig i det egna hemmet, trots hjälp från hemtjänsten.\r\nSamhället bör då ha en beredskap för den\r\nlivssituationen. Det har, som jag nämnde, också\r\nskett en kraftig utbyggnad av olika former av\r\näldreboende, såsom servicehus, ålderdomshem och\r\ngruppboende.</pre><pre>En äldre människas behov av hjälp kan ytterligare\r\naccentueras, och då räcker inte alltid den vård som\r\nerbjuds på den här nivån i vårdkedjan, även om det\r\nfinns exempel på att anpassningsgraden är större\r\ninom ålderdomshemmen än inom flera andra\r\nboendeformer. Också i det läget måste samhället,\r\nom det gör anspråk på att vara ett välfärdssamhälle,\r\nerbjuda hjälp.</pre><pre>Vården av de äldre i ett samhälle är i själva verket\r\nen ganska bra mätare på hur allvarligt man tar på\r\ntalet om människors lika värde och andra höga\r\nprinciper. Vården av de äldre och de mycket\r\nvårdkrävande är ju inte direkt, omedelbart och\r\nkortsiktigt lönsamma investeringar, men på litet\r\nlängre sikt är de lönsamma. Motsatsen skulle skapa\r\nett hårt och kallt samhälle. Det är därför vi i\r\nCentern lägger stor vikt vid frågor som rör de äldre,\r\noch det gör också regeringen.</pre><pre>I det här perspektivet är det också viktigt att\r\nvårdkedjans yttersta länk, sjukhemmen, fungerar,\r\natt de har den rätta kapaciteten.</pre><pre>Herr talman! En mänsklig syn på människans\r\nbehov av vård och värme när livet närmar sig sitt\r\nobevekliga slut måste innebära att hjälpbehovet\r\nockså omfattar den situation då hopp om\r\ntillfrisknande och överlevnad inte längre finns,\r\nvilket också Jan Jennehag tog upp. Människan i\r\nlivets slutskede kan vara oerhört ensam, och då\r\nmåste sjukvård och äldreomsorg vara rustade för\r\natt också i en sådan situation ge den hjälp och det\r\nstöd som krävs.</pre><pre>Herr talman! Med detta vill jag instämma i det\r\nyrkande som Rosa Östh framförde tidigare i\r\ndebatten.</pre><pre>Anf. 101  JAN ANDERSSON (s) replik:</pre><pre>Herr talman! Ulla Tillander beskrev 80-talet som\r\nett kaos för äldreomsorgen och den nuvarande\r\nsituationen som närmast ett lyckorike. Vi går\r\ntillbaka och tittar på vad som hände under 80-talet.\r\nDå skedde en oerhört kraftig utbyggnad av t.ex.\r\nhemtjänst och färdtjänst. Däremot minskade\r\nantalet särskilda boendeformer. Men totalt sett\r\nskedde en mycket kraftig utbyggnad av\r\näldreomsorgen.</pre><pre>Om vi tittar på personer över 80 år ökade stadigt\r\ninsatserna i takt med att antalet 80-åringar ökade.\r\nNu ser vi en annan trend. Antalet 80-åringar som\r\nfår hjälp minskar. Hemtjänsten för dem minskar\r\nganska kraftigt. Den ökar inte alls.</pre><pre>För det andra minskade resurserna med 1 miljard\r\nförra året, och det är inte litet. Kommunförbundets\r\nJoakim Ollén beräknar att det blir 7 % i minskning\r\nmellan 1992 och 1995. Det är sannerligen inte en\r\nökning av resurserna inom äldreomsorgen. Det\r\npåverkar naturligtvis kvaliteten.</pre><pre>För det tredje: Ulla Tillander säger att det minsann\r\nfinns bra privata alternativ. Ja, det tror jag alldeles\r\nsäkert. Det var inte detta jag polemiserade mot.\r\nDet jag polemiserade mot var det som framkom i\r\nSocialstyrelsens rapport, nämligen att det brister i\r\nde allra flesta avtal mellan kommuner och de\r\nprivata alternativen. Det är dålig insyn, dålig\r\nkontroll, brist på sekretess och annat.</pre><pre>Tycker Ulla Tillander att det är tillfredsställande?\r\nDet vi vill är att man gör någonting åt dessa avtal\r\nså att man får en ordentlig insyn och en ordentlig\r\nkontroll.</pre><pre>Till sist till de särskilda boendeformerna. Det är\r\nsant att de har ökat, men det har sannerligen inte\r\nskett med Centerns hjälp. Ökningen skedde på\r\ngrund av ÄDEL-reformen, som Centern var emot.</pre><pre>Det är det kommunala betalningsansvaret och det\r\nstimulansbidrag som Socialdemokraterna och\r\nFolkpartiet gemensamt drev igenom här i\r\nkammaren som gjort att antalet särskilda\r\nboendeformer för äldre ha ökat.</pre><pre>Anf. 102  ULLA TILLANDER (c) replik:</pre><pre>Herr talman! Det finns många bra privata\r\nalternativ. Jag kan nämna ett av många. Det är\r\nockså ett där Socialstyrelsen har gjort en\r\nutvärdering. Det finns i Solna kommun.\r\nUtvärderingen är finansierad av bl.a.\r\nSocialstyrelsen. Där har det privata äldreboendet\r\nfått högsta betyg.</pre><pre>Sedan måste jag återkomma till frågan om\r\nhemtjänsten, som Jan Andersson återigen tog upp.\r\nJan Anderssons kritik på detta område är inte\r\nkorrekt. Jag upprepar det. Han säger att antalet\r\npersoner som får hemtjänst har minskat. Han\r\nantyder med ett sådant sätt att uttrycka sig att\r\nantalet hemtjänsttimmar också har minskat. Men\r\ndet är definitivt inte sant.</pre><pre>I verkligheten har det skett en kraftig ökning under\r\nsenare år. I början på 80-talet var antalet\r\nhemtjänsttimmar ungefär 50 miljoner. Men nu i\r\nbörjan på 90-talet är siffran uppe i mer än 100\r\nmiljoner. Det är väl en ökning om något!</pre><pre>Dessutom har antalet personer som får hjälp\r\nkvällar och nätter också ökat. Så sent som 1988 var\r\nden siffran lägre än 13 %, men i dag är den över\r\n20 %. Om Jan Andersson tvivlar på dessa siffror\r\ngår det bra att läsa om dem i den rapport som jag\r\nnämnde, nämligen den rapport som har kommit\r\nfrån riksdagens revisorer.</pre><pre>Dessa siffror visar otvetydigt att antalet\r\nhemtjänsttimmar inte har minskat, utan de har mer\r\nän fördubblats. Däremot är det kanske riktigt att\r\nprövningen av behovet har blivit noggrannare. Det\r\nvisar just det faktum att hjälpen till de allra äldsta\r\nmed det stora behovet av hjälp har ökat kraftigt.\r\nDen mesta hjälpen går nu till dem som verkligen är\r\ni behov av hjälp.</pre><pre>Anf. 103  JAN ANDERSSON (s) replik:</pre><pre>Herr talman! Det verkar som att Ulla Tillander och\r\njag är överens. Om Ulla Tillander lyssnat till mig,\r\nhade hon hört att jag sade att det skedde en\r\nväsentlig ökning under 80-talet.</pre><pre>När Ulla Tillander nu använder siffror går hon\r\ntillbaka till 1980. Märk väl: Under 80-talet skedde\r\nen oerhört kraftig utbyggnad av hemtjänsten.\r\nDärom är vi överens. Det som har hänt i början på\r\n90-talet är något annat. Jag har inte tittat på antalet\r\nhemtjänsttimmar. Om de ökar eller ej vet jag inte\r\nexakt. Men jag är ganska säker på att de absolut\r\ninte ökar lika mycket som under 80-talet.</pre><pre>Däremot minskar för första gången antalet\r\npersoner över 80 år som får hemtjänst. Siffrorna är\r\nexakt 154 364 personer för år 1990, och 148 407\r\npersoner för år 1992. Det har alltså skett en\r\nväsentlig minskning. Man skall ha i åminnelse att\r\nantalet personer över 80 år samtidigt har ökat. Det\r\när en oroande utveckling att detta trendbrott har\r\nskett.</pre><pre>Sedan pekar Ulla Tillander på ett gott privat\r\nalternativ. Jag sade att sådana säkert finns. Men det\r\njag frågade Ulla Tillander om var: Tycker de\r\nborgerliga att det är tillfredsställande att det brister\r\ni så gott som alla avtal mellan kommunerna och de\r\nprivata entreprenörerna? Det brister i insyn,\r\nkontroll, osv.</pre><pre>Vi har här sagt att regeringen måste göra någonting\r\nnär Socialstyrelsen har pekat på detta problem.\r\nTycker inte Ulla Tillander att det är ett problem?\r\nHon har faktiskt inte svarat på frågan.</pre><pre>Anf. 104  ULLA TILLANDER (c) replik:</pre><pre>Herr talman! Självfallet skall man se över det hela\r\ndär det finns problem. Men samtidigt måste jag mot\r\nbakgrund av Jan Anderssons mycket negativa\r\nbeskrivning av privata alternativ säga följande.</pre><pre>Vi tror obetingat på en äldreomsorg som är så\r\nbeskaffad att samhället ställer höga krav på nivån i\r\nomsorgen. Sedan får olika intressenter -- både\r\nprivata och offentliga -- tävla om vem som kan\r\nuppnå det bästa resultatet kvalitativt och\r\nkvantitativt inom givna ramar.</pre><pre>När det gäller siffrorna om hemtjänst till de äldre\r\nhar antalet hemtjänsttimmar ökat betydligt också\r\nunder senare år. Jag nämnde att det var 50 miljoner\r\nhemstjänsttimmar i början på 80-talet. Nu när vi är\r\ninne i mitten av 90-talet är antalet timmar betydligt\r\növer 100 miljoner. Det måste man väl ändå anse\r\nvara en påtaglig ökning. Dessutom ökar antalet\r\näldre över 80 år som får hemhjälp, Jan Andersson.</pre><pre>Anf. 105  FANNY RIZELL (kds):</pre><pre>Herr talman! Det har varit en lång debatt om vårt\r\nsamhälles välfärd. Vi skall snart fatta beslut om en\r\ndel saker som omformulerar en del av samhällets\r\nuppgifter.</pre><pre>En av de mest angelägna uppgifterna är ansvaret\r\nför vården och omsorgen av våra äldre. Ulla\r\nTillander har nyss talat mycket bra om boende, om\r\nhemtjänst, om anhörigvård och om vård i livets\r\nslut. Jag ser att riksdagsledamöterna står här och\r\ntrampar och vill fortsätta med votering, så jag skall\r\ninte upprepa det. Men det var mycket bra.</pre><pre>Låt mig dock nämna några detaljer. En stor del av\r\nde äldre, människor som inte vågar, orkar eller kan\r\ngöra sin röst hörd i samhället, har inga föreningar\r\neller organisationer som för deras talan. Det är\r\ndärför mycket angeläget att vi, samhället, lyfter\r\nfram deras behov. Det är tyvärr inte alltid de som\r\nhar starka företrädare i samhällsdebatten som bäst\r\nbehöver samhällets stöd.</pre><pre>Flera förslag som innebär att man kommer att lyfta\r\nfram och förbättra situationen för svaga grupper\r\nhar vunnit gehör under mandatperioden.\r\nBarnombudsmannen och den nu förslagna\r\nHandikappombudsmannen är exempel på det. Men\r\nfortfarande saknas det en äldreombudsman.</pre><pre>Vi har inget forum för äldre. Inget forum dit äldre,\r\nanhöriga eller personalen i äldreomsorgen kan\r\nvända sig för att få sina åsikter beaktade. En\r\näldreombudsman skulle kunna ta till vara deras\r\nintressen bättre än vad som görs i dag.\r\nOmbudsmannen skulle också kunna göra\r\nutredningar och förslå åtgärder för att förbättra för\r\nde äldre. Kristdemokraterna har flera gånger\r\nmotionerat om tillsättandet av en\r\näldreombudsman.</pre><pre>Herr talman! I dag ger de medicinska framstegen\r\nallt större möjligheter att bota och lindra\r\nsjukdomstillstånd. Även mycket gamla människor\r\nkan hjälpas. Äldre människor kan behöva sjukvård\r\nunder lång tid, och de kan behöva en kvalificerad\r\nsjukvård.</pre><pre>Många, kanske de flesta, får adekvat vård. Men om\r\nman har svårt att få förståelse för sina behov och\r\nönskningar, om man vårdas på för låg nivå, om man\r\nblir nekad intagning till eller blir för tidigt utskriven\r\nfrån en vårdinrättning, kan det vara svårt att få\r\nklagomålen prövade.</pre><pre>Den som upplever kommunens sjukvård och\r\nomsorg som otillräcklig har inte heller någon\r\nnationell instans att vända sig till där klagomålen\r\nblir objektivt bedömda -- så långt det nu går.\r\nKanske kan äldreombudsmannen formuleras vid\r\nett nationellt forum där även de som är missnöjda\r\nmed utebliven vård eller alltför korta vårdtider kan\r\nframföra sina åsikter. Framför allt kan\r\näldreombudsmannen bli en talesman för röstsvaga\r\ngamla.</pre><pre>Herr talman! Mitt anförande var mycket kort. Det\r\ninnehöll en liten del av en mycket stor fråga.</pre><pre>Anf. 106  BERT KARLSSON (nyd):</pre><pre>Herr talman! Denna dag har varit en intressant dag.\r\nVi har i åtta timmar talat om husläkarsystemet. Det\r\när intressant att höra hur vissa ledamöter ur\r\nregeringspartierna kritiserar oss i Ny demokrati för\r\natt vi har ändrat oss. Det är möjligt att man har\r\nuppfattat det som att vi har gjort något som är\r\nformellt fel. Det är mycket möjligt att den kritiken\r\när befogad. Men jag kan aldrig tänka mig att det\r\nformella är viktigare än sakpolitiken. Det är ju just\r\ndet som riksdagen har kritiserats för, nämligen att\r\ndet formella ofta är viktigare.</pre><pre>Ny demokrati var ett parti som skulle införa sunt\r\nförnuft i politiken, och vi skulle representera\r\nväljarna.</pre><pre>Vi ha nu funnit att vi kanske gjorde fel när vi\r\nfattade vårt första beslut i detta ärende, speciellt\r\nmed tanke på att förslaget ändrades under\r\nhanteringens gång. Vi fick inte riktigt det vi hade\r\nbegärt.</pre><pre>Man kan också undra varför vi här i dag i åtta\r\ntimmar har diskuterat denna fråga. Vad är det för\r\nmening att diskutera om vi inte har möjlighet att\r\nändra oss? Jag trodde debatter var till för det. Jag\r\ntrodde att man skulle lyssna till olika argument.\r\nMen i riksdagen får man inte ändra sig fyra veckor\r\ninnan, utan att det omedelbart blir en svekdebatt.</pre><pre>Jag skulle vilja förorda att man i fortsättningen inte\r\nlade ned så mycket tid på de meningslösa\r\ndebatterna. Tänk om ett företag skulle använda sin\r\narbetskraft på detta sätt. Jag garanterar att det\r\nföretaget skulle gå i konkurs. Vore det inte bättre\r\natt i fortsättningen skicka in protokollen från de\r\nolika partierna. Då har man rösträkningen\r\nomedebart klar, och vi slipper detta skådespel.</pre><pre>Vi har faktiskt lurat alla de som sitter på läktarna\r\natt tro att vi kanske kan ändra oss här och att\r\ndebatten verkligen betyder någonting. I ett företag,\r\nnär man diskuterar olika frågor, bollar man saker\r\noch ting mot varandra. Därefter fattar man ett\r\nbeslut. Men tydligen är det inte så i riksdagen.</pre><pre>Jag frågar därför: Vilken heder är det vi pratar om,\r\nNy demokratis eller riksdagens? Det får ni fundera\r\npå.</pre><pre>(Applåder)</pre><pre>Anf. 107  IAN WACHTMEISTER (nyd):</pre><pre>Herr talman! Jag ber att få uttrycka kammarens\r\nförtjusning över att se riksdagsman Karlsson här.\r\nHan har aldrig varit här så mycket som just i dag.</pre><pre>Jag vet att det är ovanligt att man begär replik på\r\nnågon i sitt eget parti. Men vi har ju varit med i\r\nGuinness rekordbok förr.</pre><pre>Låt oss se vad som har inträffat. Ny demokratis\r\nrepresentant i socialutskottet har sjabblat. Hela Ny\r\ndemokratis riksdagsgrupp vet om det. Så snacka\r\ninte om att ändra sig, Bert Karlsson! Det är ni själva\r\nsom skall ändra er, hela gänget.</pre><pre>Vad vi annars är på väg att göra är att förlora den\r\npolitiska heder som jag anser att vi faktiskt har\r\nbyggt upp här i riksdagen. Varför skulle vi göra det?\r\nSkulle det vara för rubrikernas skull? Jag tror att\r\näven herr Karlsson tycker att det räcker med\r\nrubriker -- för dagen i alla fall. Tag ansvar och var\r\nlitet tuff! Det brukar vi vara.</pre><pre>Tala inte om sakpolitik! Bert Karlsson själv är ju\r\nden som inte bryr sig om sakinnehåll. Att driva\r\nsakpolitik handlar om kunskap.</pre><pre>Det är faktiskt dags för Ny demokratis\r\nriksdagsledamöter att ändra sig. Är det någon dag\r\nsom debatten skulle kunna ha någon vettig\r\nbetydelse, kan det vara just i dag. Men det beror på\r\ner.</pre><pre>I detta anförande instämde Lars Moquist (nyd).</pre><pre>Överläggningen var härmed avslutad.</pre><pre>Beslut</pre><pre>Mom. 1 (den generella välfärdspolitiken)</pre><pre>1. utskottet</pre><pre>2. res. 1 (s)</pre><pre>3. men. i motsvarande del (v)</pre><pre>Förberedande votering:</pre><pre>122 för res. 1</pre><pre>11 för men.</pre><pre>171 avstod</pre><pre>45 frånvarande</pre><pre>Kammaren biträdde res. 1.</pre><pre>Huvudvotering:</pre><pre>152 för utskottet</pre><pre>131 för res. 1</pre><pre>21 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 25 c, 19 kds, 2 nyd, 2</pre><pre>För res. 1:</pre><pre>119 s, 10 v, 2</pre><pre>Avstod:</pre><pre>21 nyd</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 2 (en rättighetslag)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>291 för utskottet</pre><pre>12 för men.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 75 m, 29 fp, 25 c, 18 kds, 23 nyd, 2</pre><pre>För men.:</pre><pre>10 v, 2</pre><pre>Frånvarande:</pre><pre>19 s, 5 m, 4 fp, 6 c, 8 kds, 4 v</pre><pre>Mom. 3 (inriktningen av hälso- och sjukvården)</pre><pre>1. utskottet</pre><pre>2. res. 2 i motsvarande del (s)</pre><pre>Votering:</pre><pre>173 för utskottet</pre><pre>131 för res. 2</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 25 c, 19 kds, 23 nyd, 2</pre><pre>För res. 2:</pre><pre>119 s, 10 v, 2</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 4 (sjukvårdsproduktionen)</pre><pre>Propositioner ställdes först beträffande utskottets\r\nhemställan och därefter ifråga om motiveringen.</pre><pre>Hemställan:</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>278 för utskottet</pre><pre>22 för res. 3</pre><pre>4 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 75 m, 29 fp, 25 c, 19 kds, 7 v, 4</pre><pre>För res. 3:</pre><pre>22 nyd</pre><pre>Avstod:</pre><pre>1 nyd, 3 v</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Motiveringen:</pre><pre>1. utskottets motivering</pre><pre>2. motiveringen i res. 2 i motsvarande del (s)</pre><pre>Kammaren biföll utskottets motivering med\r\nacklamation.</pre><pre>Mom. 5 (folkhälsoaspekter)</pre><pre>1. utskottet</pre><pre>2. res. 4 (s)</pre><pre>Votering:</pre><pre>173 för utskottet</pre><pre>130 för res. 4</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 25 c, 19 kds, 23 nyd, 2</pre><pre>För res. 4:</pre><pre>119 s, 9 v, 2</pre><pre>Frånvarande:</pre><pre>19 s, 5 m, 4 fp, 6 c, 7 kds, 5 v</pre><pre>Mom. 6 (upphävande av lagen om husläkare m.m.)</pre><pre>1. utskottet</pre><pre>2. res. 5 (m, fp, c, kds)</pre><pre>Votering:</pre><pre>152 för utskottet</pre><pre>151 för res. 5</pre><pre>1 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 20 nyd, 10 v, 3</pre><pre>För res. 5:</pre><pre>75 m, 29 fp, 25 c, 19 kds, 2 nyd, 1</pre><pre>Avstod:</pre><pre>1 nyd</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 7 (dispens från lagen om husläkare)</pre><pre>Votering:</pre><pre>1. utskottet</pre><pre>2. res. 6 (m, fp, c, kds)</pre><pre>152 för utskottet</pre><pre>151 för res. 6</pre><pre>1 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 20 nyd, 10 v, 3</pre><pre>För res. 6:</pre><pre>75 m, 29 fp, 25 c, 19 kds, 2 nyd, 1</pre><pre>Avstod:</pre><pre>1 nyd</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 8 (upphävande av lagen om\r\nläkarvårdsersättning och lagen om ersättning för\r\nsjukgymnastik)</pre><pre>1. utskottet</pre><pre>2. res. 7 (s)</pre><pre>Votering:</pre><pre>172 för utskottet</pre><pre>131 för res. 7</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 24 c, 19 kds, 23 nyd, 2</pre><pre>För res. 7:</pre><pre>119 s, 10 v, 2</pre><pre>Frånvarande:</pre><pre>19 s, 5 m, 4 fp, 7 c, 7 kds, 4 v</pre><pre>Mom. 10 (Ädelreformen m.m.)</pre><pre>1. utskottet</pre><pre>2. res. 8 i motsvarande del (s)</pre><pre>3. men. i motsvarande del (v)</pre><pre>Förberedande votering:</pre><pre>121 för res. 8</pre><pre>10 för men.</pre><pre>172 avstod</pre><pre>46 frånvarande</pre><pre>Kammaren biträdde res. 8.</pre><pre>Huvudvotering:</pre><pre>175 för utskottet</pre><pre>119 för res. 8</pre><pre>10 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>2 s, 75 m, 29 fp, 25 c, 19 kds, 23 nyd, 2</pre><pre>För res. 8:</pre><pre>117 s, 2</pre><pre>Avstod:</pre><pre>10 v</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 11 och 12 (hemtjänsten m.m.)</pre><pre>1. utskottet</pre><pre>2. res. 8 i motsvarande del (s)</pre><pre>Kammaren biföll utskottets hemställan med\r\nacklamation.</pre><pre>Mom. 13 (nationella mål för handikappolitiken)</pre><pre>1. utskottet</pre><pre>2. res. 9 (s)</pre><pre>Votering:</pre><pre>172 för utskottet</pre><pre>131 för res. 9</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 25 c, 19 kds, 22 nyd, 2</pre><pre>För res. 9:</pre><pre>119 s, 10 v, 2</pre><pre>Frånvarande:</pre><pre>19 s, 5 m, 4 fp, 6 c, 7 kds, 1 nyd, 4 v</pre><pre>Mom. 15, 16 och 17 (behovsprövade barnbidrag\r\nm.m.)</pre><pre>1. utskottet</pre><pre>2. res. 10 i motsvarande del (nyd)</pre><pre>Votering:</pre><pre>281 för utskottet</pre><pre>23 för res. 10</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 75 m, 29 fp, 25 c, 19 kds, 10 v, 4</pre><pre>För res. 10:</pre><pre>23 nyd</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 31 (smittskyddslagen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>292 för utskottet</pre><pre>11 för men.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 75 m, 28 fp, 25 c, 19 kds, 23 nyd, 3</pre><pre>För men.:</pre><pre>10 v, 1</pre><pre>Frånvarande:</pre><pre>19 s, 5 m, 5 fp, 6 c, 7 kds, 4 v</pre><pre>Mom. 37 (Allmänt bidrag till hälso- och\r\nsjukvården)</pre><pre>1. utskottet</pre><pre>2. res. 13 (m, fp, c, kds)</pre><pre>3. men. i motsvarande del (v)</pre><pre>Förberedande votering:</pre><pre>146 för res. 13</pre><pre>12 för men.</pre><pre>146 avstod</pre><pre>45 frånvarande</pre><pre>Kammaren biföll res. 13.</pre><pre>Huvudvotering:</pre><pre>142 för utskottet</pre><pre>162 för res. 13</pre><pre>45 frånvarande</pre><pre>Kammaren biträdde res. 13.</pre><pre>Partivis fördelning av rösterna:</pre><pre>För utskottet:</pre><pre>119 s, 21 nyd, 2</pre><pre>För res. 13:</pre><pre>75 m, 29 fp, 25 c, 19 kds, 2 nyd, 10 v, 2</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 41 (fördelningsgrund för statsbidrag till\r\ntolktjänst)</pre><pre>1. utskottet</pre><pre>2. res. 14 (m, fp, c, kds)</pre><pre>Votering:</pre><pre>154 för utskottet</pre><pre>150 för res. 14</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 23 nyd, 9 v, 3</pre><pre>För res. 14:</pre><pre>75 m, 29 fp, 25 c, 19 kds, 1 v, 1</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 57 (medelsanvisningen till Socialstyrelsen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>293 för utskottet</pre><pre>11 för men.</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 75 m, 29 fp, 25 c, 19 kds, 23 nyd, 3</pre><pre>För men.:</pre><pre>10 v, 1</pre><pre>Frånvarande:</pre><pre>19 s, 5 m, 4 fp, 6 c, 7 kds, 4 v</pre><pre>Mom. 62 (bidrag till RFSU)</pre><pre>1. utskottet</pre><pre>2. res. 17 (s)</pre><pre>Votering:</pre><pre>172 för utskottet</pre><pre>131 för res. 17</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 29 fp, 25 c, 19 kds, 22 nyd, 2</pre><pre>För res. 17:</pre><pre>119 s, 10 v, 2</pre><pre>Frånvarande:</pre><pre>19 s, 5 m, 4 fp, 6 c, 7 kds, 1 nyd, 4 v</pre><pre>Mom. 68 (dopning)</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. So434 (s)</pre><pre>Kammaren biföll utskottets hemställan med\r\nacklamation.</pre><pre>Mom. 80 (Barnombudsmannens uppgifter)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 82 (barnkonventionen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>289 för utskottet</pre><pre>14 för men.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 75 m, 29 fp, 25 c, 18 kds, 22 nyd, 2</pre><pre>För men.:</pre><pre>1 s, 1 kds, 10 v, 2</pre><pre>Frånvarande:</pre><pre>19 s, 5 m, 4 fp, 6 c, 7 kds, 1 nyd, 4 v</pre><pre>Mom. 86 (utredning om adoptionsfrågor)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>285 för utskottet</pre><pre>13 för men.</pre><pre>51 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 75 m, 28 fp, 24 c, 18 kds, 20 nyd, 2</pre><pre>För men.:</pre><pre>1 nyd, 10 v, 2</pre><pre>Frånvarande:</pre><pre>20 s, 5 m, 5 fp, 7 c, 8 kds, 2 nyd, 4 v</pre><pre>Övriga moment</pre><pre>Kammaren biföll utskottets hemställan.</pre><pre>\r\n8 §  Riktlinjer för ett nytt tillståndssystem för\r\nimport, export, tillverkning och partihandel med\r\nalkoholdrycker, m.m.</pre><pre>Föredrogs</pre><pre>socialutskottets betänkande</pre><pre>1993/94:SoU22 Riktlinjer för ett nytt\r\ntillståndssystem för import, export, tillverkning och\r\npartihandel med alkoholdrycker, m.m. (prop.\r\n1993/94:136).</pre><pre>Anf. 108  PETER KLING (nyd):</pre><pre>Herr talman! I socialutskottets betänkande SoU22\r\nbehandlas en partimotion från Ny demokrati som i\r\nstort sett handlar om avreglering inom\r\nalkoholområdet. Vår man i socialutskottet har inte\r\nyrkat på något i det här fallet, eftersom det har\r\nhänvisats till Alkoholkommissionen. Jag sitter själv\r\nmed i Alkoholkommissionen. Vi är klara med vår\r\nrapport. Från Ny demokratis sida har vi inte fått\r\nnågot gehör i Alkoholkommissionen. Det är\r\nanledningen till att jag har begärt ordet.</pre><pre>Det är märkligt att vi folkvalda aldrig går folkets\r\närenden. I denna kammare vill 73 % ha kvar\r\nSystembolaget. I verkligheten vill minst 60--70 %\r\nav folket inte ha kvar Systembolaget. Det är alltid\r\nså i politiken att här i kammaren går man tvärsemot\r\nströmmen, dvs. tvärsemot vad människorna ute på\r\ngatan tycker.</pre><pre>Herr talman! Jag skall inte tala länge. Jag yrkar att\r\nregeringen bör lägga förslag om att upphäva\r\nförbudet att sälja vin och starköl i vanliga\r\nlivsmedelsbutiker m.fl. försäljningsställen.</pre><pre>Jag vill också yrka bifall till motion So272 yrkande\r\n3, 6 och 7--22, dvs. hela motionen.</pre><pre>Det av Peter Kling under överläggningen\r\nframställda särskilda yrkandet hade följande\r\nlydelse:</pre><pre>1. beträffande riktlinjer för ett nytt tillståndssystem\r\natt riksdagen med anledning av motion\r\n1993/94:So272 yrkande 1 som sin mening ger\r\nregeringen till känna följande:</pre><pre>Regeringen bör lägga förslag om att upphäva\r\nförbudet att sälja vin och starköl i vanliga\r\nlivsmedelsbutiker m.fl. försäljningsställen.</pre><pre>Anf. 109  KARIN ISRAELSSON (c):</pre><pre>Herr talman! Det är riktigt som Peter Kling säger\r\natt Alkoholkommissionen är klar med sitt\r\nbetänkande. Det avlämnades förra veckan. Trots\r\nde forskningsrapporter som föreligger och allt det\r\narbete som Alkoholkommissionen har lagt ner på\r\natt få fram underlag för sina beslut, har Peter Kling\r\nändå inte förstått att alkoholen utgör vårt största\r\nsociala och hälsopolitiska problem. Han vidhåller\r\natt full frihet skall råda. I allt annat skadepreventivt\r\narbete är det de generella åtgärderna som ger\r\neffekt. Det gäller inte minst på alkoholens och\r\ntobakens område. Vi har sådana restriktioner som\r\ninnebär att vi skyddar människor ifrån den skadliga\r\ninverkan som både alkohol och tobak kan ha.</pre><pre>Den proposition som ligger till grund för det här\r\nbetänkandet var ett beställningsarbete dels från\r\nAlkoholkommisssionen, dels från riksdagen. Den\r\ntidigare propositionen som rörde direktimport av\r\nstarköl godtogs inte av riksdagen. Den\r\nåterförvisades till regeringen. Nu har man\r\nåterkommit med en proposition. Under tiden har\r\nförhandlingarna med EU avslutats och EES-avtalet\r\nhar trätt i kraft.</pre><pre>I dessa avtalssammmanhang har vi avstått från att\r\nbehålla Vin  &amp;  Sprit AB:s monopol. I stället har vi\r\nvalt att inrätta en s.k. tillståndsmyndighet som skall\r\nsköta om de tillstånd som krävs för att man skall\r\ndirektimportera alkohol och distribuera den till\r\nrestauranger och försäljningsställen.\r\nSystembolaget har vi fått behålla vid\r\nförhandlingarna. Vi är mycket glada över att det\r\nvar möjligt. Jag vet att det var mycket\r\nbekymmersamt ända in i det sista innan vi fick det\r\nbeskedet. Vi som eftersträvar en låg\r\nalkoholkonsumtion skulle naturligtvis helst ha sett\r\natt vi skulle ha kunnat behålla alla våra monopol.\r\nTyvärr medges det inte i dessa sammanhang. Vi har\r\nfått avstå när det gäller Vin  &amp;  Sprit AB.</pre><pre>När det gäller den framtida inriktningen av Vin  &amp; \r\nSprit AB:s verksamhet ansåg\r\nAlkoholkommissionen att det bolaget skall vara\r\nhelt statligt ägt. Det tycker jag är en riktig\r\ninriktning. Därigenom kan vi också ge riktlinjer för\r\nhur Vin  &amp;  Sprit AB skall hantera sin verksamhet.</pre><pre>Det pågår just nu ett utredningsarbete om vilka\r\nriktlinjer som bör gälla för den nya\r\ntillståndsmyndigheten. Det krävs naturligtvis ett\r\nganska långtgående lagförslag för att reglera\r\nmyndighetens samtliga funktioner. Det är viktigt\r\natt man har den alkoholpolitiska bakgrunden i de\r\nsammanhang som tillståndsmyndigheten skall\r\nagera i. Det skall naturligtvis vara en aktiv tillsyn\r\npå nationell nivå för att garantera att försäljningen\r\nav alkohol sker ansvarsfullt. Att de lagar och\r\nbestämmelser som finns på alkoholområdet också\r\nefterlevs tror jag är mycket viktigt i dessa\r\nsammanhang.</pre><pre></pre><pre>Vi vet att de privata vinstintressena ur\r\nalkoholpolitisk synpunkt skapar bekymmersamma\r\nsituationer om försäljningen släpps fri.\r\nMonopolställningen har ju gjort att vi har sluppit\r\nvinstintressena i svensk alkoholpolitik.</pre><pre>Herr talman! Jag har inget yrkande i\r\nsammanhanget. Jag finner mig i att utskottet har\r\nfunnit detta väl avvägt och kommer naturligtvis,\r\nnär förslaget till lagen så småningom kommer till\r\nriksdagen, att ha synpunkter på lagens utformning\r\noch se till att de alkoholpolitiska målen finns med i\r\ndet arbete som då kommer att bedrivas från\r\ntillståndsmyndighetens sida.</pre><pre>Anf. 110  PETER KLING (nyd) replik:</pre><pre>Herr talman! Jag måste bemöta Karin Israelsson.\r\nSkillnaderna mellan Karin Israelsson och Peter\r\nKling är tydligen väldigt stora. Jag tror, Karin\r\nIsraelsson, faktiskt på den stora massan utanför\r\nriksdagen. Jag tror att det är tänkande och\r\nsjälvständiga individer. Vi är inte någon\r\növerförmynderigrupp som kan styra massan med\r\nlagar, förbud och enorma regleringar. Jag tror på\r\nindividens tänkande. Därifrån vill jag skapa lagar\r\nsom är trovärdiga och som människorna utanför\r\nden här kammaren kan följa på ett vettigt sätt. Där\r\när det stora åsiktsskillnader mellan Karin Israelsson\r\noch mig, det vill jag sannerligen påpeka.</pre><pre>Jag tycker inte att vi är några översittare som har\r\nintelligens långt över den vanliga människans. Jag\r\ntror att individen kan klara av detta själv. Vad vi\r\npolitiker bör göra är att upplysa och utbilda folk om\r\nproblemen. Sedan bör individen själv ta ansvar.\r\nDär skiljer vi oss åt. Jag anser att människorna på\r\ngatan inte är en grå trist icke-tänkande massa.</pre><pre>Anf. 111  KARIN ISRAELSSON (c) replik:</pre><pre>Herr talman! Det finns undersökningar som visar\r\natt det finns en majoritet för att behålla\r\nSystembolaget, inte minst i skenet av den\r\ndiskussion som har varit under EU-\r\nförhandlingarna. Det har funnits en god service, ett\r\nstort utbud av produkter som skall säljas, och man\r\nhar fått de råd som kan tänkas behövas.</pre><pre>Alla de forskningsrapporter om vi fått i\r\nAlkoholkommissionen har visat på problem. I t.ex.\r\nVärmland och Bohus län har man fått sluta med\r\nstarkölsförsöljningen i livsmedelsbutikerna efter\r\nett halvår på grund av de stora sociala och\r\nhälsopolitiska problemen. Dessa var så pass\r\npåtagliga att de sociala myndigheterna inte klarade\r\nav dem.</pre><pre>Det finns få länder i världen som inte har någon typ\r\nav restriktioner kring sin alkoholförsäljning. Vi har\r\ninte sådana därför att vi vill vara överförmyndare\r\nutan därför att alkohol är beroendeframkallande.\r\nDärför krävs olika åtgärder.</pre><pre>Anf. 112  PETER KLING (nyd) replik:</pre><pre>Herr talman! Jag ser fortfarande en stor skillnad\r\nmellan Karin Israelssons och vårt tänkande. Jag\r\nanser att Systembolagets monopol klart strider mot\r\nEES-avtalet. Jag skall återge ett stycke av EES-\r\navtalet: De avtalsslutande parterna skall säkerställa\r\natt statliga handelsmonopol anpassas på ett sådant\r\nsätt att ingen diskriminering med avseende på\r\nanskaffnings- och marknadsföringsvillkor\r\nföreligger mellan medborgarna i EG-\r\nmedlemsstaterna och medborgarna i EFTA-\r\nstaterna.</pre><pre>Denna passus visar helt klart att vi är\r\ndiskriminerande. Jag kan inte i en vanlig\r\nlivsmedelsbutik köpa förutom goda ostar och kex\r\nen flaska vin, utan jag hänvisas helt till\r\nSystembolaget och måste gå till den affären. Är inte\r\ndetta diskriminering jämfört med andra\r\nmedborgare i Europa, så vet inte jag vad\r\ndiskriminering är, Karin Israelsson.</pre><pre>Sverige kommer att anklagas för detta i\r\ndomstolarna. Det är förhoppningsvis fler individer\r\nän Peter Kling i Sverige som tycker att detta är\r\ndiskriminering.</pre><pre>Vi vill från vårt parti ha ett ämne i skolan som\r\nhandlar om tobak, alkohol och narkotika, ett\r\nkunskapsrelaterat ämne där man upplyser folk om\r\nvad det handlar om, att det är skadligt att dricka för\r\nmycket och påverkar samhällsekonomin. Men vi\r\nvill ytterst släppa ansvaret till individerna. Vi tror\r\nnämligen på individerna, och vi tror på kunskap i\r\nsamhället. Det är där skillnaden är, Karin\r\nIsraelsson. Vi tror inte på att det skall sitta en grupp\r\nmänniskor och styra uppifrån, stifta hundratals\r\nlagar och regleringar som folk dessutom inte tror på\r\nutan tycker att det är löjligt. De följer inte lagarna.\r\nÄr det så svårt att förstå det?</pre><pre>Anf. 113  KARIN ISRAELSSON (c) replik:</pre><pre>Herr talman! Det är nog fler än Peter Kling som har\r\nupptäckt att det är stora skillnader mellan oss två.\r\nDet har varit så sedan den första dag vi hade en\r\nalkoholpolitisk debatt. I övrigt finns det också stora\r\nskillnader.</pre><pre>När vi har förhandlat med EU om att få behålla vårt\r\nSystembolag har vi gjort det på hälsopolitisk grund.\r\nDet har vägt tyngre i vågskålen än det som Peter\r\nKling tar upp. Den konkurrensneutralitet som\r\nPeter Kling hänvisade till rör inte den enskilde\r\nindividen utan försäljningen till Systembolaget.\r\nDär skall det finnas en konkurrensneutralitet. Där\r\nhar Systembolagets policy varit att se till att så\r\nmånga märken som möjligt skall kunna säljas via\r\nprovförsäljningar. Man har anpassat sig så långt det\r\nhar varit möjligt till de krav som ställs i EES-\r\navtalet.</pre><pre>Nu finns EU-avtalet, en skriftlig bekräftelse på det\r\nhela. Det tycker jag är väldigt viktigt.</pre><pre>Att man skall undervisa om detta i skolan är ingen\r\nnyhet. Det har funnits sådan undervisning i\r\nskolorna i många år, långt före det att Peter Kling\r\nkom till riksdagen. Det var genom Centerpartiets\r\ninitiativ som detta infördes i samband med den nya\r\nalkoholpolitiken 1977. Det har givit resultat. Men\r\nvi har också sett att information inte ger de effekter\r\nsom restriktioner ger. Det är en mycket stor\r\nskillnad. Det finns inte en forskningsrapport som\r\nPeter Kling skulle kunna bygga ett sådant\r\npåstående på -- i varje fall har den inte presenterats\r\nför oss i Alkoholkommissionen. Tvärtom visar alla\r\nutredningar och informationsinsatser att det inte är\r\ntillräckligt. Det behövs också restriktioner.</pre><pre>Anf. 114  BERNDT EKHOLM (s):</pre><pre>Herr talman! Med anledning av det aktuella\r\nbetänkandet om partihandelsmonopolets\r\navskaffande och min och mina medmotionärers\r\nmotion So43 vill jag kommentera betänkandet i den\r\ndel det rör avskaffandet av partihandelsmonopolet.</pre><pre>Förslaget är ett resultat av EES-avtalet och EU-\r\nförhandlingarna. Det är ett resultat som man har\r\nanledning att beklaga, för sannolikt kommer det att\r\ninnebära ökad alkoholkonsumtion och därmed\r\nökade skador. Vi har därför i motionen protesterat\r\nmot den föreslagna lösningen och i första hand\r\nföreslagit ett bibehållande av\r\npartihandelsmonopolet och i andra hand ett\r\növerförande av monopolet till Systembolaget.</pre><pre>Åtminstone borde andrahandsyrkandet ha varit\r\nrealistiskt att förhandla om med EG respektive\r\nEU. Accepteras Systembolagets monopol avseende\r\ndetaljhandelsförsäljningen kan jag inte förstå\r\nvarför det inte hade varit möjligt att acceptera ett\r\npartihandelsmonopol för Systembolaget. Utskottet\r\nkommenterar på denna punkt inte\r\nutlandstillverkad alkohol men jämväl det svenska\r\nstarkölet. Jag tycker att utskottets argumentering\r\när svag. Den präglas mer av att uppnå en friare\r\nkonkurrens än av angelägna socialpolitiska motiv.\r\nJag ställer frågan: Varför?</pre><pre>Norge, som i princip har samma alkoholpolitik som\r\nSverige, har fått ett bättre resultat. Norge avser inte\r\ngenomföra några ändringar alls, eftersom frågan\r\ninte har varit uppe till förhandling. Den har\r\nbehandlats som offentlighetsprincipen i Sverige.\r\nDet innebär att vi kommer att bryta\r\nsamstämmigheten i alkoholpolitiken mellan våra\r\nnordiska länder. Det är djupt beklagligt, eftersom\r\nvår alkoholpolitik har varit så framgångsrik.</pre><pre>Utskottet framhåller att den totala\r\nalkoholkonsumtionen måste minska, därför att\r\nmissbruk och överkonsumtion medför höga\r\nkostnader för samhället och stort lidande för den\r\nenskilde. Samhällets kostnader beräknas uppgå till\r\n80--100 miljarder kronor årligen. Sveriges riksdag\r\nställde sig i maj 1985 bakom WHO-målet och\r\nbeslutade om en 25-procentig minskning av\r\nkonsumtionen av ren alkohol per invånare fram till\r\når 2000.</pre><pre>Alkoholpolitiska kommissionens ordförande\r\nIngemar Mundebo uttalade nyligen på\r\nkommissionens presskonferens att Sverige inte\r\nkommer att kunna uppnå det målet på grund av en\r\nliberaliserad alkoholpolitik, däribland sänkt\r\nalkoholpris i framtiden. Att inte släppa in\r\nprivatkapital i alkoholnäringen har varit en\r\ngrundpelare i vår alkoholpolitik. Den pelaren\r\nförsvinner när privatkapital släpps in i\r\npartihandelsledet på det sätt som föreslås i\r\npropositionen.</pre><pre>Den liberalare alkoholpolitiken, bl.a. genom direkt\r\nstarkölsförsäljning från bryggeri till restaurang, får\r\nredan konsekvenser. Det inbjuder till en häftigare\r\nmarknadsföring. Nu kommer nästa steg i\r\nliberaliseringen när vi genom dagens riksdagsbeslut\r\nöppnar för bryggerier även utanför Sverige att\r\ndirektförsälja till restauranger. Hur mycket mer\r\nrabatterad alkohol kommer då inte att serveras?\r\nDet kommer knappast den nya\r\nkontrollmyndigheten att kunna förhindra. Det\r\nhade varit bättre att ta vara på möjligheten att ge\r\nSystembolaget detta monopol. Det hade minskat\r\nintresset hos olika producenter att driva en tuff och\r\naggressiv marknadsföring mot restaurangerna.</pre><pre>Nu är vi där vi är. Jag förstår att utskottet har funnit\r\natt vi inte kan ta oss ur ingånget och föreslaget\r\navtal, trots de brister som det har. Utskottet\r\nskriver: ''Med hänsyn till att Sveriges förhandlingar\r\nmed EU inte resulterat i en överenskommelse i\r\nanslutningsfördraget utan i en viss skriftväxling,\r\nsom inte binder EU-domstolen, är det av stor vikt\r\natt det regelverk som nu skapas, beaktar inte bara\r\nalkoholpolitiska synpunkter utan också de\r\nkonkurrensrättsliga aspekterna.''</pre><pre>Nu måste vi i stället se framåt. En i nuläget\r\nliberaliserad alkoholpolitik måste framöver\r\nkompenseras med precis motsatta åtgärder, dvs.\r\nmed ökad restriktivitet på andra områden. Annars\r\nblir det precis som Mundebo har sagt. De kristna\r\nsocialdemokraterna är inte beredda att medverka\r\ntill att riva upp riksdagens beslut om minskning av\r\nalkoholkonsumtionen.</pre><pre>Det här betyder, menar jag, att högprislinjen måste\r\nbevaras ''till varje pris'', som man skulle kunna\r\nsäga. En stor mängd svenska och internationella\r\nundersökningar visar att högt pris är det\r\neffektivaste sättet att minska\r\nalkoholkonsumtionen. Högprislinjen förutsätter\r\natt införselrestriktionerna behålls. Sveriges\r\nförhandlingsresultat med EU är här\r\ntillfredsställande genom anknytningen till den\r\ndanska situationen. Där har man nu klarat att\r\nbehålla sina införselrestriktioner i över 20 år.\r\nÄndringar framöver av denna kompromiss\r\nförutsätter att de beslutas enhälligt av EU. Här får\r\nSverige vid ett medlemskap enligt min mening inte\r\nvika sig!</pre><pre>Från de kristna socialdemokraternas sida hälsar vi\r\nmed glädje Alkoholkommissionens förslag om att\r\nhöja åldersgränsen till 20 år för servering på\r\nrestaurang. Det är mycket angeläget nu för att\r\nkompensera de liberaliseringar som jag tidigare har\r\ntalat om. Det är beklagligt att den alkoholpolitiska\r\nkommissionen på denna punkt inte är enig. Men än\r\nfinns tid till eftertanke före propositionsskrivandet.</pre><pre>Samtidigt instämmer jag i utskottets förslag i\r\nbetänkandet, att vi här i dag inte skall riva mer i\r\nolika bestämmelser och regler, utan att vi skall\r\nvänta ut en proposition om helheten i\r\nalkoholpolitiken. I den meningen är det ju att\r\nbeklaga att vi nu genom EES-avtalet och i viss\r\nutsträckning genom hänvisningarna till EU\r\nföregriper en kommande proposition om helheten.</pre><pre>Vi bör således efter dagens tvingande beslut ställa\r\nin oss på att fortsatta åtgärder som sammantagen\r\neffekt måste innebära en skärpning av\r\nalkoholpolitiken. Annars kommer vi inte att klara\r\nVärldshälsoorganisationens mål om en 25-\r\nprocentig säkning av alkoholkonsumtionen från\r\n1985 fram till år 2000, ett mål som från\r\nfolkhälsosynpunkt är mycket angeläget att uppnå.</pre><pre>Jag tackar talmannen för ordet.</pre><pre>Anf. 115  STEN SVENSSON (m):</pre><pre>Herr talman! Genom EES-avtalet har Sverige\r\nförbundit sig att tillämpa EG:s regelverk. För att\r\ndetta skall vara trovärdigt i EG:s ögon slår utskottet\r\nfast i sitt betänkande: ''Utskottet anser vidare att en\r\nsammanblandning av en monopoliserad\r\ndetaljhandel och en konkurrensutsatt partihandel\r\nbör undvikas.''</pre><pre>När det sedan gäller övriga alkoholpolitiska frågor\r\nhar ju den alkoholpolitiska kommissionen arbetat i\r\ndrygt två år och lagt fram ett omfattande material.\r\nDen offentliga debatten om dessa förslag har redan\r\nbörjat. Tidigare, under fjolåret, lade\r\nkommissionen fram ett delbetänkande om\r\nserveringsbestämmelserna. Denna del har varit ute\r\npå remiss tillsammans med ett betänkande från den\r\ns.k. LHD/LVM-utredningen, som har behandlat\r\nfrågor om överförande av tillståndsgivningen från\r\nlänsstyrelserna till kommunerna.</pre><pre>Allt detta material kommer nu att samlas.\r\nRegeringen har meddelat sin avsikt att under\r\nhösten i år lägga fram ett samlat förslag på hela\r\nalkoholpolitikens område. Så länge utskottet inte\r\nförfogar över detta fullständiga underlag finns det\r\ninte anledning att ta några nya initiativ, utan vi\r\nmåste först avvakta detta material. Denna\r\nbedömning har alltså gjorts av ett enhälligt\r\nsocialutskott.</pre><pre>Herr talman! Jag yrkar bifall till utskottets\r\nhemställan på samtliga punkter.</pre><pre>Överläggningen var härmed avslutad.</pre><pre>Beslut</pre><pre>Mom. 1 (riktlinjer för ett nytt tillståndssystem)</pre><pre>Yrkanden:</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till under överläggningen\r\nframställt yrkande (nyd) och mot. So272 yrk. 6\r\n(nyd)</pre><pre>Votering:</pre><pre>275 för utskottet</pre><pre>22 för yrk. och mot.</pre><pre>2 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 72 m, 29 fp, 25 c, 18 kds, 9 v, 3</pre><pre>För yrk. och mot:</pre><pre>22 nyd</pre><pre>Avstod:</pre><pre>1 m, 1 kds</pre><pre>Frånvarande:</pre><pre>19 s, 7 m, 4 fp, 6 c, 7 kds, 1 nyd, 5 v, 1</pre><pre>Liisa Rulander (kds) anmälde att hon avsett att\r\nrösta ja men markerats ha röstat nej.</pre><pre>Mom. 4 (övriga alkoholfrågor)</pre><pre>Yrkanden:</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. So272 yrk. 3, 7-22\r\n(nyd)</pre><pre>Votering:</pre><pre>278 för utskottet</pre><pre>22 för mot.</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 74 m, 29 fp, 25 c, 19 kds, 9 v, 3</pre><pre>För mot. So272 yrk. 3, 7-22:</pre><pre>t5p &gt; 22 nyd</pre><pre>t0 &gt; </pre><pre>Frånvarande:</pre><pre>19 s, 6 m, 4 fp, 6 c, 7 kds, 1 nyd, 5 v, 1</pre><pre>Övriga moment</pre><pre>Kammaren biföll utskottets hemställan.</pre><pre>9 §  Lag om Allmänna arvsfonden</pre><pre>Föredrogs</pre><pre>socialutskottets betänkande</pre><pre>1993/94:SoU23 Lag om Allmänna arvsfonden\r\n(prop. 1993/94:124).</pre><pre>Tredje vice talmannen konstaterade att ingen talare\r\nvar anmäld.</pre><pre>Beslut</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>10 §  Barn och ungdom</pre><pre>Föredrogs</pre><pre>socialutskottets betänkande</pre><pre>1993/94:SoU30 Barn och ungdom.</pre><pre>Anf. 116  EVA ZETTERBERG (v):</pre><pre>Herr talman! Just när jag skulle börja hålla mitt\r\nanförande sade en av riksdagens ledamöter, om jag\r\nhörde rätt, att det man inte kan säga på tre minuter\r\ninte är värt att lyssna på. Jag skall därför hålla mig\r\ntill tre minuter för detta anförande.</pre><pre>Det har varit en lång dag för alla oss som har varit\r\nengagerade i socialutskottets betänkanden. Det\r\nfinns förvisso mycket mer att säga om de frågor som\r\ngäller barn och ungdom, men det blir fler tillfällen\r\natt ta upp dem.</pre><pre>Herr talman! Jag är väldigt glad över utskottets\r\nmajoritetsskrivning i betänkandet om den första\r\nfrågan som gäller sexuella övergrepp mot barn.\r\nDen utgår från flera enskilda motioner men också\r\nfrån en flerpartimotion av representanter för\r\nsamtliga riksdagspartier. Vi har genom olika förslag\r\nvisat hur samhället kan stärka skyddet för barn som\r\nråkat ut för sexuella övergrepp. Jag ser med\r\ntillfredsställelse att utskottets majoritet har\r\ntillstyrkt motionen, där vi begär att regeringen\r\nåterkommer med förslag på området.</pre><pre>Herr talman! Däremot har Vänsterpartiet egna\r\nyrkanden på några andra punkter, vilka tyvärr inte\r\nhar tillstyrkts. Det gäller exempelvis ungdomens\r\nhus och åtgärdsprogram för utslagning av barn och\r\nungdomar, och hur man skall ta upp frågorna för att\r\nförhindra utslagning och att barn driver omkring på\r\ngator samt att andra problem uppstår. Det är ett\r\nviktigt område. Jag beklagar att utskottet inte har\r\ntillstyrkt vår motion och inte heller de\r\nsocialdemokratiska motionerna.</pre><pre>Herr talman! Jag vill även nämna den\r\nflerpartimotion som gäller utbildning i\r\nbarnkunskap. Den har delvis blivit tillgodosedd\r\nmen inte fullt ut. När vi skrev den motionen, utgick\r\nvi från det faktum att det i dag i stor utsträckning\r\när frivilliga organisationer som står för utbildningen\r\ntill poliser, till militära organisationer samt till\r\njurister och andra som vill ha en fördjupad kunskap\r\nom barn och barns villkor. Vi anser att samhället\r\nmåste ta ett betydligt större ansvar än i dag,\r\nnaturligtvis tillsammans med de frivilliga\r\norganisationerna, och se över utbildningen för att\r\nprioritera barn och ungdom.</pre><pre>Ny demokratis förslag om en internationell\r\nkonferens om filmvåld -- Ny demokrati har på den\r\npunkten reserverat sig -- är bra, men däremot\r\ntycker jag inte att det är riksdagens uppgift att fatta\r\nbeslut om konferenser. Jag biträder alltså utskottets\r\nhemställan på den punkten.</pre><pre>Herr talman! Jag yrkar bifall till utskottets\r\nhemställan beträffande sexuella övergrepp mot\r\nbarn samt till min meningsyttring beträffande de\r\npunkter som jag här har berört.</pre><pre>Anf. 117  LENNART ROHDIN (fp):</pre><pre>Herr talman! Vi behandlar i dag socialutskottets\r\nbetänkande över ett antal motioner rörande\r\nvillkoren för barn och ungdom. I de flesta fall gäller\r\ndet yrkanden som har framställts tidigare, i några\r\nfall flera gånger tidigare. Kammaren behandlade så\r\nsent som i oktober socialutskottets betänkande\r\növer en rad av dessa förslag. Riksdagen ställde sig\r\ndå bakom utskottets hemställan.</pre><pre>Åtskilliga av förslagen ingår i de uppdrag som\r\nSocialtjänstkommittén har fått i direkt uppdrag att\r\nbehandla. Det gäller inte minst de utsatta barnens\r\noch ungdomarnas förhållanden och de åtgärder\r\nsom detta föranleder. Utskottet har vid tidigare\r\nbehandling hänvisat till att Socialtjänstkommitténs\r\narbete bör avvaktas innan några nya initiativ tas.\r\nSocialtjänstkommitténs betänkande kommer redan\r\ni sommar, dvs. om ett par månader. Utskottet\r\nvidhåller därför sina tidigare ställningstaganden.</pre><pre>Flera motioner har särskilt uppmärksammat de\r\nutsatta barnens och ungdomarnas förhållanden mot\r\nbakgrund av de senaste årens ekonomiska\r\nutveckling och det förändringsarbete som har\r\nbedrivits i landets kommuner. Åtskilliga rapporter\r\nhar också kommit med oroväckande inslag under\r\nde senaste åren.</pre><pre>Regeringen gav redan efter sommaren 1992\r\nSocialstyrelsen i uppdrag att, med anledning av det\r\nförnyelse- och omställningsarbete som pågår i\r\nkommuner och landsting, i samråd med andra\r\nmyndigheter följa utvecklingen av barns villkor i\r\nsamhället. En första rapport gällande utvecklingen\r\nunder 1992 avlämnades för ett år sedan, och i\r\ndagarna kom slutrapporten, som beaktar\r\nutvecklingen också under det gångna året 1993.\r\nUtskottet har även här ansett att pågående arbete\r\nbör avvaktas.</pre><pre>Herr talman! Jag utgår från att vi får anledning att\r\nåterkomma till Socialstyrelsens rapport Barns\r\nvillkor i förändringstider, när regeringen har berett\r\nrapporten och de förslag som där framläggs. Jag vill\r\nbara göra ett par allmänna kommentarer till\r\nrapporten och den välkomna uppmärksamhet och\r\ndebatt som den har väckt.</pre><pre>Rapporten bekräftar att de problem som vi ser på\r\nflera håll också är en direkt följd av den\r\nekonomiska utvecklingen i vårt land. Den\r\nunderstryker att det inte finns någon automatisk\r\nmotsatsställning mellan å ena sidan kravet på att\r\ndet förs en ansvarsfull ekonomisk politik för att\r\nskapa de nödvändiga förutsättningarna för en väl\r\nfungerande välfärd och å andra sidan de\r\nberättigade krav på insatser som våra barn och\r\nungdomar kan ställa. Det är väl känt att en\r\nekonomisk politik som inte främjar tillväxt och\r\njobb närmast ofrånkomligt slår hårdast mot de\r\nsämst ställda. Dit hör särskilt de utsatta barnen och\r\nungdomarna.</pre><pre>Rapporten visar också att en genomtänkt och\r\nförberedd förnyelse av den kommunala\r\nverksamheten har kunnat ske utan allvarliga\r\nförändringar i verksamheten eller för dem som den\r\nriktar sig till. Det gäller i stora delar av landet.\r\nDäremot visar den, inte helt överraskande, att\r\ndrastiska och ogenomtänkta nedskärningar i flera\r\nfall har haft klart oönskade effekter. Särskilt visar\r\nden att generella nedskärningar slår hårdast mot\r\nspeciellt utsatta grupper i utsatta boendeområden.\r\nBoendesegregationen är här en betydelsefull\r\nförklaring.</pre><pre>De problem som redovisas i Socialstyrelsens\r\nrapport avser framför allt områden i våra storstäder\r\noch i vissa av deras förortsområden. Förändringen\r\nav statsbidragen till kommunerna, som har\r\ninneburit en större frihet att göra prioriteringarna i\r\nkommunerna, innebär också ett större ansvar att\r\ngöra de nödvändiga prioriteringar som de av\r\nriksdagen fastställda nationella målen förutsätter.\r\nJag räknar med att vi snart får tillfälle att ta del av\r\nde åtgärder som regeringen finner nödvändiga med\r\nanledning av rapporten och dess slutsatser.</pre><pre>Jag finner det emellertid glädjande med den\r\nomfattande uppmärksamhet som diskussionen\r\nkring rapporten och de förhållanden som den\r\nbelyser har givit upphov till. Jag tror att det i inte\r\nså liten utsträckning är en följd av att barnens\r\nintressen nu sätts i fokus på ett helt annat sätt, inte\r\nminst såsom en följd av FN:s barnkonvention och\r\nden inrättade funktionen såsom barnombudsman.</pre><pre>Herr talman! Uppmärksamheten kring sexuella\r\növergrepp mot barn har blivit allt starkare -- inte\r\nnödvändigtvis därför att de har blivit fler utan\r\nsnarare därför att det stora mörkertalet har blivit\r\nallt tydligare. En lång rad åtgärder på detta område\r\nvidtas sedan flera år av bl.a. Socialstyrelsen. Så sent\r\nsom i sitt betänkande i oktober hänvisade utskottet\r\ntill den viktiga roll som nu också den nyinrättade\r\nbarnombudsmannen har på detta område.</pre><pre>I en mycket välskriven och välavvägd\r\nflerpartimotion har en rad förslag framlagts om\r\ninsatser för utbildning och fortbildning samt\r\nforskning och metodutveckling. Utskottet finner\r\natt regeringen bör överväga de förslag som\r\nframläggs i motionen och återkomma till riksdagen\r\nmed förslag om insatser.</pre><pre>Herr talman! Jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut skulle fattas den 21 april.)</pre><pre>11 §  Konsumentpolitiska frågor m.m.</pre><pre>Föredrogs</pre><pre>lagutskottets betänkande</pre><pre>1993/94:LU21 Konsumentpolitiska frågor m.m.</pre><pre>Anf. 118  BENGT KRONBLAD (s):</pre><pre>Herr talman! Riksdagen behandlar i dag\r\nregeringens proposition angående anslag för\r\nbudgetåret 1994/95 beträffande\r\nkonsumentpolitiken och därtill 17 motioner, allt\r\nsamlat i lagutskottets betänkande nr 21. Vi\r\nsocialdemokrater har till betänkandet fogat fem\r\nreservationer, som jag senare skall kommentera.</pre><pre>Nuvarande mål för den statliga konsumentpolitiken\r\nlades fast av riksdagen 1986. Målet för\r\nkonsumentpolitiken är att stödja hushållen i deras\r\nsträvan att effektivt utnyttja sina resurser och att\r\nstärka konsumenternas ställning på marknaden.\r\nFör att nå målet har man utvecklat den lokala\r\nkonsumentverksamheten samt givit stöd till utsatta\r\ngrupper. Vi socialdemokrater anser att det därtill\r\nfordras en väl fungerande lagstiftning samt en\r\nmyndighetsorganisation.</pre><pre>1992 tillsatte regeringen Konsumentpolitiska\r\nkommittén, som i januari 1994 överlämnade sitt\r\nbetänkande SOU 1994:14. I denna utredning\r\nföreslås att målen kompletteras med att främja en\r\nfrån miljösynpunkt hållbar utveckling.</pre><pre>En i utredningen varande majoritet föreslår också\r\nen delning av Konsumentverket, vilket vi\r\nsocialdemokrater, Vänsterpartiet samt\r\nCenterpartiets ledamot i utredningen har\r\nreserverat oss mot. Vi befarar att\r\ndelningsalternativet kommer att skapa otydlighet\r\noch ge upphov till oklarheter i rollfördelningen\r\nbåde för konsumenter och producenter samt bland\r\nde anställda inom verksamheten både i deras\r\ninterna arbete och i deras kontakter med t.ex.\r\nkonsumentvägledare, näringsliv och frivilliga\r\norganisationer.</pre><pre>Den framtida konsumentpolitiken kommer att\r\ndiskuteras, när en proposition från regeringen\r\nföreligger. Därför avstår jag från att diskutera\r\nutredningens förslag mer i dag.</pre><pre>Herr talman! Jag övergår nu till att kommentera\r\nvåra socialdemokratiska reservationer. I\r\nreservation 1 beträffande anslag till\r\nKonsumentverket vill vi socialdemokrater peka på\r\natt också regeringen i budgetpropositionen har\r\nansett att EES-avtalet ställer krav på insatser från\r\nKonsumentverkets sida i form av bl.a. ökad\r\nmarknadskontroll. Som framhålls i propositionen\r\nblir Konsumentverket i och med EES-avtalets\r\nikraftträdande tillsynsmyndighet enligt flera nya\r\nlagar, som träder i kraft samtidigt med EES-avtalet.\r\nNya insatser kommer att krävas med bl.a.\r\nsystematiska kontroller på\r\nproduktsäkerhetsområdet. För budgetåret 1994/95\r\nkommer tillsynen framför allt att omfatta\r\nhushållsapparater, maskiner för personligt bruk,\r\ntextilier och leksaker.</pre><pre>Vi socialdemokrater menar att det är\r\nanmärkningsvärt att dessa väsentligt utökade\r\narbetsuppgifter inte föranlett något förslag från\r\nregeringen om höjt anslag till Konsumentverket. I\r\nbudgetpropositionen finns det endast ett\r\npåpekande från regeringens sida om att det är\r\nviktigt att Konsumentverket avsätter tillräckliga\r\nresurser för verksamheten.</pre><pre>Som framhålls i motion L704 innebär regeringens\r\nförslag en väsentlig anslagsminskning, om man tar\r\nhänsyn till engångsanslaget på 10 miljoner kronor\r\nför informations- och utbildningsinsatser i samband\r\nmed att skuldsaneringslagen träder i kraft.</pre><pre>Med hänsyn till vikten av att Sverige redan nu\r\nfullföljer sina åtaganden enligt EES-avtalet och\r\nutför den marknadskontroll som förutsatts anser vi\r\nsocialdemokrater att riksdagen utöver vad\r\nregeringen har föreslagit bör anvisa 2 885 000 till\r\nKonsumentverket, ett belopp som överensstämmer\r\nmed Konsumentverkets kostnadsberäkningar för\r\nmarknadskontroller under det kommande\r\nbudgetåret.</pre><pre>Inom begreppet marknadskontroll ryms också, som\r\nframhålls i motion L704, frågan om\r\nprisinformation. Sådan information är enligt\r\nutskottets mening viktig för att stärka\r\nkonsumentpolitiken och ge hushållen möjligheter\r\natt utnyttja sina resurser på ett effektivt sätt.</pre><pre>Genom prisinformationslagen har ett\r\nutomordentligt konsumentpolitiskt instrument\r\ntillskapats. Enligt vår mening är det därför\r\nallvarligt att prisinformationslagen fortfarande, två\r\når efter lagens ikraftträdande, inte efterlevs i\r\ntillräcklig omfattning. Förutom de brister som det\r\npekas på i motionen när det gäller efterlevnaden av\r\nlagen inom livsmedelshandeln finns det också\r\nandra branscher där näringsidkarna inte följer\r\nlagen. Enligt uppgift visade hösten 1993 bara var\r\ntredje bensinstation här i Stockholm bensinpriset så\r\natt det lätt kunde synas från vägen, trots att det\r\nfinns en särskild överenskommelse mellan Svenska\r\nPetroleum och Konsumentverket om just\r\nprisskyltning.</pre><pre>Med utgångspunkt i rådande förhållanden på\r\nmarknaden anser vi socialdemokrater att ökade\r\ninsatser från Konsumentverkets sida är nödvändiga\r\nför att få en bättre efterlevnad av\r\nprisinformationslagen.</pre><pre>I reservation 3 tar vi socialdemokrater upp anslagen\r\ntill konsumentorganisationer.</pre><pre>Enligt vår mening är det mot bakgrund av vad som\r\nanförts av Konsumentpolitiska kommittén\r\nuppenbart att det finns ett stort behov av\r\nomedelbara ökade insatser från olika\r\nkonsumentrörelser när det gäller t.ex. ekonomisk\r\nrådgivning, konsumentinformation, utbildning och\r\nopinionsbildning.</pre><pre>EES-avtalet innebär att behovet förstärks\r\nytterligare. Trots att det ursprungliga stödet genom\r\nriksdagens beslut förra året utvidgades till att\r\nanvändas på andra områden än inom\r\nlivsmedelspolitiken har anslaget i stort sett varit\r\noförändrat ända sedan inrättandet år 1990. Vi\r\nsocialdemokrater anser att tiden nu är mogen för en\r\nförstärkning av anslaget.</pre><pre>Speciellt viktigt är stöd till Konsumentrådets\r\nverksamhet och dess utveckling på lokal\r\norganisationsnivå.</pre><pre>I reservation 4 behandlas konsumentforskningen.</pre><pre>De farhågor som vi socialdemokrater tidigare i\r\nolika sammanhang framfört beträffande\r\nkonsumentforskningen har nu genom\r\nKonsumentpolitiska kommitténs betänkande också\r\nhär bekräftats. Enligt vår mening krävs det inte\r\nnågra ytterligare överväganden för att få\r\nkommitténs slutsatser vidimerade om att\r\nforskningen på det konsumentpolitiska området är\r\neftersatt.</pre><pre>Som vi anför i motion L711 kräver vi att resurser\r\nmer eller mindre omgående avsätts för\r\nhushållsekonomiskt inriktad forskning och\r\ndessutom att ett särskilt program initieras. Fasta\r\nresurser krävs också för hushållsekonomiskt\r\ninriktad forskning vid de samhällsvetenskapliga\r\nfakulteterna.</pre><pre>I reservation 5 behandlas utvärderingen av\r\nmiljömärkningen.</pre><pre>För oss socialdemokrater är det anmärkningsvärt\r\natt regeringen inte heller i årets budgetproposition\r\nnärmare redovisar en utvärdering av det arbete som\r\nhittills bedrivits med miljömärkningen. Som vi\r\nkonstaterat flera gånger tidigare har det\r\nuppenbarligen förelegat betydande svårigheter när\r\ndet gällt att få i gång systemet med den frivilliga\r\nmiljömärkningen. Att arbetet försenats har lett till\r\natt konkurrerande märkningssystem kommit till\r\nstånd på grund av att vissa branscher inte ansett sig\r\nkunna invänta Miljömärkningsstyrelsens beslut.</pre><pre>Vidare är det nu helt uppenbart att de\r\nursprungligen fastställda ekonomiska ramarna för\r\nverksamheten inte håller. Utgångspunkten för\r\növerenskommelsen mellan staten och SIS var att\r\nmiljömärkningen efter en övergångsperiod skulle\r\nvara självbärande.</pre><pre>Enligt vad som redovisades redan i förra årets\r\nbudgetproposition anser Miljömärkningsstyrelsen\r\natt denna förutsättning visat sig orealistisk. Enligt\r\nvad styrelsen nu framfört visar erfarenheterna att\r\nmiljömärkningen inte kan bli självfinansierad och\r\nhänvisar i sammanhanget till erfarenheter från de\r\nnationella miljömärkningssystemen såväl i\r\nTyskland som i Canada, där verksamheten till\r\nstörsta delen finansieras genom statsanslag.</pre><pre>Redan mot denna bakgrund framstår det enligt vår\r\nmening som motiverat att en utvärdering kommer\r\ntill stånd. Därtill kommer att Sverige genom ett\r\ntillägg till EES-avtalet med största sannolikhet\r\nkommer att förpliktas införa också EG:s\r\nmiljömärkningssystem. Innan riksdagen tar\r\nställning till hur detta skall ske är det enligt vår\r\nmening angeläget att en utvärdering av det\r\nnuvarande systemet görs av regeringen och därefter\r\nredovisas för riksdagen i lämpligt sammanhang.</pre><pre>I reservation 6 tar vi upp behovet av\r\nkonsumentpolitiskt samarbete mellan EU och\r\nEFTA. Vi socialdemokrater delar såväl\r\nmotionärernas som Konsumentpolitiska\r\nkommitténs uppfattning och förordar att regeringen\r\nomgående tar initiativ till ett ökat samarbete\r\ninternationellt och mellan EU och EFTA.</pre><pre>Herr talman! Med detta vill jag framföra att vi\r\nsocialdemokrater står bakom samtliga\r\nreservationer. Men jag yrkar bifall till\r\nreservationerna 1, 3, 5 och 6 samt avslag på\r\nreservation 2. För övrigt yrkar jag bifall till\r\nhemställan i lagutskottets betänkande.</pre><pre>Anf. 119  LARS ANDERSSON (nyd):</pre><pre>Herr talman! Ny demokrati har under hela\r\nmandatperioden anvisat större besparingar än\r\nnågot annat parti gjort. I ord och handling har vi\r\nförsökt göra besparingar i fråga om många\r\nbudgetposter. Detta har vi gjort utan att i flertalet\r\nfall få stöd av vare sig regering eller opposition.</pre><pre>Beträffande anslaget till Konsumentverket vill vi i\r\nNy demokrati minska anslaget med ytterligare 2 %\r\njämfört med regeringens förslag.</pre><pre>Herr talman! Jag yrkar bifall till reservation nr 2.</pre><pre>(Applåder)</pre><pre>Anf. 120  MARGARETA GARD (m):</pre><pre>Herr talman! Betänkandet om konsumentpolitik\r\nhandlar dels om anslag till konsumentområdet, dels\r\nom ett antal motioner från allmänna motionstiden.</pre><pre>Med hänsyn till de förändringar som sker i vårt\r\nsamhälle och i vår omvärld är en översyn av dagens\r\nkonsumentpolitik nödvändig. I utredningen\r\nKonsumentpolitik i ny tid har en sådan översyn\r\ngjorts. Utredningen remissbehandlas för\r\nögonblicket.</pre><pre>Det finns därför ingen anledning att föregripa\r\nregeringens ställningstagande till utredningen och\r\nremissbehandlingen.</pre><pre>Av de sex reservationer som fogats till betänkandet\r\nhandlar två om anslaget till Konsumentverket.\r\nSocialdemokraterna vill höja anslaget, medan Ny\r\ndemokrati vill minska anslaget. En rimlig slutsats\r\nbeträffande propositionens förslag är att det är rätt\r\nnivå. Det är riktigt att Konsumentverket har fått\r\nnya arbetsuppgifter i form av en utökad\r\nmarknadskontroll.</pre><pre>I propositionen anges också att det är viktigt att\r\nverket avsätter resurser för att kunna utöva\r\nkontrollen. Det är inte en ovanlig situation, Bengt\r\nKronblad, att ett statligt verk anmodas prioritera\r\nverksamheter inom givna ramar.</pre><pre>Det finns anledning att nämna anslaget på 10\r\nmiljoner kronor för information och utbildning i\r\nsamband med införandet av skuldsaneringslagen.\r\nDet är ett nytt anslag som kan förefalla högt. Men\r\njag förutsätter att beräkningar har gjorts inom\r\nregeringskansliet och att det behövs information\r\noch utbildning motsvarande nämnda belopp.</pre><pre>Reservationerna 3 och 4 handlar om\r\nkonsumentorganisationerna och\r\nkonsumentforskningen. Båda dessa områden\r\nbehandlas i den konsumentpolitiska utredningen.\r\nFrån majoritetens sida vill vi invänta regeringens\r\nförslag med anledning av utredningen och\r\nremissvaren.</pre><pre>Reservation 5 handlar om miljömärkning av varor.\r\nMed all sannolikhet kommer Sverige att behöva ett\r\ntillägg till EES-avtalet för att uppfylla EG-kraven\r\npå miljömärkningsområdet. Övervägningar inom\r\nregeringen finns om hur man kan införliva det\r\nnordiska system som vi har i EG-regelsystemet.</pre><pre>Till sist reservation 6 som tar upp införlivandet av\r\nEES-avtalet i EG:s regelsystem. Även denna fråga\r\nbehandlas i Konsumentpolitiska kommittén. Frågan\r\när därmed aktualiserad i regeringen och kommer\r\natt behandlas i regeringens översyn av\r\nkonsumentpolitiken.</pre><pre>Det är något förvånande, tycker jag, att Bengt\r\nKronblad och Socialdemokraterna yrkar på\r\nförändringar av anslag och även på andra områden\r\nmed tanke på att Bengt Kronblad har suttit med i\r\njust den konsumentpolitiska utredningen. Han vet\r\nmycket väl att det är god sed i utskotten att man\r\navvaktar en utredning och ett regeringsförslag med\r\nanledning av utredningen. Därför är jag mycket\r\nförvånad över att Bengt Kronblad och\r\nSocialdemokraterna går in med yrkande om\r\nförändringar och mer pengar för de olika områdena\r\nredan nu.</pre><pre>Det är inte alltid mer pengar som löser problemen.\r\nMan kan genom olika omprioriteringar och olika\r\nåtgärder även få ett effektivt och väl fungerande\r\nsystem med de pengar som finns.</pre><pre>Herr talman! Jag yrkar bifall till utskottets\r\nhemställan och avslag på samtliga motioner.</pre><pre>Anf. 121  BENGT KRONBLAD (s) replik:</pre><pre>Herr talman! Fru Gard tar upp till diskussion om\r\nman kan prioritera. Självklart har man möjlighet\r\natt prioritera. Men man måste också se över vilket\r\nbehov som föreligger. Det är det vi gör i den\r\nsocialdemokratiska politiken. Vi tittar på var ett\r\nbehov finns. När vi ser att det är stort vill vi också\r\nlösa de problem som finns genom att göra\r\nsatsningar som behövs för att skapa en\r\ngrundförutsättning för en aktiv konsumentpolitik.</pre><pre>Fru Gard talar om att hon är förvånad över att jag\r\nsom ledamot i Konsumentpolitiska kommittén tar\r\nupp en del av de frågor som förekommer där. Som\r\nledamot kunde man konstatera att det finns ett stort\r\nbehov av en aktiv konsumentpolitik. Det är därför\r\nsom vi redovisar de här förslagen. I övrigt hänvisar\r\njag till det jag tidigare sade i mitt\r\ninledningsanförande.</pre><pre>Anf. 122  MARGARETA GARD (m)\r\nreplik:</pre><pre>Herr talman! I den konsumentpolitiska\r\nutredningen föreslår man en annan organisation av\r\nKonsumentverket. Det är viktigt att man inte låser\r\nfast sig med mer pengar och låser fast den\r\norganisation som finns i dag, utan att man avvaktar.</pre><pre>Jag är mycket förvånad över att Bengt Kronblad\r\ninte vill följa den sed som jag mycket riktigt\r\npåpekade tidigare att man har i utskotten. När en\r\nutredning har lagts på regeringens bord, avvaktar\r\nman tills regeringen kommer med förslag. Det\r\ntycker jag är en princip som Socialdemokraterna\r\näven i detta fall kan ansluta sig till.</pre><pre>Anf. 123  BENGT KRONBLAD (s) replik:</pre><pre>Herr talman! Det vi diskuterar i dag ligger inom\r\nramen för det budgetpropositionen har tagit upp.\r\nDet är det, fru Gard, som vi skall diskutera.</pre><pre>Man kan vara förvånad på litet olika sätt. Förslaget\r\nav en majoritet i Konsumentpolitiska kommittén,\r\natt Konsumentverket skall förändra sin\r\norganisation, förstår jag mycket väl medför att man\r\nmed ett visst intresse väntar på att få se på vilket\r\nsätt regeringen avser att skriva sin proposition. En\r\nmajoritet i utredningen innebär nämligen inte att\r\ndet finns underlag för en majoritet här i riksdagen.\r\nEtt av partierna som utgör underlag för\r\nregeringspartierna sitter med i utredningen och är\r\ntillsammans med oss och Vänsterpartiet emot en\r\ndelning av Konsumentverket. Jag förstår att det\r\nbetyder stor oklarhet. Jag förutsätter att vi inte\r\nkommer till riksdagen med sådana förslag som man\r\nfår tillbaka på grund av ett avslag. Jag kan inte\r\ntänka mig att Centern byter sida, även om partiet i\r\nriksdagen utgör regeringsunderlag.</pre><pre>Anf. 124  MARGARETA GARD (m)\r\nreplik:</pre><pre>Herr talman! Självfallet behandlar vi\r\nbudgetpropositionen och ett antal motioner som är\r\nväckta med anledning av den. Men jag tycker att\r\ndet är väl värt att följa regeringens förslag när det\r\ngäller anslagen. De är med all säkerhet noga\r\növervägda. Man skall kunna lägga fram dem, som\r\nman har gjort till Konsumentverket.</pre><pre>Mera pengar löser inte alla problem, Bengt\r\nKronblad. Socialdemokraterna tror ofta det. Men\r\ndet är inte så. Man kan effektivisera och man kan\r\nomorganisera inom den organisation man har. På så\r\nsätt kan man också få mer uträttat. Kanske får man\r\nsläppa en del verksamheter under en tid. Det är\r\nmycket möjligt. Men då får man se till att man får\r\nekonomisk möjlighet att fullfölja de nya och viktiga\r\nuppdrag som man är ålagd att fullfölja.</pre><pre>Överläggningen var härmed avslutad.</pre><pre>(Beslut skulle fattas den 21 april.)</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>12 §  Livsmedelskontroll m.m.</pre><pre>Föredrogs</pre><pre>lagutskottets betänkande</pre><pre>1993/94:LU22 Livsmedelskontroll m.m. (prop.\r\n1993/94:100 delvis).</pre><pre>Anf. 125  INGER HESTVIK (s):</pre><pre>Herr talman! Vi skall nu behandla anslagen till\r\nLivsmedelsverket för budgetåret 1994--1995 samt\r\nnågra motioner på livsmedelsområdet.</pre><pre>När det gäller medelsberäkningen för\r\nLivsmedelsverket tillstyrker vi socialdemokrater\r\nregeringens förslag. Verket kommer genom EES-\r\navtalet och arbetet med att harmonisera vårt\r\nregelverk med EG:s att få utökade arbetsuppgifter.\r\nVi anser ändå att det är möjligt att utföra det\r\narbetet inom den givna budgetramen.</pre><pre>På ett par punkter i betänkandet vill vi\r\nsocialdemokrater gå längre än de borgerliga\r\nledamöterna i utskottet. Det gäller\r\ninnehållsdeklarationer och ursprungsmärkning av\r\nlivsmedel, men också Sveriges agerande\r\ninternationellt.</pre><pre>Det finns ute i samhället en stark oro för vad de\r\nlivsmedel som vi importerar innehåller. Man vill\r\nveta var livsmedlen har producerats. Man vill veta\r\nom det är risk för att det finns rester av\r\nbekämpningsmedel eller antibiotika kvar. Man vill\r\nveta att det man äter kommer från salmonellafria\r\nområden, osv.</pre><pre>Den kanske viktigaste informationen som man som\r\nkonsument efterfrågar är innehållsdeklarationer, så\r\natt allergiker kan känna sig trygga när de gör sina\r\ninköp. Sverige har Europas bästa märkning när det\r\ngäller allergiframkallande ämnen, och den vill vi\r\nbehålla även efter en eventuell EU-anslutning.</pre><pre>Det är viktigt att dessa synpunkter tas till vara och\r\ndrivs i EES-samarbetet. Vi bör här från riksdagen\r\nge tydliga signaler om vart vi vill komma när det\r\ngäller dels kvalitet på våra livsmedel, dels tydlighet\r\ni produktinformationen till konsumenterna.</pre><pre>Sverige bör i EES-kommittén driva frågan om att\r\nförbättra varumärkningen för livsmedel, och då\r\nfrämst för allergiframkallande ämnen och ämnen\r\nsom kan ge upphov till cancer. Helt klart är att en\r\nallmän översyn och en modernisering av EG-\r\ndirektiven på dessa områden måste till. Här kan\r\noch bör Sverige bli en pådrivande kraft.</pre><pre>I våra reservationer vill vi ge dessa synpunkter och\r\nkrav regeringen till känna. Vi socialdemokrater\r\nstår bakom reservationerna 2 och 3, men för att\r\nvinna tid yrkar jag bifall endast till reservation 3. I\r\növrigt yrkar jag bifall till utskottets hemställan.</pre><pre>Anf. 126  BENGT KINDBOM (c):</pre><pre>Herr talman! Jag ber att få inleda med att yrka bifall\r\ntill hemställan i lagutskottets betänkande 22. Jag\r\nhar inget yrkande om det sänkta anslaget till\r\nLivsmedelsverket. En bred majoritet i lagutskottet\r\när ense om att anslå de medel som har föreslagits i\r\nårets budget.</pre><pre>Det finns två reservationer som behandlar\r\nmärkningen av livsmedel. Det har tidigare förts\r\nmånga diskussioner om märkning av livsmedel. Nu\r\nhar Socialdemokraterna i en särskild reservation\r\nvelat betona vikten av detta. Centern har i många\r\når väckt motioner om ursprungsmärkning samt\r\nbättre märkning och kontroll av importerade\r\nlivsmedel.</pre><pre>Socialdemokraterna har länge haft krav på ökad\r\nimport av livsmedel, bl.a. för priskonkurrensen.\r\nNär det har framförts krav på märkning och\r\nkontroller har det betraktats som handelshinder.\r\nJag noterar med tillfredsställelse denna förändring\r\ni den socialdemokratiska attityden till livsmedel\r\noch de bra livsmedel och bra märkningsregler som\r\nvi har i Sverige.</pre><pre>När det gäller allergikerna har Livsmedelsverket\r\nkonstaterat att de regler på livsmedelsområdet som\r\nföljer av EES-avtalet i vissa fall ger bättre regler än\r\nvad vi har i dag och i andra fall sämre regler än de\r\nvi har i dag. Det är därför Livsmedelsverket\r\nkommer att göra en utvärdering av frågan om\r\nmärkning för att bl.a. klara av att ge en bättre\r\ninformation till allergikerna.</pre><pre>Att detta är en viktig information vet jag själv som\r\nallergiker. Det är inte ens så att den märkning som\r\nvi har i dag räcker för att ge oss som är allergiker ett\r\nbetryggande skydd. Det krävs också en betydande\r\negenkunskap. Det vet jag av egen erfarenhet och\r\nsom förälder till allergiska barn.</pre><pre>Detta finns det heller inga delade meningar om.\r\nDet står i majoritetstexten att utskottet inte har\r\nnågon annan uppfattning än motionären om att det\r\när ett berättigat konsumentkrav att få veta vad\r\nlivsmedel innehåller. Det har också tagits initiativ\r\nfrån regeringen till överläggningar med branschen,\r\nvilket även redovisats i detta betänkande.</pre><pre>Företrädare för handel, producenter och\r\nlivmedelsindustrin har gått med på att förbättra den\r\nfrivilliga märkningen och lämna ytterligare\r\ninformation, något som inte på något sätt står i strid\r\nmed de gällande reglerna. Det är viktigt att man\r\nkan gå vidare på den vägen.</pre><pre>Jag noterar att frågan om märkningen av livsmedels\r\nursprungsland och allergiframkallande ämnen i\r\ninnehållsdeklarationer i övrigt är en vidare fråga än\r\nEES-avtalet och EU. Vi får ju också livsmedel från\r\nandra håll i världen. Därför är det viktigt att detta\r\narbete på sätt som sker bl.a. i nordisk samverkan\r\ndrivs vidare så att vi får bra information om alla\r\nlivsmedel som kommer till vårt land.</pre><pre>Jag har också noterat i de pressmeddelanden och de\r\nrapporter som förevarit om förhandlingarna om ett\r\nEU-medlemskap att Sverige har kunnat\r\nupprätthålla de krav på en bra\r\nlivsmedelsproduktion som vi har i vårt land.</pre><pre>Detta finns inte redovisat i utskottets betänkande.\r\nDet är naturligt, eftersom avtalet i dess helhet inte\r\nhar förelegat när vi i lagutskottet har behandlat\r\närendet. Men det är viktigt att också den frågan\r\nföljs upp, så att vi har kvar den trygghet för våra\r\nlivsmedel som vi i dag kan känna.</pre><pre>Herr talman! Därmed yrkar jag än en gång bifall till\r\nutskottets hemställan.</pre><pre>Anf. 127  INGER HESTVIK (s) replik:</pre><pre>Herr talman! Det gläder mig att vi är överens om\r\nen så viktig sak som just livsmedlen. Det är riktigt\r\nsom Bengt Kindbom säger att vi får en alltmer\r\ninternationaliserad jordbruks- och\r\nlivsmedelspolitik. Importen av mat kommer att\r\nöka. I och med detta kommer också kraven på\r\nkunskap hos konsumenterna att öka. De får en helt\r\nannan valsituation.</pre><pre>Det är bara upplysta, medvetna och kunniga\r\nkonsumenter som kan vara en motvikt till den\r\nkonkurrensutsatta marknaden. Just\r\nlivsmedelsområdet är kanske det svåraste området.</pre><pre>I det betänkande som behandlades före\r\nmiddagspausen fanns det ett förslag om att 5\r\nmiljoner kronor skulle förvaltas av\r\nKonsumentverket för att just användas till framför\r\nallt information på livsmedelsområdet.</pre><pre>Det vore mycket lämpligt om en sådan organisation\r\nsom Sveriges konsumentråd kunde få en\r\nframträdande roll när det gäller att få pengar från\r\nKonsumentverket, så att man kan gå ut till\r\norganisationerna på lokal nivå och fördjupa\r\nkunskaperna. Men jag tror att motionen med detta\r\nförslag avslogs.</pre><pre>Anf. 128  LARS ANDERSSON (nyd):</pre><pre>Herr talman! Till betänkande LU22 har Ny\r\ndemokrati en reservation som handlar om anslaget\r\ntill Livsmedelsverket. Ny demokrati föreslår en\r\nanslagsminskning med 2 % i förhållande till det\r\nsom regeringen föreslagit. En sådan måttlig\r\nanslagsminskning torde inte nämnvärt påverka\r\nverksamhetens art eller omfattning, allt med\r\nhänvisning till det nuvarande samhällsekonomiska\r\nläget.</pre><pre>Herr talman! Jag yrkar bifall till reservation 1.</pre><pre>Överläggningen var härmed avslutad.</pre><pre>(Beslut skulle fattas den 21 april.)</pre><pre>13 §  Anslag till domstolsväsendet</pre><pre>Föredrogs</pre><pre>justitieutskottets betänkande</pre><pre>1993/94:JuU21 Anslag till domstolsväsendet (prop.\r\n1993/94:100 delvis).</pre><pre>Anf. 129  GÖRAN MAGNUSSON (s):</pre><pre>Herr talman! Kammaren har nu att debattera\r\nanslagsfrågan för Domstolsverket för kommande\r\nbudgetår och i anslutning till det ett antal motioner\r\nmed olika frågor som sammanhänger med\r\ndomstolarnas verksamhet.</pre><pre>Inledningsvis konstaterar jag att det som i flera år\r\nskrivits om Domstolsväsendet, nämligen att\r\narbetsläget är ansträngt, gäller dess värre alltfort.\r\nDomstolarna har en besvärlig arbetssituation. I de\r\nallra flesta fall kan man notera ett ökat antal\r\närenden. De s.k. balanserna ökar. Från ingendera\r\nparten -- om jag får uttrycka mig på det sättet om\r\nde båda blocken -- handlar det om några yrkanden\r\nom anslagsäskanden med siktet att tillföra\r\ndomstolarna mer pengar på grund av deras\r\narbetsbörda.</pre><pre>Från den socialdemokratiska gruppens sida har vi\r\ngjort ett antal reservationer. I vår första\r\nreservation, reservation 2 i betänkandet, tas\r\nDomstolsverkets styrelsesammansättning upp till\r\ndiskussion. Jag yrkar bifall till reservation 2.</pre><pre>Från oppositionens sida, i samband med att\r\nDomstolsverket omorganiserades, har vi fört fram\r\natt vi vill ha den sammansättning av\r\nDomstolsverkets styrelse som tidigare gällt, dvs.\r\nmed folk från domstolarna och med ett par\r\npersoner som kan sägas representera\r\nallmänintresset.</pre><pre>I samband med att riksdagen behandlade frågan om\r\nDomstolsverkets organisation blev det majoritet\r\nför ordningen att ledamöterna i Domstolsverkets\r\nstyrelse i huvudsak skall rekryteras bland dem som\r\när verksamma inom domstolarna. De skall\r\ndessutom vara domare. Det är det främsta kriteriet.\r\nDet är inte alldeles enkelt att förstå vilka tankar\r\nsom döljer sig bakom detta. Men jag kan inte värja\r\nmig för tanken att det finns någon idé om att\r\ndomstolarna inte skall ha kontakten med\r\nallmänheten, utan att det i stället skall bli ett slags\r\ndomstolsvärld utanför det som normalt gäller i\r\nstatliga verk och myndigheter där man har en\r\nsedvanlig styrelse. I fortsättningen kan det kanske\r\nbli ett rådgivande organ, dvs. en kontaktmöjlighet.</pre><pre>Vi socialdemokrater anser att resonemanget när\r\ndet gäller vår principiella syn, dvs. att\r\nallmänintresset skall vara representerat i\r\nDomstolsverkets styrelse, alltjämt har bärighet. Vi\r\nyrkar därför bifall till vår reservation som innebär\r\nett tillkännagivande till regeringen.</pre><pre>I detta sammanhang vill jag också beröra de\r\nfackliga representanterna i styrelsen. Vi anser att\r\ndet är av stor betydelse att de inom verkets område\r\nverksamma fackliga organen har möjlighet att vara\r\nrepresenterade i styrelsen. Den fackliga medverkan\r\ni styrelsen sattes det punkt för i samband med att\r\nstyrelsens sammansättning ändrades. Jag ställde då\r\nfrågan till utskottets ordförande Britta Bjelle, som\r\ninte är här nu, varför det var så viktigt att fösa ut de\r\nfackliga representanterna ur Domstolsverkets\r\nstyrelse. Samma resonemang kan också föras\r\nbeträffande Tjänsteförslagsnämnden, reservation 3\r\ni betänkandet.</pre><pre>Det kan vara intressant att konstatera att Britta\r\nBjelle så sent som 1992 motionerade om att det\r\nskulle införas en tjänsteförslagsnämnd inom\r\npolisväsendet. Motiveringen då var -- bortsett från\r\nen del organisatoriska administrativa frågor -- att\r\nman skulle få mer facklig representation i\r\nrekryteringsprocessen när det gällde vissa chefer\r\ninom polisväsendet, om man införde en\r\ntjänsteförslagsnämnd lik den som då fanns inom\r\ndomstolsväsendet. Frågan är vad det är som gjort\r\natt det blivit så viktigt att inte låta de fackliga\r\nrepresentanterna eller företrädarna vara med i\r\ndetta verks styrelse eller i andra verks styrelser.\r\nMöjligtvis kan företrädaren för majoriten ge svar\r\npå detta. Jag yrkar bifall till reservation 3.</pre><pre>Något utförligt tänkte jag även beröra reservation\r\n5, som tar upp anslaget till domstolarna.\r\nInledningsvis sade jag att det inte rådde någon\r\noenighet om det. Men det gör det i den meningen\r\natt det finns en majoritet i utskottet för en ökning\r\nav anslaget till domstolarna på 10 miljoner kronor.\r\nDessa 10 miljoner kronor skall användas för att\r\nman skall kunna avdöma de ekobrottsmål som vi\r\nräknar med kommer till stånd därför att insatserna\r\nmot ekobrottsligheten kan ökas på olika sätt.</pre><pre>Visserligen motsatte sig företrädarna för\r\nregeringen i förra veckan denna anslagsökning. De\r\nsäger att vi inte har råd, eller vilka nu argumenten\r\när. Men förra veckan tillförde ju ändå riksdagens\r\nmajoritet ytterligare pengar. Regeringen var sedan\r\ninte sen att någon dag efter tala om att ytterligare\r\ninsatser skulle göras för ekobrottsbekämpandet.\r\nVerksamheten organiserades på det sätt som vi\r\nsocialdemokrater föreslagit. Visserligen sades det\r\ningenting om att mer pengar tillkommit. Men det\r\nvar väl dessa ytterligare pengar som skulle\r\nanvändas.</pre><pre>I analogi med detta kan jag tänka mig att det känns\r\nlitet besvärligt för regeringsföreträdarna.\r\nRegeringen har ju nu gett ut en vitbok -- eller\r\nsvartvit bok -- om ekobrottsligheten och sagt att så\r\nmycket skall göras. Men såvitt jag förstår skall\r\nregeringsföreträdaren här i kammaren yrka avslag\r\npå de 10 miljoner kronor som skulle kunna tillföras\r\nDomstolsverket för avdömande i den ökning av\r\nantalet ekobrottsmål som rimligen bör bli resultatet\r\nav de intensifierade ansträngningar som nu görs för\r\natt bekämpa ekobrottsligheten. Från\r\nriksdagsmajoritetens sida har regeringen ''tvingats\r\npå'' 128 miljoner kronor för insatser. I andra\r\nsammanhang har det blivit ett par hundra miljoner\r\nkronor inom skattebrottsområdet. Det är väl dessa\r\npengar som regeringen nu skall använda när\r\nregeringen nu äntligen säger sig vilja prioritera\r\nbekämpandet av ekobrottsligheten. Det måste vara\r\nganska svårt att få detta att gå ihop för företrädarna\r\nför regeringen. Jag yrkar bifall till reservation nr 5.</pre><pre>Reservation 6 handlar om renodling av\r\ndomarrollen. Jag inskränker mig till att säga att det\r\när beklagligt att regeringen inte utnyttjar de\r\nmöjligheter som finns till en renodling av\r\ndomarrollen, för att öka kapaciteten i dömandet\r\noch för att låta annan icke juristutbildad personal\r\ninom domstolarna ta över den större del av det\r\narbete som de är kompetenta nog att klara. Om\r\nman kunde delegera i större omfattning till icke\r\njuristutbildad domstolspersonal skulle man frigöra\r\nresurser bland domarpersonalen och på så sätt öka\r\navdömandet av målen. Det är viktigt med hänsyn\r\ntill de ökande balanserna. Jag ber att få yrka bifall\r\nockså till reservation 6.</pre><pre>Anf. 130  KARL GUSTAF SJÖDIN (nyd):</pre><pre>Herr talman! Beträffande anslag till\r\ndomstolsväsendet, som detta betänkande handlar\r\nom, har Ny demokrati föreslagit en 2-procentig\r\nnedskärning av anslaget, dvs. med 1 300 000 kr,\r\ndetta för att ålägga Domstolsverket krav på\r\nproduktivitet och effektivitet. Det skulle, enligt vår\r\nmening, vara lämpligt i samband med att en ny\r\norganisation och nya arbetsformer införs inom\r\nverket.</pre><pre>Herr talman! I moderatmotionen Ju411 föreslås en\r\nutökning av Sollefteå domkrets, detta för att\r\nförstärka Sollefteå domkrets. Dessutom skulle\r\nkommuninvånarna i Ragunda, Ytterlännäs, Dal,\r\nStyrnäs och Torsåker få närmare till tingsrätten i\r\nSollefteå. Likaså skulle Backe, Rossön och Hoting,\r\nsom tidigare ingått i Sollefteå domkrets, kunna\r\nåterföras dit.</pre><pre>Vi inom Ny demokrati tycker att argumenten är\r\nförsvarbara, därför att de som bor inom\r\nuppräknade församlingar skulle få närmare och\r\ndärmed bättre service när de behöver besöka\r\ntingsrätten i olika ärenden. Hela Sverige skall leva,\r\nsades det i regeringsförklaringen hösten 1991. I det\r\ningår väl att sörja för att närhet till myndigheter och\r\nservice bör prioriteras i Norrlands inland. Ett enigt\r\njustitieutskott anser ju att de skäl för\r\ninskrivningsmyndigheternas knytande till\r\ndomstolarna som anfördes 1972 i princip alltjämt\r\nhar bärighet. De skall alltså finnas kvar vid\r\ntingsrätten i Sollefteå.</pre><pre>Dessa tankegångar är inte nya, utan delar av denna\r\nuppfattning framfördes i Domstolskommitténs\r\nbetänkande, Ny domkretsindelning för\r\nunderrätterna 1967. De tankegångarna skulle man\r\nkanske kunna aktualisera igen.</pre><pre>Herr talman! Ny demokrati föreslår återigen en\r\nförsöksverksamhet med en särskild\r\nungdomsdomstol. Tyvärr har utskottsmajoriteten\r\ninte förstått vad det handlar om, när man i sin\r\nmotivering säger att brottmålsprocessen, i likhet\r\nmed andra processer, ställer särskilda krav på\r\naktörerna. Självklart är det så -- jag delar den\r\nåsikten. Men idén med ungdomsdomstolen är att\r\ngranska tonårsbrott innan de når tingsrätten. En\r\ninsiktsfull ungdomsdomstol skulle sannolikt få\r\nmånga ungdomar att avstå från vidare kriminalitet.\r\nI denna lekmannadomstol skulle exempelvis\r\nungdomar tjänstgöra som domare, åklagare och\r\nförsvarare. En annan modell skulle kunna vara att\r\nkomplettera domstolen med barn- och\r\nungdomsexperter och att förundersökningen skulle\r\nomfatta en psykosocial bakgrund, för att utreda\r\nbakomliggande orsaker.</pre><pre>Idén har framförts och presenterats för den\r\nsocialdemokratiske justitieministern Sten\r\nWickbom i slutet på 80-talet. Det är synd att\r\nnuvarande regering och dess justitieminister är så\r\nkallsinniga till att hitta nya och fräscha metoder för\r\natt försöka lösa den alltmer tilltagande\r\nungdomskriminaliteten.</pre><pre>Jag vet att många engagerade människor i Malmö\r\nhar arbetat med dessa idéer. Det skulle vara\r\nangeläget att just Malmö, med den svårartade\r\nsegregering som finns där, fick bli försöksort för en\r\nsådan här verksamhet.</pre><pre>Tyvärr är även denna regering, liksom den tidigare,\r\nså stockkonservativ att den inte kan se värdet av\r\nförändringar och idéer för att komma till tals med\r\nungdomskriminalitet. Det är ett problem som oroar\r\nalla, men där ledande politiker inte kan vidga\r\nvyerna och pröva något nytt. Det är inte att undra\r\npå att svensk ungdom är måttligt intresserad av\r\npolitik.</pre><pre>Jag skulle vilja komplettera det som Göran\r\nMagnusson sade beträffande att oppositionen fick\r\nmajoritet för att tillföra domstolarna ytterligare 10\r\nmiljoner kronor för satsningar mot ekobrott. Det är\r\nju bra att oppositionen tillför pengar på angelägna\r\nområden och att regeringen vill ta åt sig äran av\r\ndet -- då är beslutet rätt fattat. Det är inte något\r\nnytt. Oppositionen beslutade häromåret om en\r\nfinanspolis, som regeringen sedan försökte ta åt sig\r\näran av. Det visar bara att det finns en hel del\r\nkunnande och beslutsvilja i oppositionen som är\r\nbra.</pre><pre>Anf. 131  ANDERS SVÄRD (c):</pre><pre>Herr talman! Låt mig börja med att yrka bifall till\r\nalla moment i utskottets hemställan, utom mom. 7,\r\ndär jag yrkar bifall till reservation 5. Beträffande\r\növriga reservationer yrkar jag alltså avslag.</pre><pre>Skälet till att utskottsmajoriteten inte vill minska\r\nanslaget till Domstolsverket, vilket Ny demokratis\r\nföreträdare vill göra i reservation 1, är att\r\nregeringen nyligen har gett verket i uppdrag att\r\nutforma förslag till ny organisation, innebärande\r\nstörsta möjliga decentralisering till domstolarna av\r\nde löpande arbetsuppgifterna. Att i det läget skära\r\nned på medelstilldelningen är oklokt. Det är bättre\r\natt avvakta de förväntade positiva effekterna av\r\nden tänkta decentraliseringen.</pre><pre>I reservationerna 2 och 3 tas sammansättningen av\r\nDomstolsverkets styrelse respektive\r\nTjänsteförslagsnämnden återigen upp. I\r\nutskottsbetänkandet 1993/94:JuU10 behandlas\r\nbåda dessa frågor. Riksdagen har alltså helt nyligen\r\nställt sig bakom ett utskottsbetänkande som i dessa\r\navseenden sammanfaller med vad\r\nutskottsmajoriteten anför i det betänkande som vi\r\nnu behandlar. Det vore klart olämpligt att komma\r\nmed nya regler flera gånger per år. Detta är i varje\r\nfall mitt främsta skäl för att gå på majoritetslinjen.</pre><pre>Reservation 4 innehåller krav på utökning av\r\nSollefteå tingsrätt. Eftersom det inte synes vara\r\naktuellt med några nedläggningar av de mindre\r\ntingsrätterna -- frågan behandlades som bekant så\r\nsent som förra året i anledning av ett antal\r\nmotioner -- saknas motiv för bifall till förslaget.</pre><pre>I reservation 6 dras en lans för renodling av\r\ndomarrollen. När det gäller hovrätterna har en del\r\nändringar införts i hovrättsinstruktionen, som\r\ninnebär möjlighet att delegera vissa beslut som är\r\nunder beredning till fiskaler, fiskalaspiranter och\r\ndomstolsbiträden. För övriga domstolar finns det\r\nanledning att avvakta pågående reformarbete till\r\nföljd av Domstolsutredningens förslag, som kan\r\nkomma att få stor betydelse för arbetsformerna. I\r\ndet rådande beredningsläget tycker jag, som\r\nutskottsmajoriteten, inte att det är nödvändigt med\r\nnågot uttalande av riksdagen.</pre><pre>Karl Gustaf Sjödin vill, som framgår av reservation\r\n7, införa ett system med särskilda\r\nungdomsdomstolar, där ungdomar skulle\r\ntjänstgöra som domare, åklagare och försvarare.\r\nUtskottet har inte gått ifrån sin negativa inställning\r\ntill förslaget, som också kom till uttryck så sent som\r\ni höstas. Utskottsmajoriteten ansåg då, som nu, att\r\ndet inte kan komma i fråga, särskilt inte i\r\nungdomsmål, att frångå kravet på utbildning och\r\nkompetens hos aktörerna i brottmålsprocessen\r\neller andra processer. Det är det förslag som har\r\nlagts fram och som har behandlats.</pre><pre>Nu talar Karl Gustaf Sjödin om att det inte skulle\r\nröra sig om riktiga domare, utan om en\r\nförsöksverksamhet utan någon rättsverkan. Det är\r\nnya argument för ett nytt förslag, med någon sorts\r\növningsverksamhet för ungdomar. Om det är det\r\nsom Karl Gustaf Sjödin menar, förstår jag över\r\nhuvud taget inte varför han motionerar i riksdagen.\r\nOm sociala myndigheter, skolor och andra skulle\r\nvilja ordna en sådan här övningsaktivitet finns det,\r\nsåvitt jag förstår, ingen lag som hindrar det. Det\r\nkanske t.o.m. kan vara positivt att lära ungdomar\r\nlitet grand om vad lagar och förordningar\r\ninnehåller. Men i den skepnad som förslaget har\r\nlagts fram här finns det inget annat än avslag som\r\när lämpligt.</pre><pre>Domstolarna tilldelas enligt regeringens\r\nproposition 2 533 888 000 kr, dvs. två och en halv\r\nmiljard. Utskottsmajoriteten plussar på med 10\r\nmiljoner.</pre><pre>I reservation 5 redovisar företrädarna för\r\nregeringspartierna i utskottet skäl för att det bör\r\nräcka med regeringens förslag. Av de skälen yrkar\r\njag bifall till reservation nr 5.</pre><pre>Göran Magnusson var i sitt anförande för en stund\r\nsedan ganska generös. Han talade för de 10\r\nmiljonerna. Han ville också ha beröm för först 178\r\nmiljoner och sedan 200 miljoner. Det är uppenbart\r\natt socialdemokraterna har gott om pengar, och det\r\nfår vi väl vara tacksamma för!</pre><pre>Till sist, herr talman, vill jag meddela att jag med\r\nstor tillfredsställelse kommer att delta när\r\nkammaren avslår ett antal motioner angående\r\ninskrivningsväsendet m.m. Jag är själv en av dem\r\nsom har motionerat. Skälet till att jag ändå med\r\nglädje avslår min egen och andras motioner i det\r\naktuella ärendet är att ett befarat förslag från\r\nregeringen angående inskrivningsväsendet aldrig\r\nkom till riksdagen. Detta faktum utgör grund för ett\r\ngott betyg för de ansvariga inom regeringen.</pre><pre>Till sist: Av ett utdelat rättelseblad framgår det\r\nriktiga datumet för justeringen av betänkandet,\r\nnämligen den 12 april och inte den 29 april, som\r\nännu inte har inträffat.</pre><pre>Anf. 132  KARL GUSTAF SJÖDIN (nyd)\r\nreplik:</pre><pre>Herr talman! Jag glömde yrka bifall till\r\nreservationerna 4 och 7 i betänkandet. Jag ber att\r\nfå göra det nu.</pre><pre>Det är riktigt att ungdomsdomstolen inte är någon\r\nriktig domstol, men jag har framfört förslaget\r\neftersom man söker efter lösningar för att komma\r\nåt ungdomskriminaliteten. Det här är en idé som i\r\ndag är ungefär sju år gammal. Det är ingenting nytt,\r\noch det är många som har velat pröva det här. Det\r\när synd att den idén avfärdas. Jag tycker faktiskt att\r\npolitiker i ledande ställning skall göra allt för att\r\nunderlätta för dem som vill ändra på attityder och\r\nmoral i stället för att slå ned på det och säga att man\r\nfunderar i andra banor.</pre><pre>Det här förslaget har framförts till den föregående\r\nregeringen, och det har framförts till Gun Hellsvik,\r\nsom kommer från Skåne, men alla har varit ganska\r\nkallsinniga. Det tycker jag är synd -- man måste\r\nvara positivt inställd till alla förändringar på det här\r\nområdet. Även om detta inte är en domstol i\r\negentlig bemärkelse skulle det vara ett sätt att\r\nförsöka intressera andra och även ungdomar för\r\nmoral- och etikfrågor och frågor som gäller\r\nkriminalitet. Det är bara att beklaga att inte\r\nnuvarande regering och dess justitieminister eller\r\nutskottets majoritet förstår värdet av detta.</pre><pre>Anf. 133  ANDERS SVÄRD (c) replik:</pre><pre>Herr talman! Karl Gustaf Sjödin fortsätter att tala\r\nom två olika saker, och det gör det litet svårt att föra\r\nen diskussion.</pre><pre>När det gäller förslaget som är väckt i en motion\r\noch som även återfinns i reservationen vill jag\r\nupprepa att det inte finns någon annan möjlighet än\r\natt avslå det.</pre><pre>När det gäller ett allmänt resonemang om åtgärder\r\nsom kan vidtas för att öka kunskapen om lagar och\r\nförordningar, om efterlevnad, rättssystem och\r\nannat vill jag bara upprepa vad jag sade tidigare:\r\nDet är säkert lovvärt och kan göras till föremål för\r\nmånga olika organisationers verksamhet. Jag finner\r\ninte något som helst hinder för det i den lagstiftning\r\nsom gäller -- det är bara att önska Karl Gustaf\r\nSjödin lycka till i det fortsatta propagandaarbetet.</pre><pre>Anf. 134  GÖRAN MAGNUSSON (s)\r\nreplik:</pre><pre>Herr talman! Jag skall börja med att justera mina\r\nyrkanden något. Jag drar tillbaka mitt yrkande om\r\nbifall till reservation nr 6. Vi står naturligtvis bakom\r\nden, men jag drar tillbaka yrkandet för att\r\nunderlätta kammararbetet.</pre><pre>Jag råkade tydligen också av misstag yrka bifall till\r\nreservationen 5. Det yrkandet drar jag med stor\r\nglädje tillbaka.</pre><pre>I själva sakfrågan angav Anders Svärd inte något\r\nsom helst skäl till att allmänintresset och de fackliga\r\nintressena inte längre skulle kunna vara\r\nrepresenterade i Domstolsverkets styrelse. Motivet\r\nför att man inte skulle ändra sig på den punkten var\r\ni stället att det var så kort tid sedan man införde den\r\nhär sammansättningen. Jag tycker för min del att ju\r\nsnabbare man kan åstadkomma en förändring\r\nbeträffande Domstolsverkets styrelse, desto bättre\r\när det. Det är angeläget att så snabbt som möjligt\r\nse till att Domstolsverkets styrelse får en\r\nsammansättning som vilken annan\r\nmyndighetsstyrelse som helst. De resonemang som\r\nligger bakom att befattningshavarna inom verket\r\nockså skall dela ut pengarna och göra\r\nprioriteringarna är inte bärande. Man bör därför så\r\nsnabbt som möjligt rätta till det här.</pre><pre>När det gäller det särskilda anslaget för att döma i\r\nmål av ekobrottskaraktär är det bara att konstatera\r\natt alla de ord som regeringen och\r\nregeringsföreträdarna uttalar om prioritering av\r\nekobrottsbekämpningen i regel inte följs av\r\nhandling, i varje fall inte av ytterligare pengar. De\r\nökade resurser som har tillförts bekämpningen av\r\nekobrottsligheten, inklusive finanspolisen för ett\r\npar år sedan, har tillförts genom majoriteter som\r\nhar skapats här i kammaren. Det är naturligtvis bra\r\natt det är möjligt att åstadkomma detta.</pre><pre>Nu säger Anders Svärd att det inte beror på\r\nnågonting annat än att oppositionen -- ''som\r\nvanligt'', tror jag att Anders Svärd sade -- har gott\r\nom pengar. Anders Svärd har ju erfarenhet av att\r\nvara i opposition, så det är kanske därifrån den\r\nerfarenheten är hämtad. Men det handlar inte om\r\natt ha gott om pengar. Det finns ju inte mer pengar\r\ninom oppositionen. Vad det här handlar om är att\r\nanvända de pengar som finns på de områden som\r\när allra mest angelägna, och\r\nekobrottsbekämpningen är ett angeläget område.</pre><pre>Anf. 135  ANDERS SVÄRD (c) replik:</pre><pre>Herr talman! Jag tror inte att jag sade ''som\r\nvanligt'', men gjorde jag det får jag väl stå för det.\r\nMen det var inte det som var poängen. Vad jag\r\nförsökte säga var att i en budget på drygt två och en\r\nhalv miljard innebär inte ett tillägg på 10 miljoner\r\nnågon större förändring. Vi är då nere på\r\ndetaljnivå; det är ett belopp som ryms inom\r\nfelmarginalen. Bl.a. av det skälet tycker jag att det\r\när fullt tillräckligt med det som regeringen har\r\nföreslagit. Det handlar om att använda de pengar\r\nsom finns på det bästa sättet och till de mest\r\nprioriterade områdena, och det finns det\r\nmöjligheter till.</pre><pre>Anf. 136  GÖRAN MAGNUSSON (s)\r\nreplik:</pre><pre>Herr talman! Bara en helt kort replik.</pre><pre>Det är naturligtvis alltid en poäng att säga att det är\r\nfråga om ett anslag på två och en halv miljard och\r\natt 10 miljoner då inte har någon betydelse. Men\r\nför ett eller annat år sedan tillförde regeringen litet\r\nextra pengar på domstolsområdet -- det handlade\r\nkanske om 20 eller 30 miljoner kronor -- och det\r\nansågs vara en väldigt kraftfull insats för att\r\nförbättra arbetsläget för domstolarna. Även om 10\r\nmiljoner är ett något lägre belopp är även det\r\nbetydelsefullt för att förbättra arbetsläget, om\r\nkampen mot ekobrottsligheten blir framgångsrik så\r\natt måltillströmningen ökar.</pre><pre>Anf. 137  ANDERS SVÄRD (c) replik:</pre><pre>Herr talman! Göran Magnusson säger att det alltid\r\när en poäng att tala om stora anslag. Jag skulle\r\nsnarare vilja påstå att det är ungefär lika poänglöst\r\nsom att föreslå ett tillägg på 10 miljoner.</pre><pre>Anf. 138  CARL-JOHAN WILSON (fp):</pre><pre>Värderade talman! I detta betänkande behandlas\r\nbl.a. sammansättningen av Domstolsverkets\r\nstyrelse. I det ärendet har Bengt Rosén och jag i en\r\nmotion föreslagit att Domstolsverkets styrelse skall\r\nombildas till en rådgivande nämnd. Där skall\r\nrepresentanter för domarkåren, kanslipersonalen\r\noch Advokatsamfundet samt externa\r\nadministrativa experter ingå. Jag yrkar bifall till\r\nmotion 1993/94:Ju407.</pre><pre>Skälet till att vi har dristat oss att föreslå detta är att\r\nvi tycker att den utformning som Domstolsverkets\r\nstyrelse fick efter det senaste riksdagsbeslutet är\r\nsådan att det knappast finns någon anledning att ha\r\nkvar styrelsen i den gamla bemärkelsen. Det vore\r\nbättre att ombilda Domstolsverket till ett\r\n''enrådsverk'', där beslutsfunktionerna övertas av\r\ngeneraldirektören.</pre><pre>Enligt verksförordningen har Domstolverkets\r\nstyrelse några få beslutsbefogenheter. Man kan\r\nlämna budgetförslag, fastställa vissa taxor och i\r\nvissa fall avge yttranden. Men dessa\r\nbeslutsbefogenheter kan utan nackdel överlämnas\r\ntill generaldirektören.</pre><pre>Vi tycker att det vore en poäng om man i stället\r\nutnyttjade kapacitet från en styrelsegrupp, att det i\r\nstället blir en rådgivande nämnd. Det vore en\r\npoäng att det däri ingår en övervägande andel\r\ndomare men också kanslipersonal och\r\nrepresentanter för Advokatsamfundet.</pre><pre>Detta stämmer också ganska bra med förslaget från\r\nKommittén med uppdrag att se över\r\nförvaltningsmyndigheternas ledningsformer m.m.</pre><pre>Man kan undra varför jag vill yrka bifall till denna\r\nmotion när justitieutskottet har avstyrkt den, men\r\njag tycker att det är intressant att i hela riksdagen\r\npröva hur stödet för en sådan förändring är.</pre><pre>Det finns i detta betänkande också ett avsnitt om\r\ndomstolsväsendets tjänsteförslagsnämnd. Även i\r\ndenna fråga har Bengt Rosén och jag i en motion\r\nkommit med ett annorlunda förslag jämfört med\r\npropositionen, nämligen att kanslipersonal skall\r\ningå i domstolsväsendets tjänsteförslagsnämnd. Vi\r\ntycker att det är ganska märkligt att man i den tid\r\nsom vi nu lever i, med så mycket tal om\r\njämställdhet, inte ser till att representanter för den\r\nyrkesgrupp som utgör 60 % av de anställda inom\r\ndomstolsväsendet får vara med i en\r\ntjänsteförslagsnämnd. Därför tycker vi att man\r\nskall se till att regeringens förslag ändras i detta\r\nstycke.</pre><pre>Bengt Roséns och min motion sammanfaller med\r\ndet som står i reservation 3 i detta betänkande.\r\nDärför duger det bra för mig att i denna fråga yrka\r\nbifall till reservation 3.</pre><pre>Överläggningen var härmed avslutad.</pre><pre>(Beslut skulle fattas den 21 april.)</pre><pre>14 §  Med sikte på hållbar utveckling</pre><pre>Föredrogs</pre><pre>jordbruksutskottets betänkande</pre><pre>1993/94:JoU19 Med sikte på hållbar utveckling\r\n(prop. 1993/94:111).</pre><pre>Anf. 139  BERNDT EKHOLM (s):</pre><pre>Herr talman! I kväll skall vi behandla\r\njordbruksutskottets betänkande nr 19. Det heter\r\nMed sikte på hållbar utveckling. Det tar upp\r\nregeringens proposition 111. Den har samma namn\r\nmen också ett tillägg: Genomförande av besluten\r\nvid FN:s konferens om miljö och utveckling --\r\nUNCED. UNCED är den engelska förkortningen.</pre><pre>Vi har väckt en socialdemokratisk motion med\r\nanledning av denna proposition. Den har av olika\r\nskäl placerats under den allmänna motionstiden,\r\nmen det är alltså en motion som avser just den här\r\npropositionen.</pre><pre>Detta är den tredje debatten vi har om UNCED.\r\nIntresset tycks avta för varje gång. Det är få\r\npersoner här i kammaren just nu. Jag kan notera att\r\ndet är få debattörer från jordbruksutskottet. Det\r\nbeklagar jag.</pre><pre>Sammanfattningsvis kan man säga att Riomötet\r\noch hela UNCED-processen naturligtvis var en\r\nframgång.</pre><pre>När jag var i FN i höstas talades det oerhört mycket\r\nom UNCED och RIO-mötet. Det var på mångas\r\nläppar. Man hänvisar ofta till begreppet ''hållbar\r\nutveckling''. Jag bedömer att konferensen\r\nverkligen har satt sig -- om man kan uttrycka sig\r\nså -- internationellt. Det har den också i stor\r\nutsträckning gjort här hemma. Framför allt i\r\nkommunerna kan man lägga märke till att det\r\nfaktiskt talas om ett så knepigt begrepp som\r\nAgenda 21.</pre><pre>Jag var i Motala i går. Den kommunen arbetar\r\nmycket aktivt med detta. Min egen kommun,\r\nMarks kommun, har kommit mycket långt och\r\narbetar intensivt med att försöka forma en lokal\r\nAgenda 21, som ju Riomötet uppmanade att man\r\nskulle göra. Ungdomsorganisationen Q 2000 och\r\nmånga andra folkrörelser är engagerade.</pre><pre>Jag tror att orsaken till detta är det\r\nhelhetsperspektiv som mötet hade i fråga om miljö\r\noch utveckling. Man har verkligen ansträngt sig i\r\nprocessen för att också få en lokal förankring. Jag\r\nvill ta tillfället i akt att också harangera regeringen\r\nför ett mycket aktivt informationsarbete när det\r\ngäller att engagera kommunerna i detta arbete. Det\r\när mycket positivt.</pre><pre>Om man ser till sakfrågorna här hemma finns det\r\nnaturligtvis en hel del positivt att säga. Många\r\nfrågor har tagits upp i samband med RIO-mötet,\r\nmen det finns också mycket som man har anledning\r\natt undra över. Jag talar då om det nationella\r\nperspektivet.</pre><pre>Från regeringen flödar informationen, orden och\r\nbegreppen, men vi märker ofta att detta är mycket\r\nbristfälligt genomtänkt när det når ut till\r\nverkligheten. Det ser vi i rapporter från många\r\nolika håll. Vi kan se det när det t.ex. gäller\r\nkretsloppspropositionens hantering. Vi kan se det\r\nnär det gäller propositionen om biologisk mångfald\r\noch i flera andra propositioner. Orden är som sagt\r\nmånga. Men hur är det med handlingen, och hur ser\r\nverkligheten ut?</pre><pre>Jag vågar påstå att en närmare granskning visar att\r\norden säger en sak och handlingen något annat.\r\nVilka är resultaten? Vi kan börja med att ta upp att\r\nregeringen i UNCED-skrivelsen hösten 1992\r\nlovade att den proposition som skulle följa på den\r\nskrivelsen skulle innehålla en serie konkreta\r\nåtgärder. Men så blev det inte. Den proposition\r\nsom vi nu skall debattera innehåller en samling\r\nprinciper, riktlinjer och bedömningar. Det stämmer\r\ninte. Man kan redan här ställa frågan: Kan man lita\r\npå regeringen? Ändå har denna proposition -- som\r\nrimligen borde vara en skrivelse -- en titel som\r\nhandlar om genomförande av beslut. Det finns inte\r\nmycket till genomförande i propositionen.</pre><pre>Vi kan litet mer konkret gå in på olika områden\r\nsom har anknytning till Rioprocessen. Låt oss titta\r\npå klimatkonventionen! Regeringen har i alla de\r\npropositioner som har kommit, som jag har kunnat\r\nupptäcka i alla fall, missat att påpeka att\r\nmålsättningen att få ner koldioxidutsläppen till\r\n1990 års nivåer år 2000 också innefattar att vi\r\ndärefter skall minska utsläppen. Det är angeläget,\r\noch det har vi tidigare varit överens om. Det finns\r\naldrig med. Detta får vi påpeka varje gång i\r\nutskottet.</pre><pre>Det finns många vackra ord i anslutning till\r\nklimatkonventionen, men hur är det med skatterna\r\npå exempelvis energin? Hur är det med\r\nkoldioxidskatten? Regeringen drev våren 1992,\r\nefter en utredning, igenom att koldioxidskatten\r\nskulle sänkas. Regeringen erkänner själv att det har\r\nblivit en ökad oljeanvändning och att det har blivit\r\nen hämmad introduktion av biobränslen.\r\nVerkligheten är inte så vacker som orden.</pre><pre>Socialdemokraterna sade nej till det förslaget. Vi\r\nargumenterade för en bibehållen koldioxidskatt\r\nmed 25 öre per kilo samt ett tak för att skydda den\r\nmest energikrävande industrin, så att inte den\r\nskulle behöva flytta utomlands till följd av denna\r\nskattekonstruktion.</pre><pre>Nu gör Olof Johansson, miljöministern, ett utspel\r\nom höjda koldioxidskatter. Det gör han tydligen\r\ninför valrörelsen. Varför detta hattande? Det är\r\nsvårt att förstå. Står inte Centerpartiet och\r\nregeringen för sina tidigare beslut? När kommer\r\nregeringens nya förslag om det här? När får vi en\r\nchans att behandla förslaget om en höjning av\r\nkoldioxidskatten i riksdagen? Man kan också fråga\r\nvarför Socialdemokraternas förslag inte godtogs vid\r\nden förra behandlingen. Det innebar en högre\r\nkoldioxidskatt. Det hade medfört en\r\nbudgetförstärkning som var 2 miljarder kronor\r\nstörre än med regeringens förslag.</pre><pre>Man måste ställa frågan: Kan man lita på\r\nregeringen? Kan man lita på Centerpartiet?</pre><pre>I klimatpropositionen talade regeringen om att\r\nman skulle införa en koldioxidskatt på elkraft. Men\r\ndet har bara lett till en utredning, och ännu har det\r\ninte kommit några förslag. Det är vackra ord. Men\r\nhur blir det i verkligheten?</pre><pre>I den här UNCED-propositionen talar man om att\r\nmiljökonsekvensbeskrivningar skall bli en allmän\r\nregel i propositioner. Strax därefter lägger\r\nregeringen fram en proposition om avreglering av\r\nelmarknaden. Där saknas varje form av\r\nmiljökonsekvensbeskrivning. Kan man lita på\r\nregeringen?</pre><pre>I samma proposition säger regeringen att det skall\r\nläggas fram en samlad och skärpt miljölagstiftning.\r\nDen skall bli effektivare och lättare att överblicka\r\noch tillämpa. Vad händer? Jo, vi får separata\r\npropositioner för genteknik och strandskydd, för\r\natt ta de senaste exemplen. Regeringen säger en sak\r\noch handlar på ett annat sätt.</pre><pre>Man har talat mycket vackert om skatteväxling och\r\nmiljöskatter. Det skulle bli ett genombrott i\r\nfinansplanen. Men det har bara blivit ett\r\nutredningsuppdrag trots att det redan har gjorts\r\nmånga, många utredningar. Hur är det med\r\nmiljöskatterna? Jag tror inte att en enda miljöskatt\r\nhar höjts under den borgerliga regeringens tid till\r\nskillnad från under den socialdemokratiska\r\nregeringen. Man talar vitt och brett om\r\nmiljöskatter. Hur är det i verkligheten? Kan vi lita\r\npå regeringen den här gången?</pre><pre>Man har också talat om att man skall förbjuda\r\nblyad bensin. Redan förra året föreslog vi detta. Nu\r\nförst tycks regeringen få ändan ur vagnen och\r\nkomma med ett förslag. I verkligheten har vi dock\r\ninte sett något resultat. Skall vi ta det på allvar\r\ndenna gång?</pre><pre>Det har utlovats en redovisning av 500 miljoner\r\nkronor till Östeuropa. Jag har själv arbetat med\r\nfrågan i utrikesutskottet. Vi har ännu inte sett\r\nnågon redovisning från regeringens sida. När\r\nkommer den redovisningen?</pre><pre>I många sammanhang har man talat om att miljön\r\ni jordbruket skall bli bättre. I detta betänkande\r\nciteras propositionen där man talar om jordbrukets\r\nenorma betydelse för t.ex. produktion av etanol\r\noch andra produkter som sedan kan användas i\r\nMiljösverige. Men det sägs inte ett enda ord om en\r\nmiljövänlig jordbruksproduktion. I stället vill man\r\nta bort prisregleringsavgifterna, och vi skall få\r\nbilligare bekämpningsmedel och handelsgödsel.\r\nDet får naturligtvis en negativ miljöeffekt. Det sägs\r\nvackra ord om jordbruket, men verkligheten ser\r\nhelt annorlunda ut.</pre><pre>Vi kan tala om det ekologiska jordbruket.\r\nCenterpartiet och en hel del andra partier har inte\r\nintresserat sig särskilt mycket för det tidigare. Nu\r\nbörjar man dock prata om det ekologiska\r\njordbruket. Man går så långt i propositionen att\r\nman säger att det är strategiskt. Att man använder\r\nordet ''strategiskt'' innebär att det är otroligt\r\nviktigt. Nu har man lyckats samla sig till en satsning\r\npå totalt -- om jag har räknat rätt -- 20 miljoner\r\nkronor. I vår motion har vi föreslagit 50 miljoner\r\nkronor till det ekologiska jordbruket. Detta har\r\nlänge varit en mycket viktig linje i\r\nsocialdemokratisk jordbrukspolitik. Därmed har\r\njag inte sagt att vi inte har någon skuld i att det här\r\ninte har introducerats mycket tidigare. Det har vi\r\nsäkert. Men när regeringen talar så vackert om att\r\ndet ekologiska jordbruket skall införas och vi sedan\r\naldrig får se något resultat så blir frågan: Kan man\r\nlita på den här regeringen?</pre><pre>Vi kan ta den biologiska mångfalden i skogsbruket\r\nsom exempel. Man sade med mycket vackra ord att\r\nproduktions- och miljömål skall likställas. Det är\r\nfantastiskt fina tankar. Vem som helst kan sluta upp\r\nkring detta. Vilka medel har man då anvisat? Man\r\nhar faktiskt inte anvisat några medel. Det här skall\r\ngenomföras frivilligt av markägarna. Jag undrar\r\nhur många som tror att detta på frivillig väg\r\nkommer att genomföras så att vi i verkligheten kan\r\nlikställa dessa båda mål.</pre><pre>Socialdemokraterna har föreslagit att vi skall ha en\r\nnaturvårdsavgift och vissa miljöregleringar. Den\r\nhär naturvårdsavgiften skall också användas för att\r\nbetala reservat. Moderaterna och Centerpartiet --\r\nde båda markägarpartierna -- tycker inte att\r\nnäringen själv skall stå för sådant utan att\r\nskattebetalarna skall göra det. När det däremot\r\ngäller industrins utsläpp av olika slag och därmed\r\nförknippade kostnader för miljön passar det inte\r\nlängre. Då skall industrin stå för kostnaderna. Men\r\ndetta skall inte gälla jordbruket. Det är en märklig\r\nverklighet, och orden är märkliga i det\r\nsammanhanget.</pre><pre>Begreppet kretsloppet är pedagogiskt och bra. Men\r\nnär man skall genomföra det blir det krångligt och\r\nsvårt att hänga med. Många kommuner protesterar.\r\nDet är illa genomtänkt, och man har inte sett till hur\r\ndet skall fungera i verkligheten.</pre><pre>I UNCED-propositionen talas det också om att\r\nman skall öka sysselsättningen genom att använda\r\nmiljöåtgärder. Hur ser det ut i verkligheten? Jag\r\nhar inte sett att regeringen på någon enda punkt har\r\narbetat med miljön som argument för att öka\r\nsysselsättningen eller för att lösa problemen med\r\narbetslösheten. Vi Socialdemokrater har i vår\r\npartimotion föreslagit 660 miljoner kronor till\r\nNaturvårdsverket för att man skall kunna skaffa\r\nfram gröna jobb. Centerpartiet talar. Men var finns\r\nhandlingen?</pre><pre>Hela den proposition som det här betänkandet\r\nutgår ifrån är mycket allmänt hållen. Det finns\r\nytterst litet av konkretion i den. Det finns därför\r\nanledning att med dessa exempel rikta allvarlig\r\nkritik mot regeringen på denna punkt.</pre><pre>Till betänkandet har vi fogat några reservationer.\r\nJag vill börja med att behandla reservation nr 2.\r\nMed det upplägg som propositionen har kan vi inte\r\nställa upp på och godkänna den huvudsakliga\r\ninriktningen av arbetet med att genomföra\r\nRiobesluten i Sverige. Propositionen är alldeles för\r\nallmänt hållen. Den saknar konkretion, och\r\nstämmer inte med vad man lovade hösten 1992. Vi\r\nvill se konkretare mål, konkretare strategi och\r\nmedel som visar att man kan uppnå målen.</pre><pre>Därför är vårt förslag att regeringen måste\r\nåterkomma med det man hösten 1992 lovade att\r\nman skulle redovisa -- ett konkretare förslag. Mot\r\ndenna bakgrund yrkar jag bifall till reservation nr 2.</pre><pre>Reservation nr 4 är en parallell till reservation nr 2.\r\nReservation nr 4 handlar om förslaget att godkänna\r\nden huvudsakliga inriktningen av den svenska\r\nstrategin för det globala samarbetet för hållbar\r\nutveckling. Regeringen har begränsat sig till ordet\r\n''strategi''. Även i det här fallet är skrivningen i\r\npropositionen mycket allmän. Det finns många\r\nkrav på utredningar men väldigt litet av\r\nkonkretion. Det stämmer inte heller med de löften\r\nsom man gav hösten 1992. Vi har samma krav i det\r\nhär fallet. Regeringen måste återkomma med det\r\nsom man en gång har lovat att man skulle\r\npresentera. Jag yrkar bifall till reservation nr 4.</pre><pre>Reservation nr 1 rör en mängd konkreta punkter.\r\nEftersom tiden har runnit i väg skall jag begränsa\r\nmig till framför allt en punkt. Vi står fast vid kravet\r\npå en kommission som skall följa upp\r\nRioprocessen. Det har vi gjort hela tiden.\r\nMiljöministern har lovat att återkomma och att\r\nman skall tänka på förslaget. Tro det den som vill.\r\nI propositionen sägs att man kanske kan ta upp den\r\nhär idén senare. Man måste naturligtvis ställa sig\r\nfrågan om man kan lita på Centerpartiet. Nu har vi\r\nstöd av en remissopinion, inte minst från utlandet.\r\nDet framgår av det material som ambassaderna har\r\nskickat in att det är mycket vanligt med en sådan\r\nkommission. Vi kräver nu i vår reservation att vi\r\nskall få en kommission. Vi har också en del andra\r\nkrav. Jag yrkar bifall till reservation nr 1.</pre><pre>För att spara på kammarens tid vid voteringen i\r\nmorgon yrkar jag inte bifall till reservation nr 3.\r\nReservationen handlar om koldioxidutsläpp, en\r\nkonvention om spridning av spårämnen m.m. Vi\r\nstår naturligtvis bakom den reservationen även om\r\njag inte yrkar bifall till den här.</pre><pre>Anf. 140  LENNART FREMLING (fp):</pre><pre>Herr talman! De svåra miljöproblemen är globala\r\ntill sin karaktär. Därför är det nödvändigt med ett\r\ninternationellt samarbete för att lösa dem. Sverige\r\nhar konsekvent genom åren kraftfullt och\r\nlyckosamt agerat för att Förenta Nationerna i\r\nökande grad skall engagera sig i miljöfrågorna. För\r\nmiljöns skull bör Sverige dessutom bli medlem i EU\r\nså att vi även kan påverka det viktiga europeiska\r\nmiljöarbetet.</pre><pre></pre><pre>Sverige har spelat en hedersam roll för FN:s\r\nmiljökonferenser i Stockholm 1972 och i Rio de\r\nJaneiro 1992. I Rio antogs principer i den s.k.\r\nRiodeklarationen och ett handlingsprogram för det\r\n21:a århundradet, den s.k. Agenda 21. I Rio\r\nundertecknades också två konventioner, nämligen\r\nom biologisk mångfald och om klimat samt antogs\r\nskogsprinciper.</pre><pre>I dag behandlar vi regeringens strategi för det\r\nfortsatta arbetet med att förverkliga målet om en\r\nhållbar utveckling. Den utgår från\r\nRiodeklarationen och Agenda 21. Tidigare har\r\nriksdagen behandlat frågor om\r\nkretsloppsanpassning, klimat, biologisk mångfald\r\noch skogspolitik. Regeringen bereder vidare frågor\r\nom bl.a. miljöbalken och miljöskulden.</pre><pre>Regeringen vill stödja kommunerna i arbetet med\r\natt utarbeta lokala handlingsprogram för en hållbar\r\nutveckling, s.k. lokala Agenda 21. Regeringen\r\nkommer också att se till att\r\nmiljökonsekvensbeskrivningar görs systematiskt\r\noch konsekvent i större utsträckning än hittills.</pre><pre>För att den skall ge en bra överblick över\r\nmiljöarbetets inriktning är propositionen allmänt\r\nhållen och innehåller inga konkreta förslag till\r\nställningstaganden i riksdagen. Propositionen ger\r\nen bra inriktning i det fortsatta arbetet.</pre><pre>Som representant för Folkpartiet liberalerna gläder\r\ndet mig särskilt att man har betonat betydelsen av\r\nekonomiska styrmedel, miljörelaterade skatter och\r\nskatteväxling. Vi liberaler har i många år varit\r\npådrivande för införande av miljöavgifter. Redan\r\n1968 motionerade folkpartisten Sören Norrby om\r\ndetta, och vi fick under det första decenniet mycken\r\nkritik. Numera har idéerna dock accepterats av\r\növriga partier. Tyvärr har vi förlorat värdefulla år,\r\nmen opinionsbildning för radikalt nytänkande tar\r\ntid. Nu skall vi ta itu med bl.a. skatteväxlingen.</pre><pre>Siktet är alltså inställt på en långsiktig och hållbar\r\nutveckling, som kan uppnås med en förbättrad\r\nresurshushållning och förändrad livsstil.</pre><pre>Herr talman! Arbetet är alltså på gång på många\r\nfronter. Berndt Ekholm tar upp många frågor som\r\nbehandlats i andra utskott och i andra\r\nsammanhang. Jag skall inte ta upp kammarens tid\r\nmed att gå in på de konkreta frågor som Berndt\r\nEkholm räknade upp. Det finns en lista över olika\r\nmiljöavgifter på s. 28 i propositionen. Jag skulle\r\nvilja fråga om Berndt Ekholm verkligen med\r\nutgångspunkt från sitt internationella arbete skulle\r\nkunna påstå att det finns länder som har infört fler\r\nmiljöavgifter är Sverige. Jag tror att vi har kommit\r\nganska långt. Det gäller faktiskt också att gå i takt\r\nmed andra länder.</pre><pre>Berndt Ekholm tar upp frågan om en kommission\r\nbehöver tillsättas. Jag gör den bedömningen att\r\nnågon kommission inte behövs. Jag vet faktiskt inte\r\nvad miljöministern har sagt i tidigare sammanhang.\r\nJag är tveksam till att han skulle ha utlovat en\r\nkommission. Det är möjligt att han har sagt att man\r\nkan överväga en i framtiden. Det kan man\r\nnaturligtvis göra och se om det kan var lämpligt i ett\r\nframtida sammanhang.</pre><pre>Men regeringskansliet arbetar med dessa frågor. Vi\r\nhar även Miljövårdsberedningen inom\r\nregeringskansliet som har till uppgift att fungera\r\nsom idéspruta -- som det efterlystes här -- för att\r\nstimulera utvecklingen. Vad som framför allt är\r\nviktigt är att man stimulerar arbetet med lokala\r\nAgend  21. Det har regeringen lagt stor vikt vid.\r\nDet är viktigt när det gäller miljöfrågor att få\r\nmiljötänkandet att tränga igenom. Miljöfrågorna är\r\ntill sin karaktär rätt speciella. De slår igenom i hela\r\nsamhället. Därför kan man inte bara behandla dem\r\nsom en ren sektorsfråga.</pre><pre>Jag tror att det egentligen råder rätt stor enighet om\r\nriktlinjerna i propositionen. Jag uppfattar\r\negentligen många av reservationerna som onödiga,\r\nreservationer för reserverandets egen skull. Vi\r\nnärmar oss ett val, och då markerar man med\r\nreservationer.</pre><pre>Jag vill också erinra om att regeringen i alla\r\nsammanhang framhållit att miljöfrågorna är en av\r\nregeringens fyra huvudfrågor. Vid sidan av\r\nfrågorna om ekonomin, välfärden och Sveriges\r\nEuropapolitik är miljön alltså en huvudfråga för\r\nregeringen. Detta har till konsekvens att den slår\r\nigenom i olika sammanhang och kommer upp till\r\ndiskussion i många olika utskott.</pre><pre>Miljöfrågorna är alltför viktiga för att drabbas av\r\npartitaktiska manövrer inför valet. Jag hoppas att\r\nvi kan diskutera miljöpolitiken på ett sakligt sätt.</pre><pre>Herr talman! Med detta yrkar jag bifall till\r\njordbruksutskottets hemställan i dess helhet.</pre><pre>Anf. 141  BERNDT EKHOLM (s) replik:</pre><pre>Herr talman! När det gäller frågan om miljöavgifter\r\nvill jag säga att det naturligtvis är självklart för oss\r\nsocialdemokrater att särskilt observera den mot\r\nbakgrund av vad de borgerliga partierna sade i\r\noppositionsställning och när de gick in i valet. Då\r\nskulle det bli marknadsekonomi i miljöpolitiken.\r\nMan skulle införa miljöavgifter och miljöskatter.</pre><pre>Sedan har vi kunnat observera att regeringen inte\r\npå en enda punkt kunnat samla sig förrän nu i\r\nslutskedet, precis som Lennart Fremlig erkänner,\r\nom att tillsätta en utredning. Egentligen är frågan\r\nganska väl utredd sedan tidigare. Ni har i stället\r\nsänkt avgifter på olika punkter -- koldioxidskatten,\r\nprisregleringsavgiften på bekämpningsmedel.\r\nRegeringen för en politik som går precis tvärtemot\r\nvad man sade tidigare. Då måste man kunna ställa\r\nfrågan: Kan man lita på en regering som säger en\r\nsak och handlar på ett annat sätt? Vad har vi nu för\r\ngarantier för att det kommer att hända någonting\r\nmed utredningen? Den frågan måste jag få lov att\r\nställa till Fremling.</pre><pre>I frågan om kommissionen svävar även majoriteten\r\nhela tiden på målet hur man skall hantera den.\r\nMiljöministern gör det. Nu ser jag i betänkandet att\r\nutskottet gör det. Det står i betänkandet som svar\r\npå det socialdemokratiska kravet: ''Senare, när\r\narbetet fortskridit ytterligare, kan det finnas\r\nanledning att överväga tillskapandet av en särskild\r\nkommission för det fortsatta uppföljningsarbetet.''</pre><pre>Det är tredje eller fjärde gången detta sägs. Kan ni\r\ninte i de borgerliga partierna någon gång bestämma\r\nhur ni vill ha det. Det är bättre att ni säger rakt nej,\r\ndå vet vi det, i stället att för att hela tiden glida på\r\ndet här sättet. Jag kan inte annat än fråga: Kan man\r\nlita på er? Det verkar inte så.</pre><pre>När det gäller att diskutera miljöpolitik på ett\r\nsakligt sätt tycker jag knappast att vi\r\nsocialdemokrater kan beskyllas för att inte göra\r\ndet. Däremot måste man rikta en och annan fråga\r\ntill den borgerliga regeringen. Jag glömmer aldrig\r\nnär Dan Ericsson från kds -- ett av\r\nregeringspartierna -- sade att man ville ha\r\nsamverkan i miljöpolitiken. Men vi har inte sett\r\ntillstymmelse till samverkan, trots att vi på olika\r\nsätt har markerat vikten av gemensamma tag i\r\nmiljöpolitiken. Regeringen har hela tiden puttat\r\nbort oss. Kommissionen är ett exempel, men det\r\nfinns fler.</pre><pre>Anf. 142  LENNART FREMLING (fp)\r\nreplik:</pre><pre>Herr talman! Berndt Ekholm säger att det inte skett\r\nnågra höjningar på miljöavgiftssidan. Då vill jag\r\nerinra om att trafiken naturligtvis ger stora\r\nmiljöskador. Vi hade ett förslag om att indexera\r\nbensinskatten. Där ställde inte socialdemokraterna\r\nupp för att rösta för regeringens förslag. Det fick till\r\nföljd att förslaget inte kunde genomföras. Det här\r\när ett exempel på att regeringen hade velat gå\r\nlängre än vad sedan riksdagen ville göra med hjälp\r\nav socialdemokrater, Vänsterpartiet och Ny\r\ndemokrati gemensamt.</pre><pre>Berndt Ekholm frågade mig om ifall jag kan lämna\r\ngarantier. Garantier är ett starkt ord, och jag kan\r\npersonligen inte lämna några garantier för vad som\r\nskall ske. Vi strävar efter att genomföra den\r\nmiljöpolitik som läggs fram i den här\r\npropositionen. Det är fråga om att fastställa en\r\ninriktning. Det vore naturligt om vi kunde enas om\r\nen sådan inriktning och sedan ha den som bas och\r\njobba vidare.</pre><pre>Det som Berndt Ekholm sade om Dan Ericsson\r\nfrån kds kan jag tyvärr över huvud taget inte\r\nkommentera.</pre><pre>Anf. 143  BERNDT EKHOLM (s) replik:</pre><pre>Herr talman! Eftersom Lennart Fremling återigen\r\ntar upp detta med karaktären på propositionen,\r\nväljer jag att något ytterligare beröra denna fråga.\r\nRegeringen sade i sin skrivelse 1992 att man skulle\r\nåterkomma med en proposition med konkreta\r\nåtgärder. Jag kräver inte att regeringen skall lägga\r\nfram alla förslag i den här propositionen, utan det\r\när naturligt att det kommer en hel del speciella\r\npropositioner, vilket det också har gjort. Men man\r\nsade inte att man bara skulle lägga fram en\r\nprincipproposition med en mängd\r\nutredningsförslag.</pre><pre>Senare har det kommit fram att miljöministern\r\nhade åsikten att propositionen skulle innehålla\r\nprinciper. Lennart Daléus hade en annan åsikt som\r\njag kanske får anledning att återkomma till. Han\r\nville att propositionen skulle innehålla förslag om\r\nkonkreta åtgärder. Jag frågade då miljöministern\r\nom det åtminstone kunde tänkas bli konkreta\r\nprinciper, varpå jag fick ett leende tillbaka.</pre><pre>Jag tycker att det är anmärkningsvärt att regeringen\r\ninte står fast vid sitt löfte att utforma en proposition\r\nsom är tillräckligt konkret för att den skall kunna\r\nbli en bra vägledning. Denna proposition är en\r\nväldigt bra redovisning av miljöpolitiken, och den\r\nhar en del ansatser till bedömningar och\r\ninriktningar. Men det är inte till fyllest för att vi\r\nsocialdemokrater skulle kunna ställa oss bakom\r\npropositionen. Det kan vi inte göra.</pre><pre>Anf. 144  LENNART FREMLING (fp)\r\nreplik:</pre><pre>Herr talman! Jag ställde tidigare en fråga till Berndt\r\nEkholm om han i sitt internationella arbete hade\r\nstött på några länder som har fler miljöavgifter och\r\nmiljöskatter än vad Sverige har. Den frågan fick jag\r\ninget svar på. Jag vågar därför konstatera att i dag\r\nhar Sverige infört fler miljöavgifter och\r\nmiljöskatter än något annat land. Jag vill notera\r\ndetta.</pre><pre>Sedan är det klart att det vore värdefullt om vi\r\nkunde komma med som medlemmar i EU och på\r\ndet sättet kunde föra ut dessa synpunkter i Europa\r\noch vara pådrivande, så att vi kan använda\r\nmarknadsekonomins spelregler och nyttja\r\nmarknadsekonomins krafter för att åstadkomma en\r\nbättre resurshushållning över ett större geografiskt\r\nområde än bara Sverige.</pre><pre>Anf. 145  LENNART DALÉUS (c):</pre><pre>Herr talman! Det känns litet onödigt att anta\r\nBerndt Ekholms utmaning om en allmän\r\nmiljöpolitisk debatt med anledning av den här\r\npropositionen och det här betänkandet. Jag skall\r\nkoncentrera mig på det som debatten egentligen\r\nskall handla om, dvs. UNCED-processen.</pre><pre>Innan konferensen i Rio ägde rum pågick ett\r\nkraftfullt uppladdningsarbete i Sverig både i statlig\r\nregi och i regi av de icke-statliga organisationerna.\r\nDet var ett värdefullt, viktigt och bra arbete som då\r\ngenomfördes. Det fanns ju möjligheter för inte\r\nminst socialdemokraterna att delta i arbetet genom\r\nde referensgrupper som fanns. De hade kunnat ge\r\nsina synpunkter och hade kunnat medverka till en\r\nrejäl svensk insats i Rio. Försiktigt uttryckt så var\r\ndet väl inte alltid som det kraftfulla agerandet och\r\nden tydliga inspirationen visade sig från det hållet.</pre><pre>Trots detta blev Riokonferensen en rejäl framgång\r\npå många olika sätt. Den resulterade i\r\nkonventioner och i ansatser till ett gemensamt\r\ninternationellt arbete. Detta har på flera olika sätt\r\ngett efterklang i Sverige. Det som är viktigast är\r\nkanske det omfattande arbete som pågår ute i\r\nkommunerna med lokala Agenda 21. Detta arbete\r\när inspirerat, påknuffat och stimulerat av den här\r\nregeringen som på olika sätt har sett till att resurser,\r\nmaterial och kunskap har spritts till kommunerna.</pre><pre>Ett annat utslag av händelseförloppet i Rio är\r\nnaturligtvis -- åtminstone till en del -- regeringens\r\nkretsloppsproposition som antogs av riksdagen för\r\nsnart ett år sedan. Där återfinns mycket av\r\ntankarna från Rioprocessen. Detta är synbara och\r\ntydliga resultat av Riokonferensen.</pre><pre>Att mot denna bakgrund säga att det bara är ord\r\noch att det inte händer någonting, är att göra\r\ndebatten en otjänst. Jag respekterar Berndt\r\nEkholms sätt att engagera sig och följa med i\r\narbetet efter Riokonferensen. Han har bl.a. visat\r\nett internationellt engagemang. Men att säga att det\r\ninte har hänt någonting, att det bara är fråga om ord\r\noch att regeringen inte gör någonting är orättvist,\r\nför att uttrycka det litet försiktigt. Det är inte på det\r\nviset, och det vet ju dess bättre också Berndt\r\nEkholm.</pre><pre>Det skall komma flera konkreta saker från\r\nregeringen. Men att tillsätta en kommission är\r\nnästan som att gå över ån efter vatten. Det\r\nstimulerar väl inte det här arbetet.\r\nSocialdemokraterna säger i sin reservation att\r\ndenna kommission skall vara en inspirationskälla\r\noch en idéspruta. Med tanke på hur mycket\r\ninspiration och idéer som socialdemokraterna\r\nbidrog med före Rioprocessen, är det väl inte säkert\r\natt kommissionsvägen är den riktiga.</pre><pre>Berndt Ekholm uppehåller sig -- med rätta,\r\neftersom det är viktigt i miljöarbetet -- vid\r\nanvändandet av miljöavgifter. Han säger också att\r\nfrågan om ekonomiska styrmedel i miljöarbetet är\r\nväl utredd. Jag instämmer gärna i den\r\nbedömningen. Men detta har inte riktigt den\r\nbakgrund som Berndt Ekholm vill låta påskina.</pre><pre>Herr talman! Det var inte många år sedan som\r\nsocialdemokrater aktivt i miljöutredningar\r\nreserverade sig mot användandet av ekonomiska\r\nstyrmedel i miljöarbetet. Med den inställningen är\r\ndet klart att det har tagit litet tid för oss andra att få\r\ngenomslag för tanken på att ekonomiska styrmedel\r\nskall vara viktiga instrument i miljöarbetet. Nu\r\ntycks det finnas en uppslutning, men det är inte tack\r\nvare socialdemokraterna utan snarare trots dem,\r\nåtminstone när det gäller det inledande arbetet.</pre><pre>Herr talman! Man kan ställa många frågor till\r\nvarandra för att väcka debatt och provocera fram\r\nen diskussion. Jag måste säga att det känns litet\r\nonödigt, eftersom reservationerna är ganska tama.\r\nDet är uppenbart att man i grunden instämmer i det\r\narbete som regeringen skisserar och fortsättningsvis\r\nvill bedriva när det gäller uppföljningen av\r\nRioprocessen.</pre><pre>Eftersom Berndt Ekholm efterfrågar mer handling\r\nän ord skulle jag ändå vilja fråga honom var den\r\nsamlade socialdemokratiska visionen och strategin\r\nnär det gäller uppföljningen av Riokonferensen\r\nfinns någonstans. I motionen finns det\r\nuppenbarligen ingenting av detta, liksom inte heller\r\ni några samlade konkreta förslag.</pre><pre>När det gäller att sprida myter och att väcka\r\nonödiga debatter säger Berndt Ekholm angående\r\nkretsloppsarbetet som regeringen har drivit med\r\nkraft: Många kommuner protesterar mot\r\nkretsloppsarbetet. Jag skulle bara i all enkelhet\r\nvilja veta vilka kommuner det rör sig om. Jag håller\r\nså gott jag kan nära kontakt med kretsloppsarbetet.</pre><pre>Om Berndt Ekholm har en konkret lista över de\r\nmånga kommuner som protesterar mot\r\nkretsloppsarbetet skulle jag vara ohyggligt tacksam\r\nom jag kunde få tillgång till denna.</pre><pre>Herr talman! Därmed yrkar jag bifall till utskottets\r\nhemställan.</pre><pre>Anf. 146  BERNDT EKHOLM (s):</pre><pre>Herr talman! Lennart Daléus öste ur sig ganska\r\nmånga och svepande påståenden, vilket han ofta\r\ngör. Jag lär inte hinna kommentera alla, men jag\r\nskall i alla fall besvara några.</pre><pre>Vi socialdemokrater inledde vårt arbete med att\r\nsöka samarbete. Det gjorde vi faktiskt redan under\r\nregeringstiden, då vi ansåg att miljön var värd ett\r\nbättre öde än denna blockpolitik. Men vi fick inget\r\ngehör. Vi markerade detta även efter\r\nregeringsskiftet, och vi har också gjort det tydligt\r\ni förslaget om en kommission. Men regeringssidan\r\nville inte ha någon sådan. Man kunde väl inte enas.</pre><pre>Man skall komma ihåg att socialdemokratin\r\nfaktiskt har stått för hela Rioprocessens\r\nuppläggning, som den borgerliga regeringen sedan\r\nhar fått ta över. Jag står för den kritik som jag har\r\nriktat när det gäller ord och handling. Med\r\nutgångspunkt från vad man har läst i skrivelsen från\r\nUNCED och i propositionen kan man rikta kritik\r\nmot regeringen. Det är en omfattande redovisning\r\nav läget och en mängd utredningsförslag. Men det\r\när väldigt litet av det som utlovats i form av\r\nkonkreta åtgärder.</pre><pre>När man ser på de frågor som jag menar faktiskt\r\nhör till Rioprocessen, vilka jag tidigare nämnde,\r\nkan man se att regeringens politik inte hänger ihop.\r\nDet är vackert tal, men förslagen genomförs inte i\r\nnågon större utsträckning.</pre><pre>Kommissionsförslaget bygger egentligen just på\r\nidén med Agenda 21, att man skall låta den svenska\r\nbefolkningen vara med och forma miljöpolitiken.\r\nDet regeringen har gjort som har varit bra är att den\r\ninitierat ett aktivt arbete i kommunerna. Det är bra\r\ngjort av regeringen. Men på det nationella planet\r\nhar man valt strid i stället för samarbete. Det är inte\r\nden enda politiska punkt där regeringen har agerat\r\npå det sättet.</pre><pre>Förslaget om en bred sammansatt kommission låg\r\nväl i linje med tankarna i Rioprocessen. Det\r\növerensstämmer med vad också många andra\r\nländer har valt att göra.</pre><pre>Lennart Daléus tvingades att gå mer än tio år\r\ntillbaka i tiden för att finna att Socialdemokraterna\r\ninte har stött ekonomiska styrmedel. Men tiden står\r\nfaktiskt inte stilla, inte ens i det socialdemokratiska\r\npartiet. Jag vet inte om den står stilla i\r\nCenterpartiet. Det är möjligt.</pre><pre>Vi har faktiskt ändrat oss i fråga om ekonomiska\r\nstyrmedel. Det är väl känt, och det är många år\r\nsedan vi gjorde det. Vi vill nu också att den\r\nmetoden skall användas.</pre><pre>Anf. 147  LENNART DALÉUS (c):</pre><pre>Herr talman! Jag respekterar att\r\nSocialdemokrterna har ändrat sig som Berndt\r\nEkholm så riktigt konstaterar. Men det är en väldig\r\nskillnad på att nu hålla med om att man har ändrat\r\nsig -- att man i någon mening har vänt under\r\ngalgen -- och att som tidigare påskina att det är\r\nSocialdemokraterna som varit pådrivande vid\r\ninförandet av ekonomiska styrmedel. Det är en\r\nväldig skillnad som inte bara har en viss betydelse i\r\nett tioårsperspektiv.</pre><pre>Herr talman! Det finns en del magstarkt i det som\r\nBerndt Ekholm säger. Han sade att\r\nSocialdemokraterna har stått det svenska\r\nuppbyggnadsarbetet för hela Rioprocessen. Om\r\nman ringer till Maurice Strong och berättar detta\r\nföreställer jag mig att man får någon form av\r\nreaktion. Att internationella samfundet, inklusive\r\nSverige, medverkade i Rioprocessen är knappast\r\nnågot som den svenska socialdemokratin skall ha\r\nkredit för.</pre><pre>Herr talman! Jag blev litet förvånad när Berndt\r\nEkholm i sin replik dels resonerade om ifall han kan\r\nlita på regeringen eller inte -- det har jag förstått att\r\nhan inte kan, så det behöver vi inte orda så mycket\r\nom -- dels talade om att ingenting har hänt. Han\r\npekade tidigare på kretsloppspropositionen, där\r\nhan ansåg att inget hade hänt.</pre><pre>Herr talman! I dag på förmiddagen fick jag reda på\r\natt skogsindustrierna i Sverige upprört går till\r\nstorms mot inslag i beslut som är följden av\r\nkretsloppspropositionen. Berndt Ekholm tycker\r\ninte att någonting har hänt, och skogsindustrierna\r\ntycker att alltför mycket har hänt. Det är svårt att\r\nta Berndt Ekholms kritik på allvar.</pre><pre>Jag tycker att det är angeläget med samverkan på\r\ndetta område. Men att, som Socialdemokraterna,\r\nvilja klä alla frågor i kommissionsformen är inte\r\nnödvändigtvis det rätta sättet att hantera dem. Vi\r\nupplever i dag från Centerns och regeringens sida\r\nen stor glädje ute i kommunerna över att få arbeta\r\nmed uppföljningen av Riokonferensen. Vi\r\nupplever också en stor glädje hos statliga\r\nmyndigheter och rent av i enskilda företag när det\r\ngäller att ta till sig tankar som väckts i Rio och som\r\nförts fram i kretsloppsarbetet. Att säga att det bara\r\när ord och ingen handling är fortfarande orättvist,\r\nBerndt Ekholm.</pre><pre>Anf. 148  BERNDT EKHOLM (s):</pre><pre>Herr talman! Jag sade i mitt anförande att det finns\r\nen hel del positivt att peka på. Men vad jag ville\r\nrikta kritik mot låg på det nationella planet. Jag har\r\nsjälv sett att inte minst regeringens insatser på det\r\nlokala planet har varit värdefulla och viktiga. Men\r\npå det nationella planet finns det anledning att rikta\r\nkritik på många punkter. Jag skall inte upprepa\r\ndem, eftersom jag tog upp dem i mitt anförande.\r\nJag tycker att jag hade stort fog för min kritik.</pre><pre>Jag skall återgå till frågan om miljöskatter. Det är\r\ninte fel att säga att vi, när vi väl ändrade\r\nuppfattning, var väldigt drivande. Vi har infört en\r\nhel del olika skatter som har fungerat som\r\nmiljöskatter på energiområdet. De är relativt\r\nmånga. Lennart Fremling sade här att Sverige\r\nligger väl framme. Det sammanhänger med den\r\nsocialdemokratiska politiken och inte alls med den\r\nborgerliga politiken. Det som har hänt på området\r\ngenom den borgerliga regeringens politik är att det\r\nhar blivit tvärstopp. Det enda man har kunnat\r\nkomma fram till, tydligen efter mycket rabalder, är\r\nen utredning. Den skall presenteras alldeles före\r\nvalrörelsen. Sanningen är att detta är vad man har\r\norkat med, Lennart Daléus. Det har hänt för litet på\r\ndet nationella planet. När det gäller idéer, upplägg,\r\nbegrepp och ord har ni varit rika. Det har kommit\r\nfram en hel del som är bra. Men när det gäller\r\ngenomförandet i verkligheten -- de ekonomiska\r\nstyrmedlen är ett typexempel för den borgerliga\r\nregeringen -- är det märkligt att inte mer har hänt.</pre><pre>På samma sätt vidgar Lennart Daléus felaktigt vår\r\nkritik mot kretsloppsbetänkandet till en allmän stor\r\nkritik av hela kretsloppsidén. Det finns anledning\r\ntill kritik på vissa punkter. Det är väl känt att många\r\nhar varit kritiska till regeringens genomförande av\r\nexempelvis glasinsamlingar etc., där det råder\r\noklarhet om hur insamlingarna skall gå till.\r\nKommunerna har skött sin uppgift på ett alldeles\r\nutmärkt sätt, men ändå har regeringen velat införa\r\nförändringar. Det kanske hade varit bättre och\r\nklokare att satsa på insamling av andra material där\r\ninsamling inte alls sker. Det är ju väl bekant att\r\nmånga kommuner har varit kritiska, vilket man har\r\nkunnat läsa i pressen. Detta behöver vi inte föra\r\nnågon lång debatt om. Listan behöver kanske inte\r\ngöras alltför lång, men att kritiken har varit\r\ntillräckligt stark för att uppmärksammas är helt\r\nklart.</pre><pre>Det är klart att vi är överens om mycket av\r\ninriktningen i politiken. Mot bakgrund av att vi\r\nsocialdemokrater kräver en mycket konkret\r\nuppläggning av den fortsatta utvecklingen är det väl\r\nmagstarkt att kräva att vi i oppositionsställning,\r\nmed de små resurser som vi har, skall kunna lägga\r\nfram ett sådant förslag. Regeringen har alla\r\nresurser men orkar ändå inte längre fram än till\r\nbedömningar.</pre><pre>Anf. 149  LENNART DALÉUS (c):</pre><pre>Herr talman! Man blir litet förtvivlad när man\r\ndeltar i miljödebatterna här i kammaren med\r\nsocialdemokratiska företrädare. Uppläggningen\r\ntycks vara att inledningsanförandet skall innehålla\r\nkraftfull kritik mot regeringens miljöpolitik. Men i\r\nreplikerna backar man. Då har\r\nSocialdemokraterna ändrat sig och tycker att\r\nkretsloppsarbetet nog är ganska bra och att det\r\nnaturligtvis händer saker som en uppföljning av\r\nUNCED. I inledningen riktas våldsam kritik, men\r\ni replikerna backar man. Det är i och för sig bra att\r\nman nalkas sanningen successivt under debatten.</pre><pre>Herr talman! Jag trodde att vi hade klarat av\r\nfrågorna om styrmedlen och verksamheten i\r\nkretsloppspropositionen. Därför blir jag litet\r\nförvånad när Berndt Ekholm nu gör sig till tolk för\r\nen åsikt som innebär att det inte är så.\r\nGlasinsamlingen -- denna tydligen så futtiga\r\nglasinsamling -- skulle flyttas från kommunerna till\r\nandra aktörer.</pre><pre>Berndt Ekholm redovisade i dag en annan\r\nuppfattning. Det hade varit tilltalande om den\r\nuppfattningen hade kommit fram i ett tidigare\r\nskede som en kraftfull socialdemokratisk protest\r\nmot regeringens förslag.</pre><pre>Ja, det är bra att man driver på, att man går före,\r\natt man tar till sig och att man sedan blir ledande.\r\nEn annan följd av Riokonferensen var hanteringen\r\nav den biologiska mångfalden och biotekniken. Vi\r\nfrån Centern har slagits ihärdigt år ut och år in för\r\natt försöka få till stånd en sammanhållen\r\nlagstiftning kring biotekniken. Socialdemokraterna\r\nhar hela tiden gått emot. Men när det gällde\r\nMiljöskyddskommittén, vars betänkande ligger till\r\ngrund för miljöbalken, så vände\r\nSocialdemokraterna och ställde upp bakom\r\nförslagen precis innan vi var klara med arbetet. Vi\r\ntackar för det, men vi har svårt att se detta som att\r\nSocialdemokraterna driver på frågan.</pre><pre>Det finns trots allt en rejäl samstämmighet kring\r\ndessa frågor och även när det gäller uppföljningen\r\nav UNCED. Dess bättre finns den\r\nsamstämmigheten också ute i kommunerna och i\r\nföretagen bland de människor som har att syssla\r\nmed det konkreta miljöarbetet.</pre><pre>Huvudbudskapet i Berndt Ekholms samlade inlägg\r\ni kväll är ju frågan: Kan man lita på regeringen --\r\neller kanske litet enklare -- kan Berndt Ekholm lita\r\npå regeringen? Förmodligen inte, men det är inte\r\nnödvändigtvis regeringens fel.</pre><pre>Anf. 150  BERNDT EKHOLM (s):</pre><pre>Herr talman! Lennart Daléus har alltid en\r\nbenägenhet att generalisera utifrån något som är\r\nsagt. Jag backar inte alls i mina repliker. Jag sade\r\nredan i mitt inledningsanförande att allt inte är\r\nnattsvart. Sedan pekade jag på en serie problem.\r\nDet är alldeles riktigt.</pre><pre>Nu är det likadant. Lennart Daléus hårdrar i sina\r\nrepliker vad jag har sagt. Men jag har inte sagt att\r\nvi inte skall fullfölja glasinsamlingen med\r\nkretsloppsprincipen. Jag har sagt att regeringen\r\nmåste välja rätt turordning på sina åtgärder. Att\r\nkritiken har varit så stor just på den punkten tyder\r\npå att detta har gått för fort och inte är tillräckligt\r\ngenomarbetat. Det hade varit bättre att starta med\r\nnågot annat först och komma med detta sedan.\r\nGlasinsamlingen i kommunerna fungerar ganska\r\nbra. Därmed är inte sagt att man inte på sikt skall\r\ngenomföra ett annat upplägg.</pre><pre>Jag skall inte förlänga debatten, men jag skulle bra\r\ngärna ha velat ta upp frågan om den biologiska\r\nmångfalden. Jag vill bara instämma i vad Lennart\r\nDaléus sade på slutet. Vad jag har velat få fram är\r\natt man inte kan lita på regeringen. Orden säger en\r\nsak och handlingen en annan. Jag tror inte att jag\r\när ensam om denna åsikt. Jag tror inte ens att\r\nsocialdemokraterna är ensamma om den åsikten.\r\nDetta är något som är ganska vitt utbrett i det\r\nsvenska samhället. Regeringssidan får väl själv\r\nsöka svaret på frågan varför det har blivit så här.</pre><pre>Anf. 151  LENNART DALÉUS (c) replik:</pre><pre>Herr talman! Det är glädjande att Berndt Ekholm\r\nliksom söker samförstånd i denna fråga. Jag tror att\r\ndet är klokt. Det kanske var en freudiansk\r\nfelsägning, när Berndt Ekholm beträffande\r\nglasinsamlingen sade att man ''på sikt'' kan tänka\r\nsig en annan lösning. Det är nästan identiskt samma\r\nformulering som finns i utskottets skrivning när det\r\ngäller diskussionen kring en kommission, som\r\nBerndt Ekholm förfasade sig över i inledningen av\r\ndebatten. ''På sikt'' kan Berndt Ekholm alltså tänka\r\nsig en annan lösning när det gäller glasinsamlingen.</pre><pre>Berndt Ekholm tycker inte om att jag drar\r\ngenerella slutsatser av ett resonemang kring\r\nenskildheter. Men det är väl just det som är det\r\nnödvändiga och viktiga i miljödebatten, att vi kan\r\npassa in enskildheter i ett större sammanhang och,\r\nom vi så vill, i en sammanhållen strategi som alltså\r\nskall vara generellt tillämpbar. Jag tycker att detta\r\när viktigt.</pre><pre>Jag är naturligtvis också fascinerad av detaljer. Det\r\nbrukar talas om rått-tanden i pizzan. Det är en\r\nmodern af Klintbergare, en modern\r\nvandringssägen, en myt eller en skröna. Berndt\r\nEkholm förvandlar nästan hanteringen av\r\nkretsloppsarbetet till något sådant. Han vidhåller\r\natt många kommuner protesterar -- han använde ett\r\nannat ord -- mot kretsloppsarbetet. Det var Berndt\r\nEkholms budskap tidigare. Det är en myt och en\r\nskröna. Det är detsamma som talet om rått-tanden i\r\npizzan. Det är ju inte på det sättet, utan de svenska\r\nkommunerna ställer upp bakom kretsloppsarbetet\r\nmed stor entusiasm. Jag tror och hoppas att den\r\nentusiasmen trots Berndt Ekholms resonemang\r\nfinns också i socialdemokratin.</pre><pre>Anf. 152  LENNART FREMLING (fp):</pre><pre>Herr talman! Det som vi diskuterar här i dag är\r\nalltså om vi skall godkänna den inriktning som finns\r\ni propositionen. Jag tycker att debatten visar att\r\näven ni på den socialdemokratiska sidan kan ställa\r\ner bakom den inriktningen. Den\r\nsocialdemokratiska kritiken riktas ju egentligen\r\ninte mot inriktningen utan framför allt mot att det\r\nsaknas förslag, som bör komma i nästa skede. Vi är\r\ntydligen överens om mycket. Vi är överens om\r\ninriktningen. Låt oss då i enighet ställa oss bakom\r\njordbruksutskottets betänkande och arbeta vidare.</pre><pre>Det gläder mig att Berndt Ekholm så många gånger\r\ntalade om samverkan. Det är nämligen väldigt\r\nviktigt i miljöpolitiken att de beslut som fattas fattas\r\npå ett långsiktigt sätt och att näringslivet och andra\r\nkan lita på att besluten också står sig över en lång\r\ntidsperiod. Då är vi åter inne på detta med\r\nekonomiska styrmedel. När det gäller ekonomiska\r\nstyrmedel bör vi i Sverige ligga lagom långt före\r\nandra länder. Det kan möjligen vara en förklaring\r\ntill att det inte har tillkommit så många nya -- om\r\ndet nu är så; jag har inte kontrollerat siffror och\r\nbelopp. Men det gäller ju att anpassa sig och ligga\r\nlagom långt före andra länder.</pre><pre>Jag kan konstatera att Berndt Ekholms kritik mot\r\nregeringen går ut på att inga förändringar görs.\r\nMen samtidigt konstaterar Berndt Ekholm att det\r\nfinns kritik ute i kommunerna. Tydligen är den\r\nkritiken riktad just mot förändringar, som kanske\r\ngår för snabbt enligt kritikernas mening. Det kan\r\nhända att kritiken är litet blandad. Ibland tycker\r\nman att det går för snabbt, och ibland anser man att\r\ndet inte händer någonting.</pre><pre>Ställ er bakom regeringens förslag, som\r\nåterkommer i jordbruksutskottets betänkande, och\r\nlåt oss samverka så att vi kan föra en långsiktig\r\npolitik, där ekonomiska styrmedel kommer till\r\nanvändning, så att vi i samhället får en så bra\r\nresurshushållning som möjligt.</pre><pre>Anf. 153  BERNDT EKHOLM (s):</pre><pre>Herr talman! Jag vill helt kort beröra de\r\nekonomiska styrmedlen och meningen med att\r\nligga lagom långt före. Lennart Fremling tolkade i\r\nsitt inlägg förmodligen hur regeringen resonerar,\r\ndvs. att den anser sig ligga tillräckligt långt före, och\r\ndå i praktiken med de socialdemokratiska\r\nförslagen. Men vi socialdemokrater är otåligare. Vi\r\nvill ligga så långt fram som det över huvud taget\r\nlåter sig göra när det gäller dessa frågor. Det är\r\nmöjligt att vissa upplever att man går för snabbt\r\nfram i detta fall. Men jag tycker att det är\r\nanmärkningsvärt när man går tillbaka, som den\r\nborgerliga regeringen i praktiken har gjort. Det är\r\nen alldeles för passiv hållning. Vi vill se en aktivare\r\nhållning när det gäller användandet av ekonomiska\r\nstyrmedel. Vi är förvånade över att den borgerliga\r\nregeringen, som predikar marknadens väsignelser,\r\nhar varit så passiv i detta sammanhang.</pre><pre>Att vi inte ställer oss bakom inriktningen i\r\npropositionen, de två förslag som finns, beror helt\r\nenkelt på att vi hela tiden har krävt konkretare\r\nåtaganden, konkreta mål samt konkreta strategier\r\noch tidsplaner. Sådana finns inte i propositionen,\r\nsom är väldigt allmänt hållen. Vi finner ingen\r\nanledning att ställa oss bakom något som vi inte\r\ntycker är bra.</pre><pre>När det gäller talet om att vi skall samverka om\r\ndetta vill jag säga att samverkan bygger på\r\nömsesidighet. Då är det väldigt bra om man\r\nkommer överens om frågorna i förväg, innan\r\npropositionerna skrivs.</pre><pre>Anf. 154  LENNART FREMLING (fp):</pre><pre>Herr talman! Ja, Berndt Ekholm, men det blir ju\r\nlättare för regeringen att utarbeta de konkreta\r\nförslagen, om man har en gemensam grund i\r\ninriktningen att stå på.</pre><pre>Överläggningen var härmed avslutad.</pre><pre>(Beslut skulle fattas den 21 april.)</pre><pre>15 §  Ändrad lagstiftning för statsanställda\r\nm.fl.</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU16 Ändrad lagstiftning för\r\nstatsanställda m.fl. (prop. 1993/94:65).</pre><pre>Anf. 155  LAHJA EXNER (s):</pre><pre>Herr talman! I detta betänkande behandlar\r\nutskottet regeringens förslag om en ändrad\r\nlagstiftning för statsanställda m.fl. I propositionen\r\nfinns det ett förslag till en ny lag om offentlig\r\nanställning, LOA. Den föreslagna lagen skall\r\nersätta nuvarande lag, som har samma namn och\r\nsom vi har sedan 1976.</pre><pre>Förslaget innebär bl.a. att den nya lagen i huvudsak\r\nskall omfatta statsanställda och\r\nförsäkringskasseanställda. Detta innebär att den\r\nnya lagen -- i likhet med nuvarande lag -- också\r\ngäller anställda vid de statliga affärsverken, så\r\nlänge dessa drivs i myndighetsform.</pre><pre>Vi socialdemokrater ställer oss i huvudsak bakom\r\nde förändringar i lagen om offentlig anställning som\r\nföreslås. Inriktningen i förändringsarbetet har varit\r\natt så långt som möjligt anpassa offentliganställdas\r\nvillkor till, och likställa dem med, de villkor som\r\ngäller för andra anställa. Av detta följer också att\r\ndet offentliga som arbetsgivare inte skall ha\r\nrättigheter som andra arbetsgivare inte har.</pre><pre>Det kan emellertid ibland finnas behov av\r\nspecialregler för de offentligt anställda. Det\r\ndemokratiska samhället ställer krav på öppenhet\r\noch lika behandling i utövandet av den statliga\r\nverksamheten. Medborgarnas rättssäkerhet måste\r\nbeaktas.</pre><pre>Inriktningen mot likartade förhållanden för\r\nanställda i offentlig och annan verksamhet samt\r\nhänsynen till allmänintresset kan skapa svåra\r\navvägningsproblem som nogsamt måste övervägas.</pre><pre>Ett sådant problem uppstår om 39 § LAS, lagen om\r\nanställningsskydd, skall -- som regeringen\r\nföreslår -- tillämpas när det gäller de\r\noffentliganställda.</pre><pre>Enligt denna paragraf kan en arbetsgivare sätta sig\r\növer domstols beslut om att ogiltigförklara en\r\nuppsägning eller ett avskedande och inte tvingas\r\nåterta den anställde. I stället får arbetsgivaren\r\nbetala ett skadestånd. Enligt regeringens förslag\r\nskall nu en offentlig arbetsgivare kunna agera på\r\nsamma sätt.</pre><pre>Enligt regeringsformen skall den offentliga makten\r\nutövas under lagarna. Domstolar och myndigheter\r\nskall beakta allas likhet inför lagen. Saklighet och\r\nopartiskhet skall iakttas. Hur rimmar detta med att\r\nen myndighet ges möjlighet att i ett fall underkänna\r\nen domstols dom och i ett annat godta\r\nbedömningen?</pre><pre>Denna fråga har enligt vår uppfattning inte blivit\r\ntillräckligt belyst. Det är därför olämpligt att nu\r\ninföra denna regel utan att ordentligt diskutera\r\nsambandet med regeringsformens regler.</pre><pre>Det finns också andra inslag i regeringens förslag\r\nsom det finns anledning att vara kritisk mot.</pre><pre>Återanställningsrätten i LAS är ett nödvändigt och\r\nviktigt komplement till lagens regler om\r\nuppsägning och turordning. På den privata\r\narbetsmarknaden kan den som sägs upp på grund\r\nav arbetsbrist utnyttja återanställningsrätten när\r\narbetsgivaren tänker nyrekrytera personal. Om en\r\narbetstagare inte får denna anställning kan han\r\neller hon få skadestånd från arbetsgivaren.</pre><pre>Denna återanställningsrätt enligt LAS gäller även\r\nför statligt anställda. Men någon rätt till skadestånd\r\nfinns inte om den statlige arbetsgivaren bryter mot\r\nåteranställningsreglerna.</pre><pre>I förhållande till arbetslivet i övrigt är detta en\r\navvikelse som inte är motiverad av den offentliga\r\nverksamhetens speciella krav. Här ges staten som\r\narbetsgivare en förmån som den private\r\narbetsgivaren inte har. Man kan fråga sig varför.</pre><pre>När det gäller propositionens förslag om periodiska\r\nhälsoundersökningar är också underlaget\r\notillfredsställande. Det finns förvisso fall där det i\r\nhögsta grad är rimligt att arbetstagare måste\r\nunderkasta sig hälsoundersökningar. Detta gäller\r\nt.ex. för bussförare, flygtrafikledare och piloter.\r\nFör dessa kategorier finns det också en\r\nspeciallagstiftning som reglerar deras skyldigheter\r\natt underkasta sig läkarundersökningar.</pre><pre>Men nu skall stora grupper tvångsvis kunna\r\nunderkastas läkarundersökning utan att man\r\nredovisar vilka brister som finns med den ordning\r\nsom nu gäller.</pre><pre>Herr talman! Med hänsyn till kammarens\r\narbetssituation yrkar jag bifall till reservationerna\r\nnr 3 och 5. Men det innebär inte att vi\r\nsocialdemokrater inte stöder övriga reservationer i\r\narbetsmarknadsutskottets betänkande nr 16. Jag\r\nyrkar dock avslag på reservation nr 10.</pre><pre>Anf. 156  PETER KLING (nyd):</pre><pre>Herr talman! I det här betänkandet finns det tre\r\nreservationer från Ny demokrati. Som jag ser saken\r\nhandlar betänkandet i stort sett om trovärdigheten\r\nnär det gäller politiker och tjänstemän i samhället.</pre><pre>Tjänstemän har höga löner och får automatiskt\r\nlöneökningar. Dessutom har tjänstemän inte något\r\nämbetsmannaansvar. Samtidigt som man låter\r\ntjänstemän i kommunen och staten få höga, feta\r\nlöner dras stora resurser inom vårdsektorn in. Det\r\ngäller då skolor, barnomsorg och förskolor.\r\nSjuksköterskor, undersköterskor, hembiträden och\r\npersonal inom skolan avskedas, samtidigt som\r\ntjänstemännens löner höjs.</pre><pre>Ja, jag bara undrar: Hur skall ni i denna kammare\r\nkunna skapa trovärdighet hos folket när det går till\r\npå det här viset?</pre><pre>Jag skall anföra ett exempel. En kommundelschef i\r\nen viss kommun i landet sökte en annan tjänst. Han\r\nombads stanna kvar. Han krävde då 5 000 kr i\r\nmånatligt lönelyft. Det fick han också. Den här\r\ntjänstemannen stannade då kvar på sitt arbete, med\r\n5 000 kr mera i månadslön. Detta skedde mitt\r\nunder en avtalsperiod. Detta utlöste en, skulle jag\r\nvilja säga, dominoeffekt. Tjänstemannens\r\növerordnade chefer fick per automatik -- hör och\r\nhäpna! -- också 5 000 kr i månatligt lönelyft. Det\r\nrörde sig om fyra fem chefer.</pre><pre>Sedan kommer förvaltningscheferna, ungefär 15\r\nstycken, när löneavtalsperioden blir aktuell. Vad\r\ntror ni att de här 15 personerna säger när det gäller\r\navtalen? De vill väl också höja lönen.</pre><pre>Hur skall kommunen klara sådant här när man hela\r\ntiden gång på gång höjer tjänstemännens löner? Jo,\r\nman får fortsätta med neddragningar inom vård,\r\nskolor och barnomsorg. I denna kammare talas det\r\nom politikerföraktet. Men är det så konstigt att folk\r\nreagerar med politikerförakt?</pre><pre>Många tjänstemän inom den kategori som jag talar\r\nom har löner på 30 000--35 000 och upp till 40 000\r\nkr. Det finns t.o.m. de som tjänar 45 000 kr i\r\nmånaden.</pre><pre>Jag skall nu tala om en film som visats på TV. Jag\r\nkommer alltså in på ett annat ämne. Filmen heter\r\nLäckan. Jag poängterar att det rör sig om en TV-\r\nfilm för att ni inte skall tro att det handlar om\r\nverkligheten.</pre><pre>Filmen handlade om hur två människor inom\r\nFinansdepartementet läckte ut kommande\r\npolitiska beslut till vissa personer inom\r\nnäringslivet, som i sin tur förskansade sig med\r\nekonomiska medel tack vare att de kände till\r\nkommande beslut.</pre><pre>Hur ser det ut i verkligheten, i den här kammaren\r\noch i det politiska livet? Ja, se bara på affären med\r\nPer-Richard Molén, som mer eller mindra säljer\r\npolitisk information till olika bolag.</pre><pre>Anf. 157  ANDRE VICE TALMANNEN:</pre><pre>Jag erinrar Peter Kling om att vi nu behandlar\r\nAU16 om ändrad lagstiftning för statsanställda\r\nm.fl.</pre><pre>Anf. 158  PETER KLING (nyd):</pre><pre>Herr talman! Men betänkandet handlar om\r\nämbetsmannaansvar och det handlar om\r\nlöneökningar och ansvarsfrihet. Det har faktiskt\r\nmed detta att göra. Jag har tittat mycket noga på\r\ndetta. Men får jag inte fortsätta gör jag inte det.</pre><pre>Per-Richard Molén säljer mer eller mindre\r\ninformation till olika bolag mot ersättning upp mot\r\n100 000 kr. Nu har det kommit en\r\nstämningsansökan från\r\nRegionåklagarmyndigheten i Härnösand mot Per-\r\nRichard Molén.</pre><pre>Anf. 159  ANDRE VICE TALMANNEN:</pre><pre>Detta har inte med detta betänkande att göra, Peter\r\nKling.</pre><pre>Anf. 160  PETER KLING (nyd):</pre><pre>Herr talman! Jag kommer in på varför jag tar upp\r\ndetta.</pre><pre>Vi har även en annan medlem. Han är\r\nstyrelseledamot i Skanska och lyfter 116 000 kr per\r\når. Det är givetvis fel signaler till samhället. Detta\r\nhar en koppling till det här betänkandet.</pre><pre>Till sist, herr talman, vill jag nämna något om\r\nämbetsmannaansvaret. Betänkandet behandlar\r\nfaktiskt det också. Om man ser till tjänstemännen i\r\nkommunerna -- inget ämbetsmannaansvar. Titta på\r\nnäringslivet! Jag kan ta mig själv som exempel. Jag\r\när egenföretagare, elektriker, med en liten egen\r\nfirma. Jag har ett ämbetsmannaansvar. Jag har\r\nnämligen installationsbehörighet. Skulle jag koppla\r\nfel eller göra något sådant åker min\r\ninstallationsbehörighet och mitt levebröd. Jag kan\r\ndessutom bli stämd, åtalad och satt i fängelse om\r\njag inte gör ett riktigt jobb. Men i samhället har vi\r\ninget ämbetsmannaansvar alls för dessa tjänstemän\r\nsom sitter med sina höga löner. Det vill vi här i\r\nriksdagen säga är en lokal angelägenhet samtidigt\r\nsom vi öser pengar över kommunerna. Då måste vi\r\nrimligtvis ställa krav.</pre><pre>Med det, herr talman, vill jag yrka bifall till\r\nreservation 1 i mom. 1 och till reservation 2 i mom.\r\n2.</pre><pre>Anf. 161  HANS ANDERSSON (v):</pre><pre>Herr talman! Jag är inte så överraskad om det\r\nuppkommer en smula politikerförakt med tanke på\r\nen del anföranden som hålls här och en del partier\r\nsom finns företrädda här i kammaren.</pre><pre>Låt mig kort beröra några frågor. Det här\r\nbetänkandet, som handlar om ändrad lagstiftning\r\nför statsanställda, bygger på LOA-utredningen.\r\nDet finns en del målsättningar i den och i\r\nregeringens proposition. De handlar om att\r\nutforma en lagstiftning som är anpassad till en\r\nmodern offentlig sektor. Det handlar om att\r\nrespektera demokratisk styrning, insyn och\r\nrättssäkerhet.</pre><pre>I propositionen nämns det att detta är ett exempel\r\npå regeringens allmänna strävan att ta bort all\r\nonödig reglering på olika områden i det svenska\r\nsamhället. Det är klart, vem är inte för att ta bort\r\nall onödig reglering? Men frågan är om vilken\r\navreglering som helst är rimlig. Det finns en trend\r\ni dag som handlar om att mjuka upp\r\nsamhällsstrukturen, framför allt att mjuka upp\r\njuridiken. Den som skall vara ett skydd när andra\r\nintressen är för starka, som bl.a. skall skydda den\r\nenskilde. Rättssäkerheten kan man inte ge avkall\r\npå genom att hänvisa till att saker måste gå fort,\r\nvara smidiga eller av effektivitetsskäl.</pre><pre>Vi tycker att mycket av det som har skett i den här\r\nförändrade lagstiftningen för statsanställda är bra.\r\nVi skulle vilja att man hade så likartade\r\nförhållanden som möjligt på arbetsmarknaden,\r\noavsett arbetsgivare. Vi tycker att det är bra om\r\nman har enkla regler, och vi tycker att det är\r\navgörande att vi håller rättssäkerheten högt. Vi\r\nnoterar att man inte i alla delar håller\r\nrättssäkerheten högt i regeringens förslag. Vi\r\nnoterar att man med sin avreglering också\r\nförsämrar situationen på ett allvarligt sätt för\r\nmånga statsanställda, som ibland hade en bättre\r\nsituation än den som finns i den privata sektorn.</pre><pre>Jag skall nämna några saker som vi har tagit upp i\r\nmotioner och som finns omnämnda i en serie\r\nreservationer som vi har anslutit oss till eller tagit\r\nupp i vår meningsyttring.</pre><pre>Först och främst har vi frågan om information om\r\nlediga anställningar. Vi tycker att det är viktigt och\r\nrimligt att offentliga anställningar alltid\r\noffentliggörs på sådant sätt att man känner till vilka\r\nanställningar som finns att ta. Jag noterar att\r\nutskottet säger: Jamen, offentlighetsprincipen\r\ngäller ju, och varje medborgare har rätt att ta del\r\nav ansökningshandlingarna om man känner sig\r\nförbigången. Därmed avstyrker man vår motion.\r\nMen det handlar i det fallet, när det gäller att\r\nbekantgöra att det finns fria anställningar, inte om\r\natt man är förbigången. Det handlar om att få\r\ninformation om att det finns någonting att söka, en\r\nrekrytering som sker. Senare har jag möjlighet att\r\nbli förbigången, om jag väl har sökt jobbet.</pre><pre>Jag har mycket svårt att förstå varför majoriteten\r\navstyrker vårt yrkande när det gäller information\r\nom lediga anställningar.</pre><pre>När det gäller bisysslor finns det en reservation, nr\r\n2, från nydemokraterna som innebär att man\r\nansluter sig till vår motion A37. Jag tycker att detta\r\när något mycket viktigt. Det är många saker som är\r\ninblandade där.</pre><pre>Det är ett samhällsintresse att man håller kontroll\r\npå bisysslor. Det kan vara som Peter Kling antydde\r\natt man inom den offentliga sektorn ibland apar\r\nefter löneläget på den privata sektorn. Man är\r\navundsjuk och man vill ha pengar. Det gör att\r\nmånga högre offentliga tjänstemän tar extraknäck\r\npå arbetstid där man utnyttjar sin kunskap. Man\r\nger information, deltar i seminarier osv. Vi ser\r\ndagligen en provkarta på den typen av verksamhet.\r\nVi anser att det faktiskt bör ligga inom det ordinarie\r\narbetet att man måste vara restriktiv mot den här\r\ntypen av lukrativa extraknäck.</pre><pre>Men framför allt tycker vi att det är en besvärande\r\nsituation när höga jurister genom att ta uppdrag\r\nsom skiljemän, genom att göra en mängd juridiska\r\nutredningar för företag, inte sedan utan jäv kan\r\nyttra sig om betydelsefulla juridiska aspekter av\r\nsvenska samhällsförhållanden. Ett exempel som vi\r\nhar åberopat i en motion är just fallet Volvo--\r\nRenault, där inte någon av tre svenska juridiska\r\nexperter kunde uttala sig därför att de var jäviga.\r\nDet finns en hel serie skäl till varför vi skulle vilja\r\nskärpa lagstiftningen när det gäller bisysslor.</pre><pre>Vi har en punkt som gäller åtalsanmälan. Där\r\nföreslår man en försvagning. Man säger att man vill\r\nta bort en del anmälningsplikter för bagatellartade\r\nbrott. Men problemet är att man går ifrån ett läge\r\ndär man kunde slå upp i lagboken och titta hur det\r\nsåg ut i straffskalan. Om t.ex. fängelse förelåg var\r\ndet någonting som skulle anmälas. Nu skall man i\r\nstället göra en bedömning och fundera på om det\r\nkan antas föranleda någon annan påföljd än böter.\r\nDet är utomordentligt svårt för den juridiskt\r\noskolade, men jag tror också för många juridiskt\r\nskolade, att bedöma straffpåföljden. Vi menar att\r\ndet leder till en slags rättsosäkerhet i samhället att\r\nvi får mjukare regler i det här fallet.</pre><pre>Lahja Exner tog upp frågan om periodiska\r\nhälsoundersökningar. Jag delar hennes\r\nuppfattning. Det finns flera exempel. Senast såg jag\r\nexemplet Telia. Det finns många andra exempel där\r\ndet kommer upp fullständigt obefogade krav på\r\nhälsoundersökningar. Det kan gälla både fysiska\r\noch psykiska aspekter på människan.</pre><pre></pre><pre>Detta leder till godtycke. Det krävs en helt annan\r\nprecisering i lagen för att man skall kunna\r\ngodkänna regler av denna typ.</pre><pre>Lahja Exner nämnde att en arbetsgivare kan köpa\r\nsig fri enligt 39 § LAS. Tidigare har här gällt 7 kap.\r\n1 § LOA, som man nu slopar, och nu kommer 39 §\r\nLAS att gälla för statligt anställda. Vi i\r\nVänsterpartiet har ett flertal gånger motionernat\r\nom att reglerna i LOA skulle gälla över hela\r\narbetsmarknaden.</pre><pre>Det är rent generellt omrimligt att makt skall gå\r\nföre rätt. Situationen är naturligtvis än värre, som\r\nLahja Exner påpekar, när det är staten som\r\nignorerar ett domstolsutslag. Vi anser att man inte\r\nskall göra den förändring som här föreslås.</pre><pre>På samma sätt menar vi att den\r\nogiltighetsförklaring vid brott mot\r\nturordningsreglerna som har funnits är viktig att ha.\r\nMen även där försämras situationen för de statligt\r\nanställda. Utskottet säger i sin argumentation att\r\nman av hänsyn till den arbetstagare som felaktigt\r\nhar fått gå kvar -- dvs. om man bryter mot lagen och\r\nfår domstolsutslaget emot sig --- inte kan låta\r\npersonen ha kvar jobbet.</pre><pre>Därmed får så att säga fel person rätt. Den som har\r\nfel får rätt. I och för sig är det synd om den person\r\nsom förlorar sin anställning. Men vi anser att\r\nargumentationen är orimlig.</pre><pre>Det finns flera aspekter i lagstiftningen som bygger\r\npå att staten som arbetsgivare kan reglera i särskild\r\nförfattning och sätta LAS åt sidan. Kommer man\r\ninte överens och kan avtalsreglera en fråga kan\r\nstaten författningsreglera frågan. Det är en stor\r\nnackdel för de anställda och fackföreningarna.</pre><pre>Utskottet säger följande:''Teoretiskt är det i och för\r\nsig riktigt som motionen beskriver det att staten om\r\nförhandlingsvägen inte är framkomlig skulle kunna\r\nbesluta om avvikelser från LAS.'' Utskottet säger\r\natt avsikten inte är att det skall bli det normala.</pre><pre>Det är inte så juridiken fungerar. Juridiken skall\r\nvara ett skyddsnät som är alldeles klart och tydligt\r\noch som man kan åberopa när man blir utsatt för\r\nrättsövergrepp. Jag säger inte att juridiken skall\r\ntäcka alla fall som är vanliga. Det är mycket\r\novanligt att människor blir mördade. Desto\r\nviktigare är det att ha ett bra juridiskt regelverk\r\nsom täcker mord.</pre><pre>Det finns flera frågor av den här typen -- t.ex.\r\nåteranställningsrätten och skadeståndsmöjligheter\r\nvid disciplinansvar -- som vi har argumenterat för i\r\nmotionen och som berörs i vår meningsyttring och\r\ni de reservationer som vi har ställt oss bakom.</pre><pre>Jag står naturligtvis bakom den meningsyttring jag\r\nhar avgett. Men för att det skall bli enklare för\r\nkammaren nöjer jag mig med att yrka bifall till\r\nreservation 2, som avser bisysslor, reservation 3,\r\nsom avser 39 § LAS, meningsyttringen vad avser\r\nmom. 6 om åtalsanmälan, reservation 6 om\r\nperiodiska hälsoundersökningar och reservation 8\r\nom författningsreglering.</pre><pre>Jag tar också tillfället att yrka avslag på reservation\r\n10 och bifall till utskottets hemställan vad gäller\r\nmom. 19, eftersom jag är osäker på Kent Olssons\r\nposition i frågan, när han snart skall tala.</pre><pre>Anf. 162  PETER KLING (nyd) replik:</pre><pre>Herr talman! Jag vill bara ställa två korta frågor till\r\nHans Andersson.</pre><pre>1. Tycker Hans Andersson att man skall införa fullt\r\nämbetsmannaansvar för tjänstemän?</pre><pre>2. Vi talar om bisysslor. När politiker sitter i\r\nstyrelser och kan påverka, tycker inte Hans\r\nAndersson att det är en bisyssla som en politiker\r\ninte borde syssla med?</pre><pre>En politiker borde syssla med politik och skapa\r\nförutsättningar för näringsliv, vård, m.m. och se till\r\natt det fungerar och inte sitta i styrelser samtidigt\r\nsom man är politiker. Dessa två frågor vill jag, om\r\ndet går, få ett ja eller nej på.</pre><pre>Anf. 163  HANS ANDERSSON (v) replik:</pre><pre>Herr talman! Det är inte alldeles lätt att svara på de\r\nfrågorna. Jag vet inte riktigt vad Peter Kling avser\r\nmed begreppet ämbetsmannaansvar. Det som\r\nsades i talarstolen fick mig att vara tveksam inför\r\ntolkningen.</pre><pre>Jag menade att det finns ämbetsmän på alla nivåer\r\nsom jag inte anser tar tillräckligt ansvar. Men det\r\nkan vi diskutera utanför kammaren.</pre><pre>Så till frågan om bisysslor. Det är självklart att det\r\nmåste finnas möjlighet för människor som sitter i\r\nstyrelser, är aktiva i näringslivet eller på annat sätt,\r\neller sitter i offentliga styrelser, att även engagera\r\nsig politiskt. Det finns enligt min uppfattning också\r\njävssituationer och situationer där det är klart\r\nolämpligt med bisysslor.</pre><pre>Detta är en sak som mer har att göra med hur man\r\nser på sin situation. Det finns inte några absolut\r\nklara regler. Men det är inte Peter Kling obekant\r\natt det inom hans eget parti är mycket vanligt att\r\nman sitter i styrelser och ändå åtminstone tror sig\r\nfungera i riksdagen.</pre><pre>Anf. 164  KENT OLSSON (m):</pre><pre>Herr talman! Det nya förslaget till LOA ersätter\r\nden nästan 20 år gamla LOA. Bakgrunden till det\r\nnya förslaget är de förändringar som har skett inom\r\nden svenska offentliga verksamheten och\r\nförvaltningen de senaste 20--30 åren.</pre><pre>Denna lag kan ses som en anpassning till ett mer\r\nmodernt tänkande och de regler som gäller för icke-\r\noffentligt anställda. Det blir färre specialregler,\r\nmindre reglering, mindre detaljstyrning, och ett\r\nmer markerat arbetsgivaransvar införs.</pre><pre>En utgångspunkt för denna lagstiftning har varit att\r\nbegränsa den särskilda författningsreglering som\r\nfunnits i gamla LOA. Vissa särskilda regleringar är\r\ndock nödvändiga för att tillgodose det\r\nallmänintresse som finns vid utövande av statlig\r\nverksamhet.</pre><pre>I korthet kan man säga att LOA minskas från ca 100\r\nparagrafer till 42 och att i många fall tidigare\r\nspeciella LOA-regler ersätts med regler i LAS. En\r\ndel regler behålls dock oförändrade. Det gäller\r\nregler om behörighet, befordringsgrunder,\r\ndisciplinansvar, osv.</pre><pre>I stort sett kan man alltså konstatera, vilket vi också\r\nhar hört här i kammaren, att samtliga partier sluter\r\nupp bakom den modernisering av LOA som\r\nregeringen föreslår. Men naturligtvis kan Ny\r\ndemokrati, Socialdemokraterna och Vänsterpartiet\r\ninte godta allt vad regeringen föreslår.</pre><pre>Låt oss till att börja med titta litet grand på Ny\r\ndemokratis förslag. Man föreslår tidsbegränsning\r\nav anställning till fyra år samt erbjudande av arbete\r\ntill den med lägst löneanspråk.</pre><pre>Ny demokrati anser sig ju stå för förändringar i\r\nsvensk politik, vilket vi tidigare i dag har upplevt på\r\nett närmast otroligt sätt, då man utan att se till\r\nkonsekvenser av sitt handlande hoppar hit och dit i\r\nhusläkarfrågan. Folk frågar sig vad riksdagen\r\nsysslar med.</pre><pre>Att förändringen skulle innebära att partiet ändrar\r\ninställning till samma fråga efter ett par månader\r\nvar det få som röstade på Ny demokrati som visste.\r\nMen det är tydligen detta som förändringen står för.</pre><pre>Att ändra de principer som vi i Sverige har för\r\nlönesättning på detta sätt skulle medföra både ökad\r\nbyråkrati och oro för människor. Varför skall man\r\nutlysa en tjänst efter fyra år om den behövs? Är inte\r\ndetta byråkrati? Vilken trygghet ger det den\r\nmänniska som har tjänsten, och varför skall man i\r\ndetta fall skilja på statlig och privat anställning? Det\r\när för mig en gåta.</pre><pre>Låt oss sedan gå över och titta litet grand på vad\r\nsom sägs om information om lediga anställningar. I\r\ndag kungörs lediga anställningar i Post- och Inrikes\r\nTidningar. Jag är ganska övertygad om att de\r\nmänniskor som läser Post- och Inrikes Tidningar är\r\nen försvinnande minoritet.</pre><pre>Det som föreslås i propositionen är att varje\r\nmyndighet själv skall få bestämma hur man vill\r\nannonsera. Detta är en förenkling och anpassning.\r\nJag har litet svårt att förstå att man från\r\nVänsterpartiets sida anser att detta utgör ett\r\nproblem. Detta är en decentralisering som vi\r\ngenomför. Dessutom kvarstår ju tryggheten, om\r\nman anser att platsen skall anmälas till\r\narbetsförmedlingen.</pre><pre>Hans Andersson var inne på frågan om bisysslor.\r\nMan kan konstatera, som man gör i betänkandet,\r\natt det inte visat sig vara speciellt vanligt med\r\nbisysslor, enligt riksdagens revisorer. Det har också\r\nvisats att få missförhållanden förekommer. Det gör\r\natt man från regeringens sida och från utskottets\r\nmajoritets sida inte ser behov av några\r\nförändringar.</pre><pre>Lahja Exner talade om tillämpningen av 39 § LAS,\r\nvilket hon såg ett visst bekymmer i. Med LAS-\r\nregeln reglerar det vad som skall gälla om en\r\narbetsgivare vägrar att rätta sig efter en dom. I\r\npropositionen säger man att det faktiskt finns ett\r\nskadestånd som skall betalas till arbetstagaren, och\r\ndet skall bestämmas efter arbetstagarens\r\nanställningtid. Skadeståndet kan variera mellan\r\nminst 6 och högst 48 månadslöner. Med detta kan\r\nman säga att man åstadkommer en ordning som ger\r\nett ekonomiskt tryck på arbetsgivaren för att förmå\r\nhonom att respektera domen. Dessutom sägs det\r\natt en uppföljning skall ske. Det borde vara till\r\nfyllest.</pre><pre>Disciplinansvaret behålls i stort sett oförändrat i\r\nbefintlig lag. Lagreglerna behålls inte framför allt\r\nför att man skall kunna ingripa mot myndigheternas\r\nförseelser, utan man tillgodoser den enskildes\r\nrättssäkerhet genom de skadeståndssanktionerade\r\nhandläggningsregler och genom de möjligheter som\r\nfinns när det gäller att överklaga beslut. Det är de\r\nmöjligheter man har.</pre><pre>Vad gäller periodiska hälsoundersökningar\r\nuppfattade jag att det rent allmänt fanns ett visst\r\nbekymmer kring dessa. Men jag kan inte riktigt\r\nbegripa det. Socialdemokraterna och\r\nVänsterpartiet säger ju att de är positiva till\r\nförslaget när det gäller vissa grupper, men att de\r\nställer sig tveksamma till en utökning. Man medger\r\nalltså att de behövs, men är litet allmänt tveksam.\r\nJag skulle vilja att Lahja Exner uttryckte litet\r\nnärmare på vilket sätt man i det här fallet är\r\nmissnöjd.</pre><pre>Låt mig gå över till att tala om den moderata\r\nreservation som gäller arbetsrättsliga mål. Vi\r\nmoderater anser att Arbetsdomstolen skall återfå\r\nsin urprungliga roll, som är att tolka kollektivavtal,\r\noch att mål som rör enskilda förhållanden på\r\narbetsplatsen skall föras i allmän domstol. Det är\r\nför oss en främmande tanke att\r\norganisationsföreträdare skall utöva ett dömande.\r\nIbland kan man komma i den situationen att en\r\nintressekollission uppstår. Det gemensamma\r\nintresse som man har från organisationernas sida\r\nkan i många fall visa sig stå i strid med den enskilda\r\npartens intresse. Det är en av de stora\r\nanledningarna till att vi anser att man skall rösta på\r\nden moderata reservationen.</pre><pre>Att arbetsmarknadens parter har uttalat ett stöd för\r\natt Arbetsdomstolen inte skall förändras anser vi\r\ninte vara skäl för att inte förändra. Att parterna vill\r\nha kvar Arbetsdomstolen är en litet underlig\r\nmotivering. Det skulle innebära att\r\nArbetsdomstolen skall vara kvar. Det är faktiskt\r\nregering och riksdag som stiftar lagar i Sverige. En\r\narbetsdomstol bör inte ha som argument att\r\nparterna vill ha kvar den. Det är riksdag och\r\nregering som är överordnade parternas tyckande.</pre><pre>Herr talman! Slutligen yrkar jag bifall till utskottets\r\nhemställan, utom vad gäller mom. 19. Jag yrkar\r\nbifall till reservation 10. I övrigt yrkar jag avslag på\r\nde övriga reservationerna.</pre><pre>Anf. 165  HANS ANDERSSON (v) replik:</pre><pre>Herr talman! Jag sade, Kent Olsson, att jag och\r\nVänsterpartiet är positivt inställd till att man\r\nmoderniserniserar regelsystemet och arbetsrätten.\r\nInte minst det statliga regelsystemet har varit\r\nmycket detaljreglerat och är delvis från en annan\r\ntid. Men man skall inte marknadsanpassa den\r\noffentliga arbetsmarknaden och tro att den är som\r\nden privata. Vi har särskilda krav på objektivitet\r\noch rättstrygghet inom den offentliga sektorn.</pre><pre>Jag nämnde tidigare det jag såg hos Telia när det\r\ngäller hälsoundersökningar. Det vimlar av fall med\r\norimliga uppsägningar, det är påsar över huvuden,\r\noch det drar en iskall vind över svensk\r\narbetsmarknad, inte minst inom det statliga\r\nområdet. Och man har anledning att se upp, inte\r\nminst om man är riksdagsman och sitter i\r\narbetsmarknadsutskottet.</pre><pre>Låt mig exemplifiera resonemanget, den slappa\r\njuridiska tolkningen som utskottsmajoriteten gör.\r\nKent Olsson säger att vi i utskottsmajoriteten\r\ntycker inte att det är så märkvärdigt med bisysslor.\r\nHan säger att det inte är särskilt vanligt med\r\nbisysslor. Det är dessutom konstaterat i en\r\nutredning. Jag bryr mig inte om huruvida det är\r\nvanligt eller ej. Det föranleder en situation där\r\noffentliga respresentanter kommer att vara jäviga\r\noch inte kan göra sin plikt enligt sina uppdrag. Det\r\nsäger även utskottet. I det exempel som vi åberopat\r\nmed domare som skiljeman säger man att detta är\r\nnågot som man i en utredning skall titta på. Man\r\nsäger inte alls att man inte bryr sig om det. Men det\r\nfinns många andra fall -- vi har ju åberopat det fall\r\nsom gällde i företagsvärlden i samband med Volvo.</pre><pre>På s. 13 säger utskottet när det gäller 39 § LAS om\r\nmöjlighet till utköp: ''Utskottet saknar inte\r\nförståelse för de i motionerna framförda\r\nbetänkligheterna mot att en myndighet skall kunna\r\nsätta sig över domstols dom. Utskottet utgår\r\nemellertid från att det endast i ytterst sällsynta fall\r\nblir fråga om att en statlig arbetsgivare inte anser\r\nsig kunna följa ett domstolsutslag.'' Detta är inte\r\njuridik. Juridik handlar om vad som gäller när vissa\r\nkriterier är uppfyllda. Om det är vanligt eller inte\r\nvanligt hör inte hit. Jag är mycket rädd för denna\r\nutsmetning av juridiskt tänkande. Jag tror att den\r\nredan har fått effekter i det svenska samhället.\r\nDessa effekter kallar jag rättsotrygghet för enskilda\r\nmänniskor och anställda.</pre><pre>Anf. 166  KENT OLSSON (m) replik:</pre><pre>Herr talman! En av utgångspunkterna i denna\r\nreform har bl.a. varit att man skall anpassa reglerna\r\ntill samma regler som gäller på den privata\r\nmarknaden.</pre><pre>Hans Andersson tar upp det faktum att han anser\r\natt bisysslor utgör ett problem. I utskottets\r\nbetänkande har man bl.a. hänvisat till att\r\nriksdagens revisorer har gjort en undersökning. I\r\ndenna undersökning har man konstaterat att\r\nbisysslor inte utgör något större problem. Det är\r\nviktigt att kunna konstatera det. Man kan ju ha\r\nbisysslor i den privata verksamheten, och då bör\r\nman också kunna ha bisysslor i den statliga\r\nverksamheten. Givetvis får man inte ha bisysslor så\r\natt man hamnar i en situation där det ämbete man\r\nutövar kan komma i konflikt med bisysslan. Men\r\njag utgår från att de flesta människor begriper när\r\nman kan komma i sådana konfliktsituationer. Den\r\nanpassning man gjort tillgodoser detta. Men det är\r\nframför allt viktigt att konstatera att det, i den\r\nundersökning som gjorts av riksdagens revisorer,\r\nför det första visar sig att det inte rör sig om är\r\nspeciellt många fall. För det andra visar det sig att\r\nman inte ser detta som något större problem.</pre><pre>Anf. 167  HANS ANDERSSON (v) replik:</pre><pre>Herr talman! Låt mig bara stryka under att det\r\nåterigen förs ett resonemang om att de flesta\r\nmänniskor inser ditt och datt, att det i de flesta fall\r\ninte är något problem. Jag yttrade mig inte om det.\r\nJag yttrade mig om det regelverk med vilket vi skall\r\navgöra samtliga fall. Jag hoppas att det är mycket\r\nfå fall där det förekommer överträdelser. Vi har\r\npekat på ett flertal sådana fall, men vi får inget svar.\r\nVi har pekat på någonting som verkligen är ett\r\nproblem, och det borde politiker uppmärksamma --\r\ndet är just vår roll när vi ser på lagstiftningen.</pre><pre>Det hade varit fullt möjligt att följa vårt modesta\r\nkrav att skärpa skrivningarna med avseende på\r\nbisysslor eller att tillsätta en utredning och be\r\nregeringen komma tillbaka. Det är så det\r\nformuleras i reservation 2.</pre><pre>De fall som jag åberopade i mitt huvudanförande\r\ngällde ogiltigförklaring av felaktiga turordningar,\r\nav felaktiga uppsägningar osv. Då skall man\r\ndiskutera att det skall finnas rättssäkerhet för den\r\nenskilde och likställighet på arbetsmarknaden. Vi\r\nhar inget uppdrag att anpassa all statlig verksamhet\r\ntill situationen på den privata arbetsmarknaden,\r\nmen det vore bra om vi kom fram till en\r\nlikformighet.</pre><pre>Jag har argumenterat för att vi skall förstärka\r\nskyddet för de anställda. Men Kent Olsson talar --\r\nför övrigt helt i enlighet med hans partisyn -- för att\r\ndet inte finns någon anledning att göra detta. Trots\r\natt vi kan acceptera långa stycken i propositionen,\r\nfinns det ett tiotal viktiga punkter där man inte har\r\ntillmötesgått våra krav på demokratisk insyn, på\r\nlikställdhet inför lagen och på rättssäkerhet för de\r\nenskilda. Dessutom försvagas den fackliga\r\npositionen. Därför är skillnaderna mellan oss\r\nbetydande, Kent Olsson, även om de inte är totala.</pre><pre>Anf. 168  KENT OLSSON (m) replik:</pre><pre>Herr talman! För att återgå till detta med bisysslor,\r\när det faktiskt så att förbud mot bisysslor regleras\r\ni vissa kollektivavtal. Det är sådana som inverkar\r\nhindrande på tjänsteutövningen och som\r\nekonomiskt kan konkurrera med myndigheten.</pre><pre>Det skulle vara mycket överraskande om Hans\r\nAndersson och jag var överens på samtliga punkter\r\ni fråga om förändringarna. Jag kan dock med nöje\r\nkonstatera att Hans Andersson godtar\r\nhuvudprinciperna i betänkandet. Vi har olika\r\nsynpunkter i en del frågor, och det är bara att\r\nkonstatera att så är fallet. Jag lär inte övertyga\r\nHans Andersson genom min argumentering -- jag\r\nhar inte lyckats göra det tidigare -- men jag är\r\nändock nöjd med att Hans Andersson ser den nya\r\nLOA-lag som vi nu antar som en förbättring.</pre><pre>Anf. 169  LAHJA EXNER (s) replik:</pre><pre>Herr talman! Låt mig först göra en rättelse av mitt\r\ninledningsanförande. Med anledning av det\r\nrättelseblad som har delats ut i kammaren, där\r\nreservationerna har numrerats om, yrkar jag nu\r\nbifall till reservationerna 3, 4, 5 och 10, och avslag\r\npå reservation 11.</pre><pre>Det var ju den socialdemokratiska regeringen som\r\npå sin tid tillsatte den utredning som sedan lade\r\nfram det betänkande som ligger som underlag för\r\nden här propositionen. Det innebär inte, som\r\nframgår av reservationerna, att vi är till freds med\r\nalla delar i den. För att vinna tid vill jag bara\r\ninstämma i vad kollegan Hans Andersson sade om\r\ntillämpningen av 39 § i LAS. Det duger som kort\r\nmotivering för att vi har reserverat oss.</pre><pre>När det gäller periodiska hälsoundersökningar,\r\nförefaller den nu föreslagna, mycket ingripande\r\nlagstiftningen inte vara motiverad. Den öppnar ju\r\nmöjlighet att använda läkarundersökningar när det\r\ngäller den psykiska hälsan även i helt\r\novidkommande syfte. Det är en tendens i samhället\r\ni dag -- det finns många vittnesmål om detta -- att\r\nman gallrar på ett helt ovidkommande sätt.\r\nDärigenom är det en växande grupp i samhället\r\nsom ställs utanför arbetslivet. Det gäller bl.a. Telia,\r\nsom nämndes, där det har gjorts försök att\r\ngenomföra undersökningar, t.ex. av tandstatus,\r\nantalet barn, sjukfrånvaro under de senaste åren\r\nm.m. Det är det här som vi vill mota.</pre><pre>Anf. 170  KENT OLSSON (m) replik:</pre><pre>Herr talman! Jag är litet förvånad över att\r\nSocialdemokraterna och Vänstern så ofta ser\r\nsvårigheter när något nytt införs. De säger att det\r\ninte kommer att gå, att det kommer att bli\r\nbekymmer.</pre><pre>När det gäller 39 §, vill man inte införa några\r\nsärregler i den här delen. Man säger också att det\r\nenbart kan bli fråga om sällsynta fall. Man talar om\r\natt det finns skadeståndsmöjligheter, med lön\r\nmellan 6 och 48 månader.</pre><pre>Trots detta ser Socialdemokraterna alltså enbart att\r\ndet kan bli bekymmer. Jag förstår inte att de inte\r\nförsöker se lagen som något positivt, att det här är\r\nen anpassning till hela arbetsmarknaden. De ser\r\nenbart svårigheterna, att det eventuellt kan hända\r\nnågonting och att man därför skall ha de speciella\r\nreglerna kvar.</pre><pre>Jag tycker att det är en bra anpassning som har\r\ngjorts genom det skadeståndsansvar som finns.\r\nDessutom kan man räkna med att detta sker i ett\r\nfåtal fall. Jag ser inte alls de bekymmer som Lahja\r\nExner ser i det fallet.</pre><pre>Anf. 171  LAHJA EXNER (s) replik:</pre><pre>Herr talman! Vi är naturligtvis tillfredsställda med\r\natt man ganska långt har sammanjämkat de\r\noffentliganställdas villkor i arbetslivet. Men just\r\nnär det gäller tillämpningen av 39 § LAS har vissa\r\nhändelser -- även om de hittills har varit ganska\r\nsällsynta -- gjort att vi slår vakt om detta.</pre><pre>Det finns alltså med den föreslagna nyordningen en\r\nrisk för att anställda som utnyttjar t.ex. den\r\ngrundlagsfästa yttrandefriheten kan förlora sina\r\njobb. Arbetsgivaren kan göra sig av med\r\narbetstagaren genom att förklara att han, oavsett\r\ndomstolsdom, inte ämnar återanställa denne. Det\r\nhär är inte vilka småfrågor som helst, utan det\r\ngäller en mycket viktig grundläggande frihet och\r\nrättighet i det svenska samhället. Vi brukar\r\ngemensamt försöka slå vakt om den grundlagsfästa\r\nyttrandefriheten, och jag trodde att även\r\nModeraterna fortfarande ställde sig bakom den. Vi\r\nfår naturligtvis fortsätta att följa upp den här\r\nfrågan.</pre><pre>Jag yrkar bifall till reservationen i det här fallet.</pre><pre>Anf. 172  KENT OLSSON (m) replik:</pre><pre>Herr talman! Lahja Exner säger att hon trodde att\r\nModeraterna fortfarande stod bakom den\r\ngrundlagsskyddade yttrandefriheten. Det är klart\r\natt vi gör det, och det vet Lahja Exner mycket väl.\r\nDet är litet tveksamt om man skall gå in i en debatt\r\nmed sådana argument. Det är ett slag under bältet.</pre><pre>Ett exempel som tas fram i utskottets betänkande\r\när det fallet där en arbetsgivare har gjort sig skyldig\r\ntill allvarlig brottslighet och inte återanställer en\r\nperson. Det är ett typexempel på ett argument som\r\nhåller ganska långt.</pre><pre>I övrigt tror jag nog att både Lahja Exner och jag\r\nskall följa tillämpningen av den här lagen, och\r\nskulle det visa sig att de bekymmer som Lahja\r\nExner befarar uppstår kommer vi säkert att ändra\r\nden. Jag tror dock inte att den kommer att medföra\r\ntillnärmelsevis sådana bekymmer som Lahja Exner\r\nantar. Jag ser det här som en bra anpassning till\r\narbetslivet i övrigt.</pre><pre>Anf. 173  JOHN BOUVIN (nyd):</pre><pre>Herr talman! Man blir litet bekymrad när man hör\r\ndiskussionerna här. Jag skulle faktiskt vilja ge er ett\r\nord med på vägen. Det kommer från den råa\r\nverkligheten där ute, som vi alla tycks glömma bort.\r\nDet är ord från en stålverksarbetare från Halmstad\r\nsom blev arbetslös -- jag tycker att det passar\r\nalldeles utmärkt in här. Han ringde mig\r\nhäromdagen och sade: Hör du, John, nu när du\r\nsitter där uppe och kanske kan påverka -- kan du\r\ninte föra fram följande.</pre><pre>När borgarna kom till makten -- vad gjorde de då,\r\ni och för sig med Ny demokratis hjälp? De sade upp\r\nalla avtal med de människor som hade det sämst\r\nställt -- de arbetslösa, de sjuka, och den ena\r\nkategorin med den tredje. Men vi glömde de rika.\r\nJag tycker att det är ganska beklämmande.</pre><pre>Här ser vi nu löneutvecklingen både i kommunerna\r\noch på andra håll, som Peter Kling talade om. Det\r\nfinns en fråga som borde diskuteras allmänt här i\r\nkammaren, nämligen ramfrågan -- den har ni aldrig\r\nhört talas om, för den ligger så långt bort från ert\r\ntänkande. Det stavas R, A, M, -frågan. R står för\r\nrättvisa, A står för ansvar, M står för moral. Jag\r\ntycker att det saknas massor av detta här i\r\nkammaren.</pre><pre>Bisysslor var vi också inne på. Vi måste väl titta litet\r\nnärmare på oss själva. Jag har aldrig i hela mitt liv\r\nvarit på en arbetsplats där det aldrig begås fel. Kent\r\nOlsson surrade om att Ny demokrati hade ändrat\r\nsig i och med det som hände i förmiddags. Tänk,\r\nvad skönt att det finns människor som vi, som talar\r\nom i klartext att vi har begått fel! Vi hade ett avtal\r\nmed regeringen, och alltefter resans gång såg vi att\r\ndet inte var bra. Därför sade vi klart och tydligt upp\r\ndetta avtal. Vi kan inte fortsätta med det här, sade\r\nvi. Det är ärlighet, vill jag påstå! Men här i\r\nkammaren är det ingen som begår misstag, och det\r\nbekymrar mig oerhört.</pre><pre>Detta var ett litet ord som jag ville skicka med er i\r\ndenna kammare på vägen. Nu är det ju inte många\r\nhär, men ni kan ju förmedla det.</pre><pre>Jag kommer att tänka på det gamla talesättet om att\r\nse grandet i sin broders öga men inte bjälken i sitt\r\neget. Jag vill påstå: I denna kammare finns det\r\nnästan bara bjälkar. -- Det är någonting att tänka\r\npå!</pre><pre>Jag ser att Hans Andersson begär ordet. Han ger\r\ndå mig möjlighet till en replik. Då kan jag ju tacka\r\nför mig nu och stå kvar här i talarstolen och ta den\r\ndirekt sedan.</pre><pre>(Förste vice talmannen: Vi tar replikerna i\r\nbänken.)</pre><pre>Det kan jag väl göra.</pre><pre>Anf. 174  HANS ANDERSSON (v):</pre><pre>Herr talman! John Bouvin lät så glad för att han\r\nskulle få en replik. Det finns de som tycker att man\r\ninte skall bemöta sådana anföranden som John\r\nBouvins nyss. Men jag tycker att man har rätt att\r\nsäga ifrån till herrarna från Ny demokrati.</pre><pre>Rättvisa, ansvar och moral! John Bouvin pratade\r\nom att vårdbiträden får gå från sina anställningar\r\nhos kommunerna. Titta på era egna motioner! Om\r\nde förslagen genomfördes skulle det behöva gå tio\r\ngånger så många vårdbiträden från anställningar i\r\nlandsting och kommuner -- ni vill ju plocka pengar\r\nav landsting och kommuner.</pre><pre>Ansvar har ni inte visat något, ens för era egna\r\nbeslut. Moral tycker jag inte heller att ni har visat,\r\nminst av allt i ert interna partiliv.</pre><pre>Enligt reservation nr 1 av Laila Strid-Jansson kan\r\nman sänka lönerna för dem som jobbar inom den\r\noffentliga sektorn. Hon går där förbi alla avtal och\r\nall annan reglering som vi har på den offentliga\r\nsektorn. Hon skriver att effektiviteten och\r\nkvaliteten i den offentliga verksamheten kanske\r\nkunde bli bättre om man kunde byta ut litet folk.\r\nJa, om vi som har förtroendeposter i Sveriges\r\nriksdag ser oss själva som en del av den offentliga\r\nverksamheten! Tänk litet självkritiskt och fundera\r\növer hur ni själva på bästa sätt skulle kunna höja\r\neffektiviteten och kvaliteten i riksdagen! Jag tror\r\nfaktiskt att det är ni som individer som har bollen.</pre><pre>Jag tänker inte begära replik på John Bouvins\r\neventuella replik. Tack.</pre><pre>Anf. 175  FÖRSTE VICE TALMANNEN:</pre><pre>Om herr Bouvin vill ha replik får han tydliggöra att\r\nhan begär ordet.</pre><pre>Anf. 176  JOHN BOUVIN (nyd):</pre><pre>Herr talman! Jag ber om ursäkt att herr talmannen\r\ninte observerade att jag ställde mig upp! Det tycker\r\njag är ganska så ynkligt!</pre><pre>Hans Andersson pratade om rättvisa och det ena\r\nmed det tredje. Det är helt otroligt. På en\r\ngeneration har vi kört ekonomin i botten. Är det\r\nansvar? Det är Sveriges riksdag som har gjort att vi\r\nlånar en miljard per dygn. Är det ansvar, herr\r\nAndersson? Tycker herr Andersson att riksdagen\r\nsköter sig då -- ja eller nej? Och kom ihåg att\r\nsamtliga partier som har suttit i denna riksdag är\r\nskyldiga till detta. Är det vår uppgift att se till att\r\nvi begår en sådan vansinnighet att vi måste låna 1\r\nmiljard kronor per dygn? Det skulle jag gärna vilja\r\nhöra Hans Anderssons svar på, om han nu kan\r\nsvara på det.</pre><pre>Överläggningen var härmed avslutad.</pre><pre>16 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:209 Den fortsatta reformeringen av\r\narbetslöshetsförsäkringen</pre><pre>Skrivelse</pre><pre>1993/94:241 Redovisning för fördelningen av medel\r\nfrån Allmänna arvsfonden under budgetåret\r\n1992/93</pre><pre>Förslag</pre><pre>1993/94:RFK4 Riksdagens förvaltningskontors\r\nförslag till ersättningslag för riksdagens ledamöter</pre><pre>Motionerna</pre><pre>med anledning av prop. 1993/94:185\r\nFörvaltningsmyndigheternas ledning</pre><pre>1993/94:K64 av Thage G Peterson m.fl. (s)</pre><pre>1993/94:K65 av Bengt Hurtig m.fl. (v)</pre><pre>med anledning av prop. 1993/94:196 Ändringar i\r\naktiebolagslagen (1975:1385) m.m.</pre><pre>1993/94:L15 av Sten Svensson (m)</pre><pre>med anledning av prop. 1993/94:201\r\nRänteskillnadsersättning vid förtidsuppsägning av\r\nkonsumentkrediter</pre><pre>1993/94:L16 av Elisabeth Persson m.fl. (v)</pre><pre>1993/94:L17 av Lars Biörck (m)</pre><pre>med anledning av prop. 1993/94:203 Ändringar av\r\navtalet om Europeiska ekonomiska\r\nsamarbetsområdet (EES-avtalet) m.m.</pre><pre>1993/94:U11 av Gudrun Schyman m.fl. (v)</pre><pre>med anledning av prop. 1993/94:214 En ny\r\norganisation för lantmäteri- och\r\nfastighetsdataverksamhet m.m.</pre><pre>1993/94:Bo32 av Axel Andersson m.fl. (s)</pre><pre>1993/94:Bo33 av Hans Stenberg m.fl. (s)</pre><pre>1993/94:Bo34 av Sten-Ove Sundström m.fl. (s)</pre><pre>1993/94:Bo35 av Lennart Rohdin (fp)</pre><pre>1993/94:Bo36 av Lisbeth Staaf-Igelström (s)</pre><pre>1993/94:Bo37 av Gullan Lindblad och Göthe\r\nKnutson (m)</pre><pre>1993/94:Bo38 av Carl-Johan Wilson och Ulla\r\nOrring (fp)</pre><pre>1993/94:Bo39 av Harriet Colliander m.fl. (nyd)</pre><pre>med anledning av prop. 1993/94:215 Handlingsplan\r\nmot buller</pre><pre>1993/94:Jo69 av Leo Persson m.fl. (s)</pre><pre>1993/94:Jo70 av Jan Jennehag m.fl. (v)</pre><pre>1993/94:Jo71 av Lennart Fridén (m)</pre><pre>1993/94:Jo72 av Sören Norrby (fp)</pre><pre>med anledning av prop. 1993/94:220 Vissa\r\nsocialförsäkringsfrågor, m.m.</pre><pre>1993/94:Sf40 av Hans Hjortzberg-Nordlund och\r\nElisabeth Fleetwood (m)</pre><pre>1993/94:Sf41 av Agne Hansson och Stina\r\nGustavsson (c)</pre><pre>1993/94:Sf42 av Hans Karlsson (s)</pre><pre>1993/94:Sf43 av Håkan Strömberg (s)</pre><pre>1993/94:Sf44 av Arne Jansson (nyd)</pre><pre>med anledning av prop. 1993/94:225 Vissa\r\nmervärdesskattefrågor</pre><pre>1993/94:Sk43 av Gullan Lindblad (m)</pre><pre>1993/94:Sk44 av Marianne Andersson (c)</pre><pre>med anledning av prop. 1993/94:227 Frågor om\r\noffentlig upphandling</pre><pre>1993/94:Fi20 av Johan Lönnroth m.fl. (v)</pre><pre>1993/94:Fi21 av Göran Persson m.fl. (s)</pre><pre>1993/94:Fi22 av Birgitta Hambraeus (c)</pre><pre>med anledning av prop. 1993/94:228 Ombildning av\r\nStatens Bostadsfinansieringsaktiebolag, SBAB</pre><pre>1993/94:Bo40 av Oskar Lindkvist m.fl. (s)</pre><pre>Utrikesutskottets betänkanden</pre><pre>1993/94:UU15 Internationellt\r\nutvecklingssamarbete</pre><pre>1993/94:UU20 Sverige och Europeiska unionen</pre><pre>17 §  Anmälan om interpellation</pre><pre>Anmäldes att följande interpellation framställts</pre><pre>den 20 april</pre><pre>1993/94:135 av Lars Biörck (m) till miljöministern\r\nom destruktion av lysrör:</pre><pre>Bestämmelserna för tillvaratagande av miljöfarligt\r\navfall kan ibland få oönskade effekter som snarare\r\nförsämrar än förbättrar miljövården i Sverige och\r\nEuropa.</pre><pre>Så är det t.ex. beträffande tillvaratagande och\r\ndestruktion av uttjänta lysrör. Dessa innehåller\r\nkvicksilver, ett ämne som enligt gällande normer\r\ninte bör återanvändas utan förvaras i evig deponi.</pre><pre>Kasserade lysrör får ej blandas med annat avfall\r\noch sändas till soptippar. Därför förekommer\r\ninsamling av dessa rör, och vidare bearbetning kan\r\nske enligt två metoder.</pre><pre>Den ena metoden innebär att rören krossas, glaset\r\nblir ''vanligt'' avfall och kvicksilvret kan återvinnas.\r\nDenna insamling sker redan i Sverige, och här finns\r\näven resurser för att ur krosset destillera fram\r\nkvicksilvret. Metoder för den fortsatta\r\nåtervinningen saknas emellertid i Sverige;\r\nkvicksilvret sänds därför till företag i annat land\r\ninom EU för raffinering och vidareförsäljning.</pre><pre>Vid de svenska destruktionsanläggningarna mottas\r\näven lysrör från de nordiska grannländerna.</pre><pre>Den andra metoden innebär att rören insamlas i\r\nSverige och skulle kunna sändas till en anläggning i\r\nannat EU-land. Här skall glaset i rören tillvaratagas\r\noch ingå som råvara vid nytillverkning av lysrör.\r\nKvicksilvret däremot deponeras för slutförvaring i\r\nen f.d. kalisaltgruva. Metoden och förvaringen är\r\ngodkänd av de nationella myndigheterna.</pre><pre>Eftersom kasserade lysrör betraktas om miljöfarligt\r\navfall känner Naturvårdsverket tveksamhet inför\r\ntanken på att bevilja exporttillstånd för insamlade\r\nrör. Tills vidare förvaras därför rören i Sverige.</pre><pre>Det vid den förstnämnda metoden tillvaratagna\r\nkvicksilvret betraktas däremot som en råvara, och\r\nspeciellt exporttillstånd är inte erforderligt. Ej\r\nheller har verket några invändningar mot den\r\ntidigare nämnda importen av kasserade lysrör,\r\nliksom uppenbart inga problem med exporttillstånd\r\nfrån respektive land tycks föreligga.</pre><pre>Mot denna bakgrund vill jag fråga statsrådet:</pre><pre>Vilka åtgärder avser regeringen vidta så att\r\ndestruktion av lysrör kan ske i former som i ett\r\neuropeiskt perspektiv är de bästa ur\r\nmiljösynpunkt?</pre><pre>18 §  Anmälan om frågor</pre><pre>Anmäldes att följande frågor framställts</pre><pre>den 19 april</pre><pre>1993/94:462 av Jan Erik Ågren (kds) till statsrådet\r\nAlf Svensson om Turkiet och de mänskliga\r\nrättigheterna:</pre><pre>Turkiet är kanske det land i Europarådet som\r\nkritiserats starkast för brott mot mänskliga\r\nrättigheter. Sverige har också vid flera tillfällen\r\nframfört sådan kritik. Men inga förbättringar tycks\r\nvara i sikte; tvärtom har situationen avsevärt\r\nförsämrats under senare tid.</pre><pre>Turkiet är i dag ett spittrat land. Visserligen har val\r\nhållits, och samhällsekonomin växer med stor fart,\r\nmen i sydöstra Turkiet råder en svår konflikt med\r\ninslag av inbördeskrig där upprepade kränkningar\r\nav de mest grundläggande mänskliga rättigheterna\r\nsker. Vittnesmål om det sistnämnda gavs vid flera\r\ntillfällen vid den resa som en svensk\r\nparlamentarikerdelegation nyligen företog i\r\nTurkiet. Bl.a. framkom det att från slutet av 1992\r\ntill slutet av 1993 inträffade 135 dokumenterade\r\navrättningar utan föregående rättegångar. Bara i år\r\nförsvann 11 personer under januari, och 16 dödades\r\ndå de bevakades av polis under februari månad.</pre><pre>Med anledning av detta frågar jag\r\nbiståndsministern vad regeringen gör för att\r\npåminna den turkiska regeringen om dess ansvar\r\nför att mänskliga rättigheter respekteras.</pre><pre>den 20 april</pre><pre>1993/94:463 av Bengt Silfverstrand (s) till statsrådet\r\nReidunn Laurén om friköp av historiska arrenden:</pre><pre>Den 30 november 1989 beslutade riksdagen att\r\nbrukare av s.k. historiska arrenden skulle beviljas\r\nrätten att friköpa den mark de i generationer röjt,\r\nbrukat, bebyggt och bebott. I oktober 1991\r\nframlade 1990 års arrendekommitté (SOU 1991:85)\r\nenhälligt det av riksdagen beställda lagförslaget om\r\nsådan friköpsrätt.</pre><pre>Därefter har riksdagen vid två tillfällen och senast\r\nden 10 november 1993 (den gången med de knappa\r\nröstsiffrorna 126 mot 124, medan 13 ledamöter\r\navstod från att rösta) avslagit motioner från s och c\r\nmed krav på fullföljande av 1989 års riksdagsbeslut\r\nmed motiveringen att ''frågorna för närvarande\r\nbereds inom regeringskansliet''. Detta\r\nberedningsarbete har nu pågått i två och ett halvt\r\når.</pre><pre>Som svar på fråga av undertecknad meddelade\r\nstatsrådet den 11 januari i riksdagen att förslag till\r\nfriköpslag skulle läggas fram under vårriksdagen.</pre><pre>LRF och Sveriges Jordägareförbund har uppvaktat\r\nregeringen med krav på upphävande av 1989 års\r\nriksdagsbeslut om friköpslag. Samtidigt har\r\nberörda arrendatorer vid kontakter med\r\ndepartementet på senare tid fått motsägelsefulla\r\nbesked om friköpslag över huvud taget skulle\r\nframläggas.</pre><pre>Mot denna bakgrund vill jag fråga statsrådet om\r\nproposition om friköpslag kommer att föreligga i\r\nsådan tid att frågan hinner behandlas av\r\nvårriksdagen.</pre><pre>19 §  Kammaren åtskildes kl. 21.37.</pre><pre>Förhandlingarna leddes</pre><pre>av förste vice talmannen t.o.m. 7 § anf. 15 (delvis),</pre><pre>av andre vice talmannen därefter t.o.m. anf. 40\r\n(delvis),</pre><pre>av tredje vice talmannen därefter t.o.m. anf. 84\r\n(delvis),</pre><pre>av förste vice talmannen därefter t.o.m.8 § anf. 109\r\n(delvis),</pre><pre>av tredje vice talmannen därefter t.o.m.\r\najourneringen kl. 17.56,</pre><pre>av andre vice talmannen därefter t.o.m. 15 § anf.\r\n161 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}