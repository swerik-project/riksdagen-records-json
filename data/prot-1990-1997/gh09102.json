{"dokumentstatus":{"dokument":{"hangar_id":"2349367","dok_id":"GH09102","rm":"1993/94","beteckning":"102","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"102","slutnummer":"0","datum":"1994-05-04 00:00:00","systemdatum":"2005-10-27 13:42:28","publicerad":"1994-05-04 00:00:00","titel":"Riksdagens snabbprotokoll 1993/94:102 Onsdagen den 4 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{B9F377AD-967A-4035-9E18-7DE2D0554718}","dokument_url_text":"http://data.riksdagen.se/dokument/GH09102/text","dokument_url_html":"http://data.riksdagen.se/dokument/GH09102","dokumentstatus_url_xml":"http://data.riksdagen.se/dokumentstatus/GH09102","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:102</div>\r\n<div class=\"sidhuvud_datum\">Onsdagen den 4 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Val av en riksdagens ombudsman\r\n(justitieombudsman)</pre><pre>Företogs val av en riksdagens ombudsman\r\n(justitieombudsman).</pre><pre>Anf. 1  THAGE G PETERSON (s):</pre><pre>Fru talman! Valperioden för\r\njustitieombudsmannen Jan Pennlöv utgår under\r\ninnevarande kalenderår.</pre><pre>Med anledning härav har konstitutionsutskottet\r\nberett frågan om val av justitieombudsman.</pre><pre>Konstitutionsutskottet föreslår enhälligt att\r\nriksdagen för tiden från valet till dess nytt val har\r\ngenomförts under fjärde året därefter omväljer\r\njustitieombudsman Jan Pennlöv.</pre><pre>Kammaren biföll konstitutionsutskottets förslag\r\noch utsåg därmed -- för tiden från valet till dess nytt\r\nval genomförts under fjärde året därefter -- till</pre><pre>justitieombudsman</pre><pre>Jan Pennlöv</pre><pre>2 §  Justering av protokoll</pre><pre>Justerades protokollet för den 28 april.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:Sf47--Sf51 till socialförsäkringsutskottet</pre><pre>1993/94:Kr14--Kr16 till kulturutskottet</pre><pre>1993/94:K66 och K67 till konstitutionsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Lagutskottets betänkanden 1993/94:LU23 och\r\nLU26</pre><pre>Socialförsäkringsutskottets betänkanden\r\n1993/94:SfU16 och SfU22</pre><pre>Utbildningsutskottets betänkanden 1993/94:UbU9,\r\nUbU16 och UbU17</pre><pre>Trafikutskottets betänkanden 1993/94:TU28 och\r\nTU29</pre><pre>Näringsutskottets betänkanden 1993/94:NU19 och\r\nNU28</pre><pre>5 §  Beslut rörande utskottsbetänkande som\r\nslutdebatterats den 29  april</pre><pre>SfU12 Socialförsäkring -- inriktning och anslag</pre><pre>Mom. 1 (reformering av socialförsäkringssystemet)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>280 för utskottet</pre><pre>19 för res. 1</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 70 m, 28 fp, 29 c, 22 kds, 10 v, 3 -</pre><pre>För res. 1:</pre><pre>19 nyd</pre><pre>Frånvarande:</pre><pre>20 s, 10 m, 5 fp, 2 c, 4 kds, 4 nyd, 4 v, 1 -</pre><pre>Mom. 3 (långa sjukfall)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>270 för utskottet</pre><pre>14 för men.</pre><pre>15 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 70 m, 28 fp, 27 c, 22 kds, 5 nyd, 1 -</pre><pre>För men.:</pre><pre>2 s, 10 v, 2-</pre><pre>Avstod:</pre><pre>15 nyd</pre><pre>Frånvarande:</pre><pre>19 s, 10 m, 5 fp, 4 c, 4 kds, 3 nyd, 4 v, 1 -</pre><pre>Mom. 13 (ersättning vid arbetsskada)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>282 för utskottet</pre><pre>21 för res. 5</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>119 s, 70 m, 28 fp, 29 c, 22 kds, 11 v, 3-</pre><pre>För res. 5:</pre><pre>1 s, 20 nyd</pre><pre>Frånvarande:</pre><pre>18 s, 10 m, 5 fp, 2 c, 4 kds, 3 nyd, 3 v, 1 -</pre><pre>Hans Göran Franck (s) anmälde att han avsett att\r\nrösta ja men markerats ha röstat nej.</pre><pre>Mom. 16 (konventioner)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>290 för utskottet</pre><pre>13 för men.</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 70 m, 28 fp, 29 c, 22 kds, 20 nyd, 1 -</pre><pre>För men.:</pre><pre>11 v, 2 -</pre><pre>Frånvarande:</pre><pre>18 s, 10 m, 5 fp, 2 c, 4 kds, 3 nyd, 3 v, 1 -</pre><pre>Mom. 23 (efterkontroll av förtidspensioner)</pre><pre>1. utskottet</pre><pre>2. res. 7 (nyd)</pre><pre>Votering:</pre><pre>283 för utskottet</pre><pre>20 för res. 7</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>120 s, 70 m, 28 fp, 29 c, 22 kds, 11 v, 3 -</pre><pre>För res. 7:</pre><pre>20 nyd</pre><pre>Frånvarande:</pre><pre>18 s, 10 m, 5 fp, 2 c, 4 kds, 3 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>Meddelande om samlad votering</pre><pre>Talmannen meddelade att\r\narbetsmarknadsutskottets betänkanden AU17,\r\nAU22 och AU23 skulle avgöras i ett sammanhang\r\nefter avslutad debatt.</pre><pre>6 §  Jämställdhetspolitiken</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU17 Jämställdhetspolitiken: Delad\r\nmakt -- delat ansvar (prop. 1993/94:147).</pre><pre>Anf. 2  BERIT ANDNOR (s):</pre><pre>Herr talman! Kan man kompromissa om\r\njämställdheten? Kan man ena dagen lägga fram\r\nförslag som får jämställdheten mellan könen att ta\r\nstora steg tillbaka och andra dagen försöka skyla\r\növer det med att föreslå åtgärder som i sig är riktiga\r\nur jämställdhetssynpunkt men som måste betraktas\r\nsom mindre genomgripande? Uppenbarligen\r\nförsöker sig jämställdhetsminister Bengt\r\nWesterberg på detta konststycke.</pre><pre>Vi socialdemokrater anser att regeringens\r\nproposition om jämställdheten måste ses mot\r\nbakgrund av dess politik i övrigt. Propositionen är\r\nett utslag av att regeringen inom jämställdhetens\r\nmer lättskötta domäner försöker lägga plåster på en\r\nutveckling som egentligen kräver både operation\r\noch stödförband. Det är bara att konstatera att tre\r\når med regeringen Bildt inneburit att kvinnornas\r\nställning kraftigt försvagats och att det har varit och\r\när bakslagens tid för kvinnorna.</pre><pre>Under tre år har vi nu sett starten på ett gigantiskt\r\nsystemskifte, som i flera avseenden har drabbat och\r\nkommer att drabba kvinnorna hårdast. Den\r\nborgerliga regeringens politik leder till ett samhälle\r\nmed massarbetslöshet, nedrustad gemensam sektor\r\noch ökade klasskillnader, ett tudelat samhälle, ett\r\nråare och kyligare Sverige.</pre><pre>Under regeringen Bildts mandatperiod försvinner\r\n10 % av alla jobb i Sverige. Det betyder enligt\r\nOECD att tre gånger så många arbeten förvinner\r\nhär som i länderna i EU.</pre><pre>Över 600 000 människor står nu utan arbete.\r\n140 000 personer är långtidsarbetslösa. 90 000\r\nungdomar är öppet arbetslösa.\r\nDeltidsarbetslösheten ökar. Förvärvsfrekvensen\r\nsjunker för både kvinnor och män. 139 000 kvinnor\r\nhar lämnat arbetskraften på två år. Detta är ett\r\nförödande betyg för regeringen.</pre><pre>Varje människa, oavsett kön, skall ha rätt att leva\r\nsitt liv i frihet och oberoende. När 13--14 % av\r\narbetskraften saknar ett riktigt jobb är detta det\r\nverkliga hotet mot kvinnors ställning i samhället.\r\nEtt eget arbete med en lön som går att leva på är\r\ngrunden för vår frihet och vårt oberoende, på\r\nsamma sätt som det är det för männen.\r\nMassarbetslösheten är därför ett dråpslag mot\r\njämställdheten och välfärden.</pre><pre>Sambandet mellan den gemensamma sektorns\r\nomfattning och kvinnors ställning i samhället är\r\nodiskutabelt. För jämställdheten i arbetslivet är en\r\nvälutbyggd och väl fungerande gemensam sektor av\r\navgörande betydelse. Regeringen räknar med att\r\n34 000 personer i år mister sina anställningar i\r\nkommuner och landsting. Under 1992 och 1993\r\nförsvann 68 000 jobb. Detta innebär att den\r\ngemensamma sektorn minskar med över 100 000\r\narbeten under dessa tre år. Ytterligare 60 000 jobb\r\nskall bort till 1998. Det är en nedmontering av det\r\ngemensamma som inte bara motiveras av den\r\nekonomiska krisen utan som också sker av\r\nideologiska skäl. Privatisering och minskad\r\ngemensam sektor är ett mål i sig för regeringen\r\nBildt.</pre><pre>Förslaget om s.k. pigavdrag är en logisk följd av\r\nregeringens synsätt. Den som inte har råd att anlita\r\nhemhjälp skall med sina inbetalda skatter\r\nsubventionera hemhjälpen för dem som har det\r\nbättre ställt. Segregationstendenserna är redan\r\ntydliga inom bostadsområdet, skolan och\r\nbarnomsorgen. De skall nu fortsätta på\r\narbetsmarknaden genom ett system med ett\r\nlågavlönat, privatanställt tjänsteproletariat,\r\nsannolikt till övervägande del bestående av\r\nkvinnor.</pre><pre>Regeringen försämrar arbetsrätten och skapar nya\r\ntillfälliga anställningar. Avsikten är att göra den\r\nanställda mer otrygg, minska löntagarnas\r\ninflytande och stärka arbetsgivarnas ställning.</pre><pre>I dagens läge får allt fler en lösare anknytning till\r\narbetsmarknaden. Två av tre lediga jobb är\r\ntillfälliga anställningar. Detta tillsammans med de\r\nnya reglerna om uthyrning av arbetskraft försvårar\r\nmöjligheterna för många att få ett rejält fotfäste på\r\narbetsmarknaden. Detta gäller framför allt kvinnor\r\noch invandrare.</pre><pre>Regeringens förslag till ny arbetslöshetsförsäkring\r\ndrabbar i synnerhet kvinnor. Vilka konsekvenser\r\nsom förslaget får för män respektive kvinnor har\r\ninte redovisats i regeringens förslag. Analyser är\r\nobefintliga även i detta förslag. Detta är desto mer\r\nanmärkningsvärt som regeringen i den\r\njämställdhetsproposition som vi just nu behandlar\r\nframhåller följande: ''Förslag och beslut inom olika\r\npolitikområden bör analyseras ur ett\r\njämställdhetsperspektiv för att klarlägga\r\nkonsekvenser för kvinnor respektive män. Det bör\r\nske på såväl central som regional och lokal nivå.''</pre><pre>I praktiken visar nu regeringen att dessa ord inte är\r\nvärda någonting alls. Ett omfattande förslag att\r\nförsämra arbetslöshetsförsäkringen, som i allra\r\nhögsta grad berör kvinnorna, innehåller inte ett\r\nenda ord om vad förslaget innebär för kvinnor.</pre><pre>Regeringens förslag är ett bakslag för kvinnorna på\r\nflera sätt. Eftersom många kvinnor har en sämre\r\nförankring på arbetsmarknaden kommer de i\r\nfortsättningen att få svårare att uppfylla de\r\narbetsvillkor som regeringen föreslår. Det blir med\r\nandra ord svårare att få ersättning, vilket kommer\r\natt drabba kvinnor mer än män.</pre><pre>Reglerna om hur normalarbetstiden skall beräknas\r\ndrabbar främst dem som arbetar deltid; 90 % av\r\ndem är kvinnor. För 85 000 personer som i dag\r\nfyllnadsstämplar -- nästan alla kvinnor -- är det bara\r\nen tidsfråga innan de förlorar rätten till ersättning.</pre><pre>Reglerna om att s.k. jämställd tid bara berättigar\r\ntill en period en gång kommer främst att drabba\r\ndem som finns i aktiva åtgärder och\r\nsmåbarnsföräldrar. Tiden med föräldrapenning\r\nbetraktas nämligen som jämställd tid. Kvinnorna är\r\növerrepresenterade i aktiva åtgärder i förhållande\r\ntill män och drabbas därför mest.</pre><pre>Detta är sanningen bakom regeringens prat om att\r\nman nu skall införa en allmän, obligatorisk\r\narbetslöshetsförsäkring. Det spelar ingen roll vad\r\nman kallar saker och ting -- det är innehållet som är\r\ndet intressanta. Och när det gäller den nya\r\narbetslöshetsförsäkringen är sanningen att den\r\nkommer att omfatta ett mindre antal personer\r\nsamtidigt som ersättningarna kommer att bli lägre\r\noch begränsas i tiden. Sanningen är att det handlar\r\nom att spara pengar. Och de som skall betala är de\r\ndeltidsarbetslösa och de som har svårt att skaffa sig\r\nfotfäste på arbetsmarknaden -- kvinnorna.</pre><pre>Förslaget om vårdnadsbidrag är ytterligare ett slag\r\nmot kvinnorna och barnen, en medvetet gillrad\r\nkvinnofälla. Vårdnadsbidraget ger varken rättvisa\r\neller valfrihet. Och det syftar absolut inte till att\r\nfrämja jämställdheten mellan könen. Det bygger\r\ninte ens på omtanke om barnen. Dessutom kostar\r\ndet 3,7 miljarder och är ofinansierat!</pre><pre>För LO:s 450 000 kvinnor som arbetar deltid blir\r\ndet knappast lönsamt att arbeta. Det gäller också\r\nheltidsarbetande kvinnor i låglöneyrken. Det blir\r\nockså svårare för kvinnor att ta sig in på\r\narbetsmarknaden och lättare att få sparken\r\ndärifrån.</pre><pre>Redan i dag får många unga kvinnor när de söker\r\narbete frågan om de tänker skaffa barn. Om de\r\nsvarar ja är oddsen för att få arbetet låga. I och med\r\natt rätten till tjänstledighet kommer att förlängas\r\ntill tre år om regeringens förslag går igenom blir det\r\nännu svårare för unga kvinnor att få fotfäste på\r\narbetsmarknaden.</pre><pre>Jämställdhetspolitik får inte bara vara vackra ord\r\noch fromma förhoppningar. Den måste finnas med\r\ni all politik och inom alla samhällsområden. Det går\r\ninte att säga en sak och sedan föra en politik på\r\nolika områden som gör att jämställdhetsarbetet går\r\nbakåt. Det är ett rent hyckleri. Om regeringen\r\nsäger att alla förslag och beslut skall analyseras ur\r\nett jämställdhetsperspektiv bör man väl åtminstone\r\nhitta några antydningar åt det hållet i regeringens\r\nförslag? Jämställdhetspropositionen måste ses mot\r\nden bakgrund som jag nu tecknar.</pre><pre>Jämställdhet tycks för jämställdhetsministern och\r\nregeringen till stor del handla om chefsutbildning,\r\nlagregler och mer resurser till JämO. Det är\r\nsjälvklart viktigt, men det finns något som är\r\nviktigare. Och det handlar om de många\r\nkvinnornas vardagliga problem. Det handlar om de\r\nkvinnor som finns inom LO, ofta i monotona jobb\r\nmed låga löner. Det handlar om de kvinnor som\r\nkämpar för att få fotfäste på arbetsmarknaden. Det\r\nhandlar om de kvinnor som inte får pengarna att\r\nräcka till och som ser dagisplatsen hotad. Det\r\nhandlar om de kvinnor som kämpar med\r\nförslitningsskador och inte får någon rehabilitering.\r\nDet handlar om de kvinnor som inte får den vård\r\nde behöver för sina sjukdomar och om de kvinnor\r\nsom inte får någon hemhjälp trots att behoven\r\nfinns.</pre><pre>Kort sagt: det handlar om de många kvinnornas\r\nproblem som hänger nära samman med vilken\r\nsamhällsklass de tillhör. Klass och kön verkar vara\r\nett okänt problem för regeringen.</pre><pre>Dessa kvinnor vill ha ett jobb som de kan försörja\r\nsig på, ett jobb som inte sliter ut kropp och själ. De\r\nkämpar för att få fotfäste på arbetsmarknaden och\r\nser nu tryggheten hotas av en försämrad\r\nanställningstrygghet, en sämre a-kassa och en\r\nsämre arbetsskadeförsäkring. De ser sina\r\nmöjligheter till förvärvsarbete minska genom\r\nnedskärningar i den gemensamma sektorn, höjda\r\ndagisavgifter och en rekordhög arbetslöshet. De\r\nkänner att deras arbete inte är något värt när\r\nvårdnadsbidraget gör att det inte lönar sig att\r\nförvärvsarbeta. De ser männen komma in först till\r\nläkaren och resurserna till företagshälsovården\r\nförsvinna. De ser att männen får en allt större del\r\nav hemtjänsten och av andra gemensamma\r\nresurser.</pre><pre>Folkhälsorapporten, som publicerades i fredags,\r\nvisar ett ökande gap vad gäller hälsan mellan olika\r\nsocioekonomiska grupper. Med andra ord: den\r\nvisar att hälsan är klassrelaterad och att\r\nklasskillnaderna ökar framför allt mellan kvinnor.\r\nMed en regering vars politik slår hårdast mot dem\r\nsom står längst ner på klasstrappan,\r\narbetarkvinnorna, förvärras situationen för dessa\r\noavbrutet.</pre><pre>Vad svarar regeringen och jämställdhetsministern\r\ndem? Var finns alla dessa kvinnor -- de arbetslösa,\r\nundersköterskan, lokalvårdaren, affärsbiträdet och\r\nfabriksarbeterskan -- i regeringen Bildts Sverige?\r\nVar finns de i jämställdhetspropositionen? Skall de\r\nta pigjobb och sänka sina löner för att få jobb, eller\r\nskall de stanna hemma vid spisen? När kommer\r\nreformerna för dessa kvinnor -- den överväldigande\r\nmajoriteten av Sveriges kvinnor?</pre><pre>Det är detta vi socialdemokrater menar med vår\r\nkritik av regeringens jämställdhetsproposition.\r\nDen är i vissa delar bra, men allt faller platt till\r\nmarken när regeringens politik i övrigt -- i de delar\r\nsom har genomgripande och avgörande betydelse\r\nför människors liv -- direkt motverkar\r\njämställdhetsarbetet och hotar kvinnornas ställning\r\ni samhället.</pre><pre>Vi har väntat länge på att se något initiativ från\r\nregeringens sida inom jämställdhetsområdet. Det\r\nbörjade storstilat i regeringsförklaringen 1991. Då\r\nsades det att den höga förvärvsfrekvensen bland\r\nkvinnor är en viktig tillgång för Sveriges ekonomi\r\noch att jämställdhet är ett centralt mål som kräver\r\nuppmärksamhet när arbetslösheten växer.</pre><pre>Det var det rakt motsatta som hände. I\r\nregeringsförklaringen hösten 1993 hade regeringen\r\näven i ord övergivit det som man i handling för\r\nlänge sedan hade övergivit. Det fanns inte ett ord\r\nom jämställdhet.</pre><pre>I riksdagsdebatterna har det däremot hela tiden\r\nhänvisats till att det i jämställdhetspropositionen\r\nkommer att hända saker. I den skulle förslagen\r\nkomma. Det är bara att konstatera att de konkreta\r\nförslagen inte heller denna gång har motsvarats av\r\nde vackra ord som har föregått propositionen.\r\nVarken de konkreta förslagen om ändringar i\r\njämställdhetslagen eller om anslagen till\r\njämställdhetsområdet är tillräckligt långtgående.\r\nDärför finns det till detta betänkande en rad\r\nreservationer från oss socialdemokrater.</pre><pre>När det gäller förändringarna i jämställdhetslagen\r\nanser vi att orsakerna till löneskillnaderna inte bara\r\nskall kartläggas, utan de skall också analyseras. Om\r\ninte det görs blir det ett arbete som stannar av\r\nhalvvägs. Därigenom försämras möjligheterna att\r\nförändra de förhållanden som kartläggningen av\r\nlöneskillnaderna är avsedd att rätta till. Detsamma\r\ngäller den begränsning av\r\nkartläggningsskyldigheten som den borgerliga\r\nmajoriteten vill införa. Det är en begränsning som\r\nskulle undanta ett stort antal arbetsplatser från\r\nkartläggningen, framför allt inom den privata\r\nservicesektorn där många kvinnor har sitt arbete.</pre><pre>Dessutom borde det vara en självklarhet att den\r\nsom anser sig otillåtet lönediskriminerad skall ha\r\nrätt att, av arbetsgivaren, få en skriftlig uppgift om\r\nlön eller andra anställningsvillkor och de faktorer\r\nsom har påverkat lönen. Utan en sådan regel i lagen\r\nblir det svårt att kontrollera om en viss lön strider\r\nmot lönediskrimineringsförbudet.</pre><pre>Vi anser också att regeringen borde återkomma till\r\nriksdagen med förslag som skulle innebära att det\r\nvid bedömningen av otillåten lönediskriminering\r\nskulle vara möjligt att jämföra arbetsuppgifternas\r\nlönesättning hos någon annan arbetsgivare inom\r\nsamma bransch. Lagreglerna har annars ett\r\nbegränsat värde eftersom de endast avser\r\njämförelser hos samma arbetsgivare.</pre><pre>Vi socialdemokrater anser att anslagen till JämO\r\nbör utökas ytterligare utöver regeringens förslag.\r\nVi anser också att anslagen till de politiska\r\nkvinnoorganisationerna, kvinnojourerna --\r\nROKS -- och RFSU bör utökas -- detta mot\r\nbakgrund av det betydelsefulla arbete som dessa\r\norganisationer utför.</pre><pre>Anmärkningsvärt är också att det i\r\njämställdhetspropositionen helt saknas förslag som\r\nomfattar invandrarkvinnorna. Även i denna del har\r\nvi en reservation.</pre><pre>Vi ställer upp på regeringens förslag om\r\nlänsexperter för jämställdhetsfrågor, men vi anser\r\natt det är nödvändigt att påpeka att dessa\r\nfunktioner, om de skall vara meningsfulla, måste\r\nintegreras i de i den regionalpolitiska propositionen\r\nföreslagna regionala resurscentrumen för kvinnor.</pre><pre>Sammanfattningsvis kan vi konstatera att\r\nregeringens konkreta förslag till förändringar i\r\njämställdhetslagen, liksom anslagen inom\r\njämställdhetsområdet, är otillräckliga och inte\r\ntillräckligt långtgående.</pre><pre>Fru talman! Vi socialdemokrater står naturligtvis\r\nbakom samtliga reservationer, men för att minska\r\nvoteringstiden yrkar jag bifall till de\r\nsocialdemokratiska reservationerna 1, 9, 10, 11, 12,\r\n18 och 21.</pre><pre>Anf. 3  STEFAN KIHLBERG (nyd):</pre><pre>Fru talman! Låt mig börja med att be Berit Andnor\r\nom ursäkt för att jag har anmält mig till den här\r\ndebatten. Jag har förstått att för Berit Andnor är\r\njämställdhet lika med kvinnokraft och\r\nkvinnokamp. Det har ingenting med jämställdhet\r\natt göra. I min värld handlar jämställdhet om mäns\r\noch kvinnors lika möjligheter och lika villkor. Men\r\njag är inte övertygad om att Berit Andnor delar den\r\nsynen. Som förstamajtal var det dock förträffligt.</pre><pre>Jag konstaterar lugnt och försynt att\r\nsocialdemokratin har haft makten i över 40 år. Ser\r\nman till resultaten inom jämställdhetsarbetet borde\r\nman kanske vara avsevärt mera ödmjuk och försynt\r\nän Berit Andnor. Resultatet är i sanning litet.\r\nBeklämmande nog, Berit Andnor, har jag aldrig\r\nmött så mycket manschauvinism och så många\r\nmulliga mansgrisar som just inom Berit Andnors\r\ns.k. klasser. Där har jag hört de värsta\r\ndiskussionerna och haft de största problemen att\r\növertyga. Sopa gärna rent framför egen dörr först!</pre><pre>Upplysningsvis, arbetslösheten har faktiskt drabbat\r\nmännen värre än kvinnorna. Om Berit Andnor inte\r\nlitar på mig kan hon gärna fråga Göte\r\nBernhardsson.</pre><pre>Fru talman! Det råder en bred politisk enighet -- jag\r\nskulle nästan vilja säga total enighet -- om de\r\ngrundläggande principerna i\r\njämställdhetspolitiken, även om det finns de som\r\nförsöker göra gällande annat. Jag vågar påstå att\r\ndet nästan är en självklarhet för samtliga partier att\r\nmän och kvinnor skall ha lika möjligheter till\r\nutbildning och naturligtvis lika lön för samma jobb.\r\nDet är en självklarhet, och jag skall inte gå vidare\r\nin på det.</pre><pre>Jag håller med om att det finns en del problem kvar\r\natt lösa. Men låt oss diskutera strategin för hur vi\r\nskall lösa dem. Vi är i grunden överens. I grunden\r\nvälkomnar vi också propositionen. Vi är överens\r\nnär det gäller 90 % av den. Det finns dock 10 % där\r\nvi har en annan uppfattning. Det gäller delvis\r\nstrategier, men det gäller också att vi saknar ett\r\ndjup. Jag skulle vilja likna jämställdhetsdebatten\r\nvid ett isberg. 90 % av problemen syns inte. Det\r\nenda som debatteras är det som syns. Därför blir\r\ndebatten ofta mycket ytlig, även här i kammaren.</pre><pre>Jag gjorde ett allvarligt försök i den allmänpolitiska\r\ndebatten -- naturligtvis misslyckades det -- att få till\r\nstånd en litet djupare diskussion kring\r\njämställdhet. Vad är jämställdhet? Hur ser ett\r\njämställt samhälle ut? Jag kan inte påstå att\r\ndebatten gav mycket till svar. Förvisso har vi brister\r\nså till vida att det inte är lika lön och lika\r\nmöjligheter, men de problemen är så tydliga.\r\nDärmed är de mycket lättare att angripa.</pre><pre>Jag skulle därför vilja fokusera debatten på de litet\r\ndjupare dimensionerna. Jag vill gå utöver\r\n''plakatargumenten'', som jag kallar för symmetri.\r\nDet anses att problemet är löst när det är 50-50,\r\nhälften män och hälften kvinnor, delad makt och\r\ndelat ansvar. Men det är inte så. Vi kan ta bankerna\r\nsom exempel. I bankerna är könsfördelningen\r\nbland de anställda redan 50-50. Skulle man på\r\nbankerna vara mer jämställda än på sjukhusen,\r\ndaghemmen eller i grundskolan där man har en\r\nenorm kvinnodominans? Jag hävdar att man inte är\r\nett dugg mera jämställd på banken.</pre><pre>Då dyker frågan upp varför det inte är så. Den\r\nfrågan tycker jag är mycket mera intressant att\r\ndiskutera. För oss innebär jämställdhet också att\r\nman bejakar kvinnlighet och manlighet. Man måste\r\nvåga analysera och diskutera skillnaderna. De är\r\nofta stora, men dess värre är de okända för många,\r\näven för dem som deltar i debatter.</pre><pre>Fru talman! Låt mig ta ett konkret exempel som jag\r\ntycker är illustrativt. Exemplet kommer från\r\nförsvarsmakten -- en totalt mansdominerad värld,\r\nen machovärld som under sekler har byggts upp av\r\nmän. Den är uppbyggd av vapen, muskler och\r\nteknik, som verkligen är sinnebilden för\r\nmanssamhället. Försvaret var ett av de första\r\nområden där man verkligen gav sig på\r\njämställdhetsfrågan på ett mera kvalitativt och\r\nfördjupat sätt. Man gjorde stora, lyckade\r\nsatsningar för att få in flera kvinnor, t.ex. kvinnliga\r\nofficerare. Man konstaterade mycket riktigt att\r\nefter en tid slutade kvinnorna. Militärer är bra på\r\nanalys och forskning. De gjorde naturligtvis vad\r\nvarje logiskt tänkande människa skulle göra i ett\r\nsådant läge. De började undersöka vad det beror\r\npå.</pre><pre>Jag skall inte gå in på någon fördjupad beskrivning\r\nav resultaten. Man upptäckte bl.a., vilket i och för\r\nsig inte är överraskande för dem som jobbar med\r\nsådana här frågor, att de kvinnor som kom in\r\nförsökte ''bli'' män. Det är ganska naturligt i den\r\nmiljön. Däri ligger en del av problemet. Det\r\naccepterade inte männen. Dessa kvinnliga\r\nofficerare fick, förlåt fru talman, ett rent helvete.\r\nÄr man klok försöker man ta sig ur det.</pre><pre>Det har gjorts studier och man har jobbat vidare\r\nmed frågan. Det har t.ex. konstaterats att vid\r\nplötsliga förändringar är den första frågan män\r\nställer sig: Vem har beslutat det här? Men det är\r\ninte den första fråga kvinnor ställer sig. Kvinnor\r\nundrar: Varför skall det förändras? Redan på detta\r\nenkla plan har vi en av förklaringarna -- det finns\r\nmånga, många fler -- till varför det händer så olika\r\nsaker och varför det blir så fel.</pre><pre>Män tenderar t.ex. att acceptera hierarkier. Om det\r\nbara är rätt chef som har beslutat så lyder man och\r\nställer in sig i ledet. Det är en trygghet. Tack och\r\nlov är kvinnor klokare än så. De accepterar inte\r\nhierarkier med automatik. Kvinnor är mycket\r\nbättre på nätverk. Nätverk är hotande för män, och\r\nså uppstår det problem.</pre><pre>Jag menar att det här finns kvalitativa dimensioner\r\ninom jämställdhetsarbetet som vi över huvud taget\r\ninte diskuterar. Inom försvarsmakten jobbar man\r\nmed det här. Man har naturligtvis satt in ett\r\nomfattande åtgärdsprogram och har en mycket\r\nkraftfull utbildning där man går in för att stötta och\r\nutbilda både kvinnor och män. Man slår mycket\r\nklart fast i utvecklingsprogrammen att även inom\r\nförsvarsmakten måste kvinnor förbli kvinnor och\r\nvåga bejaka sin kvinnlighet. De måste lära sig hur\r\nde fungerar som kvinnor och hur män fungerar.\r\nDetsamma gäller för män. Då börjar det faktiskt\r\nkunna fungera mycket bra.</pre><pre>För många som inte känner till så mycket om\r\nförsvarsmakten är det kanske en paradox att man\r\ndär ligger mycket långt framme på detta område.\r\nMan anlitar mycket riktigt t.ex. Gunnilla Masreliz-\r\nSteen, som är utomordentligt kunnig på det här\r\nområdet. Försvarsmakten ligger också långt\r\nframme när det gäller ledarskap. Den är inte den\r\ngamla, hiearkiska lydarorganisationen som många\r\nfortfarande tror. Om man ser på det politiska\r\nsystemet, finner man att vi inte har lärt oss\r\nnågonting. Titta bara på riksdagen. Vi klarar inte\r\nens av att föra en jämställdhetsdebatt med\r\nnågorlunda balans. Jag välkomnar Hans Andersson\r\ni sammanhanget. Det är roligt. Det är han och jag,\r\noch resten av debattörerna är kvinnor. Så ser det ut\r\nvarenda gång. Mina vänner, kan ni inte börja städa\r\ni era egna partier och försöka aktiviera den andra\r\nhalvan för jämställdhetsfrågorna?</pre><pre>Fru talman! Tänk om det ställdes flera kvinnliga\r\n''varför'' i jämställdhetsdebatten. Det vore ett\r\nframsteg för jämställdheten.</pre><pre>Jag vill ta ytterligare ett exempel som gäller de\r\ndjupare dimensionerna. Ett problem som håller på\r\natt bli alltmera akut är att tekniska och\r\nnaturvetenskapliga utbildningar väljs av alltför få\r\nstuderande ungdomar. Varför? Det visar sig att\r\nmycket forskning tyder på att det faktiskt bl.a.\r\nberor på kvinnodominansen i förskola och\r\ngrundskola. Traditionellt har inte kvinnor en\r\nteknisk/naturvetenskaplig inriktning. Detta\r\npåverkar ungdomarna. Man konstaterar nu att det\r\nkanske är lärarutbildningen och skolan som är den\r\nviktigaste faktorn i fråga om jämställdheten.</pre><pre>Jag skall hoppa över pigdebatten eftersom jag\r\ntycker att den är så beklämmande och förnedrande\r\nför kvinnor och för dem som arbetar med\r\nhushållsarbete. Jag vägrar att bemöta de billiga\r\nargument Berit Andnor försökte föra till torgs.</pre><pre>Däremot vill jag ställa en fråga angående\r\nförslitningsskador hos kvinnor. Ja, detta skrämmer\r\nmig också. Men jag tycker att det är viktigt att ställa\r\nsig följande fråga: Är det kanske så att vissa\r\narbeten inte skall utföras av kvinnor just på grund\r\nav att de får förslitningsskador? Det finns skillnader\r\nmellan män och kvinnor i kroppslig konstitution\r\noch fysiologi. Det är kanske direkt olämpligt med\r\ndessa jobb, men kvinnorna har i många\r\nsammanhang tvingats in i dessa jobb. De har inte\r\nhaft några andra möjligheter, och så har de fått\r\ndessa förslitningsskador.</pre><pre>Fru talman! Bl.a. mot denna bakgrund känns\r\npropositionen litet tunn och ytlig. Där finns många\r\nvackra ord, men trots allt skapar vackra ord inga\r\nförändringar.</pre><pre>Pappamånaden har försvunnit ur betänkandet.\r\nDen var med i propositionen. Alla vet att det inte\r\nvar särskilt logiskt, men den fanns med där. Logiskt\r\nhörde den hemma i den proposition som lades fram\r\nsamma dag om vårdnadsbidrag, men Bengt\r\nWesterbergs prestige förbjöd att den skulle finnas\r\nmed i den. Nu har inte pappamånaden hamnat i\r\ndetta betänkande heller. Den hör hemma i\r\nsocialförsäkringsutskottet. Jag sparar den debatten\r\ntill den dag det betänkandet kommer upp i\r\nkammaren. Men kvar finns beskäftigheten som\r\nmotiverar vår reservation 13.</pre><pre>Fru talman! Vi vädjar: Låt föräldrarna vara i fred.\r\nRespektera föräldrarna som vuxna ansvarstagande\r\nmänniskor som själva kan besluta om vem som skall\r\nsköta om barnen och när detta skall ske. Vi tycker\r\natt det är minst sagt beklämmande när politiker\r\nbörjar tassa in i familjen och tala om vilken\r\narbetsfördelning som skall råda mellan mamma och\r\npappa.</pre><pre>Sopa i så fall framför den egna dörren! Jag menar\r\nt.ex. de kommunala daghemmen och grundskolan.\r\nDet är politikernas sak. Dessa platser utgör en\r\nfullständig, total kvinnovärld. Ni politiker som\r\ngillar att peta: Där finns faktiskt ett område väl värt\r\natt peta i. Detta är i sanning ett problem. I stället\r\ngår ni på med pekpinnarna mot föräldrarna.</pre><pre>Vi tror inte heller att några problem löses genom\r\natt byråkratisera med länsvisa s.k.\r\njämställdhetsexperter. Det löser inga problem.\r\nMen det kostar dyra pengar.</pre><pre>Fru talman! Inte ens en gång JämO är expert på\r\njämställdhet. Det är allvarlig men befogad kritik.\r\nJag har vid flera tillfällen personligen diskuterat\r\nmed och lyssnat på JämO, och jag har frapperats\r\növer okunnigheten när det gäller\r\njämställdhetsarbetets djupare och kvalitativa\r\naspekter. Ett exempel: JämO har vid upprepade\r\ntillfällen åkt land och rike runt och pratat om\r\nABB:s T50-projekt som ett jämställdhetsprojekt.\r\nDet har inte ett skvatt med jämställdhet att göra!\r\nJag har upptäckt den fullständiga okunnigheten när\r\njag har försökt att förklara detta. Det skrämmer\r\nmig att det gång efter annan finns en sådan\r\nokunnighet på ett område som denna myndighet\r\nborde behärska. Däremot duger JämO bra som\r\nförstamajtalare. Där är kraven inte så höga\r\nnoterade vi i måndags.</pre><pre>Fru talman! Låt oss sopa framför egen dörr. Titta\r\npå talarlistan. Den är beklämmande ojämställd.</pre><pre>Fru talman! Låt mig avslutningsvis yrka bifall till\r\nflera varför, till mer kvinnlighet och till våra\r\nreservationer 13 och 15.</pre><pre>Anf. 4  BERIT ANDNOR (s) replik:</pre><pre>Fru talman! Sefan Kihlberg säger att vi egentligen\r\när överens om grunderna för detta område. Jag\r\nskall bara konstatera att jag i grunden inte är\r\növerens med Stefan Kihlberg om något alls.</pre><pre>För mig är jämställdheten en fråga om lika rätt\r\ninom samhällets olika områden. Det handlar om\r\nrättvisa och demokrati. Jag har i mitt inlägg\r\nbeskrivit vad som har hänt, vilken politik som har\r\nförts under dessa tre år och vilka konsekvenser den\r\nhar fått. I början av 90-talet var den svenska\r\nkvinnan internationellt sett i en mycket stark\r\nställning. Jag har pekat på att denna mycket starka\r\nställning som svenska kvinnor har haft riskerar att\r\nförsvagas.</pre><pre>Stefan Kihlberg har flera gånger uppmanat alla\r\nandra partier att städa och sopa framför egen dörr.\r\nJag tycker att det vore lämpligt om Stefan Kihlberg\r\nbörjade med sitt eget parti. När nydemokraterna\r\nkom in i riksdagen visade det sig att av 23\r\nriksdagsledamöter -- eller 25, jag kommer tyvärr\r\ninte exakt ihåg hur många de är just nu -- är ytterst\r\nfå kvinnor.</pre><pre>Ny demokrati består enbart av män. Att Stefan\r\nKihlberg råkar vara här och delta i debatten i dag är\r\nabsolut inget betecknande för jämställdheten inom\r\ndet nydemokratiska partiet. I övrigt anser jag inte\r\natt Stefan Kihlbergs osedvanligt grova påhopp är\r\nvärda att bemötas.</pre><pre>Anf. 5  STEFAN KIHLBERG (nyd) replik:</pre><pre>Fru talman! Jag har ingen anledning att göra mig till\r\nnågots slags försvarare av regeringen. Men jag kan\r\ntänka mig att regeringens företrädare tänker att det\r\nvar väldigt vilken makt de har som på så pass få år\r\nhar lyckats riva ned så pass mycket.</pre><pre>Fru talman! Nej, det är naturligtvis inte så.\r\nSituationen är oerhört mycket mer komplex än så.\r\nMen en kort repliktid omöjliggör en genomgång.\r\nDessutom tror jag att regeringsföreträdarna själva\r\nkan göra det.</pre><pre>Jag försökte förklara för Berit Andnor att det\r\nhandlar inte om kvinnokraft och kvinnomakt när vi\r\npratar om jämställdhet. Det handlar förvisso om\r\ndelad makt och delat ansvar, men också om respekt\r\nför män och kvinnor och att de är olika. Det är inte\r\nantalet män och kvinnor som är det avgörande. Jag\r\nhar vistats i församlingar där det förutom jag själv\r\nenbart har varit kvinnor. Men jag inte uppfattat en\r\ntillstymmelse till kvinnliga argument, utan det har\r\nuteslutande varit en samling ganska rabiata\r\nargument med allt annat än kvinnligt lyssnande,\r\nrelationsinriktning, ödmjukhet eller andra\r\naspekter. Jag försökte förklara detta, men jag\r\nförstår att jag misslyckades.</pre><pre>Jag är ingalunda stolt över den obalans vi har inom\r\nNy demokrati. Det har jag tidigare sagt offentligt.\r\nJag kan försäkra Berit Andnor att jag jobbar aktivt\r\nför att ändra detta. Jag noterar med\r\ntillfredsställelse att vi faktiskt har en kvinnlig\r\npartiledare. Det kanske vore något för\r\nsocialdemokratin också, Berit Andnor! Vi har\r\nt.o.m. en fullständig kvinnlig dominans i\r\npartiledningen. Förste och andre vice ordförandena\r\när också kvinnor.</pre><pre>Vi har förvisso en mängd män som också kan prata\r\nom dessa frågor. Jag tror inte ett ögonblick att Berit\r\nAndnor litar på mig. Men jag kan försäkra att mitt\r\nengagemang och varför jag sitter i\r\nJämställdhetsrådet faktiskt inte är för att tjäna\r\npengar. Det är faktiskt beroende på att jag är\r\nengagerad i frågan och att jag tycker att den är\r\nviktig. Det sämsta som kan hända är när\r\njämställdhetsarbetet bara drivs av kvinnor. Det är\r\nprecis vad som är fallet i Jämställdhetsrådet. Därför\r\ntas det arbetet inte på allvar. Jag kan ha respekt för\r\ndet. Jag tycker att man med fog kan rikta kritik mot\r\nJämställdhetsrådet. Så länge jämställdhetsarbetet\r\nbara drivs av kvinnor, kommer en stor grupp män\r\natt inte ta det arbetet på allvar.</pre><pre>Anf. 6  HANS ANDERSSON (v):</pre><pre>Fru talman! Jag är glad över att i riksdagens\r\ntalarstol kunna säga fru talman. Stefan Kihlberg\r\nvälkomnar mig i denna debatt. Jag brukar efterlysa\r\nmän som tar del i jämställdhetsdebatten. Men efter\r\natt ha hört Stefan Kihlberg ber jag att få reservera\r\nmig något. Det är väl inte så att fler män i sig bidrar\r\ntill diskussionen.</pre><pre>Vänsterpartiet välkomnar initiativ som synliggör\r\nbrister på jämställdhet. Propositionen Delad\r\nmakt -- delat ansvar är av olika karaktär. Det finns\r\ninslag som Vänsterpartiet välkomnar, som är\r\npositiva och som innebär litet mer operativ\r\ninriktning av jämställdhetsarbetet i arbetslivet. Det\r\nfinns klara nackdelar i propositionen som kommer\r\nfram, negativa konsekvenser. Mycket är\r\notillräckligt. I Sverige har vi kommit en bra bit,\r\nmen väldigt mycket återstår. Enligt min uppfattning\r\när det kvinnornas egen kamp för frigörelse och\r\njämlikhet som givit upphov till den relativt\r\njämställda situation som vi har i dag. Men oerhört\r\nmånga problem återstår, och hoten att kvinnorna\r\nhåller på att tappa mark är flera.</pre><pre>Det finns, fru talman, olika perspektiv i\r\ndiskussionen om jämställdhet. Man kan betona\r\nlikheten, vilket vi ofta gör i politik. Det är självklart\r\natt vi är lika. Det är självklart att människovärdet\r\nskall stå lika. Det är självklart att chanserna,\r\nmöjligheterna, rättigheterna och friheterna skall\r\nvara lika. Det är ett perspektiv.</pre><pre>Men det kan också leda fel -- det kan också leda rätt\r\nså att lagstiftning som betonar likhet föreskrivs.\r\nMen det kan leda fel genom att vi inte uppfattar de\r\nskillnader som verkligheten erbjuder praktiskt\r\ntaget överallt, exempelvis i näringslivet, i\r\nfackföreningsrörelsen, i hemmen. Då kan till synes\r\nlagar om likhet bli ojämlika lagar i verkligheten. På\r\nsamma sätt finns det ett ojämlikhetsperspektiv.\r\nMän och kvinnor är olika på en del sätt. De har\r\nockså olika roller i det biologiska och samhälleliga\r\nlivet. Det kan innebär en styrka att lyfta fram\r\nolikhetsperspektivet, dvs. att understödja kvinnor\r\nt.ex. i förhållande till barn och barnavård. Men det\r\nkan naturligtvis också innebära att man fokuserar\r\npå just de frågor som konserverar kvinnors roller.\r\nJag menar att vi ser exempel på båda dessa\r\nförhållanden i dag.</pre><pre>För oss i Vänsterpartiet är det inte en tillfällighet\r\natt vi prioriterar kvinnofrågor. En urkälla för vår\r\npolitik är solidaritetstanken, jämlikhetstanken och\r\nrättvisetanken. Det gäller både på klassområdet\r\noch på könsområdet. Vi sticker inte under stol med\r\natt det behövs både klasskamp och kvinnokamp i\r\nvårt samhälle för att åstadkomma rättvisa.</pre><pre>Kvinnornas situation är i dag underordnad. Det\r\ngäller såväl maktmässigt som lönemässigt. Det\r\nhandlar om ohälsa, dubbelarbete, arbetstid osv.\r\nFeminismen är ett sätt att lyfta upp\r\nkvinnoperspektivet och att hävda kvinnornas rätt.\r\nDet innebär en kamp för välfärd, för fred och\r\nhumanistiska värderingar.</pre><pre>Rättvisekampen ställer i dag kvinnornas situation i\r\nfokus. Den manliga dominansen, det manliga\r\nmaktperspektivet kommer faktiskt att hotas. Det\r\nhandlar både om makt och om privilegier.\r\nFeminismen hotar rådande ordning, vilket jag är\r\nglad för i den mån feminismen kommer att lyckas.</pre><pre>Verkligheten är ju en verklighet i ojämlikhet när\r\ndet gäller fördelning av makt och resurser, när det\r\ngäller ansvar för hem, barn och omsorg samt vård\r\noch när det gäller dubbelarbete och utnyttjande av\r\narbetstid -- oavlönat och avlönat. Verkligheten är\r\nojämlik när det gäller arbetsmarknaden, som är\r\nmycket segregerad i Sverige. Det gäller både den\r\nvertikala skiktningen på arbetsmarknaden, med få\r\nkvinnliga chefer inte minst i näringlivet, och den\r\nhorisontala skiktningen, dvs. placeringen. Männen\r\nfinns särskilt i produktion, och kvinnorna finns i\r\nreproduktion, omsorg och vård.</pre><pre>Kvinnorna har också lägre pensioner. Kvinnorna\r\ndrabbas värre av nedskärningarna i\r\nsjukförsäkringen, vilket visades häromdagen i\r\nSjuk- och arbetsskadeberedningens första rapport.\r\nKvinnorna drabbas också mest av arbetsskador,\r\nförslitningsskador.</pre><pre>Lönediskrimineringen som kanske är huvudfrågan\r\ni dag är skrämmande. I Sverige har vi en lagstiftning\r\npå detta område sedan 1980, och kvinnorna\r\ndiskrimineras fortfarande när det gäller löner.\r\nDiskrimineringen visar sig på många sätt. Den kan\r\nske genom ett slags kollektiv diskriminering, därför\r\natt kvinnor och män finns i olika yrkesområden.\r\nDen kan ske befattningsmässigt, genom att männen\r\nfinns i de högre skikten. En diskriminering kan\r\nockså vara rent individuell på grund av kön. När\r\nman inte hittar någon annan förklaring finner man\r\natt kvinnor faktiskt har lägre lön.</pre><pre>Men det kan också handla om sexuella trakasserier,\r\nvåldtäkter, kvinnomisshandel, dvs. bristen på\r\nkvinnofrid i vårt samhälle, i Sverige på 90-talet. Det\r\nhandlar, precis som Berith Andnor också\r\npåpekade, om hotet mot sysselsättningen, om\r\nnedskärningarna i kommunerna när det gäller\r\nvälfärdsapparaten vård och omsorg. Det drabbar\r\nkvinnor direkt genom att jobb försvinner. Det\r\ndrabbar kvinnor genom att den offentliga sektorn\r\när en nödvändighet för att kvinnor skall ha en\r\njämställd position i arbetslivet.</pre><pre>Så är verkligheten. Hoten är i dag mycket\r\nkonkreta. Genom den EU-anslutning som många\r\npartier förespråker föreligger ett klart hot, detta\r\ninte minst med tanke på hur den offentliga sektorn\r\noch världfärdssystemet ser ut i övriga Europa, men\r\nockså med tanke på de ekonomiska\r\nkonsekvenserna av ett EU-medlemskap.</pre><pre>Hoten handlar också om kraven på vårdnadsbidrag\r\nsom skall föra hem kvinnorna till hus och härd och\r\nom idéerna om ett pigsystem. Stefan Kihlberg vill\r\ninte ens diskutera det. Om sådana förslag läggs\r\nfram kommer vi att diskutera dem på fullaste allvar.</pre><pre>Hoten handlar också om attackerna mot\r\nkvinnornas rätt till sin egen kropp, mot aborter. De\r\nhandlar om pensionssystemet, där kvinnorna under\r\nPensionsberedningens gång ideligen har varit i\r\nunderläge. Ideligen har man fått föra en kamp för\r\natt för upp rättmätiga krav. Hoten handlar också\r\nom försämringarna i anställningsskyddslagen, vilka\r\nframför allt drabbar kvinnorna, vilket vi i dag kan\r\nkonstatera. Nedskärningarna inom kommunerna\r\nhar jag redan nämnt.</pre><pre>Den situation som vi i dag har, med allt färre\r\nmänniskor som jobbar alltmer, och som har oerhört\r\nmycket övertid, drabbar kvinnor, med det speciella\r\nansvar som kvinnor tyvärr fortfarande har för barn\r\noch hem.</pre><pre>Andra partiers totala ointresse att vilja diskutera\r\narbetstidsförkortningar är andra aspekter.\r\nFörsämringarna i a-kassan drabbar särskilt\r\ndeltidsarbetande, vilka är kvinnor.\r\nArbetsskadeförsäkringens försämring spelar också\r\nen roll. Sjukförsäkringen, med karensdagarnas\r\ninförande, slår allra hårdast mot kvinnorna, vilket\r\nalla utredningar visar. På det sättet bedriver\r\nregeringen en djupt kvinnofientlig politik i den\r\nallmänna politiken.</pre><pre>Varannan damernas är mycket bra, men det räcker\r\ninte alls. Det är de politiska besluten som är\r\navgörande. Det finns en stor risk, vilken jag gång\r\npå gång påpekat i jämställdhetsdebatten här i\r\nkammaren, att politiken blir ''snuttifierad'', dvs. att\r\nkvinnofrågan, jämställdhetsfrågan blir en\r\ntemafråga, som några ledamöter kan prata om i\r\nkammaren och skriva motioner om, men som inte\r\nalls svarar mot den allmänna politik som bedrivs i\r\nlandet.</pre><pre>Kvinnopolitik får inte bli ett alibi, för en politik som\r\ni själva verket går åt andra hållet. Den får inte bara\r\nbestå av vackra ord. Vi i Vänsterpartiet menar att\r\nså är fallet i dag.</pre><pre>Fokuseringen i propositionen ligger på arbetslivet.\r\nDet är egentligen skandalöst att vi kan notera i\r\nserier av utredningar och rapporter att vi har en\r\nkomplett, obefogad och dessutom olaglig\r\nlönediskriminering av kvinnor. Det hänger ihop\r\nmed ojämlikheten och ojämställdheten på\r\narbetsmarknaden i stort.</pre><pre>Fru talman! Vi har en mycket segregerad\r\narbetsmarknad där män och kvinnor arbetar med\r\nolika saker inom olika områden. Det finns en\r\noerhört stark bist på kvinnliga chefer. Jag nämnde\r\natt det särskilt är fallet inom näringslivet. Men det\r\ngäller också inom fackliga organisationer. Det är\r\nfaktiskt skamligt.</pre><pre>Vi har diskuterat jämställdhetslagen många år\r\ntidigare. Vänsterpartiet har då sagt att\r\njämställdhetslagen har varit för tandlös och att den\r\ninte räcker till. Vänsterpartiet har sagt att den\r\nkommer att medföra menlösa jämställdhetsplaner\r\noch när det finns kollektivavtal kommer det inte att\r\nfinnas mycket mer att säga för\r\njämställdhetsombudsmannen.</pre><pre>Precis så har det gått. I utskottsbetänkandet kan vi\r\nläsa: ''När det gäller Jämställdhetsnämnden\r\nkonstateras att nämnden, som tillkom 1980,\r\nfortfarande inte har meddelat något enda\r\nvitesföreläggande. Bristen på ärenden hänger\r\nenligt propositionen samman med det faktum att\r\nkollektivavtal om jämställdhet har täckt större\r\ndelen av arbetsmarknaden och att JämO därmed\r\nhar saknat möjlighet att utöva tillsyn.'' Det är precis\r\ndet Vänsterpartiet förutsade.</pre><pre></pre><pre>Det är inte utan besvikelse som\r\narbetsmarknadsutskottet nu kan notera vad som\r\nuppges i propositionen om att några nya centrala\r\navtal inte har tillkommit sedan ikraftträdandet av\r\nden förändrade jämställdhetslagen den 1 januari\r\n1992 och att heller inte några tillägg har gjorts i\r\nbefintliga avtal. Vi kan också notera att\r\nkollektivavtalen är hållna i allmänna ordalag och\r\natt de i endast få fall innehåller några klart\r\nförpliktigande regler. Därför hälsar vi med\r\ntillfredsställelse att lagen nu görs mer tvingande.</pre><pre>Det har inte varit stort intresse för\r\njämställdhetsfrågor. Aktörerna på\r\narbetsmarknaden har faktiskt misskött sitt\r\nåliggande från riksdagen och dessutom från\r\nkvinnorna och fackföreningsmedlemmarna. Men i\r\nen lågkonjunktur, eller i en högkonjunktur där\r\narbetsgivarsidan starkt driver frågan om\r\nmarknadslöner och angriper kollektivavtalsrätten,\r\när det klart att det inte är så lätt att hävda\r\njämställdhetsintresset.</pre><pre>Från Vänsterpartiets sida vill jag bara slå fast att\r\nlönediskriminering är fullständigt oacceptabelt.\r\nDärför är vi kritiska mot propositionens förslag och\r\nutskottets betänkande. Det är en förbättring mot\r\ntidigare, men fortfarande är det tandlöst. Det är\r\ninte särskilt operativt och inte särskilt\r\nåtgärdsinriktat.</pre><pre>Den kartläggning som skall ske av löneskillnader\r\nundantar företag med mindre än tio anställda.\r\nVarför är för mig fullständigt obegripligt, inte minst\r\neftersom vi räknar med att omfattningen av den\r\ntypen av företag kommer att öka -- allt fler kommer\r\natt bli anställda där. Det handlar inte minst om den\r\nprivata tjänstesektorn.</pre><pre>Att inte kräva mer än en allmän kartläggning och\r\natt inte heller försöka precisera i termer av krav på\r\nanalys är också obegripligt. Att inte tillåta\r\njämförelser utanför företaget för att få\r\nbranschmässiga indikationer på om\r\nlönediskriminering kan sägas förekomma är\r\nobegripligt. Att inte klarare peka på värdet av en\r\nkönsneutral systematisk arbetsvärdering som\r\nsäkerligen är det instrument som kommer att kunna\r\nleda till ett mer jämställt löneläge i svenskt arbetsliv\r\när för mig också ofattbart. Bristen på skriftliga\r\nuppgifter, att verkligen kunna få information för att\r\nkunna hävda sina intressen om man anser sig vara\r\nutsatt för lönediskriminering, är likaså obegriplig.\r\nOperativa planer och konkreta åtgärder är vad vi\r\nsaknar. Vi tycker fortfarande att det är en tandlös\r\nsituation.</pre><pre>Vänsterpartiet försvarar alltid\r\nkollektivavtalsrätten. Vi försvarar de fackliga\r\norganisationernas möjlighet att självständigt forma\r\nen linje och att träffa avtal som reglerar läget på\r\narbetsmarknaden. Men i viktiga fall måste man\r\ntillgripa lagstiftning. Vi har förespråkat detta när\r\ndet gäller etnisk diskriminering och i\r\njämställdhetsfrågan.</pre><pre>Vi menar att en lagstiftning som är mer operativ\r\noch som ställer högre krav på arbetsmarknadens\r\nparter i själva verket befrämjar de intressen som är\r\neller borde vara fackföreningarnas, nämligen att\r\nåstadkomma jämlikhet och rättvisa. Det skall inte\r\nfinnas omotiverade löneskillnader. Det handlar om\r\natt undvika en diskriminering. Vi har föreslagit en\r\nmodell som går väsentligt längre. Exemplet har\r\nhämtats från Canada, den s.k. Ontariomodellen.\r\nDär har man en likalönelag som innebär att man på\r\nbasis av könsneutral systematisk arbetsvärdering\r\nför större företag med mer än 100 anställda\r\ngenomför och tvingar igenom åtgärder och\r\navtalslösningar med direkt inriktning på att\r\neliminera lönediskrimineringen. Därefter får\r\nmindre företag följa detta inom en mycket snar\r\ntidpunkt.</pre><pre>Det är att gå mycket långt i förhållande till den\r\nsvenska avtalsmodellen, fru talman. Men det är\r\nockså en fråga om att upphäva en diskriminering\r\noch att respektera lagstiftningen.</pre><pre>JämO:s insatser har under de gångna åren lämnat\r\nmycket i övrigt att önska. Fall har inte drivits, det\r\nfinns ingen rättspraxis, trots att det råder\r\nlönediskriminering för fulla muggar på vår\r\narbetsmarknad. Vi menar att JämO nu får ett större\r\nansvar och att JämO:s anslag skall höjas. Liksom\r\nBerit Andnor menar vi att kvinnoorganisationer\r\noch organisationer till stöd för misshandlade\r\nkvinnor såsom ROX, RFSU etc. gör ett storartat\r\narbete för att hävda jämställdheten i Sverige.\r\nDärför bör de få ökade anslag.</pre><pre>På samma sätt borde frågan om\r\ninvandrarkvinnornas situation uppmärksammas,\r\nvilket Berith Eriksson kommer att göra senare i\r\ndebatten. De klassaspekter som är inbakade i\r\nkönsproblematiken bör också uppmärksammas\r\nmer, vilket vi har hävdat och som tas upp i min\r\nmeningsyttring.</pre><pre>När det gäller utbildningsområdet är det också\r\nmycket viktigt att jämställdhetslagen får en bredare\r\ntäckning. Utbildningsområdet är snarlikt\r\narbetslivet. Där förekommer mycket som strider\r\nmot jämställdhet och likställdhet.</pre><pre>Det viktiga jämställdhetsperspektivet och\r\nkonsekvensanalyser för kvinnor saknas ofta i\r\nstatliga utredningar och i propositioner. Vi har ett\r\nyrkande som aknyter till detta. Det är nödvändigt\r\natt starkt fokusera på jämställdhetsaspekten i den\r\nallmänna politiken och i utredningar.</pre><pre>Fru talman! Jag skall försöka att spara tid för\r\nkammaren vid voteringarna. Jag står naturligtvis\r\nbakom min meningsyttring i betänkandet som\r\nomfattar en stor mängd av olika områden. Men jag\r\nnöjer mig med att yrka bifall till reservationerna 1,\r\n9, 10, 11, 12, 18 och 21 samt dessutom till min\r\nmeningsyttring vad gäller momenten 2, 23 och 44.</pre><pre>Anf. 7  STEFAN KIHLBERG (nyd) replik:</pre><pre>Fru talman! Jag skall inte gengälda Hans\r\nAnderssons lilla ironiska sarkasm utan i stället med\r\nkraft understryka att han är välkommen i debatten.\r\nJag lyssnar gärna på honom, trots att jag inte delar\r\nhans synpunkter och har mycket avvikande\r\nsynpunkter. Men jag lyssnar gärna på alla\r\nsynpunkter.</pre><pre>Jag är inte ovillig att diskutera pigdebatten av\r\nprincipiella skäl. Men jag är inte benägen att gå in\r\ni den s.k. pigdebatten, därför att jag tycker att den\r\när så ovärdig, framför allt för er som kallar er\r\narbetets söner. Jag blir beklämd när jag hör hur\r\nman nedvärderar arbetsinsatser bara för att de\r\nutförs inom ett hem. När samma arbetsinsatser\r\nutförs på ett hotell, som städerska eller\r\nlokalvårdare som det heter i vissa kretsar, är det ett\r\nrespektabelt yrke. Men när de görs i ett hem är det\r\nfråga om ett pigjobb. Jag skulle skämmas över att\r\nföra fram den typen av argument. Det är den\r\ndebatten som jag vägarar att gå in i, Hans\r\nAndersson.</pre><pre>Hans Anderssons grundtema är, inte alldeles\r\növerraskande, kvinnokamp, kvinnomakt och\r\nliknande. Kvinnomakten och kvinnokampen har ju\r\nfaktiskt gett resultat så att det visslar om det inom\r\ndaghemsvärlden och i grundskolan. Där är det\r\nförvisso kvinnomakt som gäller. Det handlar om\r\növer 90 % kvinnor. Då är min fråga till Hans\r\nAndersson: Är detta ett problem? Hur ser Hans\r\nAndersson på den enorma kvinnodominans som\r\nråder inom kommunala daghem och grundskolan?</pre><pre>Jag har förstått att man inom Vänstern är varm\r\nföreträdare för s.k. kollektiv barnomsorg och att\r\nman gärna ser att alla barn omhändertas av det\r\nvälvilliga samhället i stället för av kärleksfulla\r\nföräldrar. Om Hans Andersson anser att detta är ett\r\nproblem, vad vill han då göra åt resultatet med\r\nkvinnomakt och kvinnokamp?</pre><pre>Anf. 8  HANS ANDERSSON (v) replik:</pre><pre>Fru talman! Jag är glad över att Stefan Kihlberg\r\nlyssnar, och jag hoppas att han också lär sig något\r\nav det jag säger.</pre><pre>När det gäller den s.k. pigdebatten, eller låt oss\r\nkalla den för drängdebatt -- det går också bra om\r\ndet handlar om att klippa häckar -- vill jag säga att\r\ndet går alldeles utmärkt att arbeta i andra\r\nmänniskors hem. Men låt det då ske på likställda\r\nvillkor! Man skall följa avtal, betala samma skatter\r\noch arbetsgivaravgifter. Samhället skall inte ge\r\nvälbeställt folk subventioner för att de skall få hjälp\r\nav vad jag kallar pigor och drängar. Det vore minst\r\natt gå tillbaka till 30-talet.</pre><pre>Stefan Kihlberg talade om kvinnomakten inom\r\nbarnomsorg och skola. Jag tror att kvinnomakten\r\nskulle bli än mycket större, om de som Stefan\r\nKihlberg kallar ''de kärleksfulla föräldrarna'' skulle\r\nfå ta hand om det hela. Då skulle kvinnorna hemma\r\nvid spisen i ensamhet få sköta detta oavlönat -- eller\r\nmed ett vårdnadsbidrag på kanske 2 000 kr.</pre><pre>Det handlar inte om någon kvinnomakt. Vi\r\nförsvarar barnens bästa. Därför vill vi ha en\r\npedagogiskt riktig och bra utformad barnomsorg.\r\nVad tycker Hans Andersson om det? Hur skall vi\r\nlösa det problemet? Ja, höj lönerna kanske inom\r\ndenna sektor. Då blir måhända även männen\r\nintresserade av att ta del av den. Skapa nya\r\nattityder så att männen förstår att\r\nomhändertagandet av barn är mycket viktigare än\r\natt ta ha hand om avgassystem och växellådor på\r\nbilar. Problemet handlar dels om att skapa bättre\r\njämställdhet och lönevillkor i arbetslivet, dels om\r\natt förändra attityder. I den kampen har jag tyvärr\r\ninte alls Stefan Kihlberg såsom partner.</pre><pre>Anf. 9  STEFAN KIHLBERG (nyd) replik:</pre><pre>Fru talman! Jag noterar att Hans Andersson inte\r\nsvarade på mina frågor. Det är kanske i och för sig\r\nsvar nog. Jag upprepar mina frågor igen.</pre><pre>Anser Hans Andersson att det är ett problem att de\r\noffentliga daghemmen och grundskolan är så totalt\r\nkvinnodominerade som är fallet? Hans Andersson\r\nsvarar att det är för barnens bästa. Då kommer min\r\nnästa fråga: Vad är barnens bästa och hur har Hans\r\nAndersson tagit rätt på det? Hans Andersson sade\r\natt vi skall skapa nya attityder. Jag vill hemst gärna\r\nha svar på frågan: Hur skapar man nya attityder av\r\nden kaliber som Hans Andersson gillar?</pre><pre>Anf. 10  HANS ANDERSSON (v) replik:</pre><pre>Fru talman! Jag svarade på de två frågor som jag\r\nfick. Felet med de s.k. pigorna är att det innebär att\r\nsamhället skattesubventionerar välbeställda för att\r\ndessa skall få sina privata tjänster utförda hemma.\r\nDetta är orättfärdigt och en felaktig linje. Det är\r\ndessutom en inte särskilt framsynt\r\narbetsmarknadspolitik.</pre><pre>Det är inte något feministiskt krav att det skall vara\r\nmaximalt många kvinnor på daghemmen -- tvärtom\r\nskulle jag tro. Jag är förespråkare för att man aktivt\r\nförsöker få en jämställd situation bland personalen\r\noch rekryterar män. Det var detta jag talade om.\r\nMen det kräver en attitydförändring. Inte ens jag\r\nmed allt mitt kollektivistiska intresse har särskilt\r\nstor lust att kommendera en bataljon unga pojkar\r\neller män till daghemmen för att tjänstgöra där. Det\r\nfår ske på frivillighetens grund genom\r\nattitydpåverkan.</pre><pre>Om man fick en mer jämställd situation,\r\nbekämpade lönediskrimineringen och\r\nuppvärderade vården av barn och människor i\r\nförhållande till vård av maskiner och avgassystem,\r\nskulle det kanske vara intressantare för män, som\r\nofta har en mer ekonomistisk syn på sin\r\nverksamhet. Rekrytera män, förändra attityder och\r\navskaffa lönediskrimineringen mellan olika\r\nbranscher, då tror jag att vi kan nå ganska långt.\r\nMen vi kan aldrig ersätta föräldrarna. Jag tror mig\r\nsjälv vara en mycket kärleksfull förälder, som har\r\nägnat mycken tid åt mina barn. Men jag är också\r\ntacksam över att ha fått del av samhällets\r\nbarnomsorg.</pre><pre>Anf. 11  ISA HALVARSSON (fp):</pre><pre>Fru talman! Berit Andnor höll verkligen ett\r\nförstamajtal. I hennes begreppsvärld finns\r\ningenting av alla de missgrepp som har gjorts under\r\ndecennier när det gäller ekonomiska realiteter. Det\r\ngår inte att på så kort tid som tre år klara av att rätta\r\ntill alla felaktigheter. Den nuvarande regeringen\r\närvde en ekonomi i nästan fritt fall.</pre><pre>Berit Andnor har också en väldigt lättsinnig\r\ninställning till förslagen i\r\njämställdhetspropositionen, speciellt när det gäller\r\nfrågan om lönediskriminering. Berit Andnor talar\r\nhela tiden om arbetslösheten, som tyvärr är en\r\neffekt av många års misslyckanden. Men\r\nlönediskrimineringen måste vi komma åt vilken\r\nform av konjunktur som vi än har.</pre><pre>Av de två tidigare talarna utgör Stefan Kihlberg,\r\ntrots att han inte tycks förstå det, verkligen ett\r\nexempel på den manliga överordningen. Bockfoten\r\nsticker fram, när han så nedvärderande talar om\r\nt.ex. Jämställdhetsrådet, bara därför att där finns så\r\nfå män.</pre><pre>För 75 år sedan, i maj 1919, fattade riksdagen\r\nbeslut om kvinnlig rösträtt. Inget nytt under solen,\r\nbrukar man säga, och ett faktum är att ett\r\nkvinnoparti bildades 1927: Föreningen\r\nKvinnolistan. Det var dels en rad frisinnade\r\nkvinnor, de flesta med anknytning till den s.k.\r\nFogelstadgruppen, dels en rad kvinnor som\r\nföreträdde kvinnliga fackliga organisationer.\r\nBakgrunden till det då djärva försöket med\r\nkvinnolistan var den besvikelse som man på\r\nradikalt kvinnligt håll kände över att den efter så\r\nmycken strid uppnådda kvinnorösträtten inte hade\r\nmedfört några större förändringar i riktning mot\r\nlikaberättigande mellan könen. Bl.a. rasade\r\nkvinnorna mot ett krav från socialdemokratiskt håll\r\nom att man skulle förbjuda gift kvinna att inneha\r\nstatstjänst. Här finns naturligtvis roten till synen på\r\nmans- och kvinnolöner.</pre><pre>Steget är naturligtvis långt från det Fattigsverige,\r\ndär kvinnoreformerna än gång tog sin början, fram\r\ntill dagens välfärdssamhälle. Men det finns ändå ett\r\nslags oföränderlighet i det förändrade.\r\nKönsrelationerna verkar fortfarande enligt\r\ngammalt mönster, dvs. med en kvinnlig\r\nunderordning om än på en högre materiell nivå.</pre><pre>Man kan se att arbetet för jämställdhet hela tiden\r\nhar varit enkelriktat och begränsat till kvinnornas\r\nvillkor. Det var deras frigörelse från familjen och\r\nderas uttåg till arbetsmarknaden som alla reformer\r\nhandlade om. Männens liv skulle inte påverkas.\r\nDelvis var nog detta en medveten och kanske\r\nnödvändig strategi från den tidiga kvinnorörelsens\r\nsida. Kvinnornas chans att få gehör för\r\nförändringar berodde på deras försäkringar om att\r\nallt annat skulle förbli oförändrat. Den tanken är\r\nnaturligtvis absurd. Man kan inte ändra\r\nlivsvillkoren för den ena halvan av befolkningen\r\nutan att den andra halvan påverkas. Eller med\r\nandra ord: Om man gör lönearbetet tillgängligt för\r\nde traditionellt uteslutna, kvinnorna, utan att\r\nsamtidigt göra familjeansvaret till en plikt för de\r\ntraditionellt befriade, männen, blir följden\r\ndubbelarbete samt ständigt dåligt samvete och\r\nfrustration för de yrkesverksamma kvinnorna. Så\r\nhar det ju också blivit. Vi har fått s.k.\r\nsandwichkvinnor, som kläms från två håll: på den\r\nena sidan hemmet och familjeansvaret och på den\r\nandra sidan arbetet.</pre><pre>Hur ser det ut i dag? Man träffar ofta unga flickor\r\nsom säger: Vi lever i ett jämställt samhälle, och det\r\när er generation som inte kunde ta till vara era\r\nmöjligheter. Om jämställdhet rådde i vårt land,\r\nskulle kvinnors och mäns fördelning vara tämligen\r\njämn när det gäller sådana saker som yrken,\r\narbetsvillkor och inkomst. Men de yrken som\r\nkvinnor är verksamma i skiljer sig från männens i\r\nhög grad. Arbetsmarknaden har en kvinnosida och\r\nen manssida. Vidare finns kvinnorna i ett betydligt\r\nmer begränsat spektrum av yrken än männen.\r\nInflytandet över arbetets uppläggning och\r\narbetstiderna är dessutom mindre och lönen lägre\r\nför kvinnor.</pre><pre>Försörjartanken lever fortfarande kvar i\r\nvärderingen av mäns roller, även om de flesta\r\nfamiljer inte klarar sig på en lön utan har två\r\nförsörjare. Men som en omedveten värdering finns\r\nförsörjartanken ändå kvar. Det är mannen som\r\nskall tjäna mer. Hans arbete skall vara mer\r\nvärdefullt än kvinnans.</pre><pre>Om jämställdhet rådde i vårt samhälle skulle\r\nkvinnors och mäns fördelning vara tämligen jämn\r\nnär det gäller sådant som hushållssysslor och\r\nbarnavård. Men den genomsnittliga tiden totalt sett\r\nför hemarbete är mer än tio timmar längre per\r\nvecka för kvinnor än för män. När det gäller\r\nhushållsarbete och barnomsorg är skillnaden\r\nsärskilt markerad -- kvinnornas insats är mer än\r\ndubbelt så stor som männens.</pre><pre>Av en undersökning av professor Marianne\r\nFrankenhaeuser framkommer att kvinnornas\r\nstresskurvor inte går ned när kvinnorna kommer\r\nhem från arbetet, utan de ligger kvar på en hög\r\nnivå. Motsvarande kurvor för männen sjunker\r\ndäremot drastiskt. Dessa faktorer ligger\r\nnaturligtvis bakom den ökande ohälsan bland\r\nkvinnor.</pre><pre>Om jämställdhet rådde skulle kvinnors och mäns\r\nfördelning vara tämligen jämn beträffande ägande\r\noch representation i politiska och i andra\r\nförsamlingar. Men det har visat sig att kvinnorna\r\ninte på långa vägar når upp till männens kontroll\r\növer produktionsresurserna.</pre><pre>När det gäller representationen i olika församlingar\r\ngår det knappast att tala om en könsmässigt jämn\r\nfördelning vare sig i politiska eller i fackliga\r\nförsamlingar.</pre><pre>I vårt samhälle har män makten, och de ingår\r\ndärmed i den överordnade grupp vars normer blir\r\nsamhällets normer för hur man bör vara och vad\r\nman bör göra för att bli betraktad som normal.</pre><pre>Det blir allt fler kvinnor som är missnöjda med\r\nalltför stora orättvisor och med hur långsamt det\r\ngår att få till stånd förändringar. Allt fler män\r\nvantrivs i mansvärldens tvångströjor. Detta att\r\nkvinnor och män är olika skulle inte behöva vara ett\r\nproblem. Det skulle i stället kunna vara en källa till\r\nett berikande samarbete. Kvinnors inre ''manliga''\r\naspekter behöver bejakas, liksom mäns inre\r\n''kvinnliga'' aspekter.</pre><pre>Den här processen mot jämställdhet tar tid. Det\r\nhandlar till syvende och sist om att förändra\r\nmänniskors attityder och värderingar. Alla har vi,\r\näven vi som sitter här, invanda värderingar som\r\nspelar spratt för oss. Till det positiva som hänt hör\r\nBengt Westerbergs förslag om skärpta insatser för\r\njämställdheten.</pre><pre>Det utskottsbetänkande som vi nu behandlar\r\nbygger på jämställdhetspropositionen Delad\r\nmakt -- delat ansvar. I propositionen sägs det att\r\njämställdhetsarbetet framöver i ökad utsträckning\r\nmåste ta hänsyn till det ojämna maktförhållandet\r\nmellan könen och till kvinnors och mäns skilda\r\nvillkor i samhället. Det innebär att kvinnors\r\ninflytande måste öka och att deras villkor, t.ex i\r\narbetslivet, måste förbättras. Det innebär också att\r\nmännen måste dela ansvaret för arbetet med hem\r\noch barn.</pre><pre>Det övergripande målet för jämställdhetspolitiken\r\när att kvinnor och män skall ha samma rättigheter,\r\nskyldigheter och möjligheter på alla väsentliga\r\nområden i livet. För att uppnå detta måste makt och\r\ninflytande, liksom ansvaret för arbetet med hem\r\noch barn, fördelas jämnt mellan könen. Kvinnor\r\noch män skall ha samma möjligheter till\r\nekonomiskt oberoende och lika villkor och\r\nförutsättningar i arbetslivet liksom lika tillgång och\r\nmöjligheter till utbildning. Ett mål är också att\r\nuppnå frihet från sexualiserat våld.</pre><pre>Den otålighet som finns -- i synnerhet bland\r\nkvinnor, men också bland män -- inför den\r\nlångsamma takten i jämställdhetsarbetet måste tas\r\npå allvar av statsmakterna, av organisationer och\r\nenskilda och, inte minst, av enskilda män, skriver\r\nregeringen i sin proposition. I detta instämmer\r\nutskottet.</pre><pre>JämO förstärks. I motsats till Stefan Kihlberg har\r\njag stor tilltro till vår nya JämO. Jag tycker att hon\r\nredan nu har synliggjort väldigt mycket av\r\nskillnaden mellan hur män och kvinnor behandlas.\r\nJag känner också stor tillfredsställelse över att hon\r\nhar förklarat sig villig att driva\r\nlönediskrimineringsärendena.</pre><pre>JämO får i fortsättningen rätt att övervaka att\r\njämställdhetslagen följs på hela arbetsmarknaden,\r\nockså i de fall där parterna på arbetsmarknaden\r\nträffar kollektivavtal om jämställdhet. Med dagens\r\nregler kan JämO inte utöva tillsyn när det gäller\r\narbetsgivarnas skyldighet att bedriva ett aktivt\r\njämställdhetsarbete på arbetsplatser där det finns\r\nsådana här kollektivavtal. Det har onekligen varit\r\nså att kollektivavtal har träffats som haft som enda\r\nsyfte att undgå JämO. Bristen på jämställdhet samt\r\nde orättvisa kvinnolönerna har ofta byggt på ett\r\nmotsatsförhållande mellan kvinnor och män. Där\r\nhar manliga arbetsgivare och manliga arbetstagare\r\nhaft gemensamma intressen.</pre><pre>Det är väldigt glädjande att Socialdemokraterna\r\näntligen har gått med på den här förändringen av\r\njämställdhetslagen. Men, Hans Andersson, ni var\r\ninte med från början på den här båten. När\r\nFolkpartiet och Centern drev dessa frågor 1979 var\r\nfaktiskt både Vänsterpartiet och\r\nSocialdemokraterna emot inrättandet av JämO. Ni\r\ntyckte då att det var en byråkratisk apparat. Sent\r\nskall syndaren vakna, som det heter.</pre><pre>I jämställdhetslagen införs det också en regel om att\r\narbetsgivare med tio eller fler anställda årligen skall\r\nkartlägga löneskillnaderna mellan kvinnor och män\r\npå arbetsplatsen. Kartläggningen skall avse en\r\njämförelse av lönerna för kvinnor och män i skilda\r\ntyper av arbete och för olika kategorier av\r\narbetstagare. Naturligtvis skall resultatet\r\nanalyseras och diskuteras. Vad vi har gjort är att vi\r\nhar tvekat inför införandet av en sådan lagregel.\r\nDet måste ju vara svårt, för att inte säga omöjligt,\r\natt med vite tvinga fram något som kunde förtjäna\r\natt benämnas analys. Kravet finns dock\r\nfortfarande.</pre><pre>JämO får också rätt att i samma rättegång föra talan\r\npå annan grund än könsdiskriminering, t.ex talan\r\nenligt anställningsskyddslagen eller\r\nföräldraledighetslagen -- som nu ofta av\r\narbetsgivare används i diskriminerande syfte.</pre><pre>Arbetsmiljöfonden kommer att få i uppdrag att\r\navsätta medel för forskning, utvecklingsarbete och\r\nkunskapsspridning i frågor som rör just\r\nlöneskillnader mellan kvinnor och män,\r\nlönebildning och arbetsvärdering. Det finns ju en\r\nmängd olika typer av arbetsvärdering. Olika typer\r\npassar olika på olika arbetsplatser och inom olika\r\nområden.</pre><pre>En annan sak som jag tycker är väldigt viktig och\r\nsom ingen har tagit upp här är att det görs särskilda\r\nsatsningar för att förbättra villkoren för kvinnor\r\nmed funktionshinder och för att öka deras\r\ninflytande på olika områden i samhället.</pre><pre>Vidare kommer man att föreslå en utredning om\r\nkvinnors makt, eller brist på makt, och om en\r\nnäringslivsakademi för att stimulera till en ökning\r\nav andelen kvinnliga chefer.</pre><pre>I jämställdhetspropositionen föreslås också\r\nförändringar i föräldraförsäkringen. Bl.a. gäller det\r\ninförandet av en s.k. pappamånad. Förslaget\r\ninnebär en markering av barnets behov av båda\r\nföräldrarna, av mannens rätt att vara med sina barn\r\noch av kvinnans rätt att bli betraktad som en\r\njämlike på arbetsmarknaden. Förslaget om\r\ninförandet av en pappamånad har vi i\r\narbetsmarknadsutskottet dock överlämnat till\r\nsocialutskottet för behandling. Därför kommer den\r\nfrågan inte att behandlas i dag.</pre><pre>Fru talman! Jag yrkar bifall till hemställan i\r\nutskottets betänkande.</pre><pre>Anf. 12  BERIT ANDNOR (s) replik:</pre><pre>Fru talman! När vi socialdemokrater är tydliga i vår\r\npolitik och från talarstolen säger hur saker och ting\r\negentligen förhåller sig vill man uppenbarligen\r\nalltid avfärda det med: Nu är de ute och\r\nförstamajtalar igen. Det är mycket möjligt.\r\nSamtidigt handlar det om att beskriva den\r\nverklighet som vi faktiskt lever i. Ni får gärna kalla\r\ndet för förstamajtal om ni vill, men ni skall inte\r\nförsöka att avfärda det på det sätt som ni gör.</pre><pre>Isa Halvarsson säger att jag har en lättsinnig\r\ninställning till frågan om lönediskriminering. Det\r\nhar jag inte alls. Jag har bara i mitt anförande velat\r\nvisa att det inte räcker med näringslivsakademi och\r\nchefsutbildning för kvinnor. Det räcker inte med\r\nändringar i jämställdhetslagen. Det handlar också\r\nom vilken politik regeringen i övrigt för. Det är det\r\nsom är viktigt för kvinnors liv.</pre><pre>I dag är kvinnors internationellt sett starka ställning\r\ni det svenska samhället allvarligt hotad genom den\r\nhöga arbetslösheten, genom de stora nedskärningar\r\nsom sker inom det gemensamma, genom\r\nförändringarna i anställningsskyddet, genom de\r\nsänkta ersättningsnivåerna, genom de höjda\r\navgifterna på dagis -- allt det som är en\r\nförutsättning för kvinnors fria och oberoende\r\nställning i samhället. Det är det som är viktigt, Isa\r\nHalvarsson. Jag tycker också att det är viktigt att\r\ngöra förändringar i jämställdhetslagen, men man\r\nmåste se de förslagen mot bakgrund av regeringens\r\npolitik i övrigt. Det får man inte glömma bort.</pre><pre>Isa Halvarsson försöker sig på att med klyschor\r\nhämtade från Carl Bildts inlägg i den ekonomiska\r\ndebatten avfärda, ställa sig utanför, inte ta ansvar\r\nför de tre år som de borgerliga partierna har försökt\r\nsig på att regera detta land.</pre><pre>Den ekonomiska politik som regeringen började\r\nföra hösten 1991 har förvärrat den lågkonjunktur\r\nsom Sverige var på väg in i. Man måste kunna ta\r\nansar för de beslut man har fattat de här tre åren.\r\nDet går inte att komma undan dem, Isa Halvarsson.\r\nDe besluten har icke befrämjat jämställdheten\r\nmellan könen.</pre><pre>Anf. 13  ISA HALVARSSON (fp) replik:</pre><pre>Fru talman! Till Berit Andnor skulle jag vilja säga\r\natt det på intet sätt är så att jag inte tar ansvar för\r\nde beslut som vi har fattat under den här perioden.\r\nJag tycker t.ex. att den barnomsorgslag som\r\nriksdagen har stiftat är mycket bra och viktig ur\r\njämställdhetssynpunkt. Den utgår från att man\r\nskall ställa kvalitetskrav på barnomsorgen.\r\nRegeringen för inte någon slags medveten politik\r\nsom syftar till att trycka ned kvinnorna.</pre><pre>Även Berit Andnor måste kunna se bakgrunden till\r\natt vi har en hög arbetslöshet. Om det vore som\r\nBerit Andnor säger, skulle arbetslösheten bland\r\nkvinnor vara mycket högre än arbetslösheten bland\r\nmän. Men så är icke fallet. Arbetslösheten bland\r\nkvinnor är mycket lägre än arbetslösheten bland\r\nmän. Om det var som Berit Andnor säger, att\r\nregeringen förde en politik emot kvinnorna, skulle\r\nkvinnorna vara underrepresenterade i många av de\r\narbetsmarknadspolitiska åtgärder som man sätter\r\nin. Men så är inte fallet. Kvinnorna är\r\növerrepresenterade i dessa åtgärder.</pre><pre>Jag vill återkomma till att regeringen faktiskt ärvde\r\nen ekonomi i fritt fall. Den nedgångens effekter på\r\ntillväxten, på jobben, på de finansiella systemen\r\noch de offentliga finanserna är mer dramatiska och\r\nblev mer dramatiska än man någonsin kunde räkna\r\nmed. Det var överhettningen på 80-talet som drev\r\nfram en kris i industrin som gjorde att nästan var\r\nfjärde industriarbetare blev arbetslös. För att inte\r\ntala om 80-talets spekulationsboom. Den drev fram\r\nen finanskris som har kostat statskassan 60\r\nmiljarder kronor. Det pågår ett röjningsarbete hela\r\ntiden. Men det röjningsarbetet går inte ut över\r\nkvinnorna. Regeringen lägger fram förslag om\r\nbarnomsorgslagar och lagar om jämställdhet. Berit\r\nAndnor är faktiskt ute och cyklar.</pre><pre>Anf. 14  BERIT ANDNOR (s) replik:</pre><pre>Fru talman! Tänk, det tror jag inte alls. Vad hjälper\r\nen barnomsorgslag, som i och för sig är bra och som\r\nvi socialdemokrater naturligtvis stöttar, om\r\nkommunerna samtidigt får mindre pengar att röra\r\nsig med, om antalet dagisplatser skärs ned och\r\navgifterna höjs så att den ensamstående mamman,\r\nsom är i behov av barnomsorg, inte har råd att ha\r\nden kommunala barnomsorgen längre? Vad hjälper\r\ndå barnomsorgslagen, Isa Halvarsson?</pre><pre>Isa Halvarsson säger också att det inte handlar om\r\natt man bedriver en politik som trycker ned\r\nkvinnorna. Men det handlar om att man inte har\r\nkvinnoperspektiv med i de beslut och de förslag\r\nsom man lägger fram. Jag har i mitt anförande\r\nredovisat vad a-kasseförslaget innebär för\r\nkvinnorna. Det gäller ett omfattande och\r\ngenomgripande förslag, men det saknas helt en\r\nanalys ur kvinnoperspektiv. Samma sak gäller\r\nvårdnadsbidraget. Var är analysen? Vad är det i det\r\nförslaget som befrämjar jämställdheten mellan\r\nkönen, Isa Halvarsson?</pre><pre>Sedan säger Isa Halvarsson att kvinnor har en\r\nbättre situation på arbetsmarknaden än männen.\r\nJa, det stämmer när vi tittar på arbetslöshetstalen.\r\nMen samtidigt är arbetslösheten oerhört hög även\r\nför kvinnorna. 13--14 % av arbetskraften är\r\narbetslös. 139 000 kvinnor har faktiskt försvunnit ur\r\narbetslivet under de här tre åren då den borgerliga\r\nmajoriteten har haft ansvaret. 440 000 arbeten har\r\nförsvunnit totalt sett på arbetsmarknaden.</pre><pre>Det är dags, tycker jag, att den borgerliga\r\nmajoriteten tar sitt ansvar för den politik som har\r\nförts under de här tre åren. Det går inte längre att\r\nskyla sig, att försöka gömma sig bakom och hänvisa\r\ntill ett löst prat om spekulation och kasinoekonomi.\r\nDe borgerliga partierna hade ingenting, inte några\r\nförslag som på något sätt skulle ha motverkat den\r\nsituation som uppstod under slutet av 80-talet. Man\r\nkan göra jämförelser mellan då och nu. Hade jag\r\nbara tid skulle jag kunna ägna mig ganska mycket\r\nåt att jämföra hur det såg ut under de år den\r\nsocialdemokratiska regeringen regerade och under\r\nde år de borgerliga partierna har regerat.</pre><pre>När det gäller förändringarna i jämställdhetslagen\r\när det bara att konstatera att den borgerliga\r\nmajoriteten inte går tillräckligt långt. Förslagen är\r\ninte tillräckligt långtgående. Jag tycker att det\r\nkommer väldgit krystade förklaringar till varför\r\nman inte är beredd att ställa upp på de\r\nsocialdemokratiska reservationerna i dessa delar.</pre><pre>Anf. 15  ISA HALVARSSON (fp) replik:</pre><pre>Fru talman! Nu börjar faktiskt effekterna av den\r\nekonomiska politik som regeringen har fört att\r\nsynas, Berit Andnor. Alla kurvor som så att säga\r\nskall peka uppåt pekar uppåt. Alla kurvor som skall\r\npeka nedåt pekar nedåt.</pre><pre>Glädjande nog kan man dessutom se att\r\nutvecklingen på arbetsmarknaden just nu innebär\r\natt det skapas nya jobb. Den senaste veckan var det\r\nbetydligt färre arbetslösa i landet än det var förra\r\nåret vid samma tid. Det blir ungefär 5 000 nya jobb\r\ni veckan. Utvecklingen går verkligen åt rätt håll.</pre><pre>Socialdemokraterna vill i stället förändra väldigt\r\nmycket av den valfrihet som den här regeringen har\r\ntagit fram. När Berit Andnor säger att det väl är bra\r\nmed barnomsorgslag menar jag att det är\r\nnödvändigt med en barnomsorgslag som gör det\r\nmöjligt för föräldrarna att känna en glädje i att\r\nkunna lämna sina barn till barnomsorgen när man\r\nockså har en valfrihet och kan välja vilken\r\nbarnomsorgsform man vill ha.</pre><pre>Jag vill inte påstå att införandet av vårdnadsbidrag\r\när någon större jämställdhetsreform, men det är\r\negentligen väldigt likt en utbyggd\r\nföräldraförsäkring. Jag ser det mera som ett sätt för\r\nde mammor eller pappor som ändå vill stanna\r\nhemma att få ett ytterligare tillskott till sin\r\nekonomi. Man kan säga över huvud taget att staten\r\ngenom föräldraförsäkring också förstärker\r\nolikheterna inom arbetsmarknaden. Till stora delar\r\när det ju mammor som stannar hemma. Det skapas\r\nockså en annorlunda arbetsmarknad för många\r\nkvinnor genom ständiga vikariat. Vi kan inte bortse\r\nfrån att även när vi önskar väl kan det få avigsidor.\r\nInte ens Berit Andnor vill väl ta bort\r\nföräldraförsäkringen.</pre><pre>Anf. 16  STEFAN KIHLBERG (nyd) replik:</pre><pre>Fru talman! Antingen jag eller Isa Halvarsson har\r\nett problem. Isa Halvarsson började med att\r\nförklara för mig att jag inte förstår, och hon tyckte\r\natt bockfoten tittade fram. Jag kan konstatera att\r\ndet är möjligt. Det påminner om det argument jag\r\nhar mött i diskussioner med frireligiösa. De säger:\r\nEftersom du inte är frälst förstår du inte.</pre><pre>Det är möjligt att jag inte har begripit det, eftersom\r\njag inte har samma frälsning som Isa Halvarsson.\r\nMen jag tycker att det är ett ovärdigt argument.\r\nHon talar också om omedvetna värderingar. Men\r\ndet framskymtar som en röd tråd i hennes\r\nanförande att Isa Halvarsson är upplyst, hon vet. På\r\ndet sättet är hon en värdig representant för den\r\nförmyndarmentalitet som tyvärr folkpartister i viss\r\nutsträckning gör sig till tolk för.</pre><pre>Min fråga är: Hur skall man klara att skapa\r\njämställdhet om man inte ens en gång klarar av att\r\nrespektera oliktänkande här i kammaren? Jag\r\nlyssnar gärna på Isa Halvarsson, men jag ber henne\r\nrespektera även oss icke-frälsta och, som hon\r\nuppfattar det, oupplysta.</pre><pre>Jag skall avslöja en hemlighet för Isa Halvarsson.\r\nJag har varit icke-jämställd under flera år av mitt\r\nliv. Jag var nämligen ekonomiskt fullständigt\r\nberoende av min kära hustru som försörjde oss. Jag\r\nkan försäkra Isa Halvarsson att det inte var ett\r\nproblem för vare sig mig eller min hustru. Vi tyckte\r\ninte att det var ojämställt. Jag förstår att det är ett\r\nstort problem för Isa Halvarsson. Är det möjligen\r\nså att Isa Halvarsson tycker att man också skall vara\r\nkänslomässigt oberoende för att vara jämställd?</pre><pre>En av de ytterst få möjligheterna att förändra\r\nattityder är att ge utbildning och kunskap. Politiska\r\npekpinnar förändrar inga attityder, det kan jag\r\nförsäkra Isa Halvarsson. Jag tycker dessutom att\r\nsådana är ovärdiga i en upplyst demokrati som\r\nSverige. Respektera människor, mammor och\r\npappor och ge dem tilltro till att de själva kan ta\r\nansvar för sina liv, göra de bedömningar och fatta\r\nde beslut som de vill skall prägla deras liv. Isa\r\nHalvarsson får fatta sina beslut om sitt liv, om vad\r\nhon vill göra.</pre><pre>Män och kvinnor måste inte dela på hemarbetet.\r\nNej, mammor och pappor kanske vill köpa tjänster;\r\nde kanske vill anställa en piga eller en dräng, en\r\nbutler, en trädgårdsmästare, en fönsterputsare, en\r\ntvätterska osv. På det sättet ger de massor av jobb\r\noch minskar arbetslösheten. Naturligtvis betalar de\r\nlön. Jag tycker att det är en utmärkt lösning.</pre><pre>Avslutningsvis: JämO är en myndighet, inte en\r\nkvinna.</pre><pre>Anf. 17  ISA HALVARSSON (fp) replik:</pre><pre>Fru talman! Det var faktiskt Stefan Kihlberg som\r\nkritiserade den nuvarande\r\njämställdhetsombudmannen som åkte runt i landet.\r\nJag tror inte att han menade att det var\r\nmyndigheten som åkte runt.</pre><pre>Jag förstår egentligen inte Stefan Kihlbergs inlägg.\r\nJag accepterar och respekterar att människor är\r\nolika och tycker olika. Jag talade i mitt anförande\r\nom de underliggande värderingar som vi har och\r\nsom gör att många kvinnor far illa. Kvinnor på\r\narbetsmarknaden belönas konsekvent sämre än\r\nmän.</pre><pre>Att Stefan Kihlberg har varit hemma med sina barn\r\nvar ingen hemlighet. Det har jag hört många\r\ngånger.</pre><pre>Jämställdheten i samhället handlar inte om vad den\r\nenskilde mannen och den enskilda kvinnan gör.\r\nJämställdheten och bristen på densamma i\r\nsamhället framgår av mönstret för hur det ser ut i\r\ndet stora hela.</pre><pre>Hur nydemokraterna vill ordna lika lön för\r\nlikvärdigt arbete framgår inte av betänkandet. För\r\nen tid sedan hade vi en rätt intressant motion av\r\nLaila StridJansson och Arne Jansson att behandla\r\ni arbetsmarknadsutskottet. Där menade de att alla\r\nanställningar bara borde gälla i fyra år. Vid\r\ntillsättningen skulle det vara något slags\r\nanbudsförfarande. Man skulle anställa den som\r\nville ha den lägsta lönen -- det skulle vara en merit.\r\nPå det viset skulle man gynna kvinnor och\r\nhandikappade. Man kunde pressa ner lönerna. På\r\nmig ger det mera ett intryck av något slags\r\ngammaldags fattigauktion. Jag vet inte om det är\r\nden typen av samhälle som nydemokraterna vill\r\ninföra.</pre><pre>Anf. 18  STEFAN KIHLBERG (nyd) replik:</pre><pre>Fru talman! Låt mig åter få konstatera att JämO är\r\nen myndighet, Isa Halvarsson. Det finns ett antal\r\nmänniskor anställda där, och det är flera av dem jag\r\nsyftade på. Jag talar inte om en enskild person utan\r\nom myndigheten. En myndighet kan förvisso resa\r\nrunt och representeras av olika personer som är\r\nanställda på myndigheten.</pre><pre>Både jag och Ny demokrati är bekymrade över\r\nlöneskillnaderna. De finns förvisso. Jag sade i ett\r\ntidigare anförande att -- det är ett förslag från Ny\r\ndemokrati -- det enklaste sättet att få bort dem är\r\natt sänka männens löner. Vi har inte fått så mycket\r\nrespons för vårt förslag.</pre><pre>Problemet är inte så enkelt. Vi vet inte ens en gång\r\nvarför det finns löneskillnader. Vi kan ha olika teser\r\noch teorier som är mer eller mindre sannolika. Men\r\nfaktiskt vet vi inte vad orsaken är. Det finns många,\r\noch de är sannolikt komplexa. De hänger sannolikt\r\nockså samman med att man inom den privata\r\nsektorn har individuell lönesättning som belönar\r\ndem som har en förmåga att hugga för sig och tala\r\nför sig själva. Det missgynnar helt klart kvinnor --\r\ndet är jag medveten om.</pre><pre>Problemet löser vi inte genom att tala här i\r\nkammaren och säga att vi måste få bort dem. Vi\r\nlöser det inte ens med lagstiftning. Det här är\r\ningenting annat än ett fruktansvärt underbetyg av\r\nde fackliga organisationerna. Det är där problemet\r\nligger. Det är deras ansvar. De talar om\r\njämställdhet. Men det enda som är värt någonting\r\när vad man visar i handling. Med ord åstådkommer\r\nman inga förändringar.</pre><pre>Därför tycker jag att vi politiker skall ställa krav på\r\natt de fackliga organisationerna tar itu med\r\nproblemen. Men det är lika illa där som på alla\r\nandra fält: där sitter en massa män. Det kanske är\r\nen del av problemet, och det har inte ett dugg med\r\nden enskilda arbetsplatsen att göra.</pre><pre>Jag kan verifiera att när jag själv hade med sådana\r\nhär frågor att göra var inte problemet att det fanns\r\nen aktiv vilja att diskriminera kvinnor. Det\r\nhandlade inte om det. Däremot var det inte alldeles\r\nsäkert att kunna övertyga facket alla gånger. Där\r\nfinns det också värderingar som inte hör hemma där\r\nman talar om jämställdhet.</pre><pre>Anf. 19  ISA HALVARSSON (fp) replik:</pre><pre>Fru talman! Det är just det som detta betänkande\r\nhandlar om, hur man till att börja med skall\r\nsynliggöra de löneskillnader som finns. Jag tror att\r\nmånga, framför allt kvinnor, inte hade en aning om\r\natt löneskillnaderna var så stora. Många företag är\r\ninte heller medvetna om att de lönediskriminerar.\r\nVi har sett exempel på att när företag har analyserat\r\noch gjort arbetsvärderingar, så har de kommit fram\r\ntill att det har funnits en könsdiskriminering som\r\nman är villig att göra någonting åt.</pre><pre>Det är därför som vi vill förändra\r\njämställdhetslagen och att JämO skall få\r\növerinseende även då det har träffats\r\nkollektivavtal. Det är helt klart att både\r\narbetsgivare och arbetstagare i en skön förening har\r\nåstadkommit detta med de s.k. mulliga\r\nmanstilläggen. Men det pågår ju ett stort arbete,\r\noch det gäller för företag, myndigheter och\r\npolitiker att lyfta fram dessa frågor. Debatt är aldrig\r\nnågonsin onödig. Om man inte hade någon debatt\r\nskulle dessa frågor över huvud taget inte\r\ndiskuteras. Även diskussionerna hemma vid\r\nköksbordet är viktiga.</pre><pre>Jag lyssnade till en manlig förhandlare inom\r\nLandstingsförbundet, som menade att svenska\r\nfolket inte var moget för att kvinnan skulle tjäna\r\nmer än mannen. Men jag hoppas att den\r\ninställningen och att det motstånd som denne\r\nförhandlare m.fl. möter skall förändras.</pre><pre>De folkpartistiska landstingsråden i Stockholm läns\r\nlandsting utmanar facket att försöka att höja\r\nkvinnolönerna genom att använda det utrymme\r\nsom finns. Även om utrymmet för lönehöjningar är\r\nlitet, finns det alltid metoder som kan användas för\r\natt höja kvinnolönerna.</pre><pre>Anf. 20  HANS ANDERSSON (v) replik:</pre><pre>Fru talman! Det finns alltid en tendens till att\r\njämställdhetsdebatter, som handlar om någonting\r\nså oerhört viktigt som likställighet mellan könen i\r\nsamhället och kampen mot diskriminering, urartar\r\ni snuttig partipolitisk polemik. Jag tycker att det är\r\nsynd, därför att det inte stärker saken.</pre><pre>Jag har i flera år debatterat dessa frågor med\r\nfolkpartiets Isa Halvarsson, och vi har ofta varit\r\növerens. Som jag sade i mitt anförande tycker jag\r\natt det också finns positiva inslag i den proposition\r\nsom Bengt Westerberg har signerat.</pre><pre>Isa Halvarsson sade att Vänsterpartiet var inte med\r\npå noterna 1979. Jag var inte med då. Det är möjligt\r\natt JämO kunde liknas vid en byråkratisk koloss. Så\r\ntycker jag att det har fungerat. Det har varit mycket\r\nsnömos. Lagstiftningen har varit som ett\r\ngummiband. Operativt har den inte åstadkommit\r\nnågot, vilket utskottet också konstaterar. Vi kräver\r\nskärpningar.</pre><pre>Så länge som jag har varit med har jag stridit för att\r\nJämO:s befogenheter skall utökas, att området för\r\njämställdhet i annan lagstiftning skall utvidgas och\r\nför en väsentlig skärpning av de tvingande reglerna\r\ni jämställdhetslagen. Nu har vi kommit en bit på\r\nväg, men jag tycker inte att det är tillräckligt. Mina\r\nfrågor är: Varför kan inte Folkpartiet och\r\nregeringen kräva mer och åtminstone ansluta sig till\r\nden fackliga reservationen som fogades till\r\nLöneskillnadsutredningen? Den handlade om\r\nhögre krav på kartläggning även för mindre företag\r\nnär det gäller analys och branschvisa\r\njämförelsemöjligheter.</pre><pre>Isa Halvarsson och Stefan Kihlberg diskuterade\r\nnyss frågan om grunden för löneojämlikheten. När\r\ndet nyligen träffades avtal på det kommunala\r\nområdet som innebar kraftigare påslag för kvinnor\r\ngenom en kolletivavtalsreglerad låglönesatsning,\r\nblev det oerhörda protester från många borgerliga\r\npolitiker och från SAF. De oroade sig djupt och\r\nsade att detta var undergången för Sverige. Det\r\nfinns mycket starka intressen som går emot\r\nlönejämlikhet. Ett av de bästa sätten att\r\nåstadkomma lönejämlikhet mellan könen är att\r\nförstärka de fackliga organisationernas möjligheter\r\natt träffa kollektivavtal som reglerar löner. Den\r\npolitiken för faktiskt inte den här regeringen.</pre><pre>I övrigt återstår arbetstidsfrågorna, a-\r\nkassefrågorna, förändringen av LAS och de\r\nkommunala nedskärningarna som sammantaget\r\nsjälvfallet är till mycket stor nackdel för kvinnorna\r\noch deras jämställdhet.</pre><pre>Anf. 21  ISA HALVARSSON (fp) replik:</pre><pre>Fru talman! Det som Hans Andersson säger är sant.\r\nJag har aldrig betvivlat att Hans Andersson är\r\nmedveten om jämställdhetens betydelse. Att jag\r\nnämnde att Västerpartiet inte var med från början\r\nberodde på att Hans Andersson sade att\r\nVänsterpartiet väldigt länge hade krävt en\r\nförändring. Jag tyckte att det kanske var på sin plats\r\natt påminna om att man inte var med från början.\r\nDet var ingen stor fråga i mitt anförande.</pre><pre>Jag tycker att det är väldigt viktigt att alla\r\narbetsgivare arbetar med dessa frågor. I mindre\r\nföretag har man möjligheter till en större överblick\r\noch kan därför ta upp och föra diskussioner. Enligt\r\nnuvarande jämställdhetslag är alla arbetsgivare\r\nskyldiga att bedriva ett målinriktat\r\njämställdhetsarbete. Jag tycker att Kommunal på\r\nmånga ställen har gjort ett väldigt gott arbete på\r\nsluttampen när det gäller att utjämna lönerna.</pre><pre>Jag har tagit del av ett försök som man har\r\ngenomfört i Östergötland där en intresserad manlig\r\nförhandlare verkligen har åstadkommit en hel del.\r\nTill hans förtret var det inte minst många män som\r\nkände sig diskriminerade därför att en kvinna\r\nkunde få ett relativt bättre löneläge. Det är klart att\r\ndet finns jättemycket surdeg på det här området.\r\nMen jag tror att man bara genom att förbättra lagen\r\noch diskutera dessa frågor ger råg i ryggen åt många\r\nav de kvinnor och män som är villiga att förändra\r\nden lönediskriminering som förekommer. Vi har\r\ntrots allt sedan många år tillbaka haft en lag som\r\nsäger att det skall vara lika lön för lika arbete, och\r\nsedan något år har vi haft en lag som säger lika lön\r\nför likvärdigt arbete. Det finns mängder av olika\r\narbetsvärderingsmetoder. Vänsterpartiets lösning\r\nbehöver inte vara den enda saliggörande.</pre><pre>Anf. 22  HANS ANDERSSON (v) replik:</pre><pre>Fru talman! Nej, Vänsterpartiets lösning är inte alls\r\nden enda saliggörande. Den är emellertid självklar\r\nför oss som så starkt hävdar\r\nkollektivavtalsprinciper och att man skall reglera\r\nförhållandena på arbetsmarknaden så långt möjligt\r\ngenom kollektivavtal. Vi stöder alltid den fackliga\r\nsuveräniteten. Det är att gå mycket långt när vi på\r\ndet här området förordar en mer tvingande\r\nlagstiftning än vad regeringen gör. Men det gör vi\r\nför att lagstiftningen skall bli operativ. Det måste\r\nhända någonting. Jag är helt överens med Isa\r\nHalvarsson när hon säger att många kvinnor och\r\nockså många män är trötta på att höra ''var god\r\ndröj'' när det gäller jämställdheten.\r\nFörändringsarbetet har pågått i decennier.</pre><pre>Det handlar inte om ifall jag är för eller emot\r\njämställdhet. Jag vill påstå att Vänsterpartiet med\r\nkraft under ett stort antal år har drivit frågorna om\r\njämställdhet och krävt skärpningar av\r\nlagstiftningen. Jag anser att det fortfarande inte\r\nfinns några goda argument för att inte göra\r\nlagstiftningen mer tvingande och för att inte\r\ntillgodose de krav på bättre underlag, jämförelser\r\noch analyser som förs fram i reservationen till\r\nutredningen.</pre><pre>Östgötamodellen och genomdrivandet av en\r\nsystematisk arbetsvärdering har naturligtvis varit\r\ntill men för männen. Som jag tidigare sade kommer\r\nmännen att förlora när dessa rättvisekrav förs fram\r\noch drivs igenom. Vi borde ännu tydligare och\r\nkraftfullare föra fram instrumentet könsneutral\r\narbetsvärdering. Det kan ske på många olika sätt,\r\noch jag vet att det inte är alldeles enkelt, eftersom\r\njag själv under många år har sysslat med sådant.</pre><pre></pre><pre>Jag frågar fortfarande varför inte intresset har varit\r\nstörre från Isa Halvarssons sida när det gäller att\r\nbegränsa övertidsuttagen, som så starkt drabbar\r\nkvinnor, och när det gäller att försvara den\r\nkommunala ekonomin, som i själva verket är\r\ngrunden för kvinnors sysselsättning, både själva\r\njobben och förutsättningarna för att kunna jobba.</pre><pre>Varför ointresset för att driva frågan om\r\narbetstidsförkortning? Varför ointresset nu för att\r\nha en uppfattning som leder till stöd för\r\ndeltidsarbetande kvinnors förtur, så att de inte skall\r\nråka illa ut i a-kasseförslaget?</pre><pre>Uppenbara nackdelar har uppkommit till följd av\r\nden större arbetsgivarmakten enligt lagen om\r\nanställningsskydd och i turordningsfrågor. Vi vet\r\natt det finns mängder av fall på arbetsmarknaden\r\ndär kvinnor faktiskt diskrimineras.</pre><pre>Jag är på det sättet ändå inte nöjd med Isa\r\nHalvarssons politiska insats, även om jag både i\r\nkammaren och vid andra diskussioner är mycket\r\nnöjd med de värderingar som Isa Halvarsson står\r\nför. Men politik är inte bara vilja, det är också att\r\nvälja.</pre><pre>Anf. 23  ISA HALVARSSON (fp) replik:</pre><pre>Herr talman! Både i artiklar och i anföranden och\r\näven när jag har träffat företagsledare har jag ofta\r\npåtalat det orimliga i de stora övertidsuttagen, som\r\njag uppfattar måste vara någonting väldigt oklokt i\r\nföretagens eget agerande, när de bränner ut sin\r\npersonal. Det innebär att när man kommer in i en\r\nhögkonjunktur har man inte lärt upp ny personal,\r\nsamtidigt som man har bränt ut den personal man\r\nhar, plus att det omfattande övertidsuttaget för\r\nmånga människor omöjliggör ett normalt\r\nfamiljeliv.</pre><pre>Det här gäller inte bara företag utan också\r\nkommuner och landsting. Inte minst landstingen\r\nhar misshushållat väldigt med många av sin\r\npersonal, när de inte tar in t.ex. sjuksköterskor och\r\nundersköterskor utan i stället låter den personal de\r\nhar arbeta övertid.</pre><pre>Det är sant att jag egentligen aldrig har varit\r\nförtjust i sex timmars arbetsdag för alla. Vad jag\r\nmenar är viktigt är att ha en flexibel arbetstid, att\r\nvi har möjlighet att gå ner i tid men naturligtvis då\r\nfår lov att ta det ansvaret på oss själva att vi också\r\nfår gå ner i lön. Jag ser väldigt mycket till det rent\r\nekonomiska. Vi är tvungna att ha pengar till att\r\nbetala saker och ting med.</pre><pre>Frågan om deltidarna är egentligen väldigt\r\nkomplicerad. Det är många kvinnor som söker\r\ndeltid och som vill ha deltid just när de har små\r\nbarn. Det inrättades också en massa\r\ndeltidsarbeten, som sedan var till förfång. När\r\nbarnen växte upp och man ville öka sin arbetstid,\r\nfanns det i stället massor av deltider som för flera\r\nkvinnor tillsammans bildade heltid.</pre><pre>Jag har aldrig riktigt förstått talet om att det skall\r\nvara förtur för dem som har deltid att få ett\r\nheltidsarbete. Man har ju möjlighet att söka de\r\nheltidsarbeten som finns, men det återstår ändå ett\r\ndeltidsarbete, så att säga. Problemet med\r\ndeltidsarbeten kommer vi inte till rätta med på det\r\nsättet.</pre><pre>Slutligen vill jag bara kommentera vad som sagts\r\nom att kvinnor skulle ha haft svårt att göra sig\r\ngällande i Pensionsberedningen. Det fanns ju där\r\nen majoritet av kvinnor, starka kvinnor som Barbro\r\nWesterholm och Ingela Thalén t.ex. Så den\r\ninvändningen ger jag inte mycket för.</pre><pre>Anf. 24  CHARLOTTE CEDERSCHIÖLD\r\n(m):</pre><pre>Herr talman! Relationer skapas i det civila\r\nsamhället. Staten har trots allt ett begränsat\r\ninflytande. Attitydbildning grundar sig på en\r\nmängd olika faktorer. Samspelet mellan könen och\r\nrelationerna avgörs, som väl är, inte i första hand\r\ngenom statliga ingrepp.</pre><pre>Staten är här en aktör bland många.\r\nAttitydbildningen kan givetvis influeras av statens\r\nhållning. Därför stöder vi också detta betänkande,\r\ndär staten på olika sätt markerar sin inställning och\r\nförsöker bevaka och stimulera till ett jämställt\r\nförhållningssätt.</pre><pre>Målet är att var och en, kvinna som man, fritt skall\r\nkunna forma sitt liv. Men vi skall inte glömma hur\r\nberoende vi är av varandra i olika sammanhang.\r\nTotal frihet -- finns det? Frågan är om den ens är\r\neftersträvansvärd, om det är något slags\r\nnarcissistiskt beteende vi har som mål.</pre><pre>Nej, problemet är att åstadkomma så mycken frihet\r\nför den enskilde som vi kan inom den ram av\r\nberoende som samhälle, familj, föräldraskap,\r\nkärleksförhållanden, vänner m.m. utgör. Tillvaron\r\när inte svart, inte vit, inte enkel. Men den är olika\r\nför oss alla.</pre><pre>Dagens datum, den 4 maj, dagen då\r\nEuropaparlamentet röstar om det skall acceptera\r\nSverige som medlem i den Europeiska unionen, är\r\nen milstolpe i vår senfärdiga resa mot en europeisk\r\ngemenskap. Därmed blir det också ett etappmål på\r\nvägen mot de nya möjligheter på arbetsmarknaden\r\nsom kommer att öppna sig för oss, för kvinnor såväl\r\nsom för män, möjligheter som kvinnor tar till vara\r\nmycket bättre än män.</pre><pre>Ca 60 % av de studerande i de olika\r\nutbytesprogrammen för studenter -- Erasmus,\r\nComett osv. -- är kvinnor. Männen kommer här\r\nbara upp till ca 40 %. Vi skall inte gråta blod över\r\natt allt inte är fördelat enligt normen 50/50,\r\ntvärtom! Det finns skäl att inte låsa sig vid 50-\r\nprocentsnivån i alla sammanhang och därmed\r\nförhindra för kvinnor att ta tillbaka mark på\r\nområden där de nu kommer med full fart, som när\r\ndet gäller att studera och ta jobb över gränser.</pre><pre>Genom att kvinnor bl.a. på det här sättet fångar\r\nmöjligheterna kommer de också att kunna ta till\r\nvara de chanser Europa erbjuder och än mer\r\nkommer att erbjuda. Inte minst kan man anta att\r\ndet kommer att ske en utveckling inom privat\r\nsektor, något som uppenbarligen även\r\nSocialdemokraterna anar, när de i sina\r\njämställdhetsmotioner vill få fram fler företagare.\r\nDet är något vi välkomnar efter decennier av\r\nblockeringar i detta avseende.</pre><pre>Därför har Nutek fått resurser att stimulera fram\r\nkvinnligt företagande, men även de nu föreslagna\r\nlänsexperterna torde ha möjligheter att bidra till\r\nökat kvinnligt företagande, vilket sannolikt mer än\r\nmånga andra åtgärder skulle öka jämställdheten.</pre><pre>Det räcker med att bara gå till Frankrike, så kan\r\nman se vad det kvinnliga företagandet faktiskt\r\nbetyder för kvinnans ställning. Därtill tycks\r\nkvinnorna där ha lyckats finna ett något bättre\r\nmodus vivendi i dilemmat att förena familj och\r\njobb, i den mån denna stressfaktor nu påverkar\r\nlivslängden. Det lär ju vara så mer än man tidigare\r\nhar trott. I varje fall lever de franska kvinnorna\r\nlängre än de svenska, vad det nu kan bero på.</pre><pre>Vänstern har däremot ännu inte kommit till samma\r\ninsikt som övriga om värdet av kvinnligt\r\nföretagande utan tycks fortfarande ha\r\nföreställningen att ett Sverige utanför EU skall\r\nutgöra något slags segregerad arbetsmarknad för\r\nkvinnor i offentlig sektor. Denna modell skulle\r\nsedan vara basen för en stark ekonomi. Hur\r\nfinansieringen skall gå till tycks vara mer oklart.</pre><pre>Kopplingen kvinnlig förvärvsfrekvens och offentlig\r\nsektor är dessutom inte korrekt. Det finns starkare\r\nfaktorer i fråga om kvinnors förvärvsarbete än om\r\narbetet sker i offentlig sektor, enligt senare\r\nforskning.</pre><pre>Vänstern skiljer sig påtagligt från bedömningen i\r\nbetänkandet ''EG, kvinnorna och välfärden'', EG-\r\nkonsekvensutredningen, i ställningstagandet vad\r\navser jämställdhet. Utredningen ser EU-\r\nmedlemskapet som den bästa vägen. Här finns det\r\nanledning påpeka att frågan om\r\nkvinnorepresentation i EU-sammanhang\r\nuppmärksammats av regeringen, som uppdragit åt\r\ndepartementen att redovisa hur man åstadkommer\r\njämn fördelning när det gäller Sveriges\r\nrepresentation i berörda EU-organ.</pre><pre>Det är viktigt för Sverige att visa upp kvinnor i EU-\r\narbetet, så att andra kvinnor känner identifikation\r\ni frågan men också känner att det framtida EU-\r\nsamarbetet kommer att få relevans för dem. Det\r\nfolkliga förtroendet, som är så viktigt i EU-frågan,\r\npåverkas givetvis av om man ser eller antar att de\r\nfrågor man uppfattar som viktiga också finns med\r\npå menyn. Sannolikheten för att en bred känsla\r\nskapas i det avseendet är större om könen finns\r\nnågorlunda jämnt representerade.</pre><pre>Här finns också anledning för Sverige att ta\r\nmarknad. Vi förväntas komma med duktiga\r\nkvinnor som skall flytta fram kvinnors positioner,\r\noch då skall vi göra det. Annars skulle den svenska\r\njämställdheten verkligen missa ett utmärkt tillfälle\r\natt breda ut sig över större delar av Europas karta.\r\nSamtidigt skall vi använda EU:s lagstiftning till att\r\nflytta fram positionerna i Sverige.</pre><pre>Arbetsmarknadsutskottet vill förhindra att man\r\nmed kollektivavtalens hjälp desavouerar\r\nutvecklingen mot ökad jämställdhet. Detta är\r\nenligt vår uppfattning riktigt. Om vi skall ha en\r\nJämO skall hon också ha möjlighet att upprätthålla\r\ntillsynen. Detta är en moderatuppfattning som vi\r\ntidigare har framfört såväl i kommittémotion som i\r\nenskild motion. Den enighet som nu föreligger på\r\ndenna punkt finner vi glädjande.</pre><pre>Vi har även tidigare velat föra över resurser för att\r\nge JämO praktiska möjligheter att utföra sitt arbete\r\nmed ökad tillsyn.</pre><pre>Facket har redan bevisat att man inte är bäst på att\r\nbedriva jämställdhet, men även arbetsgivarna har\r\nvisat viss senfärdighet. Det är att beklaga och\r\nsannolikt att hänföra till att män ser män. Hade\r\nenskilda duktiga kvinnor fått bättre möjlighet att\r\navancera hade dessa exempel sannolikt något\r\ndämpat den iver till kollektiv jämställdhet som nu\r\nuppstått på sina håll och som kan få besvärliga\r\nekonomiska konsekvenser om löneutvecklingen\r\ninte skulle gå hand i hand med\r\nproduktivitetsutvecklingen.</pre><pre>Det gäller att inte förfuska instrumentet\r\narbetsvärdering och skapa stora negativa\r\nekonomiska effekter. Det skulle leda till lägre lön\r\nför alla -- även kvinnor. Statligt reglerad lönepolitik\r\när ingenting att stå efter. Arbetsvärdering är inte en\r\nmetod att genomföra socialistisk politik som varit\r\nsvår att genomföra på andra vägar.</pre><pre>Arbetsgivarna har nu vaknat upp, även på\r\ntoppnivå, och är på jakt efter duktiga kvinnor till\r\nföretagsstyrelserna. Det är bra. Det behövs\r\nkvinnliga bedömningar även på topposition i\r\nsamhället. Lyckas vi inte skapa ett samhälle där\r\nbåde manliga och kvinnliga värderingar kommer\r\ntill uttryck på olika samhällsområden -- i\r\nföretagsvärld eller offentlig värld och på olika\r\nnivåer -- kommer vi inte att kunna skapa ett\r\nharmoniskt samhälle. Men det är svårare än så. Det\r\ngäller att uppskatta varandras olikheter och\r\nvärdera dem positivt.</pre><pre>Ty om kvinnor skall bli som män för att nå\r\nframgång i yrkeslivet kommer världen knappast att\r\ngå framåt -- inte heller om männen skall bli som\r\nkvinnor. Män är bättre på att vara män och kvinnor\r\npå att vara kvinnor. Låt oss respektera båda könen\r\noch öka kunskaperna om skillnaderna, se\r\nkompetens och fördelar och ta dem till vara!</pre><pre>Vi måste helt enkelt lyckas skapa en värld där alla\r\nhar en roll utan att vara lika, där människovärde\r\noch möjligheter är desamma och kan nyttjas efter\r\nindividuella önskemål. Vi är inte lika, vare sig de\r\nolika könen eller inom könen. Olika sorters\r\nmänniskor måste känna att de har en plats i vårt\r\nsamhälle. Det är nödvändigt att öka vår acceptans\r\nför olika kulturer, för olika sätt att vara och för\r\nolika människor och inse att det är en tillgång för\r\nsamhället att alla inte är lika.</pre><pre>Processen att i allt högre grad acceptera, inlemma\r\noch ibland anamma det som är annorlunda går inte\r\nbara ut över skillnaderna mellan könen, utan har\r\nstörre dimensioner än så. Ett samhälle som inte\r\naccepterar olika sätt att leva, arbeta, ordna\r\nbarnomsorg, arbetstider osv. är inte ett alldeles fritt\r\nsamhälle. Vi behöver ett samhälle där varje individ\r\ninom de beroenderamar som trots allt finns har\r\nmöjlighet att finna det liv som stämmer bäst för den\r\nenskilde.</pre><pre>Till Hans Andersson skulle jag till sist vilja säga att\r\ndet mest jämställda förslag som har lagts fram i\r\npensionssammanhang faktiskt har lagts fram av\r\ndenna regering, nämligen förslaget att man skall ha\r\nrätt att dela pensionerna i familjen. Det är ett\r\nförslag som t.o.m. borde tilltala Vänstern. Det kan\r\nfaktiskt leda till exakt samma pension för man och\r\nkvinna.</pre><pre>Med dagens jämställdhetsbetänkande ligger vi\r\nlångt framme. Det kommer att ge Sverige verktyg\r\natt visa framfötterna i Europasamarbetet, samtidigt\r\nsom de jämställdhetsfrågor som aktualiseras i\r\nbetänkandet ligger väl i linje med det som sker i\r\nvåra nordiska grannländer.</pre><pre>Därmed, herr talman, yrkar jag bifall till\r\nhemställan i AU17.</pre><pre>Anf. 25  HANS ANDERSSON (v) replik:</pre><pre>Herr talman! Jag vill bara mycket kortfattat säga att\r\nvi skall diskutera pensionsförslaget framöver. Den\r\ndiskussionen tar jag inte nu.</pre><pre>Vänsterpartiet stöder faktiskt småföretagsamhet.\r\nVänsterpartiet har varit mycket positivt till\r\nsärskilda satsningar på kvinnlig småföretagsamhet.\r\nVi har varit särskilt positiva till regionalpolitikens\r\nomvandling därvidlag att man kan ha ett\r\nunderifrånperspektiv och satsa på\r\nkvinnokraftcentrum. Vi har inte upplevt att\r\nentusiasmen har varit så stor från det moderata\r\nhållet.</pre><pre>Däremot har vi varit negativa till att omvandla den\r\nkommunala omsorgen till privat verksamhet. Jag\r\ntycker att det vilar ett drag av cynism och\r\nperspektivlöshet över Charlotte Cederschiölds\r\ninlägg. Jag tycker också att det är viktigt att vi har\r\nkvinnliga chefer; det har jag sagt i mitt anförande.\r\nMen låt inte hela perspektivet fokuseras på\r\nchefskapet och chefernas livsform!</pre><pre>Det är faktiskt så att många människor upplever en\r\noerhörd ofrihet i dag. Det är inte minst\r\narbetslösheten som slår, men det finns också\r\nmycket stora ekonomiska bekymmer. Följderna av\r\nnedskärningarna i kommuner och landsting\r\ndrabbar åldringsvård, barnomsorg och annat.</pre><pre>När det gäller föräldraledigheten har jag upplevt att\r\nman är mycket negativ till kvotering från\r\nmoderaternas sida. Kvotering är för oss helt enkelt\r\nett sätt att skapa styrmedel så att fördelningen blir\r\nmer jämlik. Det finns inga hot, och det finns inga\r\nhinder för pappor respektive mammor att utnyttja\r\ndetta. Det är bara så att man får acceptera vad\r\nsamhället anser vara rimligt när man tar emot\r\nekonomiska bidrag.</pre><pre>Charlotte Cederschiöld sade att man skall öka\r\nacceptansen och pluralismen. Vi brukar vara för\r\ndet. Vi är starkt för det när det gäller\r\nkulturskillnader som uppkommer i samband med\r\ninvandrarpolitiken och invandringen till Sverige. Vi\r\när för ett pluralistiskt samhälle. Vi är för stor\r\nacceptans och stor frihet, men det kräver ett\r\nsamhällsengagemang som försvarar människor som\r\nbehöver stöd. Där är moderaterna på andra sidan i\r\nnästan varje fråga. Jag har knappast upplevt att det\r\nmoderata partiet har drivit jämställdhetsfrågorna.\r\nDäremot brukar Charlotte Cederschiöld hålla\r\nmångordiga och allmänna anföranden inte minst\r\nkring Europa.</pre><pre>Anf. 26  CHARLOTTE CEDERSCHIÖLD\r\n(m) replik:</pre><pre>Herr talman! Förtroendet för Vänsterpartiet när\r\ndet gäller att satsa på företagande är inte så där\r\nalldeles starkt. Det räcker med att se tillbaka på vad\r\nVänstern har stått för historiskt, att se till\r\nVänsterpartiets systerpartier på andra håll eller att\r\nläsa betänkandet på s. 82. Där kan man se hur\r\nVänstern som vanligt håller fram just en offentlig\r\narbetsmarknad för kvinnor som den viktiga\r\npunkten.</pre><pre>Vi moderater ser kvotering som en nedvärderande\r\nmetod att betrakta kvinnors kompetens. Vi tror att\r\ndet är helt fel väg att gå. Det kommer med all\r\nsannolikhet att missgynna kvinnor på lång sikt. Det\r\när alldeles uppenbart att kvinnorna klarar sig bra\r\nutan kvotering. Vi ser det i vårt parti. Man ser det\r\näven på andra håll i samhället. Självfallet kan vi\r\ninte vända uppochned på samhället över en natt,\r\nmen utvecklingen visar ju tydligt att kvinnorna är\r\npå frammarsch. I vårt parti går det alldeles utmärkt\r\nmed provval och normala metoder där var och en\r\nkämpar med samma möjligheter på samma\r\nmarknad. Jag är helt övertygad om att det kommer\r\natt fungera i samhället också. Kvinnorna vill\r\nmycket hellre ha det så än att gå vägen via\r\nkvotering.</pre><pre>Anf. 27  HANS ANDERSSON (v) replik:</pre><pre>Herr talman! Jag tror inte att den moderata\r\ntrovärdigheten är så stor bland kvinnor som slåss\r\nför jämställdhet. Jag tror heller inte att den är\r\nsärskilt stor bland de miljoner löntagare vars\r\nfackliga organisationer ständigt hotas av moderat\r\npolitik. Jag tror heller inte att den är så särskilt stor\r\nbland de många människor som är beroende av\r\nomsorg, vård och utbildning i kommun- och\r\nlandstingsregi.</pre><pre>Jag tror heller inte att den är särskilt stor bland de\r\ninsiktsfulla när det gäller jämställdhetslagstiftning.\r\nModeraterna har inte varit pådrivande i de frågor\r\nsom ligger bakom tillkomsten av den här\r\npropositionen.</pre><pre>Ett exempel är kvotering av föräldraförsäkringen.\r\nSåvitt jag förstått bekämpas det från moderat sida\r\noch betraktas som någonting nästan löjligt, och\r\nman har hånat Folkpartiet för den saken.</pre><pre>Den rad av förslag som Moderaterna ställer sig\r\nbakom om att avreglera på arbetsmarknaden, att\r\nförsvaga kollektivavtalens ställning, att ha\r\nmarknadsmässig chefslönesättning, att införa\r\nvårdnadsbidrag och att gynna pigavdragen går i\r\nsamma riktning.</pre><pre>EU-frågan är en mer komplicerad fråga. Delar av\r\nden Europapolitik som vi redan har genom EES-\r\navtalet handlar om en friare arbetsmarknad och\r\ndelaktighet i utbildningsprogram. Det ställer alla\r\nupp på, och det tycker vi är bra.</pre><pre>Men titta på gubbmaffian i Bryssel, och titta, med\r\navseende på ekonomin, på vilka besparingar som\r\nskall göras för att finansiera medlemsavgiften! Carl\r\nBildt brukar säga att sådant är finansierat inom\r\nbudgeten. Det är nästan skrattretande för den som\r\nhar någon uppfattning om Sveriges finanser.</pre><pre>Anf. 28  CHARLOTTE CEDERSCHIÖLD\r\n(m) replik:</pre><pre>Herr talman! Att påstå att Moderaterna inte skulle\r\nstå bakom denna proposition är verkligen att vara\r\nute i det blå. Vi har för det första\r\nstatsministerposten. För det andra kan vi referera\r\ntill denna kammare, till tidigare moderata\r\nkommittémotioner, där vi har begärt att JämO skall\r\nfå tillsyn över hela arbetsmarknaden och mer\r\nresurser för att kunna klara detta. Visst är det\r\nmoderata tankegångar som finns i detta\r\nbetänkande.</pre><pre>När denna kammare 1979 fattade beslut om\r\njämställdhetslagen skedde det under en borgerlig\r\nregering. Då reserverade sig Socialdemokraterna\r\noch Vänsterpartiet, så nog har vi förtroende i dessa\r\nfrågor. Men vi har till skillnad från Hans Andersson\r\nockså förtroende när det gäller företagande, vilket\r\när avgörande om vi skall få Sverige på fötter och om\r\nkvinnornas löneutveckling över huvud taget skall\r\nbli tillfredsställande.</pre><pre>Vänstern representerar en förljugen\r\njämställhetspolitik som går ut på att alla skall leva\r\nlika, alla skall vara lika, och ett sublimt förakt för\r\nolikheten. Det har också visat sig att i de\r\nsystersamhällen som finns bland Hans Anderssons\r\npolitiska fränder har kvinnorna alltid varit utsatta\r\nför förtryck.</pre><pre>Anf. 29  BERIT ANDNOR (s) replik:</pre><pre>Herr talman! Charlotte Cederschöld avslöjar med\r\nsitt inlägg sitt synsätt och sitt perspektiv på\r\njämställdhetspolitiken. Det perspektivet är, som\r\njag tidigare sagt, kännetecknande just för\r\nregeringens proposition i denna fråga.</pre><pre>Det handlar mycket om chefsutbildning, lagregler\r\noch mer resurser. Det är naturligtvis väldigt bra.\r\nMen det som saknas är perspektivet från vanliga\r\nkvinnors liv. Det är de kvinnor som finns inom LO\r\noch som har de monotona och ofria jobben, de\r\nkvinnor som har det svårt att få det att gå ihop med\r\nsina låga löner och de som har svårigheter att få ett\r\narbete på heltid. Det är de som är utsatta för\r\nnedskärningar inom kommuner och landsting och\r\nsom får mycket svårare att utnyttja barnomsorgen,\r\neftersom dagisavgifterna höjs.</pre><pre>Allt detta saknas i Charlotte Cederschiölds\r\nanförande. Det är det perspektiv som Moderata\r\nsamlingspartiet har på jämställdhetspolitiken. Det\r\nhandlar om rätt för kvinnliga chefer att utveckla sig\r\noch förkovra sig. Det är inget fel i det. Men man får\r\ninte glömma bort den överväldigande majoriteten\r\nav kvinnor som är beroende av politiska beslut för\r\natt kunna leva ett bra och jämställt liv.</pre><pre>Dessutom förnekar Charlotte Cederschiöld som\r\nvanligt det faktum att det är den solidariska\r\nlönepolitiken som har varit grunden för att vi i\r\nSverige har haft relativt små löneskillnader mellan\r\nkönen. Den stunden vi började med individuell\r\nlönesättning ökade löneskillnaderna mellan könen.\r\nNär vi började med individuell lönesättning kom\r\nkvinnorna efter i löneutvecklingen.</pre><pre>Det saknas i Charlotte Cederschiölds anförande\r\nnågon som helst tanke eller fundering om\r\narbetslösheten, dvs. det som är absolut viktigast för\r\nkvinnors liv, frihet och oberoende: rätten till ett\r\narbete, rätten till att ha en lön som man kan leva\r\npå.</pre><pre>Det är det avgörande för hur jämställdheten\r\nutvecklas i det svenska samhället. Det räcker inte\r\nmed lagregler. Det räcker inte med\r\nchefsutveckling, även om det är bra. Det krävs en\r\nhelt annan politik. Om detta säger Charlotte\r\nCederschiöld ingenting.</pre><pre>Anf. 30  CHARLOTTE CEDERSCHIÖLD\r\n(m) replik:</pre><pre>Herr talman! Berit Andors påstående att jag inte\r\nskulle tala om det som är avgörande för vanliga\r\nkvinnors ekonomiska utveckling är lögn. Jag är den\r\nenda som i debatten ordentligt har tagit upp\r\nEuropafrågan. Hur många har gjort det, och hur\r\nofta gör Socialdemokraterna det?</pre><pre>Vad gör ni när det gäller att driva på och få\r\nförståelse för nödvändigheten att bli medlemmar i\r\nden europeiska gemenskapen? Det är just det som\r\nskulle hjälpa oss att få ordning på vår ekonomi,\r\nvilket i längden är det enda som kan ge kvinnorna\r\nen stark ställning på arbetsmarknaden och en bra\r\nlöneutveckling.</pre><pre>Socialdemokraterna är väldigt otydliga när det\r\ngäller att tala om hur vi skall åstadkomma\r\nmöjligheter till investeringar. Däremot är de väldigt\r\npigga på att driva en politik som leder till inflation,\r\nvilket i sin förlängning leder till ökad arbetslöshet\r\noch en sämre ställning för oss alla, även kvinnorna.</pre><pre>Jag vill även rikta detta till Hans Andersson. Det är\r\noerhört viktigt att Socialdemokraterna och\r\nVänstern förstår att vi måste bli medlemmar i\r\nEuropeiska unionen om vi skall få ordning på\r\ninvesteringarna i detta land. Klarar vi inte detta\r\nkommer vi att få väldiga problem.</pre><pre>De jämställdhetsåtgärder som föreslås i detta\r\nbetänknade gäller alla kvinnor. De gäller inte bara\r\nkvinnor i chefsposition. Dessutom handlade inte\r\nmitt anförande enbart om kvinnor i chefsposition,\r\nutan det handlade om alla kvinnor. Men det finns\r\nen del övergripande allmänna synpunkter som\r\ngäller för alla människor.</pre><pre>Givetvis gäller det för alla i detta land att få en\r\nekonomi som ger en positiv utveckling. Det finns\r\nanledning för såväl Berit Andnor som Hans\r\nAndersson att tänka på det litet oftare.</pre><pre>Anf. 31  BERIT ANDNOR (s) replik:</pre><pre>Herr talman! Charlotte Cederschiöld visar med sitt\r\nsvar att det fortfarande saknas insikt om de\r\nproblem som finns och den verklighet som den\r\növerväldigande majoriteten av Sveriges kvinnor\r\nlever i. Det är fortfarande lika tomt på konkreta\r\nsvar på de frågor som jag tog upp.</pre><pre>Det är frågor som är av grundläggande betydelse\r\nför kvinnorna i det svenska samhället. Det gäller\r\nrätten till arbete, rätten till en lön att leva på, rätten\r\ntill en god vård och omsorg och rätten till\r\nkommunal barnomsorg, så att man kan\r\nförvärvsarbeta. Det är inte så intressant för\r\nCharlotte Cederschiöld, och det perspektivet\r\nsaknas i de repliker och de anföranden som\r\nCharlotte Cederschiöld har här i riksdagen.</pre><pre>Sedan till frågan om EU. Jag vill göra en\r\nkommentar till Charlotte Cederschiölds frågor i\r\nden delen. Jag är helt övertygad om att vi i Sverige\r\noförtrutet måste jobba vidare med\r\njämställdhetsfrågorna, oavsett om vi blir\r\nmedlemmar i Europeiska unionen eller inte. Jag\r\ntror faktiskt inte att Bryssel fixar\r\njämställdhetsfrågorna åt oss här i Sverige.</pre><pre>Anf. 32  CHARLOTTE CEDERSCHIÖLD\r\n(m) replik:</pre><pre>Herr talman! Berit Andnor borde fundera litet mer\r\npå vem det var som drev en politik som ledde till\r\narbetslöshetens stålbad. Vi hade då en\r\nfinansminister i denna kammare av samma\r\npartifärg som Berit Andnor, och som var\r\nfullständigt medveten om vart denna politik skulle\r\nleda och som också fick alldeles rätt. Vem har\r\nansvaret för den politiken?</pre><pre>Faktum är att den avgörande frågan för\r\njämställdhetspolitiken är löneutvecklingen. Det\r\nfinns t.o.m. svart på vitt. De nordiska\r\njämställdhetsministrarna har samlats och\r\ndiskuterat vilken fråga som är avgörande, och det\r\när löneutvecklingen man tar fram. Jag tror också att\r\ndet är riktigt.</pre><pre>Det blir ingen ordentlig löneutveckling om man\r\ninte får ordning på arbetsmarknaden, dvs. ser till\r\natt vi får bort arbetslösheten, satsar på företagande,\r\nsatsar på det friska och ser till att vi lyckas utveckla\r\ndet här samhället. Vi kommer inte vidare genom att\r\nstå och gnälla och säga att Socialdemokraterna\r\nsuttit vid regeringsmakten i 50 år och inte lyckats\r\nåstadkomma en bättre jämställdhet än den som ni\r\nnu har visat upp.</pre><pre>Det gäller att se vad vi kan göra framåt och vilka\r\nfaktorer det är som kommer att förbättra\r\nställningen för kvinnorna i samhället. Det var just\r\ndet som jag tog upp i mitt anförande.</pre><pre>Anf. 33  MARIANNE ANDERSSON (c):</pre><pre>Herr talman! Ibland har 90-talet kallats kvinnornas\r\ndecennium. Många har tvivlat på att det skulle bli\r\nså. Men jag tror faktiskt att vi år 2000 kan se\r\ntillbaka på 90-talet som den tid då kvinnorna gjorde\r\ninbrytningar över en bred front inom alla sektorer\r\ni samhället och att det var då som kvinnorna också\r\nnådde topparna.</pre><pre>Mycket beror på de beslut som vi fattar här i\r\nriksdagen. Men ännu mer beror det på den\r\nopinionsbildning som vi politiker och många andra\r\nbedriver. Kvinnors otålighet börjar ge resultat.</pre><pre>Under lång tid har det rått stor enighet om målen\r\ni jämställdhetspolitiken. Kvinnor och män skall ha\r\nsamma rättigheter, skyldigheter och möjligheter\r\ninom alla väsentliga områden i livet. Samtidigt har\r\nvi ofta stått ganska handfallna eftersom det mesta\r\ninte går att lagstifta om. Det handlar i stället om\r\nattityder, och de är svårare att påverka.</pre><pre>Oräkneliga är de skrivningar vi gjort i de olika\r\nutskotten i riksdagen t.ex. om skolan, forskningen,\r\nyrkes- och utbildningsval osv. Men de har bara lett\r\ntill ett begränsat resultat.</pre><pre>Vi kan ta exemplet med flickor och teknik. Det\r\nräcker inte med att bara tycka att fler flickor skall\r\nägna sig åt teknik. Det gäller att väcka intresset och\r\nfå flickor att inse varför det är viktigt och att det är\r\nnågonting för dem. Detta måste ske i skolan hela\r\nvägen från förskolan och uppåt, och inte minst i\r\nlärarutbildningen.</pre><pre>Det är förvisso fortfarande lång väg kvar till ett\r\njämställt samhälle, men nu händer det ganska\r\nmycket. Kvinnorepresentationen i politiken\r\nkommer att öka kraftigt efter valet. Det visar alla\r\nrapporter från nomineringarna. Det är inte bara\r\nMaria-Pia Boe thius och hennes ''stödstrumpors''\r\nförtjänst, även om de säkert fungerar som en\r\nblåslampa. Det är också resultatet av ett mycket\r\nmedvetet arbete ute i partierna.</pre><pre>Centern har nu den största kvinnorepresentationen\r\nav alla partier i riksdagen, vilket vi självfallet är\r\nmycket stolta över. Vi går vidare med målet\r\n''hälften var'' för ögonen. Det är viktigt ur både\r\nrättvise- och demokratisynpunkt.</pre><pre>Kvinnor och män är olika. Vi har olika\r\nerfarenheter, och vi ser på världen på olika sätt. Vi\r\nhar olika syn på organisationer och hierarkier. Vi\r\nkvinnor är inte bättre än männen -- ibland tvingas\r\nvi att vara det för att klara oss -- men jag vill påstå\r\natt vi är precis lika bra, fast på olika sätt. Båda\r\nbehövs för att samhället skall bli bra att leva i för\r\nalla. Vi måste tillsammans lösa de svåra problem\r\nsom vi kommer att ställas inför nu och i framtiden.</pre><pre>Vi centerkvinnor i riksdagen har lämnat en\r\nomfattande kvinnomotion med Karin Starrin som\r\nförsta undertecknare. Jag kan med glädje\r\nkonstatera att mycket av det som vi framför där är\r\ntillgodosett i det betänkande som vi behandlar här\r\ni dag.</pre><pre>Den politiska representationen är en sida av\r\nmyntet. Det är minst lika viktigt att öka kvinnors\r\nmöjligheter på alla nivåer ute i arbetslivet, i\r\nföretagens, bankernas, fackföreningarnas och\r\narbetsgivarorganisationernas styrelser. Där är det\r\nsämre beställt med kvinnorepresentationen.</pre><pre>Jag är alldeles övertygad om att om det funnits lika\r\nmånga kvinnor som män i bankernas styrelser och\r\npå toppbefattningar i bankerna under 80-talets\r\nspekulationsyra hade inte lånekarusellen nått dessa\r\noanade höjder. Därmed hade inte heller fallet blivit\r\nså stort. Vi kvinnor är nog litet mer försiktiga i det\r\navseendet. Det hade varit en fördel för oss alla. Vi\r\nhade undvikit en del av alla de problem som\r\nbankkrisen förde med sig. Det är ett exempel på\r\nvikten av bättre jämställdhet på alla nivåer.</pre><pre>Den näringslivsakademi som föreslås i\r\npropositionen är ett viktigt steg på vägen att öka\r\nkvinnors möjlighet att nå chefsbefattningar och\r\nkomma in i den ekonomiska maktens rum.</pre><pre>Ibland har jämställdhetsdebatten en tendens att\r\nkoncentrera sig på kvinnors underläge. Det är synd\r\nom kvinnor, och kvinnor drabbas på det ena eller\r\nandra sättet. Vi kvinnor nedvärderar ofta själva\r\nvårt eget arbete, vilket jag tycker är synd.\r\nPigdebatten är ett exempel på hur en sådan\r\ndiskussion kan urarta. Berit Andnor förstärkte\r\ndetta ganska kraftigt här. Jag tycker att det är synd.</pre><pre>Dessutom tar hon upp en rad exempel på andra\r\nsaker som skulle drabba kvinnor. Berit Andnor har\r\nnog inte insett att både kvinnor och män gynnas av\r\natt företagen går bra. Det är med starka företag och\r\ntillväxt i ekonomin som både kvinnor och män kan\r\nfå jobb. Det är också därigenom som vi kan\r\nupprätthålla vår välfärd.</pre><pre>Jag anser att detta självömkande och denna\r\nnedvärdering absolut inte är någon framkomlig\r\nväg. Vi skall i stället ta det som en självklarhet att\r\nvi är lika bra, att vi har kompetens och att vi skall\r\nha samma möjligheter inom alla områden. Vi skall\r\nföra en positiv och offensiv debatt. Vi skall\r\nsjälvfallet samarbeta om att matcha fram kvinnor\r\npå olika områden. Det behövs eftersom männen\r\nalltid har matchat fram varandra.</pre><pre>Om man frågar några på gatan tror de alldeles\r\nsäkert att kvinnors arbetslöshet är högre än\r\nmännens. I den allmänna debatten låter det så.\r\nBerit Andnor förstärkte den bilden också, vilket\r\nmåste ha varit mot bättre vetande. Så är det ju inte.\r\nUnder hela denna lågkonjunktur är det männen\r\nsom drabbats värst. Skillnaden mellan mäns och\r\nkvinnors arbetslöshet har hela tiden varit några\r\nprocentenheter till männens nackdel. Först förra\r\nmånaden när arbetslösheten minskade med ungefär\r\n0,5 % minskade skillnaden från 3,7 % till 3,0 %.\r\nJag vet att det finns en viss osäkerhet i dessa siffror.\r\nDet finns en del andra faktorer som påverkar\r\nockså. Men trots allt är det så här.</pre><pre>Jag förringar ingalunda kvinnors arbetslöshet. Den\r\när alldeles för hög. Problemen med att många\r\ntraditionella kvinnojobb försvinner i takt med\r\nteknikutvecklingen och av andra skäl är och\r\nkommer att bli stora. Nästa stora\r\nrationaliseringsområde blir troligen inom den\r\nadministrativa sektorn, både i privat och offentlig\r\nsektor. Där jobbar många kvinnor.</pre><pre>Det är viktigt att hela tiden vara vaksam och\r\nerbjuda kvinnor utbildning så att de kan vara med\r\noch slåss om de nya jobben. Men jag anser också\r\natt vi måste vara rättvisa i den här debatten om\r\narbetslösheten. Annars blir inte\r\njämställdhetsarbetet trovärdigt.</pre><pre>I det här betänkandet finns en rad förslag förutom\r\nnäringslivsakademien, som jag nämnde tidigare,\r\nsom kommer att öka kvinnors möjligheter. Det\r\nkanske viktigaste är att det slås fast att\r\njämställdhetsaspekterna skall beaktas i alla\r\npolitikområden.</pre><pre>De länsexperter, man kan kalla dem mini-JämO,\r\nsom nu skall inrättas i varje län kommer också att\r\nbli ett betydelsefullt redskap för att öka\r\njämställdheten ute i hela landet. Tillsammans med\r\nde regionala resurscentrum för kvinnor som nu\r\nkommer att inrättas för att bl.a. främja kvinnors\r\nföretagande kan de göra en kraftfull insats för att ta\r\nvara på den outnyttjade resurs som kvinnors\r\nkunskaper och kreativitet är.</pre><pre>Andelen kvinnliga företagare måste öka från\r\nnuvarande 15 % till minst 30 % inom en\r\nfemårsperiod. Det är ju en mycket rimlig\r\nmålsättning. Av tradition finns det en rad fördomar\r\noch hinder för kvinnors företagande. Tillgången på\r\nriskvilligt kapital är ett exempel. T.o.m. under den\r\ntid när bankerna öste pengar över folk hade\r\nkvinnor svårt att låna till sina företag. De lånade\r\nalldeles för litet. Den tendensen finns nu också.</pre><pre>Nu står det väldigt mycket i regeringens proposition\r\nom regionalpolitiken om att kvinnors företagande\r\nskall stöttas och att alla stödformer och låneformer\r\nskall anpassas till kvinnors företagande. Det är\r\nmycket bra, och det är nödvändigt också.</pre><pre>Det är bra att JämO nu får utöva tillsyn över hela\r\narbetsmarknaden och att lagen blir tvingande, även\r\nom det egentligen inte är något som vi önskar. Det\r\nbästa vore naturligtvis att arbetsmarknadens parter\r\nskötte detta genom avtal. De fick chansen genom\r\nden nya jämställdhetslagen, men de tog den inte.\r\nErfarenheterna har visat att det inte har fungerat.</pre><pre>Därför tas nu det här steget, och det är nödvändigt.\r\nJag tror att farhågorna för att jämställdhetsarbetet\r\nute på arbetsplatserna av den orsaken skulle\r\navstanna är mycket överdrivna. I stället blir detta\r\nen pådrivande faktor -- man vill vara bra, så att\r\nJämO inte har något att klaga på.</pre><pre>Lika lön för kvinnor och män är en av 90-talets\r\nviktigaste frågor. Arbetsmarknadens parter måste\r\nnu ta sitt ansvar. Ingen försvarar skillnaderna i\r\nlönenivå, men ändå består de.</pre><pre>Det är mycket bra att löneskillnaderna nu skall\r\nkartläggas varje år på alla arbetsplatser med mer än\r\ntio anställda. På det sättet ökar trycket på parterna\r\natt genomföra förändringar. Egentligen skulle man\r\nvilja gå längre, men Arbetsmiljöfonden har en hel\r\ndel uppdrag just när det gäller arbetsvärdering och\r\nliknande, vilket också tas upp i betänkandet. Nu\r\ngör vi det här, med den mycket tydliga avsikten att\r\nkartläggningen skall följas av åtgärder som syftar\r\ntill att få bort löneskillnaderna. Det är mycket\r\nangeläget att sedan noga följa upp resultaten.</pre><pre>Herr talman! Den socialdemokratiska retoriken\r\ngick, som så många gånger tidigare, på högvarv i\r\nBerit Andnors inlägg. Det går inte att komma ihåg\r\nalla beskyllningar hon utsatte regeringen för, men\r\nsom en sammanfattning av hennes inlägg kan man\r\nsäga: Allt drabbar kvinnor värst. Kvinnor förutsätts\r\nvara svaga och kan tydligen inte hävda sig på några\r\nområden alls. Dessutom tycks det enbart vara den\r\noffentliga sektorn som är bra för kvinnor. Det har\r\nju faktiskt varit så under lågkonjunkturen,\r\neftersom arbetslösheten till den allt överskuggande\r\ndelen faktiskt är en följd av krisen i det privata\r\nnäringslivet.</pre><pre>Jag hävdar alldeles bestämt att en väl fungerande\r\narbetsmarknad inte är könsuppdelad och att vi skall\r\narbeta för att bryta den könsuppdelning som finns\r\ni Sverige och som kanske är den största i världen.\r\nMen vi kan faktiskt också konstatera att denna\r\nkönsuppdelning nu har lett till att männen drabbas\r\nvärst av arbetslösheten.</pre><pre>Berit Andnor sade också något om\r\nvårdnadsbidraget. Jag skall inte gå in på den frågan.\r\nVi vet att vi har alldeles olika uppfattningar. Jag\r\ndelar inte Socialdemokraternas uppfattning att\r\nvårdnadsbidraget skulle vara någon kvinnofälla.</pre><pre>En sak som Berit Andnor sade om\r\nvårdnadsbidraget tycker jag ändå är värd att\r\nkommentera, nämligen att vårdnadsbidragen\r\ninnebär att man inte bryr sig om barnen. Jag förstår\r\ninte var hon får det ifrån. Skulle det vara skadligt\r\nför barnen att få vara mer tillsammans med sina\r\nföräldrar under de första åren? Det är obegripligt.</pre><pre>Berit Andnor fanns inte här i riksdagen när vi hade\r\njämställdhetsdebatter under den förra regeringens\r\ntid. Då hade vi att kämpa i ganska stark motvind.\r\nDå gjordes inte särskilt mycket. Då ökade\r\nklyftorna mellan kvinnor och män. Inflationen och\r\nalla spekulationerna svarade för den största\r\nomfördelningen från fattiga, alltså framför allt\r\nkvinnor, till rika, alltså framför allt män, som\r\nnågonsin har skett.</pre><pre>Om det skulle bli så illa att det till hösten blev ett\r\nregeringsskifte -- vilket jag inte tror -- skulle det\r\nvara intressant att höra Berit Andnor här från\r\ntalarstolen försvara Socialdemokraternas\r\nekonomiska politik. Berit Andnor angriper de\r\nförändringar i t.ex. a-kassan som\r\nSocialdemokraterna själva har accepterat. Jag\r\nhoppas att det var en felsägning -- Berit Andnor\r\nkänner väl till sin egen politik? Det är ganska\r\nallvarligt att i debatten föra ut missledande\r\ninformation.</pre><pre>Socialdemokraterna hade faktiskt inte särskilt\r\nmånga invändningar mot det här betänkandet.\r\nDeras invändningar var mycket marginella och\r\nmotiverar inte att man går ut så hårt som Berit\r\nAndnor gjorde. Vi är egentligen ganska eniga om\r\nmålen, och vi är eniga om mycket av det som skall\r\ngöras. Det som skiljer oss åt är väl egentligen en del\r\ndetaljer. I politiken i övrigt har vi givetvis olika\r\nuppfattningar, och det är väl där som\r\nmeningsskiljaktigheterna är störst.</pre><pre>Herr talman! Jag vill med detta yrka bifall till\r\nutskottets hemställan på samtliga punkter.</pre><pre>Anf. 34  BERIT ANDNOR (s) replik:</pre><pre>Herr talman! Den allvarligaste kritik som vi\r\nsocialdemokrater har mot regeringens\r\njämställdhetsproposition är att helheten saknas.\r\nDet som berör människors och kvinnors liv,\r\nvardagliga problem, saknas helt och hållet. Vi har\r\nframfört detta mycket tydligt i vår motion, så om\r\ndet kan ingen vara ovetande, Marianne Andersson.</pre><pre>I propositionen saknas helt och hållet ett perspektiv\r\nutifrån vanliga kvinnors liv. I vanliga kvinnors liv\r\ngäller att rätten till arbete är hotad, att rätten att\r\nvara sjuk, att få en dräglig ersättning om man blir\r\narbetslös, att kunna leva på sin lön och att få del av\r\ngod vård och omsorg för sina barn är hotad. Det är\r\nden verklighet vi lever i i dag, och det är den som\r\njag i mitt anförande tidigare försökte beskriva,\r\neftersom den så helt saknas i regeringens\r\njämställdhetsproposition.</pre><pre>Marianne Andersson säger att det nästan inte går\r\natt komma ihåg alla beskyllningar som jag i dag har\r\nriktat mot regeringens politik. Nej, det kanske inte\r\ngår. Men, Marianne Andersson, det saknas ju helt\r\noch hållet analyser och funderingar kring vad\r\nregeringens förslag innebär för kvinnor.</pre><pre>Det senaste exemplet på detta är förslaget om en ny\r\narbetslöshetsförsäkring. Jag kommer inte med\r\nnågra missvisande eller missledande uppgifter i den\r\nfrågan. Det som saknas är en analys ur ett\r\nkvinnoperspektiv. Hade man i regeringspartierna\r\nägnat någon tid åt att göra en sådan analys, hade\r\nman sett att detta förslag drabbar de\r\ndeltidsarbetslösa, att det drabbar kvinnorna\r\nhårdast. Men i regeringspartierna lever man inte\r\nupp till sina egna förutsatser, som man redogör för\r\ni jämställdhetspropositionen, nämligen att alla\r\nförslag skall analyseras ur ett kvinnoperspektiv.\r\nDet finns ingenting av en sådan analys.</pre><pre>Marianne Andersson borde ägna sig åt att föra in\r\nkvinnoperspektivet inom de olika\r\npolitikområdena, inom de områden som har så\r\noerhört stor betydelse för kvinnors ställning i det\r\nsvenska samhället.</pre><pre>Det råder inget tvivel om att tre år med regeringen\r\nBildt har fört jämställdhetsarbetet bakåt. Många av\r\noss trodde att jämställdheten var en gång för alla\r\nvunnen. Så var det inte. Vi är många om den\r\ninsikten. Det är en kamp som måste föras varje\r\ndag. De här tre åren med regeringen Bildt har visat\r\natt en borgerlig regering med starkt moderat\r\ninflytande är den allra största faran för kvinnors\r\nställning i samhället.</pre><pre>Anf. 35  MARIANNE ANDERSSON (c)\r\nreplik:</pre><pre>Herr talman! Jag vill påstå att den allra största faran\r\nför kvinnors arbete och för jämställdheten är det\r\nras i ekonomin som vi upplevde till följd av den\r\nekonomiska politik som fördes på 80-talet. Det var\r\ndå som tillväxten sjönk, vi prissatte oss ur\r\nmarknaden, vi förlorade vår konkurrenskraft,\r\ninkomsterna minskade, vi fick svårt att hävda den\r\noffentliga sektorn och de jobb som finns där, och vi\r\nsåg också hur arbetslösheten ökade inom hela\r\nnäringslivet därför att industrin inte kunde sälja\r\nsina produkter. Det är faktiskt det som är grunden\r\nför att man skall kunna upprätthålla en bra tillväxt\r\noch ge företagen möjligheter, så att de kan anställa\r\npersonal. Det är också det som är grunden för att\r\nen offensiv jämställdhetspolitik skall vara möjlig.</pre><pre>Berit Andnor säger att helheten saknas. Jag läste i\r\nSocialdemokraternas motion om de mål man ställer\r\nupp. Det rör sig faktiskt inte om stora skillnader.\r\nJag kan inte se var det skulle finnas någon\r\navgörande skillnad mellan det som står i\r\nregeringens proposition och det som\r\nsocialdemokraterna säger. Där behandlas ökad\r\nkvinnorepresentation, att kvinnornas andel av\r\nlandets arbetsinkomster skall öka, att kvinnorna\r\nskall finnas i samma utsträckning i arbetslivet som\r\nmän osv. Detta tycker vi ju allihop, och det är det\r\nsom vi kämpar för.</pre><pre>Jag vill påstå att kvinnans ställning i stället för att\r\nha försvagats faktiskt har stärkts under den gångna\r\ntiden. Trots alla de svårigheter som har funnits och\r\nsom finns på arbetsmarknaden har kvinnornas\r\nställning inte försvagats.</pre><pre>Anf. 36  BERIT ANDNOR (s) replik:</pre><pre>Herr talman! Jag delar Marianne Anderssons åsikt\r\natt det är den ekonomiska politiken som är\r\navgörande för hur samhället utvecklas och för hur\r\njämställdheten mellan könen kommer att\r\nutvecklas. Däremot ställer jag mig inte bakom den\r\nborgerliga regeringens ekonomiska politik.\r\nSkiljelinjerna mellan en socialdemokratisk\r\nekonomisk politik och en borgerlig ekonomisk\r\npolitik har diskuterats tidigare i denna kammare,\r\noch skillnaderna är tydliga.</pre><pre>När den borgerliga majoriteten tog över 1991 hade\r\nvi kommit till rätta med många av de problem som\r\nfanns i ekonomin och som Marianne Andersson\r\ntidigare beskrev. Det som sedan hände var att vi\r\nfick en borgerlig regering som satte upp som högsta\r\nmål för sin ekonomiska politik att bekämpa\r\ninflationen och som grovt misskötte den mycket\r\npositiva utveckling som vi socialdemokrater hade\r\ngrundlagt. Man vårdade inte det som vi hade\r\nuppnått.</pre><pre>Helheten saknas, Marianne Andersson, i\r\njämställdhetspropositionen. Marianne Andersson\r\nsäger att våra mål inte skiljer sig åt. Visst finns\r\nsådana skillnader. En sådan är att det för de\r\nborgerliga partierna handlar mycket om att i ord\r\nförsöka beskriva och ange färdriktningar för något\r\nsom vi kanske är överens om, nämligen ökad\r\njämställdhet mellan könen. Men det är ändå\r\nhandlingarna som räknas, och jag har i dag försökt\r\nvisa att under de gångna tre åren, som regeringen\r\ninte kan säga att den inte har något ansvar för, har\r\nkvinnors ställning i det svenska samhället\r\nförsvagats.</pre><pre>Den har stärkts, säger Marianne Andersson. Inom\r\nvilka områden? Kan jag få något litet exempel på\r\nett område där kvinnors ställning har stärkts av den\r\nborgerliga regeringens politik? Jag kan inte se\r\nnågot sådant område. Jag kan tvärtom se att\r\nkvinnornas ställning har försvagats. Genom den\r\nmycket höga arbetslöshet som vi nu har är kvinnors\r\nrätt till arbete hotad. Den rätten, Marianne\r\nAndersson, är grunden till ett fritt och oberoende\r\nliv och för jämställdheten mellan könen. Utan den\r\nblir det svårt att uppnå jämställdhet.</pre><pre>Också inom en rad andra områden som jag tidigare\r\nhar nämnt har kvinnors ställning försvagats, och det\r\när det som den här debatten handlar om. Då räcker\r\ndet inte med förbättringar i lagstiftningen, även om\r\nsådana i och för sig kan vara bra.</pre><pre>Anf. 37  MARIANNE ANDERSSON (c)\r\nreplik:</pre><pre>Herr talman! Ja, nog är det skillnad mellan\r\nsocialdemokraternas och regeringens ekonomiska\r\npolitik, och i Berit Andnors mun blir skillnaderna\r\nalldeles oerhört tydliga när hon beskärmar sig över\r\natt regeringen började bekämpa inflationen. Jag\r\nvet inte om Berit Andnor uppfattade att jag\r\npoängterade vad som hände under 80-talet, när vi\r\nhade en hög inflation. Den ledde till den största\r\nomfördelning från fattiga kvinnor till rika män som\r\nvi någonsin har upplevt.</pre><pre>Jag vet att det finns också socialdemokratiska\r\nekonomer som tycker att det är viktigt att ha en låg\r\ninflation. Att släppa loss inflationen skulle dock\r\nvara ungefär som att kissa på sig: det värmer medan\r\ndet pågår, men sedan blir det ganska obehagligt.\r\nDet är att skjuta upp problemen. Man kan kanske\r\ndärigenom minska arbetslösheten något under en\r\nkort period, men den blir mycket värre längre fram.\r\nDet tricket har vi ju prövat i Sverige, och det är\r\nverkningarna av det som vi nu upplever.</pre><pre>Vi har genom några år av mödosamt arbete lyckats\r\nförändra detta, och vi är på väg mot en sund\r\nekonomi, även om vi är långt ifrån målet.\r\nProblemen var mycket stora. Att återgå till den\r\npolitik som socialdemokraterna förde under 60-\r\noch 70-talen skulle vara som att backa in i\r\nframtiden, och det kan inte vara till nytta vare sig\r\nför kvinnor eller män eller för andra kategorier i\r\nSverige.</pre><pre>Anf. 38  ROSE-MARIE FREBRAN (kds):</pre><pre>Herr talman! Vi kristdemokrater betonar ofta\r\nvikten av den människosyn som bör utgöra grunden\r\ni politiken, i näringslivet och i familjelivet. Det är\r\nen människosyn som hämtar sin inspiration i\r\nmänniskovärdesprincipen -- alla människors lika\r\nvärde och varje människas unika värde. Samtidigt\r\när det viktigt att inse att ingen människa är sig själv\r\nnog.</pre><pre>Det här sättet att se på människan borde vi ta på\r\nallvar i jämställdhetsarbetet. Vi människor\r\nkompletterar varandra. Män och kvinnor\r\nkompletterar varandra i hem, arbetsliv och politik.\r\nMen också individerna kompletterar varandra.</pre><pre>Kvinnor och män behövs sida vid sida i\r\njämställdhetsarbetet. Personligen använder jag inte\r\nuttryck som kvinnofråga, kvinnopolitik osv. För i\r\nsjälva verket handlar det ju nästan alltid om\r\njämställdhetsangelägenheter -- sådant som är\r\nviktigt för kvinnor, män och barn.</pre><pre>När jag har tagit initiativ till jämställdhetsmotioner\r\nhar det t.ex. alltid känts naturligt och viktigt att\r\njobba ihop med någon av mina manliga\r\npartikamrater.</pre><pre>Herr talman! Som kristdemokrat känner jag stor\r\ntillfredsställelse över att regeringen har presenterat\r\nen samlad jämställdhetsproposition. En mängd\r\nangelägna åtgärder på olika områden föreslås, och\r\ndet gläder mig att utskottet inte sätter käppar i\r\nhjulet utan tillstyrker förslagen.</pre><pre>Vi kristdemokrater väckte under allmänna\r\nmotionstiden fyra motioner som behandlas i\r\nbetänkandet AU17. Vi kan konstatera att många av\r\nvåra krav väsentligen är tillgodosedda i såväl\r\nproposition som betänkande.</pre><pre>--Det är ett stort framsteg att JämO:s\r\ntillsynsområde nu kommer att omfatta hela\r\narbetsmarknaden. Att arbetsgivaren blir skyldig att\r\niaktta lagens regler även om kollektivavtal har\r\nträffats är en viktig förbättring av\r\njämställdhetslagen. Det är en klar fördel att JämO\r\nfår bättre överblick över hela arbetsmarknaden och\r\ndärmed större möjligheter att driva på\r\nutvecklingen.</pre><pre>--JämO får rätt att använda sig även av annan\r\nlagstiftning än jämställdhetslagen. Det är rimligt\r\neftersom ett ärende kan innehålla en kombination\r\nav brott mot olika lagar och avtal, som t.ex.\r\nföräldraledighetslagen och lagen om\r\nanställningsskydd.</pre><pre>--JämO får möjlighet att använda sig av ombud.\r\nDet kan ibland behövas eftersom det innebär ett\r\nomfattande och resurskrävande utredningsarbete\r\natt driva ett ärende till domstol.</pre><pre>Kravet att JämO bör få uttala sig över hela\r\nsamhällsområdet har vi dock inte ännu fått\r\nförståelse för.</pre><pre></pre><pre>Herr talman! Vårt förslag om en särskild utredning\r\nom könsneutral arbetsvärdering tillstyrks inte\r\nexakt. Men i propositionen sägs att könsneutral\r\narbetsvärdering bör stimuleras. Utskottet\r\nförutsätter att uppdraget till Arbetsmiljöfonden\r\näven kommer att innefatta frågor om hur metoder\r\nmed könsneutral arbetsvärdering kan användas för\r\natt uppvärdera lönerna i kvinnodominerade\r\nlåglöneyrken. Med detta låter vi oss nöja i\r\ndagsläget.</pre><pre>De senaste dagarna har jag konstaterat att också\r\nJämO är aktiv med informationsspridning och\r\nargumentering för arbetsvärderingssystem.\r\nInformationsskriften Jämsides nr 2-94 innehåller\r\nbl.a. JämO:s Lathund för arbetsvärdering.\r\nFörhoppningsvis kan den komma till användning\r\npå arbetsplatser runt om i vårt land och förbättra\r\nför kvinnorna.</pre><pre>En sak är säker: synen på olika arbetsuppgifter och\r\nderas status behöver förändras. Många yrken som\r\nhar med barn och vård och omsorg att göra har låg\r\nstatus. Att uppfostra barn ger relativt låg lön, men\r\natt uppfostra datorer, dvs programmera, kan ge\r\nväldiga löner. Man kan diskutera vilken fostran,\r\nvilken inlärning, som är den viktigaste.</pre><pre>Arbetsmarknadens könssegregering är också en\r\norsak till löneskillnader. Det måste vara en viktig\r\nmålsättning att minska den segregeringen.</pre><pre>Herr talman! Jag vill nu uppehålla mig något vid\r\nbehovet av jämställdhetslagstiftning på\r\nutbildningsområdet.</pre><pre>Utbildningsväsendet har en betydelsefull roll och\r\nett stort ansvar i strävandena mot ett mer jämställt\r\nsamhälle. Flera åtgärder har satts in som har\r\nbetydelse för att ändra attityder, öka kunskapen\r\noch stimulera till aktiva åtgärder för förändring.\r\nRiksdagen antog t.ex. 1992 en ny högskolelag, som\r\nbl.a. säger att jämställdhet alltid skall iakttagas i\r\nhögskolans verksamhet.</pre><pre>Jag anser därutöver att universitets- och\r\nhögskoleledningar i lag bör ges ett tydligare ansvar\r\nför att främja jämställdheten inom utbildningen\r\noch för studenten och dennes situation. Bl.a. borde\r\ndenna föreskriva att universitetens och\r\nhögskolornas jämställdhetsplaner skall omfatta\r\nstudenterna och det som har med utbildning att\r\ngöra. Det är inte tillfredsställande att ett aktivt\r\narbete med jämställdheten för studenter skall vara\r\nberoende av universitets- och\r\nhögskoleledningarnas goda vilja.</pre><pre>Herr talman! Vi har i en motion även lyft fram det\r\nmycket allvarliga problemet med sexuella\r\ntrakasserier av studenter, vilket också pekar på\r\nbehovet av en särskild jämställdhetslagstiftning för\r\nstudenter.</pre><pre>Sexuella trakasserier är ett allvarligt hot mot\r\nanställdas och studenters arbetsglädje, trygghet,\r\nekonomi och möjligheter till framgång i arbete\r\nrespektive studier. Trakasseriernas starka inverkan\r\npå de utsatta kvinnornas studiesituation försämrar\r\nmöjligheterna för kvinnor att studera, forska och\r\ngöra akademisk karriär. Att förhindra sexuella\r\ntrakasserier är därför en av de viktigaste\r\njämställdhetsfrågorna. Utbildningsutskottet\r\nbetonar även detta i sitt yttrande och understryker\r\natt man under inga förhållanden får ha överseende\r\nmed sexuella trakasserier.</pre><pre>Att sexuella trakasserier tyvärr existerar på våra\r\nuniversitet och högskolor vet vi. 1991 genomfördes\r\nden första svenska undersökningen om sexuella\r\ntrakasserier av studenter. Den genomfördes bland\r\nkvinnliga studenter på Lantbruksuniversitetet, där\r\nså många som 21 % uppgav att de blivit\r\ntrakasserade. Av de nära 250 kvinnliga studenter\r\nvid Stockholms universitet som 1992 svarade på en\r\nenkät angav 10 % att de blivit utsatta för sexuella\r\ntrakasserier, och vid en undersökning förra året vid\r\nUmeå universitet fann man att 15 % blivit sexuellt\r\ntrakasserade. En samtidig undersökning i Uppsala\r\nvisade på 7 %. I samtliga dessa undersökningar har\r\nman använt sig av JämO:s definition av sexuella\r\ntrakasserier.</pre><pre>Varken utbildningsutskottet eller\r\narbetsmarknadsutskottet anser att det behövs ett\r\nsärskilt lagrum för studenter att åberopa om de\r\nblivit sexuellt trakasserade. Utbildningsutskottet\r\nhänvisar bl.a. till de åtgärder som nu planeras och\r\nvidtas inom högskolan och på ansvariga\r\nmyndigheter.</pre><pre>Utskottet hyser så stor tilltro till de initiativ som har\r\ntagits och den uppmärksamhet som inom\r\nhögskolan ägnas åt problemen att man menar att\r\nsyftet med vår motion bör anses vara tillgodosett.\r\nJag måste erkänna att jag inte är lika optimistisk.</pre><pre>Herr talman! Jag vill inte förringa betydelsen av ett\r\nsådant arbete, men jag vill ändå visa på\r\nhögskolelagens tillkortakommanden när det gäller\r\natt förhindra sexuella trakasserier.</pre><pre>Nyligen avstängdes en student från Stockholms\r\nuniversitet sedan han trakasserat sina\r\nmedstudenter. Det var en s.k. disciplinär åtgärd.\r\nStudenten överklagade till kammarrätten och fick\r\nrätt, med motiveringen att trakasserierna inte\r\nförekommit i undervisningssituationen -- de hade\r\nnämligen skett i en hiss.</pre><pre>Om annan lagstiftning vore relevant för att t.ex.\r\nförhindra sexuella trakasserier behövdes ingen\r\njämställdhetslag, men i arbetslivet är inte en\r\nspeciell jämställdhetslagstiftning ifrågasatt. Vi\r\nbeklagar att insikten om behovet inte är lika stor\r\nvad gäller utbildningsområdet.</pre><pre>Vid universiteten och högskolorna står studenterna\r\ni samma beroendeställning till lärare och\r\nhandledare som de anställda gör till chefer och\r\narbetsledare. Maktobalansen lägger ett stort\r\nmoraliskt och etiskt ansvar hos den som har\r\nmakten. Det räcker inte att, som vissa gör, hänvisa\r\ntill civilrättslig och straffrättslig lagstiftning.</pre><pre>Precis som i våra nordiska grannländer, Norge och\r\nFinland, måste arbetet för ökad jämställdhet i\r\nhögskolan ges ett tillfredsställande lagrum för\r\nstudenterna. Vi kommer fortsättningsvis att\r\nförsöka skapa en ökad förståelse för detta.</pre><pre>Herr talman! I sitt agitatoriska anförande tidigt i\r\ndebatten kritiserar Berit Andnor regeringen på i\r\nstort sett varje möjlig punkt. Inte ens\r\nbarnomsorgslagen kan få ett erkännande -- det\r\npassar inte in i den socialdemokratiska viljan att\r\nskapa en falsk myt om att regeringen vill nedrusta\r\nden offentliga barnomsorgen. Berit Andnor hävdar\r\natt barnomsorgslagen inte betyder någonting när\r\nkommunerna får mindre pengar.</pre><pre>Var finns de socialdemokratiska pengarna till\r\nkommunerna, Berit Andnor? När anser\r\nSocialdemokraterna att sänkningen på 7,5\r\nmiljarder under den här mandatperioden skall\r\nåterställas? Svaret är naturligtvis att\r\nSocialdemokraterna inte har tillfört en enda krona\r\ni någon av sina ekonomiska motioner. Frågan är om\r\nvi skall förvänta oss att Socialdemokraterna skall\r\ngöra det den 10 maj.</pre><pre>Berit Andnors kritik av vårdnadsbidraget var\r\nnaturligtvis förutsägbar. Utifrån den kritiken ber\r\njag henne nämna en förälder som förlorar på\r\nvårdnadsbidraget eller som får betala för att ta\r\nemot det.</pre><pre>Herr talman! Sammantaget är ett bifall till\r\nhemställan i AU:s betänkande nr 17 en framgång\r\nför det viktiga jämställdhetsarbetet. Jag yrkar\r\ndärför bifall till hemställan i betänkandet och avslag\r\npå reservationerna.</pre><pre>Anf. 39  HANS ANDERSSON (v) replik:</pre><pre>Herr talman! Jag sade tidigare att jag tycker att det\r\när trist med partipolitiskt käbbel. Detta käbbel har\r\nen tendens att avföra intresset från huvudfrågan,\r\nnämligen jämställdhetspolitiken.</pre><pre>Jag vill då bara anknyta till vad Rose-Marie\r\nFrebran har sagt. Alla vet att Vänsterpartiet och\r\nkds står mycket långt från varandra när det gäller\r\nfamiljepolitiken, vårdnadsbidraget och många\r\nandra sådana frågor. Men det hindrade inte mig att\r\ni debatten förra året yrka bifall till några av kds\r\nmotioner, och även nu ligger vi nära varandra i\r\nnågra fall.</pre><pre>När det gäller utvidgningen av jämställdhetslagen,\r\nså att man kan åberopa LAS eller\r\nföräldraledighetslagen och kravet på att detta skall\r\nutsträckas till utbildningsområdet, vill jag bara säga\r\natt vi har delad syn. Jag vill inte förstärka\r\nmotsättningarna mellan oss utan säga att jag tycker\r\natt det är bra.</pre><pre>Vi i Vänsterpartiet har genom min meningsyttring\r\ntagit upp ett antal punkter som handlar om sexuella\r\ntrakasserier, bl.a. att man bör ha ett rent förbud\r\nmot sexuella trakasserier i jämställdhetslagen och\r\natt den skall gälla också inom utbildningsväsendet.\r\nI den frågan kan jag instämma i vad Rose-Marie\r\nFrebran har sagt här i kammaren.</pre><pre>Låt oss hoppas att vi också på denna punkt kan få\r\nutskott och kammare med oss vad det lider. Det är\r\nju fullständigt oacceptabelt att någon skall behöva\r\nuppleva det som många flickor och kvinnor i dag\r\nupplever inom utbildningsväsendet.</pre><pre>Jag manar alltså till besinning: Låt inte\r\npartikonfrontationen dominera varje replikskifte,\r\nutan försök ta fasta på det som är viktigt -- även om\r\nvi har mycket skilda åsikter i andra frågor.</pre><pre>Anf. 40  BERIT ANDNOR (s) replik:</pre><pre>Herr talman! Jag kan bara konstatera att de\r\nborgerliga företrädarna återigen vill förminska mitt\r\ndeltagande i denna debatt genom att å ena sidan\r\nhävda att jag håller förstamajtal, å andra sidan säga\r\natt jag är rent agitatorisk. Jag vet inte vad syftet\r\nmed detta är.</pre><pre>Skillnaden kan kanske vara att jag har ett oerhört\r\ndjupt engagemang i dessa frågor, att jag faktiskt\r\nmenar allvar och är övertygad om att kvinnors\r\nställning i det svenska samhället har försvagats. Jag\r\när ju inte ensam om den uppfattningen. Den finns\r\nstyrkt i en rad undersökningar, varav den senaste\r\nkom i fredags. Så är det. Vi kan ha olika åsikter om\r\npolitikens inriktning, men jag blir något förvånad\r\nnär jag upplever det som att man tycker att\r\nagitatoriska tal är något som bör förminskas i\r\ndebatten.</pre><pre>När det gäller vårdnadsbidraget fick jag frågan om\r\njag kunde ge ett enda exempel. Det är klart att jag\r\nkan! Det finns inget annat förslag som har lagts\r\nfram på senare tid som ger så oerhörda\r\nmarginaleffekter som just vårdnadsbidraget.</pre><pre>För det första vill jag slå fast att det varken är ett\r\nrättvist förslag eller ett förslag som ger valfrihet.\r\nFör det andra kostar det alldeles för mycket och\r\nbidrar inte till att fördela samhällets resurser på ett\r\nbättre sätt.</pre><pre>Om man arbetar halvtid och har en lön på 6 000 kr\r\ntjänar man ingenting alls på att arbeta i förhållande\r\ntill det vårdnadsbidrag som man får. Att arbeta blir\r\nointressant. Om man går upp i tid till 75 % är\r\narbetet värt 750 kr om lönen är 9 000 kr. Detta är\r\nde effekter som ett vårdnadsbidrag ger.</pre><pre>Undersökningar som har gjorts visar ju att 450 000\r\nav LO:s kvinnor som arbetar deltid, eller heltid\r\nmed mycket låg lön, inte tjänar någonting alls på att\r\nförvärvsarbeta. Det är oerhört märkligt att man vill\r\ngenomföra förslag som direkt motverkar\r\njämställdheten i arbetslivet. Det gör detta förslag,\r\nRose-Marie Frebran!</pre><pre>Det är också märkligt att Rose-Marie Frebran inte\r\nhar satt sig in i vad ett vårdnadsbidrag egentligen\r\ninnebär för de kvinnor som är ute i arbetslivet eller\r\nvad det innebär för jämställdheten mellan könen\r\noch jämställdheten i arbetslivet. Det tycker jag är\r\ndet minsta man kunde begära.</pre><pre>Anf. 41  ROSE-MARIE FREBRAN (kds)\r\nreplik:</pre><pre>Herr talman! Berit Andnor och jag har diametralt\r\nolika synsätt på vårdnadsbidraget. Det var som jag\r\ntrodde: Berit Andnor kunde inte nämna någon som\r\nskulle få betala för att ta emot vårdnadsbidraget.\r\nHon kunde bara komma med marginaleffekter. Jag\r\nupprepar: bara marginaleffekter!</pre><pre>Jag skulle vilja veta: På vilket sätt skulle en\r\nutbyggnad av föräldraförsäkringen minska\r\nmarginaleffekterna som vi talar om i det här\r\nsammanhanget?</pre><pre>I sin kritik av regeringens politik på olika områden\r\nframhåller Berit Andnor ständigt att den har\r\nförsämrat kvinnornas ställning. I förhållande till\r\nvad? På vilket sätt är det kvinnorna som bär\r\nbördorna av den kris som vi har gått igenom och\r\nfortfarande upplever? Och hur kan de göra det på\r\ngrund av den politik som har förts sedan långt\r\ntidigare?</pre><pre>Det är inte kvinnorna som bär den bördan. Män\r\noch kvinnor bär den tillsammans i vårt land.\r\nRelativt sett drabbas kvinnorna inte mer än\r\nmännen av att en ersättningsnivå sänks med 10 %.\r\nVi bär bördorna tillsammans.</pre><pre>Anf. 42  BERIT ANDNOR (s) replik:</pre><pre>Herr talman! Man kan inte jämföra vårdnadsbidrag\r\noch föräldraförsäkring! Uppbyggnaden av\r\nföräldraförsäkringen är en helt annan, och den\r\ngrundas på inkomstbortfallsprincipen.</pre><pre>Genom den utformning som vi har givit\r\nföräldraförsäkringen har den blivit en bra och\r\nflexibel insats, som tillsammans med en väl utbyggd\r\nbarnomsorg har lett till den mycket höga\r\nförvärvsfrekvens som de svenska kvinnorna har\r\nhaft och fortfarande har.</pre><pre>Jag förordar i dag ingen ytterligare utbyggnad av\r\nföräldraförsäkringen av ekonomiska skäl. Men det\r\när en bra reform, som har betytt oerhört mycket\r\nbåde för mäns och kvinnors möjligheter att\r\nkombinera förvärvsarbete med hem och barn.\r\nFöräldraförsäkringen är ett alldeles utmärkt sätt att\r\nlösa frågorna kring barnomsorgen och\r\njämställdheten i arbetslivet.</pre><pre>Jag tycker att det är utmärkt att vi nu\r\nförhoppningsvis också kommer att kunna införa en\r\npappamånad i föräldraförsäkringen. Det går alltså\r\ninte att jämföra vårdnadsbidrag och\r\nföräldraförsäkring!</pre><pre>Marginaleffekterna är ju inte ointressanta, Rose-\r\nMarie Frebran! När man lägger fram förslag är det\r\noerhört viktigt att de analyseras ur ett\r\nkönsperspektiv, ett kvinnoperspektiv.</pre><pre>Man kan lägga det perspektivet på just\r\nvårdnadsbidraget. Vi vet att många kvinnor i dag\r\narbetar deltid. För dem kommer det inte att löna\r\nsig att arbeta över huvud taget. De skall tvingas\r\ntillbaka till spisen! Är det vad som är meningen,\r\nRose-Marie Frebran? Vill ni lösa\r\narbetslöshetsproblemet genom att tvinga\r\nkvinnorna tillbaka till spisen?</pre><pre>Om det är avsikten med förslaget tycker jag att\r\nRose-Marie Frebran skall tala om det. Och hur\r\nskall vårdnadsbidraget finansieras? Den frågan är\r\ninte löst ännu. Det handlar om 3,7 miljarder kronor\r\ni ett läge då vi har ett underskott på över 200\r\nmiljarder!</pre><pre>Vi brukar säga att detta är Alf Svenssons dyraste\r\nfallskärm. Med det här förslaget om\r\nvårdnadsbidrag leder han fallskärmsligan. Jag\r\nhoppas verkligen att denna riksdag inte kommer att\r\ninföra ett bidrag som motverkar jämställdheten\r\nmellan könen och jämställdheten i arbetslivet. Det\r\ngör det här förslaget. Det är ingenting som gynnar\r\nvare sig kvinnor, barn eller män.</pre><pre>Anf. 43  ROSE-MARIE FREBRAN (kds)\r\nreplik:</pre><pre>Herr talman! Jag tror inte att Berit Andnor och jag\r\nkommer närmare varandra i dessa frågor hur länge\r\nvi än diskuterar.</pre><pre>Det är fullständigt självklart att förslag som det här\r\nläggs fram av skäl som valfrihet och rättvisa. Jag ger\r\nmed ett enda ord ett självklart svar på frågan mot\r\nslutet om vår avsikt med förslaget: Nej! Här finns\r\ninga dolda avsikter. Det är en så otrolig insinuation\r\natt man knappast skulle behöva bemöta den.</pre><pre>Berit Andnor nämnde summor. Jag frågade redan i\r\nmitt inledningsanförande om det kommer att finnas\r\n7,5 miljarder till kommunerna i den\r\nsocialdemokratiska motionen den 10 maj.\r\nBarnomsorgslagen får ju nämligen ingen betydelse,\r\nenligt Berit Andnor. Den är inte till någon nytta och\r\nhjälper inte, eftersom kommunerna har missat\r\ndessa pengar. Kommer pengarna att föreslås i\r\nsocialdemokraternas ekonomiska motion?</pre><pre>Anf. 44  Socialminister BENGT\r\nWESTERBERG (fp):</pre><pre>Herr talman! Jag lyssnade med ett visst intresse på\r\ndet senaste replikskiftet om marginaleffekterna.\r\nDet finns möjligen en fråga som man skulle kunna\r\nställa till Berit Andnor och be henne svara på.\r\nAnser Berit Andnor att marginaleffekterna är\r\nstörst med vårdnadsbidraget eller med\r\nföräldraförsäkringen?</pre><pre>Om Berit Andnor ägnar de minuter som jag skall\r\ntala åt att räkna litet på saken kommer hon att finna\r\natt föräldraförsäkringen har större\r\nmarginaleffekter än vårdnadsbidraget.</pre><pre>Herr talman! Låt mig bekänna att jag tillhör dem\r\nsom under en ganska lång tid, från 60-talet och en\r\nbit in på 80-talet, trodde att det när alla formella\r\nskillnader mellan kvinnor och män i samhället hade\r\navskaffats skulle bli en utveckling mot en verklig\r\njämställdhet. I dag är jag övertygad om att jag hade\r\nfel på den punkten.</pre><pre>Förhållandet mellan kvinnor och män handlar om\r\nmakt. Vi behöver bara se oss om i samhället för att\r\nkonstatera att det finns flest män där makten finns.\r\nVi män använder ibland medvetna, men kanske\r\noftare omedvetna, metoder för att behålla makten.\r\nDet gör vi i näringslivet, i universitetsvärlden -- som\r\ndet nyss talades om -- och på många andra områden\r\ni samhället.</pre><pre>Jag tror att nästan alla har en känsla av att det är\r\nmanliga värderingar och kontaktnät som dominerar\r\nvid bedömningen av människor och meriter. Det\r\nleder till en snedrekrytering, men vi kommer inte\r\nifrån att också arbets- och ansvarsfördelningen i\r\nhemmen har en avgörande betydelse. Det finns\r\nmånga som tycker att vi politiker inte skall lägga oss\r\ni detta. Det skall var och en få sköta själv hemma\r\nvid köksbordet. Det är principiellt en tilltalande\r\ntanke, men det råder inget tvivel om att ansvars-\r\noch arbetsfördelningen i hemmen får\r\nåterverkningar ute i samhället. Därför är detta inte\r\nbara en privatsak, även om det självfallet är\r\nnågonting som i huvudsak måste lösas helt privat.</pre><pre>Jag menar att det krävs en mycket medveten\r\nstrategi från vår sida för att påverka denna sneda\r\nmaktfördelning i samhället. Man kan ha några\r\nrimliga utgångspunkter för en sådan strategi. En är\r\natt den intelligens och förmåga som vi har nytta av\r\ni samhället är jämt fördelad mellan kvinnor och\r\nmän, och alla organisationer mår bra av att det\r\nfinns både kvinnor och män i dem.</pre><pre>Jag tror också att det på ett individuellt plan är\r\nnyttigt för oss att ha ett helhetsperspektiv på\r\ntillvaron, dvs. att vi arbetar med både produktiva\r\noch reproduktiva frågor. Den traditionella\r\narbetsfördelningen har inneburit att männen har\r\nsysslat med produktionen, dvs. med arbetslivet,\r\nmedan kvinnorna har haft ansvaret för\r\nreproduktionen. De har i hög grad fortfarande\r\nansvaret för familjen, omvårdnaden och\r\nomhändertagandet av unga och gamla.</pre><pre>Om man har den utgångspunkt som jag har är det\r\nsjälvklart att vi skall eftersträva en lika fördelning\r\nav makt och ansvar överallt i samhället. Det finns\r\nmånga som säger att jämställdhet handlar om\r\nattityder. Det är naturligtvis alldeles riktigt, men\r\ndet handlar inte bara om det utan också om\r\nkunskap. Det är viktigt att vi lär oss mer om hur\r\nmän, som jag sade förut, ofta omedvetet behåller\r\nsina maktpositioner, om vad som händer i familjen\r\ni samband med familjebildningen och om hur det\r\ngår till i organisationerna.</pre><pre>En ung kvinna, Carin Holmberg, presenterade för\r\nnågot år sedan en avhandling vid universitetet i\r\nGöteborg. Hon har just försökt studera hur\r\nrelationer mellan unga män och kvinnor utvecklas.\r\nHon har tittat på unga par innan de har fått barn.\r\nDet har varit par som av sig själva och av omvärlden\r\nbetraktas som jämställda. Hon har ställt sig frågan\r\nhur attitydbildningen sker, hur arbetet fördelas och\r\nhur samarbetet och ansvarsfördelningen fungar hos\r\ndessa unga par. Hon visar hur män har en förmåga\r\natt skaffa sig en frihetssfär, ett utrymme för sitt eget\r\nliv, på bekostnad av sina fästmör eller unga fruar.</pre><pre>Det är oerhört nyttigt med den här typen av\r\nkunskaper och att vi håller upp spegeln framför oss\r\noch visar hur samhället faktiskt ser ut. Jag tror att\r\nvi är många män som kan känna igen oss i denna\r\njämställdhetsspegel, t.ex. i att vi ofta har utnyttjat\r\nsituationen till att skaffa oss friheter på våra fruars\r\nbekostnad.</pre><pre>Det är alltså viktigt med kunskap. Därför är det\r\nockså viktigt att göra verkligheten synlig som den\r\när, inte som vi tror att den är. Om jag går ut och\r\nfrågar arbetsgivare i Sverige om de tillämpar\r\nlönediskriminering mellan kvinnor och män\r\nkommer praktiskt taget alla att säga att de inte gör\r\ndet. De har exakt rättvisa principer. Men när vi går\r\nin med mer systematiska metoder och analyserar de\r\nskillnader som finns mellan kvinnor och män kan vi\r\nkonstatera att det också finns oförklarade och\r\nomotiverade skillnader. Löneskillnadsutredningen\r\nuppskattar att mellan 1 och 8 % av löneskillnaderna\r\nhar sin grund i ren könsdiskriminering. Därför är\r\ndet viktigt med statistik och analys. Även om\r\nstatistik och analys ibland kan låta som trubbiga\r\ninstrument i jämställdhetsarbetet är de av mycket\r\nstor betydelse.</pre><pre>Det finns många som säger att vi redan vet allt om\r\ndetta. Vi är naturligtvis några stycken som säkert --\r\neftersom vi har läst mycket statistik och fått\r\ninformation från olika håll -- har en hel del\r\nkunskaper. Ännu fler har personliga erfarenheter\r\nav detta och anser sig därför ha kunskap om det,\r\nmen det finns många som förnekar dessa personliga\r\nerfarenheter och menar att de inte är allmängiltiga.\r\nDärför är det nödvändigt att vi fortsätter att\r\nsynliggöra verkligheten sådan som den faktiskt är.</pre><pre>Den här propositionen innehåller flera förslag med\r\nden inriktningen. Viktigast är skärpningen av\r\njämställdhetslagen. Den ålägger arbetsgivarna att\r\nkartlägga löneskillnader och också att komma med\r\nförslag till vilka åtgärder som skall vidtas för att\r\nman skall komma till rätta med löneskillnaderna\r\nmellan kvinnor och män.</pre><pre>Vi skall i dag inte diskutera likadelningen av\r\nföräldraförsäkringen och det som har kallats\r\npappa- och mammamånaden i\r\nföräldraförsäkringen. Men låt mig ändå, eftersom\r\ndet hör till denna proposition, understryka\r\nbetydelsen av detta och uttrycka glädje över att\r\nförslaget nu har fått en bred uppbackning också\r\nfrån Socialdemokraterna, som från början aktivt\r\ngick ut och sade att detta var en fånig idé.</pre><pre>Detta är viktigt för barnen; barnen har rätt till\r\nbägge sina föräldrar. Det är viktigt för alla de män\r\nsom ute på arbetsmarknaden möter motstånd från\r\nchefer och arbetskamrater när de vill utnyttja sin\r\nrätt att använda föräldraförsäkringen, och det är\r\nnaturligtvis viktigt för kvinnor.</pre><pre>Det finns massor av unga kvinnor i Sverige som har\r\nsökt jobb och fått frågan om de har planer på att\r\nbilda familj och skaffa barn. Det har kunnat\r\npåverka rekryteringssituationen. Samma fråga\r\nställs praktiskt taget aldrig till några unga män.</pre><pre>Med pappamånaden kommer vi att få många\r\narbetsgivare att upptäcka det som vi innerst inne\r\nvet men inte alltid vill erkänna, nämligen att det\r\ninte bara är småbarnsmammor utan också\r\nsmåbarnspappor som har små barn.</pre><pre>Vi har också byggt ut barnomsorgsgarantin; det har\r\nberörts tidigare. Det är naturligtvis oerhört viktigt\r\nsom en trygghet för de män och framför allt de\r\nkvinnor som vill förvärvsarbeta och klara sin egen\r\nförsörjning. En barnomsorgsgaranti har diskuterats\r\ni många år, men det är nu under denna regerings tid\r\nsom det har hänt någonting. Socialdemokraterna\r\nägnade sig åt att utreda frågan men kunde aldrig\r\nkomma fram till några praktiska resultat.</pre><pre>Jag är mycket glad över att den här propositionen i\r\nallt väsentligt har vunnit gehör.\r\nSocialdemokraterna skrev i sin motion att\r\npropositionen har många förtjänster. Det är\r\nungefär så mycket beröm man kan få från ett\r\noppositionsparti. De skriver också att den är alltför\r\nlättviktig. Det är nog vad en stackars opposition\r\nmåste dra till med när det inte finns så mycket att\r\ntillägga.</pre><pre>De socialdemokratiska reservationerna i\r\nutskottsbetänkandet tillför i praktiken ingenting.\r\nDe handlar om att man på ett antal områden vill\r\nformulera sig annorlunda. Man föreslår också litet\r\nmer pengar på några områden. Det är ju vad\r\noppositionen ofta gör. Efter Göran Perssons salva\r\nmot regeringen häromdagen om att vi borde spara\r\nmer förstår jag dock att dessa förslag inte längre har\r\nnågon större aktualitet.</pre><pre>Den här propositionen löser naturligtvis inte\r\nproblemet med den bristande jämställdheten i\r\nsamhället. Men jag vågar tro, herr talman, att\r\ndenna proposition och de förslag som den\r\ninnehåller -- som kommer att vinna kammarens\r\ngillande i dag -- innebär att vi tar goda steg på vägen\r\nmot en verklig jämställdhet i samhället.</pre><pre>Anf. 45  BERIT ANDNOR (s) replik:</pre><pre>Herr talman! I mångt och mycket är Bengt\r\nWesterberg och jag överens. Det är det här som är\r\nså betecknande för Bengt Westerbergs sätt att leda\r\ndebatterna. I ord är det mycket vi är överens om.\r\nMen när vi går till handling blir det litet problem.\r\nDå skiljer vi oss åt.</pre><pre>Jag tycker också att pappamånaden är en viktig del\r\ni ett fortsatt arbete för jämställdhet mellan könen.\r\nBengt Westerberg hänvisar till att många unga\r\nkvinnor i dag i anställningsintervjuer får frågan om\r\nde tänker skaffa barn. Många gånger kanske ett\r\njakande svar leder till att kvinnan inte blir anställd.\r\nDen frågan kommer också att ställas om\r\nregeringens förslag till att utöka rätten till\r\ntjänstledighet, som finns i\r\nvårdnadsbidragspropositionen, går igenom.\r\nKanske kommer det att betyda ännu mera för unga\r\nkvinnors möjligheter att ta sig in på\r\narbetsmarknaden.</pre><pre>Bengt Westerberg säger att den socialdemokratiska\r\nreservationen i stort sett inte tillför någonting. Jag\r\nskulle i och för sig ha blivit förvånad om han hade\r\nsagt någonting annat. Men den allvarligaste\r\ninvändningen som vi socialdemokrater har mot\r\nregeringens proposition är att just helheten saknas.\r\nTidigare, innan Bengt Westerberg hade hunnit till\r\nkammaren, redogjorde jag också ganska ingående\r\nför den rad av förslag som direkt motverkar\r\njämställdhetsarbetet som denna regering har lagt\r\nfram.</pre><pre>För att återgå till själva lagstiftningsförslagen, är\r\ndet bara att konstatera att de förslag som\r\nregeringen lägger fram inte är tillräckligt\r\nlångtgående när det gäller kartläggning och\r\nanalyser av löneskillnaderna. Här vill man stanna\r\nhalvvägs och inte ta de steg som krävs för att det\r\nverkligen skall hända någonting och för att rejäla\r\nförändringar skall komma till stånd när det gäller\r\nlönediskrimineringen. Samma sak gäller för\r\nbegränsningen som man vill enbart skall omfatta\r\nföretag med över tio anställda och för rätten till\r\nskriftlig uppgift i de fall någon upplever sig vara\r\nlönediskriminerad.</pre><pre>Beträffande anslagsfrågorna kommer JämO:s\r\nuppgifter att utökas betydligt i det förslag som läggs\r\nfram. Jag tycker att det är rimligt att man också ger\r\nJämO förutsättningar att bedriva ett seriöst arbete\r\ni enlighet med de nya uppgifter som lämnas i\r\npropositionen och betänkandet. Jag vill med\r\nbestämdhet hävda att regeringen inte gör det i det\r\nhär förslaget -- därav den socialdemokratiska\r\nreservationen.</pre><pre>Anf. 46  Socialminister BENGT\r\nWESTERBERG (fp):</pre><pre>Herr talman! Låt mig börja med den sistnämnda\r\npunkten. Vi tillför JämO ytterligare resurser. Det\r\när bara ett par år sedan JämO tillfördes resurser\r\nockså av den föregående regeringen. Man kan\r\nnaturligtvis alltid tillföra en myndighet hur mycket\r\nresurser som helst. Men det är ett ganska vanligt\r\noppositionsbeteende att man vill lägga på några\r\nmiljoner utöver det regeringen gör. Som jag sade\r\ntycker jag inte att det här förslaget känns särskilt\r\naktuellt för dagen, mot bakgrund av Göran\r\nPerssons missnöje med att vi inte sparar tillräckligt.</pre><pre>Det glädjer mig att Berit Andnor tycker att\r\nförslaget om pappamånad är bra. Det var synd att\r\nBerit Andnor inte kunde gå ut och tillkännage den\r\ninställningen när debatten började för ett år sedan.\r\nDå var jag ganska ensam i min polemik mot bl.a.\r\nBirgitta Dahl, som gick ut och talade om hur dåligt\r\nförslaget var. Jag är dock glad över ett Berit\r\nAndnor har lyckats påverka sin riksdagsgrupp och\r\ni synnerhet Birgitta Dahl att ändra inställning i\r\ndenna fråga. Jag tror att det är en mycket bra\r\nreform.</pre><pre>Jag sade att socialdemokraternas reservationer inte\r\ntillför någonting. Det sade jag inte för att kritisera.\r\nJag gläds tvärtom över att det finns en betydande\r\nenighet mellan oss när det gäller utformningen av\r\njämställdhetspolitiken. Jag vidhåller att\r\nreservationerna framför allt gäller formuleringar i\r\nbesluten. I sak finns det inte mycket att ta fasta på.</pre><pre>Berit Andnor nämnde ett par saker. Det gällde\r\nbl.a. om man i lagen också skulle ha skrivit in att\r\narbetsgivare skall analysera löneskillander och inte\r\nbara kartlägga dem. Det är självklart att en sådan\r\nanalys skall göras så att man kan föreslå åtgärder.\r\nVi menar att man kanske inte skall skriva in ordet\r\n''analys'' i lagtexten. Det är mycket svårt att i\r\nlagtexten fixera vad en analys är och på vilka\r\ngrunder man skall kunna kritisera en arbetsgivare\r\nför att denne inte har analyserat. På den punkten\r\nhar vi modifierat Löneskillnadsutredningens\r\nförslag. Sedan har vi knutit an det här till den\r\nlagstiftning som redan finns och som innebär att\r\nföretag med tio anställda eller fler skall redovisa\r\njämställdhetsplaner. Det var ett förslag som den\r\ntidigare regeringen lade fram och som vi\r\naccepterade när det kom. Jag kanske kan få fråga\r\nBerit Andnor på vilka grunder man i det förslaget\r\nstannade vid tio anställda och vad som skulle\r\nmotivera en annorlunda behandling, i förhållande\r\ntill den lagstiftning som vi redan har, på just denna\r\npunkt. Jag tycker att det är rimligt att följa den\r\nlagen.</pre><pre>Jag vill dock samtidigt understryka att det finns\r\nbestämmelser i lagen som innebär att alla\r\narbetsgivare, även de som har färre än tio anställda,\r\nhar skyldighet att verka för ökad jämställdhet och\r\nmot lönediskriminering. Vi undantar således inte\r\nvissa arbetsgivare från dessa skyldigheter, utan vi\r\nhar bara knutit an till den gamla\r\nsocialdemokratiska propositionen. Vi tycker att\r\nskydligheten att ta fram statistik och redovisa den i\r\njämställdhetsplanen skall gälla företag med tio\r\nanställda eller fler.</pre><pre>Anf. 47  BERIT ANDNOR (s) replik:</pre><pre>Herr talman! Jag noterade att Bengt Westerberg\r\ninte kommenterade den huvudsakliga\r\ninvändningen som vi socialdemokrater har haft mot\r\njämställdhetspropositionen, nämligen att den inte\r\nser till helheten. Vår kritik har riktats mot\r\nregeringens proposition så till vida att man för en\r\npolitik inom samhällets andra politikområden som\r\ndirekt motverkar jämställdheten mellan könen.\r\nDet räcker inte att komma med en\r\nnäringslivsakademi och med förändringar i\r\njämställdhetslagen för att man skall åstadkomma\r\nen förbättrad jämställdhet mellan könen. Man\r\nmåste också se till politiken i dess helhet. Då\r\ninställer sig frågan, Bengt Westerberg, om man kan\r\nkompromissa om jämställdheten.</pre><pre>Kan man den ena dagen lägga fram förslag som för\r\njämställdheten mellan könen långt tillbaka i tiden\r\noch sedan den andra dagen lägga fram, i och för sig\r\nbra, förslag till förändringar i jämställdhetslagen\r\nsom ändå måste betecknas vara av mindre\r\nomfattning och av mindre genomgripande art? Kan\r\nman kompromissa med jämställdheten, Bengt\r\nWesterberg? Kan man kompromissa så att man\r\nlägger fram förslag om vårdnadsbidrag? Jag tror att\r\nBengt Westerberg och jag är överens om att det\r\nförslaget direkt motverkar jämställdheten mellan\r\nkönen. Det är detta som är intressant.</pre><pre>Som jämställdhetsminister säger Bengt Westerberg\r\nmycket bra och vackra saker. Det är jag den första\r\natt säga. Men när det gäller att gå till handling är\r\ndet bara att konstatera att Bengt Westerberg sitter\r\ni en fyrpartiregering som domineras av\r\nModeraterna. Därav följer en politik som direkt\r\nmotverkar många kvinnors förutsättningar att leva\r\nett jämställt liv. Det gäller rätten till ett arbete,\r\nrätten att ha en lön som man kan leva på, rätten till\r\ngod vård och omsorg och rätten till en fungerande\r\nbarnomsorg. Det gäller också a-kassan och\r\nanställningstryggheten. Man kan egentligen\r\nfortsätta hur länge som helst med den här\r\nuppräkningen. Det är ett förslag som har sin\r\nyttersta udd riktad mot kvinnorna. Om man ägnar\r\nlitet tid åt att diskutera dessa förslag -- t.ex.\r\nförslaget om förändring av a-kassan -- kan man\r\nkonstatera att de slår hårdast mot kvinnorna. Kan\r\nman då, Bengt Westerberg, kompromissa med\r\njämställdheten? Jag kan det inte. Frågan är om\r\nBengt Westerberg kan det. Tydligen är det så.</pre><pre>Anf. 48  Socialminister BENGT\r\nWESTERBERG (fp):</pre><pre>Herr talman! Jag vill först få till protokollet noterat\r\natt Berit Andnor inte har svarat på min fråga om\r\nmarginaleffekter med vårdnadsbidrag respektive\r\nföräldraförsäkring. Jag förstår det. Det hade varit\r\nett för Berit Andnors vidkommande ganska\r\npinsamt svar.</pre><pre>Socialdemokraterna kan inte bestämma sig riktigt\r\nnär det gäller kritiken mot vårdnadsbidraget. I den\r\nmotion som ni har lagt fram om jämställdheten\r\npåstår ni både att vårdnadsbidrag leder till att man\r\ninte har råd att arbeta och att man inte har råd att\r\nvara hemma. Ni får bestämma er för vilken\r\nargumentation ni skall använda i denna debatt.</pre><pre>Självfallet kan man inte kompromissa om\r\njämställdheten. Jämställdheten är en\r\nutomordentligt viktig värdering som skall\r\ngenomsyra allt vårt arbete på alla områden, och det\r\ngör den också. Låt mig ta upp det ämne som Berit\r\nAndnor tycker att jag undviker och som var uppe i\r\nflera tidigare replikskiften, nämligen frågan om\r\njobben. Jag delar naturligtvis Berit Andnors\r\nuppfattning att det är avgörande för kvinnor liksom\r\nför män att det finns jobb i samhället och att vi kan\r\nmotverka arbetslösheten. Socialdemokraterna och\r\nde borgerliga partierna i regeringen är överens om\r\natt de nya jobben på 90-talet måste skapas i den\r\nprivata sektorn. Historiskt kan vi se att\r\nsocialdemokraterna under hela efterkrigstiden inte\r\nnetto lyckades skapa några jobb i den privata\r\nsektorn. Hela sysselsättningsökningen har skapats i\r\nden offentliga sektorn.</pre><pre>Jag är inte emot den sysselsättningsökningen. Den\r\när på många sätt bra för t.ex. jämställdheten. Den\r\när en viktig service för kvinnorna, och den har gett\r\njobb åt många kvinnor.</pre><pre>Men nu står vi inför en ny uppgift. Denna uppgift\r\nkan vi bara lösa om vi lyckas skapa rimliga villkor\r\nför nya småföretag. Där har socialdemokraterna\r\ninte ett enda förslag. Vi har mängder av förslag. De\r\nsyftar allmänt till en expansion av företagsamheten\r\noch för att skapa bättre villkor för män och för\r\nkvinnor.</pre><pre>Anf. 49  HANS ANDERSSON (v) replik:</pre><pre>Herr talman! Jag vill först gratulera Bengt\r\nWesterberg till de insikter han säger att han har\r\nfunnit. Jag tycker också att det märks. Det är\r\nviktigt att förstå maktstrukturen när man\r\ndiskuterar jämställdhet. Jag tror att Bengt\r\nWesterberg spelar en stor roll i diskussionen inom\r\ndet borgerliga lägret och i samhället i stort.</pre><pre>Framstegen märks delvis i propositionen, och vi har\r\nsagt i vår motion att vi delvis tycker att det är fråga\r\nom framsteg. I många fall är det faktiskt fråga om\r\nvad vi exakt har krävt i tidigare motioner och vad\r\njag t.ex. förra året föreslog här i kammaren.</pre><pre>Vidare var det frågan om pappamånaden. Bengt\r\nWesterberg har inte varit ensam i den debatten. Vi\r\nhar också funnits där. Jag tycker ändå att det saknas\r\noperativa inslag i jämställdhetslagen. Vi har haft en\r\nserie förslag om kartläggning, analys och\r\nmöjligheter till jämförelser utanför min arbetsplats\r\ni branschen, osv. De fackliga\r\nhuvudorganisationerna har redovisat särmeningar.\r\nVi har även föreslagit en utvidgning till\r\nutbildningsområdet. Det förslaget har inte\r\naccepterats, men vi hoppas att det blir så.</pre><pre>Jag vill egentligen fråga om inte Bengt Westerberg\r\nser det som en svaghet i den nya jämställdhetslagen\r\noch med de nya befogenheter som JämO har att vi\r\ninte kan vara mer operativa. Begränsningen till\r\nföretag med färre än tio anställda är allvarlig, inte\r\nminst med tanke på att det är där vi räknar med att\r\nfå en sysselsättningsexpansion. Det finns mängder\r\nmed kvinnor i den privata servicesektorn. Jag ser\r\ninte att det skall var några problem att sätta ned på\r\npränt löneskillnaderna på företagen. Det kan\r\nhjälpa till i kampen för att avskaffa\r\nlönediskriminering.</pre><pre>Jag återvänder gärna till övriga frågor som utgör ett\r\nstort problem för jämställdheten. Den uttunning av\r\nLAS som gjordes förra året med en frikrets för två\r\npersoner innebär stora problem i många\r\ndiskussioner och förhandlingar vid uppsägningar.\r\nDet vet jag av egna erfarenheter. Kvinnor får gå,\r\neftersom de kan inte ta lika mycket övertid och\r\neftersom de har större anspråk på föräldraledighet\r\nosv. Jag tror att Bengt Westerberg också vet om\r\ndet. Bengt Westerberg vet att försämringarna i\r\nsjukförsäkringen med karensdagar har slagit\r\nhårdare mot kvinnor. Försämringarna i\r\narbetsskadebegreppet och den ökade bevisbördan\r\nslår hårdare mot kvinnor med förslitningsskador\r\nosv. Jag skulle vilja ha kommentarer kring den\r\naspekten av jämställdhetsfrågan i arbetslivet.</pre><pre>Anf. 50  Socialminister BENGT\r\nWESTERBERG (fp):</pre><pre>Herr talman! Låt mig upprepa att det inte är någon\r\narbetsgivare, inte heller de med färre än tio\r\nanställda, som är befriade från kraven på att främja\r\njämställdhet. Det finns generella krav som\r\nomfattar alla arbetsgivare.\r\nLönediskrimineringsförbudet gäller likaså alla\r\narbetsgivare.</pre><pre>Men frågan är vilka som skall lägga fram en\r\njämställdhetsplan och i denna redovisa\r\nkartläggningen av löneskillnader och de åtgärder\r\nsom skall vidtas. Vi har valt att gå på samma gräns\r\nsom socialdemokraterna tidigare gjorde när kraven\r\npå jämställdhetsplan infördes. Vi tycker att den är\r\nrimlig. Det finns också särskilda hänsyn till\r\nenskilda, deras krav på integritet osv., som gör att\r\nju mindre företagen är desto svårare blir det att ta\r\ndessa hänsyn. Jag tycker att det talar för att den\r\ngräns vi har valt är rimlig.</pre><pre>Hans Andersson ställde också frågor om vilka\r\neffekter annan lagstiftning kan ha. Låt mig säga\r\nföljande om lagen om anställningskydd.\r\nInnebörden av undantagskretsen är att\r\narbetsgivaren får undanta två personer som enligt\r\narbetsgivarens bedömning behövs för att företaget\r\nskall kunna fortleva. Det är inte så att arbetsgivaren\r\nfår plocka ut två personer som arbetsgivaren vill bli\r\nav med. Jag har svårt att se att denna möjlighet för\r\narbetsgivare -- som är betydelsefull för de små\r\narbetsgivarna -- skulle kunna användas för att\r\ndiskriminera kvinnor. Det är två personer som\r\nbehövs i företaget som får undantas. I övrigt gäller\r\nde vanliga turordningsreglerna. Det är de som\r\nutgör skyddet för de enskilda kvinnorna. Där har\r\ndet i praktiken inte skett några förändringar. De\r\nkomplikationer Hans Andersson talar om tror jag\r\ninte existerar på denna punkt.</pre><pre>Anf. 51  HANS ANDERSSON (v) replik:</pre><pre>Herr talman! Jag fick svar på några av mina frågor,\r\ndock inte alla. Låt mig upprepa dem. De gäller\r\nsjukförsäkringen och arbetsskador.</pre><pre>När det gäller LAS uttrycks förhoppningen att den\r\ninte skall vara diskriminerande så till vida att\r\narbetsgivaren ges makten att undanta två personer.\r\nFrågan skall inte överprövas. Men frågan är svår att\r\nhantera och har för övrigt lett till svåra\r\ntolkningstvister.</pre><pre>Vidare var det frågan om varför inte företag med\r\nfärre än tio anställda omfattas av\r\njämställdhetsplaner. Tydligen är\r\nhuvudmotiveringen att sociademokratin tyckte att\r\ntio var en bra idé i samband med att de pratade om\r\njämställdhetsplaner. Det hela blir väl inte bättre för\r\natt det var en gammal, dålig socialdemokratisk idé.\r\nJag efterlyser fortfarande sakliga motiv. Det enda\r\njag kan tänka mig är integritetskravet. Men jag\r\nsvårt att förstå att det går en gräns mellan företag\r\nmed åtta anställda och företag med 12 anställda.\r\nTvärtom kan intresset var litet i de mindre\r\nföretagen som inte har sin personalpolitik fixerad\r\npå papper när det gäller att utforma lönelägen\r\nmellan män och kvinnor. Det finns ingen anledning\r\natt göra detta undantag. Det finns inte heller någon\r\nanledning att inte göra det vi har krävt, nämligen\r\ntillåta branschjämförelser.</pre><pre>Vad anser Bengt Westerberg att vi skall göra för att\r\nkomma framåt när det gäller könsneutral,\r\nsystematisk arbetsvärdering? Det kommer att göras\r\nen del försök. Men jag tycker personligen att det är\r\nbara på den grunden som det går att komma långt,\r\nså till vida det över huvud taget blir kvar någon\r\nsystematisk lönesättning baserad på kollektivavtal\r\noch förhandlingar och inte baserad på vad SAF\r\nönskar och försöker driva igenom, nämligen en\r\nindividuell lönesättning som en relation mellan chef\r\noch en anställd. Då kommer det att gå alldeles åt\r\npipan.</pre><pre>Anf. 52  Socialminister BENGT\r\nWESTERBERG (fp):</pre><pre>Herr talman! Hans Andersson har uppfattat\r\nsituationen helt rätt. Det är bl.a. hänsynen till\r\nenskildas integritet som ligger bakom. Tanken är\r\ninte att utåt redovisa löner för varje enskild person.\r\nRedovisningen skall ske för varje grupp. Jag håller\r\nmed om att det inte går att avgöra om gränsen skall\r\ngälla företag med åtta, tio eller tolv anställda. Tio\r\när naturligtvis en godtycklig gräns. Men jag tycker\r\ninte att det var ett så dåligt beslut som den gamla\r\nsocialdemokratiska regeringen föreslog och vi\r\naccepterade. Jag tycker att det är rimligt med en\r\ngräns på tio anställda i företagen.</pre><pre>Jag vill en tredje gång understryka att innebörden\r\nav denna begränsning är inte att de företag som har\r\nfärre än tio anställda inte behöver bry sig om frågan\r\nom löner och ojämlikhet mellan kvinnor och män.\r\nDe är också ålagda enligt jämställdhetslagen att\r\nbedriva ett aktivt jämställdhetsarbete. Förbudet\r\nmot lönediskriminering gäller där som i andra\r\nföretag. Vi undantar inte företag från denna\r\nskyldighet, utan det enda de undantas från är\r\nskyldigheten att göra en kartläggning och att lägga\r\nfram en jämställdhetsplan. Det är viktigt att\r\nunderstryka detta.</pre><pre>Vidare hade Hans Andersson en fråga om åtgärder\r\nför att främja en neutral arbetsvärdering. Jag delar\r\nhelt och hållet uppfattningen att det är angeläget att\r\nåtgärder vidtas. I propositionen nämns att\r\nArbetsmiljöinstitutet skall få i uppdrag att bedriva\r\nen sådan forskning i större utsträckning än tidigare.\r\nJag tror faktiskt att regeringen redan i morgon\r\nkommer att fatta ett beslut om ett sådant uppdrag\r\ntill Arbetsmiljöinstitutet. Saken är på gång. På\r\ndenna punkt råder såvitt jag kan utläsa av\r\nutskottsbetänkandet och reservationerna\r\negentligen total enighet, även om det finns nyanser\r\ni skrivningarna. Men frågan är viktig.</pre><pre>Regeringen har också i propositionen ganska\r\nutförligt skrivit hur vi i regeringen tycker att\r\narbetsvärdering skall gå till och vad den skall\r\nomfatta. Det har vi gjort till ledning för den\r\nfortsatta tillämpningen både när man skall fortsätta\r\nutreda och forska på detta område och när man\r\nförhoppningsvis kommer att få ett antal rättsfall där\r\narbetsvärdering kan komma till utnyttjande för att\r\npröva när lönediskriminering föreligger.</pre><pre>Den nya JämO har ställt i utsikt att hon kommer att\r\nförsöka driva ett antal sådana fall till\r\nArbetsdomstolen så småningom. Jag hoppas det\r\nkommer att bli fallet. Hittills har vi nämligen inte\r\nfått prövat i domstol de skärpningar av\r\njämställdhetslagen som skedde redan för några år\r\nsedan. Det är angeläget att vi får det prövat så snart\r\nsom möjligt.</pre><pre>Anf. 53  BERITH ERIKSSON (v):</pre><pre>Herr talman! Under de minuter som jag har till\r\nförfogande tänker jag lyfta fram två frågor. De\r\ngäller dels åtgärder för invandrarkvinnorna på\r\narbetsmarknaden, dels grupptalan i domstol.</pre><pre>När jag läser utskottets svar på motionskraven om\r\nåtgärder för invandrarkvinnor, känner jag återigen\r\nmissnöje över att man inte anser att de olika\r\ndepartementen inom deras sakområden skall ta det\r\nfulla ansvaret för invandrarna. I stället hänvisar\r\nman till Invandrarverket.</pre><pre>Risken är därmed stor för ännu en utredning och\r\nkanske något seminarium. Men det för inte\r\nfrågorna så värst långt framåt. Utbildning skall\r\nnaturligtvis Utbildningsdepartementet ta ansvar\r\nför, exempelvis svenskundervisningen.\r\nSocialdepartementet skall ta ansvar bl.a. för\r\nintroduktionen till det svenska samhället och för\r\nstudieekonomin. Arbetsmarknadsdepartementet\r\nskall ta ansvar för åtgärder på arbetsmarknaden\r\noch Justitiedepartementet skall ta ansvar för\r\ndiskrimineringen i arbetslivet.</pre><pre>Invandrarkvinnor är i väldigt stor utsträckning de\r\nsom befinner sig allra längst ned på\r\nsamhällstrappan när det gäller arbetsmöjligheter,\r\npåverkansmöjligheter och löner. Det är\r\nväldokumenterat i dag. De har de mest slitsamma\r\njobben, de lägsta lönerna och de sämsta\r\nmöjligheterna att avancera på jobbet.</pre><pre>Det finns redan en mängd rapporter att utgå från.\r\nBara en genomgång av det material som kom fram\r\nunder de seminarier som Nordiska rådet har hållit\r\nunder åren 1987, 1988, 1990 och 1991 om\r\ninvandrarkvinnor i Norden visar att det finns\r\ntillräckligt med material för att starta ett konkret\r\narbete inom de olika departementen. Nordiska\r\nrådets seminarier har handlat om sociala\r\nkontaktnät och föreningsliv, om arbete och\r\nutbildning och om hinder och möjligheter.</pre><pre>Men att det bollas över till Invandrarverket och att\r\nman förlitar sig till att Invandrarverket skall ta tag\r\ni dessa frågor gör att frågorna hela tiden hamnar\r\nmellan två stolar.</pre><pre>Socialdemokraternas reservation i det avseendet i\r\ndetta betänkande är naturligtvis behjärtansvärd.\r\nDen rör sig inom ett specifikt område. Naturligtvis\r\nställer jag mig bakom den reservationen. Men jag\r\nanser att utredningar skall göras inom varje\r\ndepartementsområde och med samordning, just för\r\natt ta till vara den forskning och naturligtvis de\r\nerfarenheter som redan finns. Det skall ske i\r\nsamverkan med dem det gäller, nämligen\r\ninvandrarkvinnorna.</pre><pre>Jag tänker nämna några ord om grupptalan i\r\ndomstol. Även den frågan är gammal från\r\nutredningssynpunkt. Ett beslut om en bred\r\nutredning fattades i juni 1991. Av\r\nkommittédirektivet kan man finna att det skall\r\nhandla om en mycket bred utredning om arbetsrätt,\r\nhyresrätt och konsumenträtt. Frågor inom\r\nmiljöområdet och inom diskrimineringsområdet\r\nskall också utredas. Under dagen har jag försökt få\r\nklarhet i om det är detta kommittédirektiv som\r\ngäller i dag och om det är den utredning som då\r\ntillsattes som fortfarande arbetar, men jag har inte\r\nlyckat få tag på utredaren -- jag ser nu att det nickas\r\noch att det alltså är den utredningen.</pre><pre>I propositionen nämns inte något annat än\r\ngrupptalan i diskrimineringstvister. Men Nordiska\r\nrådet har ju under ett antal år fört fram frågan om\r\ngrupptalan i konsumentfrågor. Vid ett par tillfällen\r\nhar Nordiska rådet även fört fram och riktat\r\nrekommendationer till de nordiska ländernas\r\nregeringar om att åstadkomma resultat när det\r\ngäller möjligheter till grupptalan i domstol.</pre><pre>Alla de områden som nämns i kommittédirektivet är\r\nmycket viktiga från jämställdhetssynpunkt. Det är\r\nviktigt att en sådan möjlighet kommer till stånd och\r\natt det riktas uppmärksamhet mot utredningen\r\nsamt att den resulterar i en konkret lagstiftning.\r\nDet kommer ju att bli ett viktigt redskap i det\r\nfortsatta arbetet för jämställdhet i samhället.</pre><pre>I USA, i en del delstater där det finns möjlighet att\r\nföra grupptalan i domstol, har grupper av kvinnor\r\nanvänt den för att kommma åt pornografialster. De\r\nhar gått till domstol och hävdat att sådant alster\r\nmotarbetar jämställdhetsarbetet i samhället och att\r\ndet är förnedrande för kvinnor som grupp.</pre><pre>Herr talman! Jag har inga andra yrkanden än Hans\r\nAndersson.</pre><pre>Anf. 54  ISA HALVARSSON (fp) replik:</pre><pre>Herr talman! Jag blev litet förvånad när Berith\r\nEriksson sade att hon inte var nöjd med utskottets\r\nbehandling av Vänsterpartiets motion och att hon\r\nvar rädd att den bara skulle utmynna i projekt och\r\nvidare utredning. Hon var vidare rädd för att\r\nutredningarna inte skulle leda till något. Det är\r\negendomligt med tanke på att det är precis en\r\nutredning som Vänsterpartiet föreslår.\r\nVänsterpartiet föreslår i sitt yrkande 17 att\r\nregeringen tillsätter en utredning om\r\njämställdhetspolitiken och invandrade kvinnor och\r\nmän.</pre><pre>Från utskottets sida har vi svarat att det pågår en\r\növersyn av invandrarpolitiken. Naturligtvis är det\r\nviktigt att man i den också tar upp\r\ninvandrarkvinnornas situation, precis som vi har\r\nframhållit att man bör synliggöra kvinnorna i alla\r\nandra sammanhang, t.ex. bland de handikappade.\r\nDetta framhålls också i propositionen. Från\r\nutskottets sida utgår vi från att utredningen beaktar\r\nvilka åtgärder som man behöver vidta för denna\r\ngrupp. Det betyder inte att vi menar att det skall\r\nutmynna i något annat. Helt klart är\r\ninvandrarkvinnorna en speciellt utsatt grupp på\r\nmånga områden. De blir verkligen utbrända och\r\nhar en besvärlig situation, jämfört med många\r\nsvenska kvinnor, när de dubbelarbetar.</pre><pre></pre><pre>Jag tror mycket på grupptalan, något som också\r\nLöneskillnadsutredningen förde fram. I\r\npropositionen anförs nu att man har gett\r\nGrupptalarutredningen ytterligare förlängd tid till\r\nårets slut för att se över frågan om grupptalan på\r\njämställdhetsområdet. Jag tror att det i\r\nkönsdiskrimineringstvister är särskilt viktigt att\r\nslippa schavottera. Det är kanske viktigare än när\r\nman som konsument vill föra sin talan. Tyvärr\r\nutsätts de kvinnor som klagar för ytterligare\r\ntrakasserier på arbetsplatserna. Därför skulle\r\ngrupptalan vara en utmärkt metod.</pre><pre>Anf. 55  BERITH ERIKSSON (v) replik:</pre><pre>Herr talman! Om Isa Halvarsson lyssnade på mitt\r\nanförande hade hon funnit att det inte är\r\nutredningen som jag är emot. Däremot ifrågasätter\r\njag att utredningen skall skötas av Invandrarverket\r\neller sakdepartementen.</pre><pre>Vi begär ju i andra sammanhang att departementen\r\nskall ta det fulla ansvaret för invandrarfrågorna. Vi\r\nhar påpekat att med den ordning som i dag råder,\r\natt departementen förlitar sig på Invandrarverket,\r\nhamnar frågorna ofta mellan två stolar. Det\r\nresulterar i utredningar och några seminarier, men\r\nman kommer inte fram till konkreta åtgärder.</pre><pre>Jag är glad över att ha fått denna extra\r\nuppmärksamhet när det gäller grupptalan och att\r\nIsa Halvarsson delar min uppfattning.</pre><pre>Anf. 56  EVA ZETTERBERG (v):</pre><pre>Herr talman! Under dagens debatt och i\r\nbetänkandet om jämställdhet förs många frågor\r\nfram, där man ser hur ojämlikt vårt samhälle\r\nfortfarande är och hur kvinnor på många områden\r\nbefinner sig i ett underläge gentemot männen.</pre><pre>Men det finns ett område där vi kvinnor leder stort,\r\nnämligen överlevnad. Kvinnorna i Sverige blir\r\näldre än männen. Av vårt lands 1,5 miljoner\r\npensionärer är en större andel kvinnor än män.\r\nMönstret går igen i många länder.</pre><pre>Vi vet att mycket av det av alla partier omhuldade\r\nfrivilliga arbetet i vårt land inte skulle kunna utföras\r\nutan just kvinnor. Det är de som bär upp arbetet i\r\nRöda korset, Rädda barnen, PRO, Väntjänst, och\r\nyngre pensionärer hjälper äldre osv. Men vi vet\r\nockså att kvinnor som har lyckats överleva får\r\nväldigt olika villkor. Klasskillnaderna mellan äldre\r\nkvinnor är stora. De som har levt ett bra liv, dvs. de\r\nsom är högutbildade och har haft rika resurser, får\r\ndet i regel bra även på äldre dar, medan de som\r\nunder unga år har fått slita hårt ofta får sämre hälsa\r\noch sämre möjligheter att ta för sig när de blir äldre.</pre><pre>Vi i Vänsterpartiet menar därför att det är en stor\r\nbrist i propositionen och betänkandet att frågan om\r\näldre kvinnors villkor inte alls har belysts. Vi har\r\ndärför tagit upp detta i vår motion, men tyvärr inte\r\nfått så stort gehör för det.</pre><pre>Olika utredningar har visat hur äldre kvinnor inom\r\nexempelvis hemtjänsten i mindre utsträckning än\r\nmännen får den hjälp de behöver. Det har visat sig\r\natt kvinnor inte alls på samma sätt har kunnat få\r\nden hjälp som de faktiskt behöver och att många\r\nkvinnor också av ekonomiska skäl har tackat nej till\r\nhjälp. Detta ser vi som en stor brist och menar att\r\nfrågorna skulle behöva belysas på ett helt annat\r\nsätt.</pre><pre>I undersökningarna från Äldrecentrum, SKTF och\r\nen rad andra organisationer har dessa frågor belysts\r\nmed stort allvar. Jag menar att frågorna inte har\r\ntagits på allvar vid arbetsmarknadsutskottets\r\nbehandling.</pre><pre>Anhöriga som har fått ge sin uppfattning om hur de\r\nser på vården av de äldre har uttryckt en stark oro.\r\nDe menar att resurserna för de äldre faktiskt har\r\nminskat och att deras oro för att de äldre inte skall\r\nfå den vård som de behöver är befogad.</pre><pre>Vänsterpartiet vill därför peka på just denna\r\nmotion. Jag vill fråga regeringspartierna av vilken\r\nanledning man inte vill lyfta fram och titta närmare\r\npå den här gruppen. I socialutskottets behandling\r\nav frågan understryker man att om dessa farhågor\r\när besannade är man beredd att ge frågan större\r\nuppmärksamhet. Men, kära vänner, det finns ju\r\nbelagt genom undersökningar att detta är fallet. Jag\r\nförstår därför inte varför de borgerliga partierna\r\ninte vill titta närmare på frågan.</pre><pre>Jag vill också ställa en fråga till\r\nsocialdemokraterna. När frågan behandlades i\r\nsocialutskottet fick vi stöd av socialdemokraterna.\r\nSåvitt jag förstår har ni socialdemokrater själva\r\ntagit upp liknande tankegångar i en annan motion,\r\nmen inte just i jämställdhetsmotionen. Varför\r\nstöder ni inte motionen? Eller är det så att ni vid\r\nomröstningen kommer att stödja vårt krav?</pre><pre>Jag vill instämma i Vänsterpartiets alla yrkanden i\r\nbetänkandet och i den meningsyttring som Hans\r\nAndersson har framfört. Men jag vill särskilt yrka\r\nbifall till mom. 43 på denna punkt.</pre><pre>Herr talman! Slutligen vill jag bara återgå till ämnet\r\nsexuella trakasserier, särskilt inom\r\nutbildningsväsendet. I en tidigare diskussion\r\nuppfattade jag att Rose-Marie Frebran gav starkt\r\nstöd för våra krav. Vi anser att sexuella trakasserier\r\ninom utbildningsväsendet på precis samma sätt som\r\ni arbetslivet borde omfattas av jämställdhetslagen.\r\nUtskottet har också gjort en stark skrivning om\r\ndetta men däremot inte bifallit vårt krav. Jag vill\r\nuttrycka förhoppningen att Rose-Marie Frebran\r\noch kds, som har uttryckt sitt stöd för våra krav,\r\nockså stödjer oss när vi kommer till omröstning.</pre><pre>Herr talman! Jag yrkar också bifall till vår\r\nmeningsyttring till mom. 36.</pre><pre>Anf. 57  BERIT ANDNOR (s) replik:</pre><pre>Herr talman! Jag vill bara upplysa Eva Zetterberg\r\nom att vi socialdemokrater i vår motion har tagit\r\nupp just de aspekter som Eva Zetterberg tog upp.\r\nDe finns också med i en av våra reservationer,\r\nreservation nr 3, som avser den utredning som skall\r\ntillsättas om den ekonomiska maktens fördelning,\r\ndär vi just tar upp att vi tycker att den skall breddas\r\ntill att omfatta även frågan om hur samhällets\r\nresurser fördelas mellan kvinnor och män. Precis\r\nsom Eva Zetterberg säger vet vi genom en rad olika\r\nundersökningar att just de äldre kvinnorna tillhör\r\nden grupp som inte får sina behov tillgodosedda på\r\ndet sätt som de skulle behöva. Vi tycker alltså att\r\nden utredning som regeringen nu förutskickat även\r\nskall omfatta frågan om hur samhällets resurser är\r\nfördelade.</pre><pre>Jag har i mitt tidigare inlägg inte yrkat bifall i denna\r\nfråga, eftersom avsikten var att förenkla\r\nhanteringen litet längre fram. Men den finns noga\r\nredogjord, och vi står naturligtvis bakom\r\nreservation nr 3.</pre><pre>Anf. 58  EVA ZETTERBERG (v) replik:</pre><pre>Herr talman! Jag tackar för inlägget från Berit\r\nAndnor. Det är bra att vi är överens. Jag har\r\nuppfattat att vi har varit överens i sak tidigare när vi\r\nhar diskuterat detta. När denna fråga behandlades i\r\nsocialutskottet, förelåg en reservation från\r\nSocialdemokraterna, som gällde just frågan om\r\näldre kvinnor. Men jag tycker inte att det vi nu talar\r\nom har lyfts fram tillräckligt tydligt i reservationen.\r\nDärför efterlyste jag ett klargörande från\r\nSocialdemokraterna. Men det är bra att vi är\r\növerens om behovet av att tydliggöra just att äldre\r\nkvinnor inte får de resurser som de behöver.</pre><pre>Anf. 59  ISA HALVARSSON (fp):</pre><pre>Herr talman! I sin motion skriver Vänsterpartiet att\r\ndet är viktigt att inte äldre kvinnor glöms bort när\r\nman diskuterar jämställdhet och människor med\r\nfunktionshinder. Jag anser att det är angeläget att\r\nkunna diskutera människor med funktionshinder\r\nutan att genast tänka på äldre. Vi måste lyfta fram\r\nde kvinnor som har varit funktionshindrade hela\r\nlivet. Det har aldrig tidigare gjorts några\r\nutredningar, där man har skilt på män och kvinnor\r\ni den situationen. Just nu pågår ett arbete för att\r\nbelysa dessa handikappade kvinnors situation.</pre><pre>Jag vill dock på inte sätt ha sagt att man skall\r\nnonchalera situationen för äldre kvinnor, som är\r\nfunktionshindrade på grund av sin ålder. Över\r\nhuvud taget ser vi att kvinnor diskrimineras hela\r\nlivet, inte minst inom hälsovården. Utskottet\r\nskriver också att det är viktigt att studera hur\r\nkvinnor bemöts av hälso- och sjukvården. Kvinnor\r\nfår sämre och felaktiga mediciner samt felaktig\r\ndocering. De får sämre timtider när det gäller\r\nhemhjälp. Allt detta kan vi konstatera, och det är\r\nviktigt att lyfta fram det.</pre><pre>Folkhälsoinstitutet håller på med en stor\r\nundersökning om kvinnans situation i livscykeln.\r\nDär kommer även den äldre kvinnans situation\r\nfram. Självklart skall resultatet begrundas.\r\nDäremot har vi inte velat tillstyrka motionskravet.\r\nMen det är naturligtvis en viktig fråga.</pre><pre>Anf. 60  EVA ZETTERBERG (v):</pre><pre>Herr talman! Till Isa Halvarsson vill jag säga att\r\nman självklart måste se närmare på hur\r\nfunktionshindrade kvinnor har det och hur man kan\r\nförbättra deras situation. Därom är vi helt överens.\r\nVi behöver alltså inte diskutera den frågan mera,\r\nutan det gäller att vidta åtgärder.</pre><pre>Vad jag ville lyfta fram var just frågan om äldre\r\nkvinnor med funktionshinder men också utan\r\nfuntionshinder. Om Isa Halvarsson och de\r\nborgerliga partierna anser att dessa kvinnor utgör\r\nen eftersatt grupp och att äldre kvinnor får sämre\r\nservice än män, borde det väl vara en självklarhet\r\natt man studerar det problemet och föreslår\r\nåtgärder. Men så är inte fallet. Jag vill därför åter\r\nfråga Isa Halvarsson: Tvivlar ni på dessa\r\nundersökningar från Äldrecentrum, SKTF och\r\nandra instanser? Man visar ju klart och tydligt med\r\nren statistik att äldre kvinnors andel av hemtjänst\r\nhar minskat. Många anser sig inte ha råd med\r\nhemtjänst. Det har minskat över året.</pre><pre>Jag vet att arbetsmarknadsutskottet och\r\nsocialutskottet är medvetna om problemet, men\r\narbetsmarknadsutskottet uttrycker sig mycket\r\nmärkligt när man skriver: Om situationen är den att\r\näldre kvinnor erhåller sämre service än äldre män,\r\nbör detta problem enligt utskottet\r\nuppmärksammas. När man läser detta, kan man\r\ninte komma till annan slutsats än att ni anser att det\r\ninte finns belägg för denna skillnad. Hur skall man\r\ndå ta reda på det, Isa Halvarsson?</pre><pre>Anf. 61  ISA HALVARSSON (fp):</pre><pre>Herr talman! Det som Eva Zetterström läste upp\r\nvar ett referat av vad socialutskottet har skrivit.\r\nArbetsmarknadsutskottet har i och för sig anslutit\r\nsig till socialutskottets bedömning att riksdagen i\r\ndenna fråga inte behöver ta några initiativ. Men\r\ninom socialpolitiken i kommunerna, där det\r\nhandlar om enskilda personer, måste man vara\r\nmedveten om detta. Vi har alltså inte funnit att\r\nriksdagen behöver göra någon insats.</pre><pre>Anf. 62  EVA ZETTERBERG (v):</pre><pre>Herr talman! Arbetsmarknadsutskottet säger att\r\nman ansluter sig till socialutskottets bedömning.\r\nDetta uppfattar jag som att\r\narbetsmarknadsutskottet har precis samma\r\nuppfattning i frågan som socialutskottet. Det var\r\ndärför jag citerade detta såsom\r\narbetsmarknadsutskottets bedömning.</pre><pre>Det är bra att man är uppmärksam och intresserad\r\nav frågan, men det räcker inte, Isa Halvarsson.\r\nMan måste ge tydliga signaler om att man vill ha ett\r\nunderlag. Det har inte bara Vänsterpartiet utan\r\nsamtliga partier fått från instanser som arbetar med\r\näldre människors behov och ser var det finns luckor\r\noch var det har uppstått försämringar. Vi vet att\r\nhemtjänsten har fått skära ner betydligt för alla.\r\nDet har skett stora försämringar på det området.\r\nMen det är helt uppenbart att äldre kvinnor har\r\ndrabbats mer än äldre män. Då räcker det inte med\r\natt säga att man är oroad, utan då måste man gå\r\nvidare.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>\r\n7 §  Förslag om ytterligare anslag på\r\ntilläggsbudget till statsbudgeten för budgetåret\r\n1993/94, m.m.</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU22 Förslag om ytterligare anslag på\r\ntilläggsbudget till statsbudgeten för budgetåret\r\n1993/94, m.m. (prop. 1993/94:125).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>8 §  Ändring i lagen om generellt\r\nanställningsstöd, GAS</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU23 Ändring i lagen om generellt\r\nanställningsstöd, GAS (prop. 1993/94:66).</pre><pre>Anf. 63  LAILA STRID-JANSSON (nyd):</pre><pre>Herr talman! Ny demokrati har under hela\r\nmandatperioden anvisat större besparingar än\r\nnågot annat parti och i ord och handling försökt att\r\ngöra besparingar i många budgetposter, i de flesta\r\nfall utan att få något stöd av vare sig regering eller\r\nopposition. Detta gäller även beträffande det\r\ngenerella anställningsstödet. Min fråga till politiker\r\ni alla läger är: Har ni inte något budgetansvar? Vi\r\nlånar i dag 190 000 kr per minut varje dag, dag ut\r\noch dag in.</pre><pre>Efter en näst intill mördande kritik, inte minst från\r\nLagrådet och socialförsäkringsutskottet, lyckades\r\nborgarna träffa en överenskommelse med\r\nSocialdemokraterna och på några få dagar skriva\r\n''välgenomtänkta'' lagar gällande för GAS. Nu har\r\ndet visat sig efter en massiv kritik att den lag som\r\nriksdagen beslöt om i december måste ändras,\r\ndärför att den inte kommer att fungera. Detta har\r\nnu skett genom ett utskottsinitiativ.</pre><pre>Vi kan bara konstatera att vi, trots det\r\nhelrenoverade förslaget som vi kritiserade i\r\ndecember i fjol, fortfarande har rätt i vår kritik:</pre><pre>GAS leder till minskade kostnader för företag som\r\nändå är framgångsrika och nyanställer.</pre><pre>GAS går till företag som ändå nyanställer på grund\r\nav ökad orderingång.</pre><pre>GAS är en statlig gåva -- utan urskiljning -- till\r\nnäringslivet.</pre><pre>GAS kan lätt missbrukas. Ett framgångsrikt\r\nföretag kan t.ex. knycka kvalificerad arbetskraft\r\nfrån ett företag som går knackigt och dessutom\r\nbetala mindre för honom/henne. Skulle det\r\n''knackiga'' företaget ersättningsanställa, blir det\r\ningen rabatt på socialavgifterna.</pre><pre>GAS har ingen inriktning mot unga arbetssökande.\r\nInget sägs om några åldersgränser.</pre><pre>GAS ställer inte heller några krav på att man måste\r\nvara arbetslös.</pre><pre>GAS definierar inte vad verksamhet-\r\nverksamhetsgren eller intressegemenskap innebär.\r\nÅterigen något som är lätt att missbruka.</pre><pre>GAS kan lätt missbrukas av företag som snabbt\r\nomsätter personal. Spärregeln hinner inte slå till.</pre><pre>Den nya GAS-lagen är ett teoretiskt hastverk och\r\nhar ingen förankring i verkligheten. Den är ihålig\r\noch uppmuntrar snarare till missbruksförsök än till\r\nstimulans.</pre><pre>För att ha rätt till GAS måste anställningen vara i\r\nminst sex månader. Kombinerar man detta med\r\nrekryteringsstödet, som gäller i högst sex månader,\r\nbehöver därför lönekostnaden för 1994 inte bli så\r\nhög för dem som tas in. Även om tanken med GAS\r\nvar att tidigarelägga anställningar och minska\r\nbehovet av arbetsmarknadspolitiska åtgärder, finns\r\ndet ingen garanti för att de som anställs med stöd\r\nfår stanna kvar. I stället kan det bli ett betydligt\r\nbilligare sätt att tillgodose behovet av arbetskraft\r\njämfört med vad det skulle kosta om företagen\r\nanställde på normalt vis.</pre><pre>Ungdomarna måste enligt vår mening prioriteras\r\noch ges en rimlig chans att komma ut på den\r\nreguljära arbetsmarknaden. Som jag tidigare har\r\nframfört saknar förslaget inriktning mot de unga\r\narbetssökande -- de som inget hellre vill än få ett\r\narbete. I vår motion om inriktningen av den\r\nekonomiska politiken har vi förslag som på ett\r\nrättvist och effektivt sätt snabbt leder till att fler\r\nmänniskor, och då särskilt ungdomar, får arbete.</pre><pre>De nya jobben skapas inte i etablissemanget utan i\r\nde nya företagen. Det är kanske inte i första hand\r\nfler anställda Sverige behöver utan fler\r\nentreprenörer och företagare.</pre><pre>Redan när förslaget om det generella\r\nanställningsstödet lades fram hösten 1993 ansåg jag\r\natt man starkt kunde ifrågasätta om regeringens\r\nsyfte kunde nås, dvs. att uppmuntra till\r\ntidigareläggning av anställningar och att ersätta\r\növertidsarbete med vanliga arbeten. Man kunde\r\nbefara att lagen i stället skulle minska kostnaderna\r\nför företag som ändå är framgångsrika och som kan\r\nnyanställa. Företag som går bra skulle få\r\nskattesubventioner som uppenbarligen skulle\r\nmedverka till konkurrenssnedvridning.</pre><pre>Dessutom är det lagtekniskt mycket svårt att\r\nkonstruera ett generellt anställningsstöd som är\r\npraktiskt hanterbart, som når sitt syfte och som\r\ndessutom ger en godtagbar möjlighet till kontroll.</pre><pre>Den nu aktualiserade lagändringen visar att mina\r\nfarhågor har besannats. Utskottsmajoritetens\r\nförslag innebär att lagen blir ännu generösare\r\ngentemot framgångsrika företagare.</pre><pre>Till sist kan jag konstatera att det, i framtiden när\r\nriksdagen fattar stora genomgripande beslut, vore\r\nklokt om förslagen var mera genomarbetade och\r\nförankrade hos berörda grupper. Endast vi har\r\nmotsatt oss detta felaktiga förslag. Endast vi har,\r\ntrots ett massivt motstånd i medier och från\r\npolitiker, pekat på sakfelen när det gäller GAS.</pre><pre>Nu är det bara så att vi inte får ha rätt i en\r\ndemokratiskt sammansatt församling. Det enda\r\nsom gäller är blockpolitiken. Politikerna måste\r\ntydligen vänta på att verkligheten visar att Ny\r\ndemokrati hade rätt -- verkligheten är nämligen de\r\növriga politiska partiernas värsta fiende. Då först\r\nkommer de med svansen mellan benen och\r\nförsöker komma till rätta med sina fel. Då ställer\r\ninte pressen och medierna upp och påtalar\r\nmisstagen.</pre><pre>Detta utskottsinitiativ visar att man nu försöker\r\nsläta över ett misslyckat beslut.</pre><pre>Slutligen yrkar jag bifall till min reservation i\r\narbetsmarknadsutskottets betänkande nr 23.</pre><pre>Anf. 64  ELVER JONSSON (fp):</pre><pre>Herr talman! Vi har under de fyra fem senaste åren\r\nupplevt en mycket svår period -- svårigheter från\r\n80-talets slut som har accelererat så sent som fram\r\ntill för några veckor sedan.</pre><pre>Under tiden har regeringen och riksdagen här\r\nverkat för att nya åtgärder sätts in i syfte att hjälpa\r\nde människor som blir utan arbete till en\r\nmeningsfull sysselsättning. Det gäller då en lång rad\r\nåtgärder -- ungdomspraktik, ALU-projekt,\r\nrekryteringsstöd och justeringar i arbetsrätten. Nu\r\nsenast handlar det om det generella\r\nanställningsstödet, GAS.</pre><pre>I november behandlade vi i\r\narbetsmarknadsutskottet föreliggande förslag i\r\nregeringspropositionen. Till en början fanns det\r\nmånga motståndare. Först var socialdemokraterna\r\nnegativa. Men under beredningens gång och efter\r\nen del justeringar anslöt man sig och gav sitt stöd\r\nför just GAS. Vänsterpartiet hade både då och,\r\nfaktiskt, ännu tidigare haft sympatier i det här\r\nsammanhanget. Det gjorde att det i slutändan bara\r\nvar Ny demokrati som var emot den här formen av\r\nstöd.</pre><pre>Vad som nu händer är att det sker några justeringar\r\ni lagen om generellt anställningsstöd. När det här\r\ninstrumentet väl var sjösatt visade det sig nämligen\r\natt det fanns oformligheter som resulterade i en\r\norättvisa.</pre><pre>Oavsett vad man tycker om grundkonceptet kan\r\ndet knappast vara fel att den lagstiftande\r\nförsamlingen när det gäller lagstiftningen i det här\r\naktuella ärendendet rättar till det som\r\nuppenbarligen är fel och som ingen ens i\r\nsinnevärlden hade tänkt skulle få sådana här\r\neffekter. Egentligen finns det väl därmed endast\r\nlovvärda saker att säga om denna justering.</pre><pre>Laila Strid-Jansson har här en ganska rejäl drapa\r\nom varför Ny demokrati tycker illa om ett generellt\r\narbetsmarknadsstöd. Egentligen är jag litet\r\növerraskad. Ny demokrati har ju ofta talat om att\r\nman skall akta sig för det som är selektivt och\r\nbyråkratiskt. I stället skall man välja det som är\r\nenklare. Vidare skall man akta sig för att dela ut\r\npengar, eftersom det inte är bra att göra det. Men\r\nsedan har vi fått stöd här för rätten till en\r\nreducering av arbetsgivaravgifterna -- de hemska\r\nskatterna, som Nydemokraterna ofta hellre säger.</pre><pre>Herr talman! Jag vill tillbakavisa gjorda påståenden\r\nhär. Man säger att det saknas krav. Nej, så är det\r\ninte. Det finns visst krav. Det kan gälla\r\nnettoanställningar. Ett krav är att nyanställning\r\nskall ske i år.</pre><pre>Laila Strid-Jansson varnar för missbruk. Ja, en\r\nsådan varning kan vara berättigad. Men det gäller\r\ndå alla stödformer. Man kan ju råka ut för att någon\r\nmissbrukar det här systemet. Men man kan undra\r\nom särskilt de som ofta talar om missbruk har\r\nspeciell erfarenhet i ämnet. Vidare skulle det\r\nsaknas en förankring här. Alla dessa påståenden är\r\nnågot av floskler i efterhand. Jag tar dem därför\r\ninte särskilt allvarligt.</pre><pre>Det viktiga är att det här instrumentet har visat sig\r\nha effekter. Arbetsförmedlingarna,\r\nlänsarbetsnämnderna och\r\nArbetsmarknadsstyrelsen finner att det rör sig om\r\nett bra verktyg när det gäller att stimulera till\r\nnyanställningar. Problemet finns ju att alltför\r\nmånga fortfarande saknar arbete. Dessutom finns\r\nproblemet med alldeles för mycket övertid. Men nu\r\nbörjar detta ge effekt. Det nyanställs. Man talar\r\nnumera inte bara om hundratalet nyanställningar\r\nper dag utan också om tusentalet nyanställningar.\r\nVarje vardag nyanställs nämligen väldigt många\r\nmänniskor i Sverige. Jag är så naiv att jag tror att\r\ndet generella anställningsstödet, GAS, också är ett\r\nverksamt verktyg när det gäller att stimulera och att\r\nsnabbt få loss lediga platser så att människor får\r\njobb.</pre><pre>Herr talman! Jag har bara ett yrkande. Jag yrkar\r\nnämligen bifall till hemställan i\r\narbetsmarknadsutskottets betänkande nr 23.</pre><pre>Anf. 65  LAILA STRID-JANSSON (nyd)\r\nreplik:</pre><pre>Herr talman! Till Elver Jonsson vill jag säga att det\r\när väldigt bra att det blir nyanställningar. Sådana\r\nvälkomnar jag verkligen.</pre><pre>Vad vi kritiserar när det gäller ett generellt\r\nanställningsstöd är att bidrag utgår till företag utan\r\nurskillning. Företag som går bra kommer alltså att\r\nfå extra stora vinster. De skulle ju i alla fall\r\nnyanställa. Således blir det här ännu fördelaktigare\r\nför företag av detta slag.</pre><pre>Med det jättestora budgetunderskott som Sverige\r\nhar i dag har vi inte råd att urskillningslöst hälla\r\npengar över storföretagen. Vi tycker att det är en\r\nfelaktig politik. Vidare leder detta till en\r\nkonkurrenssnedvridning. Ingenting säger att det\r\nhär leder till varaktiga jobb. Dessutom är det lätt\r\natt missbruka systemet. Lagtekniskt är det också\r\nsvårt att konstruera ett generellt stöd som är\r\npraktiskt hanterbart, som når sitt syfte och som ger\r\nen möjlighet till kontroll.</pre><pre>I stället skall man väl stödja de företag som\r\nverkligen behöver hjälp. Det skall inte vara\r\ngenerellt stöd till alla. Vi är väldigt kritiska till alla\r\nbidrag -- i det avseendet kan man ju verkligen tala\r\nom inflation. I stället skall man satsa på att få ett\r\nbra företagsklimat i Sverige med låga räntor och\r\nmed möjligheter att låna pengar. Dessutom skall\r\nman stödja de företag som verkligen är i behov av\r\nhjälp. Man skall alltså inte stödja de företag som\r\nbara vill utnyttja systemet.</pre><pre>Anf. 66  ELVER JONSSON (fp) replik:</pre><pre>Herr talman! I sak hade Laila Strid-Jansson inte\r\nnågot nytt att komma med. Därför skulle jag ha\r\nkunnat avstå från denna replik. Men jag vill\r\ntillbakavisa hennes vulgära beskrivning av detta\r\nfina arbetsmarknadspolitiska instrument. Laila\r\nStrid-Jansson talar om att det hälls ut pengar. Men\r\ndet är direkt felaktigt. Det hälls nämligen inte ut\r\nnågra pengar här. I stället handlar det om en\r\nreduktion av arbetsgivaravgiften.</pre><pre>Vidare talar Laila Strid-Jansson om bidrag utan\r\nurskillning. Det är också ett felaktigt påstående.\r\nAtt det här instrumentet skulle vara\r\nkonkurrenssnedvridande kan man inte så allmänt\r\nuttala sig om. Alla stöd har naturligtvis en viss\r\nkonkurrenseffekt. Vad det handlar om här är att\r\nmänniskor nyanställs. Vidare kan övertiden\r\nreduceras. Och, och det är inte oviktigt med\r\navseende på budgetunderskottet, skatter flyter in.\r\nArbetslösheten minskar, och kassor får mindre\r\nutgifter. Dessutom, herr talman -- och även detta är\r\nväldigt viktigt --, kan fler av dem som nu är\r\narbetslösa få ett arbete. Det är en insats inte bara\r\nsamhällsekonomiskt utan också socialt, något som\r\nvi inte skall underskatta. Därför är de här\r\ninstrumenten, som stimulerar till nyanställning och\r\narbete, oerhört värdefulla. Detta är en chans för\r\nföretagen under det här året. Låt oss gärna pröva\r\noch utvärdera, men det är mycket viktigt att de\r\nfinns just nu.</pre><pre>Anf. 67  LAILA STRID-JANSSON (nyd)\r\nreplik:</pre><pre>Herr talman! Som jag tidigare sade är vi inte alls\r\nemot att man ser till att företag hjälps att nyanställa\r\npersoner. Det är det generella och att man gör det\r\nutan urskiljning som vi vänder oss emot.</pre><pre>Jag tycker också, att om man stiftar nya generella\r\noch temporära lagar borde man ha litet mer på\r\nfötterna. Det visar sig i dag, eftersom man måste\r\ngöra ändringar. Det kan leda till felaktigheter,\r\nvilket detta uppenbarligen har gjort. Det skall bli\r\nintressant att se facit av det här. Jag tror att min\r\nkritik kommer att visa sig fullständigt sann.</pre><pre>Anf. 68  ELVER JONSSON (fp) replik:</pre><pre>Herr talman! Till och med Laila Strid-Jansson\r\ndarrar på manschetten nu. Hon är inte emot\r\nnyanställningar. Bra. Men hon anvisar inte något\r\nsätt som kulle kunna sätta fart på anställningarna,\r\nså man frågar sig hur. Just nu har jag inte hört att\r\nLaila Strid-Jansson har haft något besked om att vi\r\nskulle hitta en möjlighet som skulle överträffa det\r\ngenerella arbetsmarknadsstödet.</pre><pre>Anf. 69  HANS ANDERSSON (v):</pre><pre>Herr talman! Propositionen förra året var mycket\r\ndålig, tekniskt bedrövlig.\r\nArbetsmarknadsutskottet fick snabbt göra om\r\narbetet.</pre><pre>De problem som nu har uppstått är inte problem av\r\ndet slag som Laila Strid-Jansson talar om. De beror\r\nsnarare på att stödet inte har utgått till ett antal\r\nföretag beroende på antal\r\nlöneutbetalningstillfällen, i första hand i\r\nseptember. Det är inte någon grund för en oerhörd\r\nkritik.</pre><pre>GAS har formen av ett marginellt anställningsstöd.\r\nDet innebär faktiskt en motprestation som\r\nkontrolleras i efterhand, där man ser att det har\r\nskett en ökning av anställningsvolymen. Det är\r\novanligt välriktade pengar, om man vill att statliga\r\npengar skall ha effekten att det blir fler anställda.\r\nVi hade ställt kravet långt tidigare, inte exakt i den\r\nhär utformningen, men vi tyckte ändå att det var\r\nbra att förslaget kom, även om den tekniska\r\nutformningen inte var så bra.</pre><pre>Då säger Ny demokrati: Men det är inte säkert att\r\nde här personerna får stanna. Det är inte säkert att\r\nde har anställningstrygghet i all evighet. Jag har\r\naldrig hört att nydemokraterna har ägnat något\r\nintresse åt de frågorna, snarare tvärtom. Man har\r\nförsökt att avskaffa lagen om anställningsskydd,\r\nåtminstone för företag som har under 20 eller under\r\n50 anställda. Jag tycker nog att det låter hycklande\r\noch inte sakligt korrekt.</pre><pre>Storföretag kommer att få den här hjälpen. Vem\r\nsäger det? Storföretag kan få, småföretag kan få.\r\nJag vet inte exakt vilka som har fått mest. Hittills är\r\ndetta i själva verket en ganska liten åtgärd.</pre><pre>Det behöver ske ganska få nyanställningar som inte\r\nannars skulle ha kommit till stånd för att göra detta\r\ntill en besparing för staten, med avseende på a-\r\nkasseutbetalningar och arbetsmarknadspolitiska\r\ninsatser. Förmodligen är detta mycket billigt. Jag\r\nskulle tro att det är lönsamt för den som vill dra ned\r\nbudgetunderskottet.</pre><pre>Jag tycker att det är bra att\r\narbetsmarknadsutskottet gör en korrigering, så att\r\nföretag som har nyanställt inte efteråt behöver\r\nkänna att de lurades på konfekten. Självklart skulle\r\nen del av de här företagen anställa ändå. Men\r\nväldigt många kanske har haft nytta av stödet. Jag\r\ntror att det faktiskt är ovanligt effektiva pengar just\r\ni detta konjunkturläge. Man kan nedbringa\r\növertid. Om intresset för att nedbringa övertiden är\r\nså stort från nydemokraternas sida, varför har ni\r\ninte stött Vänsterpartiets förslag om att begränsa\r\növertidsuttaget och därmed egentligen tvinga fram\r\nnyanställningar? Jag ser detta mer som ett\r\npopulistiskt utbrott från nydemokraterna.</pre><pre>Jag anser inte att den regeländring som nu sker på\r\nnågot sätt hänger ihop med Laila Strid-Janssons\r\nargumentation. Dessutom tror jag att hon i sak har\r\nalldeles fel.</pre><pre>Detta är inte en form av blockpolitik. Det är få\r\nfrågor som har varit så litet blockskiljande.\r\nVänsterpartiet tog ett initiativ. Den borgerliga\r\nregeringen kom med ett förslag.\r\nSocialdemokraterna var med på noterna efter att\r\ndet hade gjorts om. I så fall är det blocket övriga\r\npartier mot nydemokraterna.</pre><pre>Anf. 70  LAILA STRID-JANSSON (nyd):</pre><pre>Herr talman! Att vi är för företagsamhet i alla\r\nformer kan väl ingen ta miste på. Men vi tycker att\r\ndet viktigaste är att företag får leva och verka av\r\negen kraft. Bidrag och stödformer av olika slag\r\nskall man ta till när det verkligen behövs. Det är\r\ndärför som vi är så kritiska till generellt\r\nanställningsstöd, eftersom det urskiljningslöst går\r\ntill alla som nyanställer, oavsett om de hade gjort\r\ndet i alla fall, och att det går till sådana som inte\r\nbehöver det. Det är i det avseendet vi är så kritiska\r\nmot den nya lagen.</pre><pre>Företag behöver en bra jordmån att växa och verka\r\ni. Man behöver ett bra företagsklimat i det här\r\nlandet. Det har det inte varit på årtionden. Det har\r\nvänt, och det är mycket positivt. Men man kan gå\r\nlängre. Man kan inte hålla företag under armarna\r\ngenom att bara ge dem stöd och bidrag. I stället\r\nskall de ha ett bra företagsklimat, dvs. man skall ha\r\nmöjlighet att låna pengar till låga räntor. Där det\r\nbehövs sättas in är vi naturligtvis också för stöd,\r\nmen inte urskiljningslöst, som jag tycker att det nya\r\nförslaget har blivit. Men vi får som sagt se vad som\r\nhänder. Vi får så småningom facit.</pre><pre>Anf. 71  HANS ANDERSSON (v):</pre><pre>Herr talman! Men, Laila Strid-Jansson, det här\r\nförslaget fokuserar på nyanställningar, enbart\r\nnyanställningar. Alla vet att det finns en rädsla i\r\nföretagen efter åratals konkurser, efter dålig\r\nkonjunktur och efter åtstramningspolitik när\r\nefterfrågan varit för liten. Då kan det här vara just\r\nden stimulans som gör att man anställer i stället för\r\natt tvinga ut sina tidigare anställda på övertid.</pre><pre>Nydemokraterna för ständigt en kamp för att sänka\r\nskatter. När vi pratade ROT-program var det\r\nintressantaste att ha avdragsmöjligheter vid\r\n''hemma-ROT'', i sin egen villa. Det var typer av\r\ngenerella understöd med mycket ringa verkan,\r\nvilket också efteråt har konstaterats.</pre><pre>Bra klimat för näringsliv, ja, det är vi alla för. Låga\r\nräntor är vi alla för. Men det skall inte hindra att\r\nman kan göra selektiva insatser, som det här är, som\r\npekar direkt på nyanställning, även om den är\r\ngenerellt utformad och den ekonomiska\r\nsubventionen kommer i efterhand som ett avdrag.\r\nJag förstår inte Laila Strid-Janssons argumentation.</pre><pre>Överläggningen var härmed avslutad.</pre><pre>Beslut</pre><pre>AU17 Jämställdhetspolitiken: Delad makt -- delat\r\nansvar</pre><pre>Mom. 1 (mål i jämställdhetspolitiken)</pre><pre>1. utskottet</pre><pre>2. res. 1 (s)</pre><pre>Votering:</pre><pre>164 för utskottet</pre><pre>130 för res. 1</pre><pre>55 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 70 m, 28 fp, 27 c, 21 kds, 16 nyd, 1 -</pre><pre>För res. 1:</pre><pre>117 s, 11 v, 2 -</pre><pre>Frånvarande:</pre><pre>20 s, 10 m, 5 fp, 4 c, 5 kds, 7 nyd, 3 v, 1 -</pre><pre>Ines Uusmann (s) anmälde att hon avsett att rösta\r\nnej men markerats ha röstat ja.</pre><pre>Mom. 2 (EU-medlemskapets effekter för svenska\r\nkvinnor)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>282 för utskottet</pre><pre>15 för men.</pre><pre>1 avstod</pre><pre>51 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 70 m, 28 fp, 27 c, 21 kds, 19 nyd, 2 -</pre><pre>För men.:</pre><pre>2 s, 1 c, 11 v, 1 -</pre><pre>Avstod:</pre><pre>1 s</pre><pre>Frånvarande:</pre><pre>20 s, 10 m, 5 fp, 3 c, 5 kds, 4 nyd, 3 v, 1 -</pre><pre>Mom. 21 (analys av orsakerna till löneskillnaderna)</pre><pre>1. utskottet</pre><pre>2. res. 9 (s)</pre><pre>Votering:</pre><pre>171 för utskottet</pre><pre>125 för res. 9</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>4 s, 70 m, 28 fp, 27 c, 21 kds, 20 nyd, 1 -</pre><pre>För res. 9:</pre><pre>112 s, 11 v, 2 -</pre><pre>Frånvarande:</pre><pre>22 s, 10 m, 5 fp, 4 c, 5 kds, 3 nyd, 3 v, 1 -</pre><pre>Leif Marklund (s) anmälde att han avsett att rösta\r\nnej men markerats ha röstat ja.</pre><pre>Mom. 22 (kartläggningsskyldighetens begränsning)</pre><pre>1. utskottet</pre><pre>2. res. 10 (s)</pre><pre>Votering:</pre><pre>169 för utskottet</pre><pre>128 för res. 10</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 70 m, 28 fp, 28 c, 21 kds, 20 nyd, 1 -</pre><pre>För res. 10:</pre><pre>115 s, 11 v, 2 -</pre><pre>Frånvarande:</pre><pre>22 s, 10 m, 5 fp, 3 c, 5 kds, 3 nyd, 3 v, 1 -</pre><pre>Mom. 23 (Ontarios lagmodell för lika lön)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>285 för utskottet</pre><pre>12 för men.</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 70 m, 27 fp, 27 c, 21 kds, 20 nyd, 2 -</pre><pre>För men.:</pre><pre>11 v, 1-</pre><pre>Frånvarande:</pre><pre>20 s, 10 m, 6 fp, 4 c, 5 kds, 3 nyd, 3 v, 1 -</pre><pre>Mom. 25 (lönejämförelser mellan branscher)</pre><pre>1. utskottet</pre><pre>2. res. 11 (s)</pre><pre>Votering:</pre><pre>168 för utskottet</pre><pre>131 för res. 11</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 28 fp, 28 c, 21 kds, 20 nyd, 1 -</pre><pre>För res. 11:</pre><pre>118 s, 11 v, 2 -</pre><pre>Frånvarande:</pre><pre>20 s, 10 m, 5 fp, 3 c, 5 kds, 3 nyd, 3 v, 1 -</pre><pre>Mom. 26 (skriftlig uppgift av arbetsgivaren om lön\r\nm.m.)</pre><pre>1. utskottet</pre><pre>2. res. 12 (s)</pre><pre>Votering:</pre><pre>168 för utskottet</pre><pre>131 för res. 12</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 28 fp, 28 c, 21 kds, 20 nyd, 1 -</pre><pre>För res. 12:</pre><pre>118 s, 11 v, 2 -</pre><pre>Frånvarande:</pre><pre>20 s, 10 m, 5 fp, 3 c, 5 kds, 3 nyd, 3 v, 1 -</pre><pre>Mom. 36 (sexuella trakasserier inom\r\nutbildningsväsendet)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>284 för utskottet</pre><pre>13 för men.</pre><pre>1 avstod</pre><pre>51 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 70 m, 28 fp, 27 c, 20 kds, 20 nyd, 2 -</pre><pre>För men.:</pre><pre>1 c, 11 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>21 s, 10 m, 5 fp, 3 c, 5 kds, 3 nyd, 3 v, 1 -</pre><pre>Mom. 41 (information och opinionsbildning om\r\nföräldraledighet)</pre><pre>1. utskottet</pre><pre>2. res. 13 (nyd)</pre><pre>Votering:</pre><pre>277 för utskottet</pre><pre>19 för res. 13</pre><pre>2 avstod</pre><pre>51 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>118 s, 69 m, 28 fp, 28 c, 21 kds, 1 nyd, 9 v, 3 -</pre><pre>För res. 13:</pre><pre>19 nyd</pre><pre>Avstod:</pre><pre>2 v</pre><pre>Frånvarande:</pre><pre>20 s, 11 m, 5 fp, 3 c, 5 kds, 3 nyd, 3 v, 1 -</pre><pre>Mom. 43 (äldre kvinnor)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>286 för utskottet</pre><pre>12 för men.</pre><pre>1 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>117 s, 70 m, 28 fp, 28 c, 21 kds, 20 nyd, 2 -</pre><pre>För men.:</pre><pre>11 v, 1 -</pre><pre>Avstod:</pre><pre>1 s</pre><pre>Frånvarande:</pre><pre>20 s, 10 m, 5 fp, 3 c, 5 kds, 3 nyd, 3 v, 1 -</pre><pre>Mom. 44 (integration av jämställdhetsaspekten i\r\nalla utredningar)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan genom\r\nuppresning.</pre><pre>Mom. 45 (länsstyrelser och jämställdhet)</pre><pre>1. utskottet</pre><pre>2. res. 15 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 49 (anslag till Jämställdhetsombudsmannen)</pre><pre>1. utskottet</pre><pre>2. res. 18 (s)</pre><pre>Votering:</pre><pre>165 för utskottet</pre><pre>131 för res. 18</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 28 fp, 27 c, 21 kds, 19 nyd, 1 -</pre><pre>För res. 18:</pre><pre>118 s, 11 v, 2 -</pre><pre>Frånvarande:</pre><pre>20 s, 11 m, 5 fp, 4 c, 5 kds, 4 nyd, 3 v, 1 -</pre><pre>Mom. 52 (anslag till kvinnoorganisationerna)</pre><pre>1. utskottet</pre><pre>2. res. 21 (s)</pre><pre>Votering:</pre><pre>168 för utskottet</pre><pre>128 för res. 21</pre><pre>1 avstod</pre><pre>52 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 70 m, 27 fp, 28 c, 21 kds, 20 nyd, 1 -</pre><pre>För res. 21:</pre><pre>116 s, 10 v, 2 -</pre><pre>Avstod:</pre><pre>1 fp</pre><pre>Frånvarande:</pre><pre>21 s, 10 m, 5 fp, 3 c, 5 kds, 3 nyd, 4 v, 1 -</pre><pre>Johnny Ahlqvist (s) anmälde att han avsett att rösta\r\nnej men markerats ha röstat ja.</pre><pre>Övriga moment</pre><pre>Kammaren biföll utskottets hemställan.</pre><pre>AU22 Förslag om ytterligare anslag på\r\ntilläggsbudget till statsbudgeten för budgetåret\r\n1993/94, m.m.</pre><pre>Kammaren biföll utskottets hemställan.</pre><pre>AU23 Ändring i lagen om generellt\r\nanställningsstöd (GAS)</pre><pre>1. utskottet</pre><pre>2. res. (nyd)</pre><pre>Votering:</pre><pre>276 för utskottet</pre><pre>22 för res.</pre><pre>51 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 70 m, 28 fp, 28 c, 21 kds, 11 v, 3-</pre><pre>För res.:</pre><pre>2 s, 20 nyd</pre><pre>Frånvarande:</pre><pre>21 s, 10 m, 5 fp, 3 c, 5 kds, 3 nyd, 3 v, 1 -</pre><pre>Beslut om samlad votering</pre><pre>På förslag av andre vice talmannen medgav\r\nkammaren att skatteutskottets betänkande SkU33\r\noch försvarsutskottets betänkande FöU9 fick\r\nföretas till avgörande i ett sammanhang efter\r\navslutad debatt.</pre><pre></pre><pre>9 §  Utvidgad kompensation för viss\r\ndieseloljeskatt</pre><pre>Föredrogs</pre><pre>skatteutskottets betänkande</pre><pre>1993/94:SkU33 Utvidgad kompensation för viss\r\ndieseloljeskatt (prop. 1993/94:231).</pre><pre>Anf. 72  KARL HAGSTRÖM (s):</pre><pre>Herr talman! I det här betänkandet behandlas\r\nkompensationen för högbeskattaed olja i olika\r\nsammanhang. Enligt lagen om kemiska produkter\r\nåligger det särskilt den som tillverkar eller\r\nimporterar kemiska produkter att genom egna\r\nundersökningar eller på annat sätt se till att det\r\nfinns tillfredsställande utredning för bedömning av\r\nolika hälso- eller miljöskador som produkten kan\r\nförorsaka.</pre><pre>Som framhålles i motionen Sk42, kan man därför\r\nrent juridiskt betrakta problemet med den märkta\r\noljan som ett problem för oljebolagen. Mot den\r\nbakgrunden är det enligt oss socialdemokrater\r\nanmärkningsvärt att regeringen har tagit på sig hela\r\nansvaret för systemets funktionsduglighet och\r\nmärkämnenas användbarhet. Vi har en lag som\r\nskall förhindra att dylikt uppstår men som nu\r\nriskerar att undergrävas i ansvarsfrågan.</pre><pre>När nu regeringen brustit i förutseende, har det\r\nblivit nödvändigt att tillfälligt införa den krångliga\r\nprovisoriska kompensationen i olika sammanhang\r\nför högbeskattad diesel som ställer till problem för\r\nsomliga leverantörer, såsom framgår av motion\r\nSk41.</pre><pre>Herr talman! Jag yrkar bifall till reservationen.</pre><pre>Anf. 73  IVAR FRANZÉN (c):</pre><pre>Herr talman! Karl Hagström har i sak rätt då det\r\ngäller tolkning av lagen, och där har vi alltså inte\r\nnågra delade meningar. Men det råder ändå litet\r\nspeciella förhållanden i det här fallet, där staten\r\nföreskriver en märkning och också bestämmer\r\nstraffsanktioner i händelse av missbruk, dvs. att\r\nman brukar omärkt olja på ett felaktigt sätt.</pre><pre>Det är därför rimligt att staten i det här\r\nsammanhanget tar ett större ansvar. Det väsentliga\r\när nu, anser jag, att det ändå pågår ett mycket\r\nomfattande jobb för att både lösa praktiska\r\nproblem och undanröja de eventuella hälsorisker\r\nsom märkningen kan medföra.</pre><pre>Även om man, som Karl Hagström gjorde här, kan\r\nönska och kanske t.o.m., som han menar, rikta\r\nkritik mot att problemen inte hade kunnat förutses,\r\när det faktiskt på det sättet i det verkliga livet att\r\nman inte kan förutse allt. Jag tycker att det är\r\nviktigt att notera att staten har särskilt ansvar i\r\ndetta fall och också att regeringen gör mycket för\r\natt undanröja de problem som kan kvarstå.</pre><pre>Därmed yrkar jag bifall till utskottets hemställan.</pre><pre>Anf. 74  KARL HAGSTRÖM (s):</pre><pre>Herr talman! Det är klart att staten alltid har ett\r\nansvar att bevaka sådana här saker, men man kan\r\nju inte undanta oljebolagen från deras skyldigheter.</pre><pre>Vad staten beslutat om är att en viss typ av olja skall\r\nmärkas. För den skull kan vi inte göra undantag\r\nfrån vad lagen säger om kemiska produkter, för det\r\nskulle betyda att alltid när staten har bestämt\r\nnågonting undantar man oljebolag eller andra\r\nleverantörer från ansvar enligt lagen om kemiska\r\nprodukter.</pre><pre>Anf. 75  IVAR FRANZÉN (c):</pre><pre>Herr talman! Låt mig en gång för alla fastslå att det\r\ninte är fråga om att undanröja lagen eller försvaga\r\nlagen, utan det är fråga om att man i detta fall har\r\nfattat beslut, på ganska kort tid, inom ett område\r\ndär staten har speciella uppgifter.</pre><pre>Det kan inte på något sätt vara prejudicerande i\r\növriga fall, men det skulle vara anmärkningsvärt\r\nom regeringen här inte gjorde några särskilda\r\ninsatser. Då hade Karl Hagström faktiskt anledning\r\natt framföra kritik. Lagen gäller fullt ut.</pre><pre>Anf. 76  KARL HAGSTRÖM (s):</pre><pre>Herr talman! Vi får hoppas det, Ivar Franzén, att\r\nlagen gäller fullt ut. Men vi kan i framtiden möta\r\nliknande exempel, och då kan man faktiskt säga att\r\nen sådan här hantering undergräver lagen.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 §  Verksamhet och anslag för totalförsvaret\r\n1994/95</pre><pre>Föredrogs</pre><pre>försvarsutskottets betänkande</pre><pre>1993/94:FöU9 Verksamhet och anslag för\r\ntotalförsvaret 1994/95 (prop. 1993/94:100 delvis).</pre><pre>Anf. 77  STURE ERICSON (s):</pre><pre>Herr talman! Dagens debatt handlar om det tredje\r\nbudgetåret i det femåriga försvarsbeslut riksdagen\r\ntog den 3 juni 1992. Det är också den tredje och\r\navslutande debatten med Anders Björck som\r\nförsvarsminister. Blir det den prognostiserade\r\nsocialdemokratiska valsegern i höst, som ju Anders\r\nBjörck givit en del bidrag till -- det tackar vi för --\r\nså återgår väl försvarsministern till sitt gamla jobb\r\nsom inkvisitor i konstitutionsutskottet. Skulle det\r\ndäremot, mot alla odds, bli fortsatt borgerlig\r\nregering, påstås det att Moderaterna är beredda att\r\noffra talmansposten för att rädda vad som återstår\r\nav partiets trovärdighet inom försvarssektorn.</pre><pre>I höst blir det fem år sedan Berlinmuren revs av\r\nfrihetstörstande östtyskar. Warszawapakten och\r\nSovjetunionen har upplösts. Demokratiseringen av\r\nkommunistdiktaturer i Öst- och Centraleuropa har\r\nvarit en förvånansvärt fredlig process. Några gamla\r\netniska gränskonflikter har utlöst militärt våld. Den\r\nsamlade bilden är dock ett Europa som nu efter det\r\nkalla krigets traumatiska årtionden snabbt rustar\r\nner och sänder hem miljontals soldater.</pre><pre>Vi här i Sverige har inte lyckats att långsiktigt\r\nanpassa vår egen försvarspolitik till det stora\r\nomvälvande säkerhetspolitiska skeendet runt\r\nomkring oss i Europa. Förklaringen till det är\r\ninrikespolitisk.</pre><pre>1988 års försvarskommitté upplöstes hösten 1990,\r\nfrämst för att Moderaterna ville ha fria händer inför\r\n1991 års valrörelse. Det händelseförloppet\r\nbeskrevs i mitt inträdesanförande i Kungl.\r\nKrigsvetenskapsakademien i december 1990. Den\r\nnya regeringen övergav hösten 1991 snabbt tre\r\nfjärdedelar av de moderata vallöftena om reala\r\nanslagshöjningar. Den framtida inriktningen av\r\nförsvaret lades fast i en text som till sista\r\nkommatecknet övertogs från den tidigare\r\nregeringen.</pre><pre>Försvarsbeslut 92 fortsatte därför -- om än i alltför\r\nlångsam takt -- den förändring av försvaret som\r\nRoine Carlsson inlett under 80-talet. Det här\r\nförloppet skildras på ett utmärkt sätt i en\r\nnyutkommen bok av vår f.d. kollega i\r\nförsvarsutskottet Hans Lindblad. Att han kallat\r\nboken ''Jag var för snäll'' får väl ses som en\r\nuppmaning till litet hårdare tag mot de starka\r\nkonservativa krafter som alltför länge bromsat den\r\nnödvändiga moderniseringen av det svenska\r\nförsvaret.</pre><pre>Försvarsbeslutet i juni 1992 innebar mer än 7\r\nmiljarder i real anslagsökning under\r\nfemårsperioden. Ca 3 miljarder av dessa 7 kapades\r\ndock några månader senare bort i den s.k.\r\nkrisuppgörelsen. Anders Björck var lyrisk här i\r\ntalarstolen över anslagshöjningen: ''Detta är i dag\r\nunikt. Det är helt unikt. Jag tycker vi kan vara\r\nstolta, vi som är försvarsvänner.''</pre><pre>Anders Björck hade för en gångs skull rätt. Nya\r\nmiljarder till försvaret var ju totalt i otakt med såväl\r\nden säkerhetspolitiska utvecklingen i Europa som\r\nden ekonomiska utvecklingen i vårt eget land, dvs.\r\nsociala nedskärningar och ett budgetunderskott\r\nsom i procent av BNP bara överträffas av\r\nGrekland.</pre><pre>Björck beskrev också storordigt 1992 års\r\nförsvarsbeslut som enastående för att de uppgifter\r\nman ålade försvaret överensstämde med de\r\nresurser som anslogs.</pre><pre>Vi kan nu blicka tillbaka på snart två år av den\r\nfemåriga beslutsperioden. Hur har det då gått?</pre><pre>Armén kör vidare i gamla hjulspår. Genom Anders\r\nBjörcks lika improviserade som irrationella\r\nuppgörelser med Ny demokrati dras armén med två\r\nkaserngårdar mer än vad regeringen själv föreslagit\r\nriksdagen. Om det är något som armén har för\r\nmycket av så är det kaserner, men ändå byggs\r\nsådana nu för miljardbelopp. Däremot finns det\r\ninte plats inom arméns ekonomiska ram för att\r\nbetala utvecklingskostnaden för det nya\r\nluftvärnssystemet Bamse. Alla vet att anslagen inte\r\nräcker för 16 brigader av hög kvalitet. Men vi har\r\nändå 16 brigader, för det har moderaternas\r\nriksdagsgrupp bestämt hösten 1991. Den låsningen\r\nhindrar nu armén från att bli så vass som den borde\r\nvara.</pre><pre>Marinen har genom felplanering under de två åren\r\ndragit på sig underskott på ca 800 miljoner. Alla\r\ninser att vad som krävs är en mindre\r\ngrundorganisation och därmed lägre\r\ndriftskostnader. Men Anders Björk går av\r\nprestigeskäl emot ÖB:s förslag i den riktningen och\r\nförsöker i stället skyla över sin fadäs genom att utan\r\natt fråga riksdagen öka marinens ekonomiska ram\r\nmed 400 miljoner -- pengar som skaffats fram\r\ngenom försäljning av beredskapslagrad olja. Detta\r\när naturligtvis också att ändra 1992 års\r\nförsvarsbeslut. Anne Wibble satte dock i\r\nkompletteringspropositionen för några dagar sedan\r\nstopp för sådana kosmetiska åtgärder i framtiden.\r\nDet är snudd på skandal att Anders Björck skyller\r\negna planeringsmisstag på andra genom att avskeda\r\nmarinchefen. Det var ju faktiskt just chefen för\r\nmarinen som i mycket god tid offentligt hade varnat\r\nför de stora underskotten.</pre><pre>Den verkliga budgetsmällen kommer dock inom\r\nflygvapnet. Det har sagts att innevarande budgetår\r\nkommer att visa på ett minus på närmare 700\r\nmiljoner, och mycket mer blir det under kommande\r\når. JAS-kommissionen varnade för att\r\ndeprecieringen av kronan i november 1992 skulle\r\nkunna fördyra JAS-projektet med 5 à 6 miljarder.\r\nDe siffror vi nu hör talas om från de militära\r\nstaberna för det samlade underskottet är ännu\r\nmycket högre. Det påstås också att Anders Björck\r\nbara skjuter ifrån sig den här frågan. Han vill inte\r\nhöra talas om den. Det är tydligen hans efterträdare\r\nsom skall få ärva dessa miljardunderskott -- minus\r\n800 miljoner inom marinen, 700 miljoner bara detta\r\når och växande miljardunderskott i framtiden.</pre><pre>För att säga det kort och rakt på sak: 1992 års\r\nförsvarsbeslut har redan havererat. Men Anders\r\nBjörck vägrar att se sanningen. Han litar på sina\r\npersonliga fallskärmar. Han blundar för\r\nverkligheten och längtar efter befrielsen den 18\r\nseptember. Vi har i dag en försvarsminister som i\r\nsin egen värld av förträfflighet lever efter devisen\r\n''Efter mig syndafloden''.</pre><pre>Jag beklagar att vår avgående ÖB Bengt\r\nGustafsson nu vid halvårsskiftet tvingas lämna över\r\nnågot som börjar likna ett konkursbo till sin\r\nefterträdare Owe Wiktorin.</pre><pre>Trots att det bara är några månader kvar till valet\r\nskulle statsministern göra klokt i att byta ut sin\r\nförsvarsminister. Risken är nämligen stor att\r\nAnders Björck under de veckor han har kvar fattar\r\nytterligare en del okloka beslut som kan få stora\r\nåterverkningar på framtiden.</pre><pre>Jag tänker främst på det planerade köpet av en ny\r\nradarjaktrobot för JAS Gripen -- en affär på cirka\r\nfem miljarder. Det beslutet har Anders Björck\r\ntänkt fatta i sommar. Jag vädjar därför till\r\nstatsministern -- regeringschefen -- att lyssna bl.a.\r\ntill kloka personer inom industrin och förhindra att\r\nett förhastat beslut jäktas fram av Anders Björck\r\nredan i sommar. Stora värden står på spel.</pre><pre>Av det jag har sagt framgår att vi socialdemokrater\r\nanser att 1992 års försvarsbeslut är moget för en\r\nrejäl översyn och att flera resoluta grepp kommer\r\natt bli nödvändiga direkt efter valet i höst,\r\noberoende av om det blir en socialdemokratisk\r\neller borgerlig regering.</pre><pre>I de reservationer vi fogat till dagens betänkande\r\ndrar vi upp riktlinjer för vad som behöver göras.\r\nDet är inte möjligt att som oppositionsparti ta fram\r\nett heltäckande alternativ, men den som läser\r\nreservationerna får ändå klara besked om\r\nhuvuddragen i de förändringar vi anser\r\nnödvändiga.</pre><pre>Vi vill ha realt oförändrade försvarsutgifter på 1992\r\nårs nivå. Det föreslog vi redan då beslutet togs i juni\r\n1992. För att uppnå detta under femårsperioden\r\nfram till 1997 bör anslagen för nästa budgetår\r\nminskas med en miljard.</pre><pre>En sådan realt oförändrad utgiftsnivå är sällsynt i\r\ndagens Europa. De flesta länder, både i väst och\r\nöst, har under de senaste åren minskat sina\r\nmilitärkostnader. Det har också våra nordiska\r\ngrannar gjort. I Norge har stortinget beslutat på\r\nförslag från en försvarsutredning med förre\r\nhögerledaren Kåre Willoch som ordförande om\r\noförändrad real utgiftsnivå på 1992 års nivå. Denna\r\nmålsättning har dock redan underskridits.</pre><pre>1992 års försvarsbeslut innebar att riksdagen\r\nuppmanade försvaret att planera för stora reala\r\nanslagshöjningar under de närmaste tio åren. Det\r\nframstår i dag som en helt orealistisk\r\nplaneringsförutsättning som bl.a. beroende på\r\nbeslutstidpunkter kan leda till obalanser som\r\nminskar försvarseffekten.</pre><pre>Statssekreterare Michael Sahlin gjorde den 26 april\r\ninför Krigsvetenskapsakademin en analys av\r\nRysslands förmåga att öka de försvarspolitiska\r\nrisker vi har att hantera: ''Förmågan till insatser\r\nmed lättrörliga och mycket kvalificerade\r\nstridskrafter i begränsad mängd kan återskapas\r\nrelativt snabbt, vilket mot ett försvar med låg\r\nberedskap skulle kunna ge möjligheter till\r\növerraskande angrepp i syfte att snabbt lamslå\r\nförmågan till fortsatt motstånd, s.k. strategiskt\r\növerfall. Detta utgör inget hot mot Europa i stort\r\nmen kan lokalt och i mer perifera områden utgöra\r\nett sådant i en krissituation. Kapacitet för stora\r\nmilitära operationer såsom kustinvasionsföretag\r\növer Östersjön tar däremot längre tid att bygga upp\r\npå nytt.''</pre><pre>Risken för att vi skall utsättas för ett s.k. strategiskt\r\növerfall där huvudmålet naturligtvis är Stockholm\r\nmåste bedömas som ytterst liten. Men eftersom\r\nmilitära resurser för ett sådant angrepp kan skapas\r\nrelativt snabbt i vårt närområde är ändå det\r\nstrategiska överfallet den mest realistiska\r\nutgångspunkten för vår konkreta militära\r\nplanering.</pre><pre>Risken för att vi skall utsättas för en kustinvasion\r\när mycket mer avlägsen. Det tar avsevärt längre tid\r\natt bygga upp sådana resurser. Våra egna\r\nunderrättelseexperter talade om 10--15 år på en\r\npresskonferens för någon månad sedan. Själv\r\nhörde jag uppskattningen ''minst tio år'' från en av\r\nBrookings analytiker redan hösten 1992.</pre><pre>Därmed skulle vi ha utgångspunkterna givna för\r\nvår militära planering, åtminstone för tiden fram till\r\nsekelskiftet. Vi står inför tre uppgifter.</pre><pre>För det första: Ett försvar som med kort varsel kan\r\nmöta ett strategiskt överfall.</pre><pre>För det andra: Ett invationsförsvar som kan byggas\r\nupp sedan vi fått några års förvarning.</pre><pre>För det tredje: Militära enheter som kan användas\r\nför internationella uppdrag.</pre><pre>Den tredje uppgiften kommer Britt Bohlin att ta\r\nupp i debatten senare i dag.</pre><pre>Det strategiska överfallet kommer i huvudsak via\r\nluften och genomförs därför med relativt små\r\nenheter. Luftförsvaret har därmed en stor uppgift,\r\nmedan däremot marinen blir liksom överhoppad.\r\nDess huvuduppgift är ju att slå mot en kustinvasion\r\nnär den är som mest sårbar.</pre><pre>Vi tänker oss att det räcker med 8--10 alerta\r\narmébrigader för att tillsammans med lokalförsvaret\r\nhantera det strategiska överfallet. Dessa brigader\r\nmåste naturligtvis vara verkligt vassa och rörliga\r\noch kunna vara i tid där de bäst behövs.</pre><pre>De ytterligare brigader som krävs för att hantera ett\r\nstörre invasionsföretag bör vi kunna ställa upp\r\ninom loppet av fyra till fem år. Dessa brigader\r\nkommer under normala säkerhetspolitiska\r\nförhållanden bara att vara halvfärdiga. Officerarna\r\nför dessa brigader måste vara färdigutbildade\r\nmedan däremot de värnpliktiga som krigsplaceras i\r\nvåra invasionsbrigader bara ges en kortare\r\ngrundutbildning som sedan kompletteras när behov\r\nuppstår. Delar av dessa brigaders materiel bör ligga\r\ni förråd medan resten anskaffas under\r\nåtertagningstiden, i huvudsak genom vår egen\r\nförsvarsindustri.</pre><pre>Våra arméregementen skall i framtiden givetvis\r\nklara av att utbilda två brigader, i princip en för det\r\nstrategiska överfallet och en för invasionsförsvaret.\r\nDen arméorganisation jag här skisserat kommer att\r\nbli billigare i drift, vilket ökar det ekonomiska\r\nutrymmet för inköp av avancerad materiel.</pre><pre>Den ständiga huvudinvändningen mot denna typ av\r\narméorganisation lyder så här: Kommer politikerna\r\nverkligen att i tid kunna fatta beslut om aktivering\r\nav invasionsbrigaderna när orosmolnen börjar\r\nhopas? Skeptikerna brukar rada upp historiska\r\nparalleller då återtagningstiden inte utnyttjats.</pre><pre>Själv anser jag att man måste utgå från att nästa\r\ngeneration säkerhetspolitiker kommer att handla\r\nrationellt. Om Ryssland skulle börja en\r\nupprustning som skapar kapacitet att genomföra en\r\nkustinvasion mot Sverige kan det inte ske i\r\nhemlighet. Vi kommer att steg för steg kunna följa\r\nen sådan politisk och militär utveckling.</pre><pre>Inte bara Sverige kommer då att ha anledning att\r\nkänna sig hotat. Bl.a. våra tre nya baltiska\r\ngrannstater kommer för svenska säkerhetspolitiker\r\natt fungera som en ytterst känslig snubbeltråd vid\r\nen rysk expansion västerut. Vidare medför ett\r\nsvenskt EU-medlemskap, och det säkerhets- och\r\nförsvarspolitiska samarbete vi där kommer att delta\r\ni, att vi får direkt tillgång till de kvalificerade\r\nbedömningar av den ryska utvecklingen, som görs\r\ni resten av Europa.</pre><pre>Allt talar för den förändring av armén jag här\r\npläderat för:</pre><pre>-- den säkerhetspolitiska utvecklingen,</pre><pre>-- behovet att satsa mer på höjd kvalitet,</pre><pre>-- behovet att minska belastningen på\r\nstatsfinanserna,</pre><pre>-- behovet att inför de svenska väljarna rationellt\r\nmotivera de många miljarder försvaret kommer att\r\nkräva även under kommande år.</pre><pre>Vi är övertygade om att de förändringar i arméns\r\nkrigsorganisation som jag här skisserat är kloka och\r\nvälmotiverade. Det vore därför högst irrationellt\r\natt vänta till 1997 med att inleda det nödvändiga\r\nreformarbetet bara därför att riksdagsmajoriteten i\r\njuni 1992 fattade ett femårigt försvarsbeslut. I\r\nsammanhang som dessa gäller i hög grad att tid är\r\npengar.</pre><pre>Jag är inte särskilt orolig för den debatt som de\r\nstora förändringarna i grundorganisationen\r\nkommer att leda till. Det måste bli någon form av\r\npaketlösning, som berör ett stort antal orter, en del\r\nnegativt och andra positivt. Då man ser de stora\r\nsammanhangen i förslagen och det militärt och\r\nekonomiskt rationella i förändringarna, blir det\r\nrimligen också lättare att fatta de nödvändiga\r\npolitiska besluten.</pre><pre>Herr talman! Vi socialdemokrater är naturligtvis\r\näven inför framtiden angelägna om bredast möjliga\r\npolitiska förankring av försvars- och\r\nsäkerhetspolitiken. Men jag är inte säker på att det\r\när lämpligt att före valet försöka lägga fast hur vi\r\nefter valet skall hantera detta partipolitiska samråd\r\noch samarbete. Vi gör nog klokt i att först avvakta\r\nväljarnas omstuvning av ''the correlation of forces'',\r\nför att nu låna en term ur det förgångna.</pre><pre>Herr talman! Jag yrkar bifall till reservationerna 1,\r\n2, 3 och 7 och avstår från att yrka bifall till de övriga\r\nför att spara kammarens tid.</pre><pre>Anf. 78  JAN JENNEHAG (v):</pre><pre>Herr talman! Säkerhetspolitiken och dess\r\nförhållande till totalförsvaret, den analys som ligger\r\ntill grund för besluten och de framtidsförväntningar\r\nsom grundas på fakta är ett fascinerande ämne för\r\nhistoriska studier, och det har betydelse även för\r\ndagens situation.</pre><pre>Jag påstår att den säkerhetspolitiska analysen\r\nsällan har haft samband med totalförsvarets\r\nutformning, dess planeringssituation och vilka\r\nförslag som regeringar under olika tider har lagt\r\nfram. Vi kan se till tiden efter andra världskriget.\r\nDen svenska militära organisationen byggdes upp\r\nefter erfarenheterna under andra världskriget. Den\r\napparaten kvarstod i stort sett oförändrad fram till\r\n1972.</pre><pre>Under den tid då flyghoten mot Sverige var små, på\r\n50-talet, hade svenskt luftförsvar mycket stor\r\nkapacitet. När sedan hoten ökade minskade\r\nflygvapnets förmåga. Det finns exempel också på\r\nden civila sidan, där man hade en\r\nplaneringssituation som var annorlunda än det\r\nmilitära försvarets.</pre><pre>I vilket sammanhang man kunde få någon\r\nrationalitet i en sådan ordning är svårt att förstå.\r\nFör att hitta förklaringen måste man se till\r\nsystemens trögrörlighet och deras inneboende kraft\r\natt leva ett eget liv oberoende av impulser utifrån.</pre><pre>Detta är en internationell erfarenhet. Det finns få\r\nområden som styrs av så mäktiga ekonomiska\r\nkrafter som krigsmaterielindustrin runt om i\r\nvärlden. Det finns få områden där någon har sådan\r\nkraft att sätta bakom orden som just dessa\r\nekonomiska intressen.</pre><pre>Om vi betraktar dagens situation är det nu det\r\nstrategiska överfallet som vi skall skyddas emot.\r\nBegreppet är i sig oåtkomligt för en diskussion. Till\r\nsin karaktär är det naturligtvis perfekt för att\r\nmotivera ett bibehållet och i vissa fall också\r\nförstärkt militärt försvar. Det förutsätts komma\r\nutan politisk förvarning. Det förutsätts kunna\r\ngenomföras med begränsade styrkor, och det\r\nförutsätts också kunna mötas enbart med relativt\r\nstora egna förberedelser och resurser.</pre><pre>I den situation vi har i Europa i dag, och under\r\nmycket lång tid framöver -- och i det stycket är jag\r\nenig med Sture Ericson -- verkar en planering för\r\nett invasionsförsvar enligt min mening knappast\r\nrationell. Tanken när det gäller den\r\nsäkerhetspolitiska situationen är, att det som hotar\r\noss är det strategiska överfallet, men att vi också\r\nmåste ha en beredskap för ett eventuellt\r\nkommande invasionshot.</pre><pre>Detta möjliggör att i varje politiskt läge motivera\r\nden nuvarande sturkturen, alternativt förstärka den\r\nnågot ytterligare. Detta är icke möjligt att angripa\r\nmed någon slags rationell analys. Vi får söka\r\nförklaringen i behovet av att i varje läge motivera\r\nrådande sturkturförhållanden.</pre><pre>Om vi tittar på litet mer okonventionella grepp,\r\nsom faktiskt har tillkommit under historiens gång,\r\nfinns inte motsvarande intressen att bevara en\r\norganisation. Jag tänker då på den lilla blygsamma\r\nDelegationen för icke-militärt motstånd. Den skall\r\nnu läggas ner, och det må väl vara.</pre><pre>Det är egentligen svårt att se vilka spår denna\r\ndelegation har satt i svensk säkerhetspolitisk debatt\r\neller i vilken mån den över huvud taget har\r\nutvecklat ett försvarstänkande och en diskussion på\r\nett bredare plan bland Sveriges befolkning. Men\r\njag ser det som en symbolfråga. Att lägga ned en\r\nsådan delegation som kostar så litet, och som med\r\nsmå medel skulle kunna utvecklas ytterligare, är en\r\nsymbolfråga.</pre><pre>Om vi utgår från den värdering som jag och\r\nVänsterpartiet har, att vi inte behöver planera för\r\natt bygga upp ett invasionsförsvar, måste det\r\nnaturligtvis få konsekvenser för den militära\r\norganisationen och även för\r\ncivilförsvarsorganisationen. Arméns brigader bör\r\nsnarast reduceras. Om vi inte skall ha en planering\r\nför ett invasionsförsvar är det naturligtvis i första\r\nhand pansarbrigaderna som kan utgå.</pre><pre>Jag inser nu att det finns ekonomiska realiteter\r\nockså här. Det finns krafter som varit i rörelse vars\r\nresultat man inte ändrar i en handvändning.\r\nStridsvagnar är inköpta. Kontraktet finns, och det\r\nkostar pengar att bryta det. Jag är medveten om\r\ndet. Men jag påstår att det måste vara billigare att\r\ngöra det än att fortsätta med en organisation som\r\ninte behövs.</pre><pre>Detta får konsekvenser i övrigt också. Med det\r\nförslag som vi har går det att redan nu minska\r\nanslagen till försvarsmakten högst avsevärt. Det\r\nfinns naturligtvis en praktisk gräns. Det går inte att\r\nrumstera om i grundorganisationen i alltför snabb\r\ntakt. Det får konsekvenser för regionalpolitiken,\r\nsysselsättningen och värnpliktssystemet. Vi menar\r\natt det är möjligt att minska anslagen till\r\nförsvarsmakten med 3,7 miljarder.</pre><pre>Trots detta minskade anslag menar vi att de\r\nvärnpliktigas förmåner måste ses över. Vi vill höja\r\ndagersättningen till 45 kr. Vi vill öka\r\nutbildningsbidraget till 5 000 kr. Vi vill återinföra\r\nhemresorna varje tjänstgöringsfri helg. Det skall\r\nalltså återställas till tidigare nivå. Vi vet att det inte\r\nkostar särskilt mycket. Vi vet att det på vissa\r\nförband tvärtom blir en förtjänst. Det finns flera\r\nförband runt om i landet som i dag har högre\r\nkostnader för de värnpliktiga än vad man hade när\r\nde hade fri hemresa varje tjänstgöringsfri helg. Det\r\när möjligt att man tjänar några kronor på systemet\r\ni dess helhet. Men i förhållande till de sociala\r\neffekter som det har fått för de värnpliktiga är det\r\nen låg kostnad att återgå till detta.</pre><pre>En sak som utskottet har resonerat om med viss\r\nvälvilja gäller detta att studieskulder icke bör\r\nräknas upp under värnpliktstiden. Här hänvisar\r\nman till en kommande utredning. Den behövs dess\r\nbättre inte. Regeringen har varit klok nog -- det\r\nskall jag tillstå -- att föreslå detta i\r\nkompletteringspropositionen utan utredning. Det\r\när bra.</pre><pre>En annan sak som också är under utredning är\r\npåföljdssystemet för totalvägrare. I dag är det en\r\nabsurd situation där unga män som vill göra\r\nvärnplikt inte får det och de som inte vill det tvingas\r\ntill det. Att döma s.k. totalvägrare till fängelsestraff\r\nmot den bakgrunden är inte till förmån för en tilltro\r\ntill rättssystemet. Det bör ändras. Till dess att ett\r\nnytt påföljdssystem träder i kraft bör vi låta dessa\r\ntotalvägrare vara i fred. De förorsakar inte\r\nsamhället något besvär. Att ett antal totalvägrare\r\ngår lösa i samhället orsakar ingen som helst skada.</pre><pre>När försökverksamheten med mobiliserings- och\r\nförplägnadsvärnpliktiga började fanns det\r\ntveksamheter mot detta, bl.a. från de fackliga\r\norganisationerna som berördes, men även från\r\nandra intressen. De fackliga organisationernas\r\nfarhågor har besannats. Det var knappast några\r\nnidbilder som tecknades när diskussionen tog sin\r\nbörjan. Det fanns i sak många vettiga\r\nanmärkningar mot detta. Tyvärr har utvecklingen\r\nblivit sådan som man kunde befara. Användningen\r\nav mobiliserings- och förrådsvärnpliktiga bör\r\navbrytas.</pre><pre>Jag började med att se det strategiska överfallet\r\nsom ett perfekt instrument för att bibehålla en\r\ngiven organisation oberoende av vilka signaler och\r\nvilken utveckling man kan iaktta i omvärlden. Om\r\ndet strategiska överfallet är dimensionerande är det\r\nsom kallas beredskapshänsyn i planering och\r\nsamhällsutveckling ett sorgligt försummat kapitel.\r\nDet är just med sådana åtgärder som man på ett\r\nverksamt sätt kan skydda sig mot verkningarna av\r\nett strategiskt överfall.</pre><pre>Robustheten i vår infrastruktur är i många fall\r\ndålig. Jag vet inte hur många välutbildade och\r\nvälplacerade prickskyttar det skulle behövas för att\r\nslå ut det svenska kraftförsörjningssystemet. Det\r\nskulle kanske kunna ske genom en samordnande\r\naktion med ett mycket litet antal människor.</pre><pre>Det finns mängder av situationer där kommuner,\r\nföretag och enskilda bygger fast sig i en struktur\r\nsom de inte skulle göra om de tog dessa\r\nberedskapshänsyn vid planeringen. Jag tror att\r\ndetta är ett område som det har talats oerhört\r\nmycket om men där så litet resurser i form av\r\npengar har satts in. Om vi jämför med de\r\nmaterielprojekt som försvarsmakten har fått\r\nigenom under årens lopp -- om vi begränsar oss till\r\nde år då det här begreppet har diskuterats -- finns\r\ndet ingen rimligt proportion i detta.</pre><pre>Den här uppgiften är svår, men nödvändig. Den\r\nkommer säkert att möta motstånd i kommuner. Jag\r\nföreställer mig att varje kommunalman kommer att\r\nförsöka att bromsa en lösning som är något dyrare\r\nän den tidigare. Det finns alltså ingen annan än\r\nstaten som kan ta det ansvaret och ge de pengar\r\nsom behövs för att vi skall få en bättre planering i\r\ndet här avseendet.</pre><pre>Herr talman! Jag står givetvis bakom min\r\nmeningsyttring, men jag inskränker mig till att yrka\r\nbifall till meningsyttringen vad gäller mom. 2, 21,\r\n32 och 42.</pre><pre>Anf. 79  ARNE ANDERSSON (m):</pre><pre>Herr talman! Jag tänker inte i detta anförande\r\nbemöta de två tal som har hållits här. Jag kan dock\r\ninte alldeles låta bli att med ett par korta meningar\r\nharangera Sture Ericson för den eminenta\r\ntalekonst han företräder. Han säger att regeringen\r\ntill sista kommatecknet har stulit försvarspolitik\r\nfrån Roine Carlsson, och samtidigt kritiserar han\r\ninlevelsefullt såväl försvarsministern som person\r\nsom den försvarspolitik vi för. Det var väl en\r\nsanning för mycket, Sture Ericson.</pre><pre>Herr talman! Försvarsutskottets\r\nhuvudbetänkande, som vi nu behandlar, är ett\r\nmellanårsdokument och bär spår av det.\r\nBetänkandet visar också att den nya organisation\r\nsom träder i kraft vid halvårsskiftet kanske har gett\r\nutskottet litet andra arbetsuppgifter och litet andra\r\nmöjligheter än tidigare.</pre><pre>Naturligt nog är betänkandet ett fullföljande av det\r\nnu två år gamla försvarsbeslutets intentioner. Det\r\nrör sig om en något bantad försvarsmakt med\r\nbetydande materiella förstärkningar. Det torde\r\ndock utan omskrivning kunna sägas och behöva\r\nsägas att de ekonomiska marginalerna för ett\r\nfullföljande är utomordentligt små.</pre><pre>Detta beror bl.a. på att fjolårets krishantering\r\ninnebar begränsningar och att rationaliserande\r\nåtgärder oftast faller ut litet senare än väntat. Det\r\nvore inte heller rätt att förglömma att olyckliga\r\ndispositioner inom marinen gör att marginalerna\r\nför försvarsbeslutet är utomordentligt trängda.</pre><pre>Jag avser i detta anförande i första hand att ta upp\r\nnågra tankar om behovet av ett långsiktigt synsätt i\r\nförsvarsfrågan. Det är naturligt nog inte av en\r\ntillfällighet som vi har femåriga beslutsperioder för\r\nförsvarets angelägenheter. Viss, icke obetydlig\r\nplanering sker dessutom för en tioårsperiod, och på\r\nvissa områden är planeringstiden också längre.</pre><pre>Alla är eniga om behovet av långsiktighet, men det\r\nhyllas inte mer än att utskottet också i år har att ta\r\nställning till förslag från Vänsterpartiet och några\r\nenskilda socialdemokrater om att JAS-projektet\r\nbör avbrytas. Projektet har nu varit i gång i tio år,\r\noch jag anser nog att vi närmar oss sanningens\r\nminut, för om 20 år är väl projektet nästan klart och\r\nkan avbrytas, och då kommer motionärerna att nå\r\nframgång.</pre><pre>Något mer överraskande är att man från\r\nsocialdemokratiskt håll, så här mitt i\r\nbeslutsperioden, vill förändra den ekonomiska\r\nramen. Socialdemokraterna borde inte vara av den\r\nuppfattningen, framför allt med tanke på att Sture\r\nEricson i sitt anförande för en stund sedan så\r\nkraftfullt framhävde de ekonomiska bekymmer\r\nsom utan tvivel finns. Dessa propåer om\r\nförändingar har naturligtvis avvisats av utskottet.</pre><pre>Mycket talar för att vi skall värna om\r\nlångsiktigheten. Personalförsörjning vad gäller\r\nledande funktioner inom försvarsmakten liksom\r\nutveckling av nya materielsystem motiverar mer än\r\nväl detta. Inte mindre viktigt är att försvarsmaktens\r\nanställda också skall ges en chans att få arbetsro.\r\nDet främjar utbildningsresultatet. Likadant är det\r\nför människorna inom vår omfattande\r\nmaterielindustri. Också de har ett behov av fasthet\r\ni politiken.</pre><pre>Alltför sällan erinras det här i kammaren om det\r\nnationella oberoendets betydelse och svenska\r\nfolkets självklara rätt till integritet. När sade vi\r\nsenast här i kammaren att fred och frihet, med\r\nmöjlighet till social och ekonomisk utveckling, bara\r\nkan uppnås under det paraply som spänts över fria\r\noch oberoende nationer? Vår fredsbevarande\r\nförsvarsmakt har hitintills med framgång garanterat\r\ndetta oberoende.</pre><pre>Jag ifrågasätter att vi har råd att betrakta detta som\r\nen självklarhet. Jag anser att det är på tiden att vi\r\nbildar opinion så att fler och fler talar om och\r\nvärnar om fredens och frihetens betydelse. Jag är\r\nglad över att kunna konstatera att enighet om detta\r\nråder i försvarsutskottet.</pre><pre>Härav följer att något verkar ha gått snett, möjligen\r\nmed historiekunskapen, när det då och då görs\r\ngällande att försvarsanslagen skall ställas jämsides\r\nmed andra punkter på dagordningen. Det betyder\r\ninte att försvarsfrågan måste undandras från den\r\nekonomiska debattens realiteter -- så har heller inte\r\nskett -- men var sak har sin tid. Debatten om\r\nförsvarsanslagen och försvarsramen skall föras då\r\nvi fattar de långsiktiga besluten. Den ekonomiska\r\ndebatten skall föras i skenet av den\r\nsäkerhetspolitiska analys som är grunden för\r\növerläggningar om krigs- och fredsgarnisonens\r\nomfattning. Då finns de enda rätta\r\nreferenspunkterna för en sådan debatt.</pre><pre>Under de senaste åren har man i säkerhetspolitiska\r\nsammanhang ställt frågan hur vi motiverar en stark\r\nförsvarsmakt nu när vi inte kan peka ut en fiende.\r\nJag tycker att frågan är något primitiv. När\r\nutpekade för övrigt det neutrala Sverige en fiende?\r\nSäkerhetspolitiken förutsätter naturligtvis inte att\r\nvi konkret kan peka ut en fiende.</pre><pre>I stället är det så att vi inte vet hur det\r\nsäkerhetspolitiska läget kommer att se ut efter den\r\növerblickbara framtiden, och den framtid som är\r\növerblickbar är inte så mycket längre än några år --\r\nvi vet nu att den överblickbara framtiden kan vara\r\nbara några månader lång. Vi vet alltså inte nu hur\r\ndet säkerhetspolitiska läget kommer att se ut om\r\nnågra år. Vi kan exempelvis inte bedöma\r\nutvecklingen i det gamla Sovjetunionen. Detta gör\r\natt den svenska säkerhetspolitiken för säkerhets\r\nskull måste präglas av en hög grad av långsiktighet.</pre><pre>Den politik som inte har de säkerhetspolitiska\r\nmarginalerna på sin sida förtjänar inte att kallas\r\nsäkerhetspolitik. Jag vill göra gällande att vad Sture\r\nEricson för en stund sedan sade om\r\nåtertagningsförmåga inte hade mycket med\r\nsäkerhetspolitik att göra.</pre><pre>Med det synsätt som jag nu skisserar står\r\nsäkerhetspolitiken på egna ben och är inte\r\nberoende av att vi vid varje enskilt tillfälle kan peka\r\nut ett fiendeland.</pre><pre>Vad jag nu har sagt om behovet av säkerhetspolitisk\r\nlångsiktighet finner jag till min glädje i inledningen\r\ntill Socialdemokraternas reservation nr 1, som\r\nbehandlar återtagningstider. Längre in i\r\nreservationen är det inte lätt att uppleva samma\r\nglädje vid läsningen. Mot allt förstånd, i en tid\r\npräglad av både uttryckt och utpräglad ovisshet om\r\nframtiden, förespråkar Socialdemokraterna en\r\nförvarningstid om fyra--fem år.</pre><pre>Jag finner behov av att definiera begreppet\r\nåtertagningstid för att vi alla skall vara medvetna\r\nom vad det handlar om. Återtagningstid är en\r\nförsvarspolitisk term som syftar på möjligheten att\r\nfå debet och kredit att gå ihop, då man vid ett\r\nbeslutstillfälle inte är beredd att finansiera den\r\nförsvarskraft som man förnuftsmässigt anser vara\r\nden rätta. Sådana beslut kan fattas.</pre><pre>Ett förslag om en återtagningstid på fyra--fem år\r\nsaknar realismens mest elementära drag. Den\r\nsvacka som tar så lång tid att reparera har givetvis\r\nsatt djupa spår i krigs- och fredsorganisationen, och\r\nfrågan är om vi efter så lång tid över huvud taget\r\nhar en materielindustri att vädja till.</pre><pre>Har för övrigt ni socialdemokrater över huvud taget\r\ntänkt på att signalen om återtagning måste ges av\r\nen regering, vilken den nu är? Sture Ericson tog på\r\nett framsynt sätt upp just denna fråga i en replik för\r\nen stund sedan. Även om Sture Ericson sade att\r\nhan för egen del tror att framtidens politiker\r\nkommer att lösa detta problem, tror jag inte att\r\nnågon regering fyra--fem år före en förväntat\r\nbekymmersam situation kommer att ge signaler till\r\nomvärlden om att man skall rusta upp. Detta är en\r\nsanslös och felaktig politik.</pre><pre>Jag är alltså, herr talman, mycket osäker vid\r\nläsningen av den socialdemokratiska reservationen\r\nnr 1.</pre><pre>Vi har gjort en sådan uppdelning av debatten, att\r\nandra företrädare för regeringspartierna kommer\r\natt ta upp de andra reservationerna samt en del\r\nandra frågor. Jag har för den skull begränsat mig till\r\nvad jag tycker stundom har försummats, nämligen\r\nlångsiktigheten och att vi skall sträva efter att i\r\nhögre grad än hittills tillämpa ett långsiktigt synsätt\r\ninom försvarspolitiken.</pre><pre>Avslutningsvis: Blir det, Sture Ericson, så mycket\r\nsäkrare med åtta aldrig så rörliga brigader i vårt\r\nstora land, samtidigt som vi avser att föra bort\r\npengar? Det är helt enkelt, Sture Ericson, en sämre\r\nförsvarspolitik. Det är en chansning vad gäller\r\nförsvarspolitiken. Det är en riskfylld\r\nsäkerhetspolitik som ni företräder.</pre><pre>Det är säkrast att vi behåller Anders Björck i\r\nFörsvarsdepartementet och borgerliga politiker vid\r\nregeringsmakten. Det som Sture Ericson företräder\r\nhär i dag är en riskfylld och vansklig politik, som vi\r\ninte tillönskar Sverige.</pre><pre>Med detta, herr talman, yrkar jag bifall till\r\nutskottets hemställan på alla punkter.</pre><pre>Anf. 80  JAN JENNEHAG (v) replik:</pre><pre>Herr talman! Arne Andersson säger att\r\nförsvarsanslagen och diskussionen om vårt försvar\r\nmåste ha långsiktig inriktning. Det är alldeles\r\nriktigt. Jag är inte a priori någon vän av\r\nfemårsplaner, men jag tror att det är nödvändigt\r\nmed sådana inom försvaret. Det betyder rimligen\r\natt vi inte kan diskutera och ifrågasätta det senast\r\nfattade försvarsbeslutets innebörd. För att en\r\ndebatt och ett intresse skall kunna hållas vid liv hos\r\nallmänheten måste en fråga självfallet vara\r\ntillgänglig för diskussion och revidering även efter\r\nett beslut, inte bara i avvaktan på nästkommande\r\nlångsiktiga beslut.</pre><pre>Arne Andersson har vad gäller JAS rätt i att\r\ninnebörden i parollen ''Stoppa JAS'' förändras med\r\ntiden. Varje materielprojekt genomgår en historisk\r\ncykel, och i det förloppet förekommer kvalitativa\r\nsprång, efter vilka man inte kan vända tillbaka.</pre><pre>Man kan jämföra med ett väg- eller ett broprojekt.\r\nDet kan finnas motstånd mot ett sådant, men när\r\ndet väl ligger där färdigbyggt skall anläggningen\r\nrimligen användas. ''Stoppa JAS'' betyder för min\r\ndel i dag självklart inte detsamma som det gjorde\r\n1982. Jag menar dock att det är möjligt att förändra\r\nsystemet, minimera det, ifrågasätta vilken roll det\r\nskall ha i svenskt försvar och föreslå förändringar i\r\ndet som gör att man inte i varje läge går till\r\nteknikens yttersta möjligheter. Det måste vara\r\ntillåtet att ifrågasätta om svenskt försvar har behov\r\nav världens mest avancerade flygplanssystem.</pre><pre>Jag föreställer mig att man i dag också har planer\r\npå nästa flygplansprojekt och att det sitter ett antal\r\npersoner i Sverige och funderar på hur detta skall\r\nse ut. Jag tror att Vänsterpartiet kommer att vara\r\nmotståndare även till det systemet när det\r\npresenteras, och det ligger i sakens natur att det\r\nfinns politiska områden där de politiska partierna\r\nföreträder olika intressen. Jag tror att det i stort sett\r\när bra med en sådan ordning.</pre><pre>Anf. 81  ARNE ANDERSSON (m) replik:</pre><pre>Herr talman! Det skänker onekligen en viss fasthet\r\ni politiken med politiker av Jan Jennehags snitt,\r\nvilka redan innan nästa generations flygplan finns\r\npå ett ritpapper har bestämt sig för att vara emot\r\nockså det. Det är skönt att veta var man har\r\nvarandra, Jan Jennehag.</pre><pre>Däremot måste jag säga, eftersom Jan Jennehag\r\nsäger att ''Stoppa JAS'' för honom inte betyder\r\ndetsamma som det gjorde tidigare, att ni kunde\r\nbekväma er att skriva om er motion och tala om att\r\nni vill något annat än att JAS-projektet skall\r\nstoppas. En gammal partiledare har en gång i tiden\r\nkärnfullt uttryckt att det måste vara litet ordning\r\näven i ert parti. Jag tycker att Jan Jennehag, som\r\nden kraftfulle man han är, bör kunna upprepa det.</pre><pre>Jan Jennehag företräder vidare en säregen politik\r\nnär han menar att vi skall kunna diskutera saker\r\noch ting även efter ett beslut. Visst kan vi det, men\r\ndet är just den typen av beslut som framstår som\r\nveliga, som skapar oro i organisationen och som gör\r\natt man inte vet om ett beslut skall fullföljas eller\r\ninte.</pre><pre>Långsiktigheten har ett egenvärde, Jan Jennehag.\r\nJag tycker att vi förnuftsmässigt skulle kunna vara\r\növerens om att man inte då och då får aktualisera\r\nnyheter innebärande en miljard uppåt eller nedåt.\r\nNi har visserligen mera konsekvent stått för er\r\ninriktning, men Sture Ericson har gjort på detta\r\nsätt, och han borde som företrädare för det största\r\npartiet inte göra det nu.</pre><pre>Anf. 82  JAN JENNEHAG (v) replik:</pre><pre>Herr talman! Jag håller med Arne Andersson om\r\nlångsiktigheten. Vi har inga olika meningar på den\r\npunkten.</pre><pre>Vad sedan gällde JAS-projektet försökte jag på ett\r\npedagogiskt sätt förklara hur en ståndpunkt kan\r\nändra karaktär när verkligheten förändras. Jag har\r\ningen föreställning om att vi i dag skall stoppa JAS\r\ni den meningen att vi avbryter tillverkningen,\r\nskrotar de redan färdigställda planen och betalar de\r\nskadestånd och tar de andra effekter som det skulle\r\nfå.</pre><pre>Också jag tror att vi under överskådlig tid framöver\r\nbehöver ett svenskt militärt försvar, även om jag\r\nföreträder ett parti som vill minska betydelsen av\r\ndet militära försvaret inom totalförsvarets ram.\r\nInom det militära försvaret finns också ett\r\nflygvapen. Det måste vara tillåtet att ifrågasätta\r\nvilken typ av flygvapen vi behöver, vilka konster\r\ndet skall klara, vilken beväpning det skall ha och på\r\nvilken tekniknivå vi skall lägga oss. Det är ingen\r\ntvekan om att JAS-projektet under årens lopp har\r\nblivit allt dyrare. Möjligen är den teknik som man\r\nvalt en återvändsgränd. Det måste vara legitimt att\r\ndiskutera detta.</pre><pre>Anf. 83  STURE ERICSON (s) replik:</pre><pre>Herr talman! Arne Andersson vet lika väl som jag\r\natt försvarets underskott under nuvarande\r\nförsvarsbeslutsperiod, fram till 1997, blir 4--5\r\nmiljarder. Hur tänker Arne Andersson att vi skall\r\ntäcka det underskottet?</pre><pre>Anf. 84  ARNE ANDERSSON (m) replik:</pre><pre>Herr talman! Det första besked som jag vill ge på\r\nden frågan är att vi absolut inte skall använda Sture\r\nEricsons metod att minska försvarets möjligheter.\r\nDäremot hade det varit mycket lämpligt att Sture\r\nEricson och det socialdemokratiska partiet, som\r\nville att vi skulle minska anslaget med 1 miljard,\r\nhade lagt fram förslag till hur vi skulle kunna göra\r\ndet. Det undvek ni. Jag tror att vi kanske kan\r\nförenas i en kommitté, som förhoppningsvis inom\r\nen inte alltför avlägsen tid skall ta upp\r\nförsvarsfrågan igen och studera de nya\r\nförutsättningarna.</pre><pre>Det är dock viktigt att bemärka att det finns andra\r\nkrafter här i kammaren som exempelvis vill flytta\r\növer pengar som rimligen tillhör försvarets sektor\r\ntill andra intresseområden, helt enkelt därför att\r\nman menar att det är ett legitimt förfaringssätt.\r\nKunde Sture Ericson och jag vara överens om att vi\r\nskall vara måna om de pengarna? Det har vi varit i\r\nutskottet. Om vi gemensamt kan driva den frågan,\r\nhar vi givit ett värdefullt bidrag till undanröjandet\r\nav den brist som också jag tillstår finns.</pre><pre>Anf. 85  STURE ERICSON (s) replik:</pre><pre>Herr talman! Min enkla fråga till Arne Andersson\r\nvar hur han tänker att man skall täcka det\r\nunderskott på 4--5 miljarder som han tillstår finns.\r\nHan svarar inte på den frågan. Han vill tillsätta en\r\nkommitté. Uppenbarligen vill han dela på ansvaret\r\nmed socialdemokraterna. Något annat skäl för en\r\nkommitté kan han inte ha. Den kommittén skall väl\r\nliksom de andra kommittéer som man nu tillsätter\r\narbeta till 1997. Då står man där med ett underskott\r\npå 4-5 miljarder och med en försvarsplanering som\r\nger ett ytterligare lika stort underskott under den\r\nplaneringsperiod som man då har framför sig.</pre><pre></pre><pre>Jag kan inte tyda Arne Anderssons första\r\nanförande på annat sätt än att han kan tänka sig\r\nytterligare höjningar av försvarsanslagen. Då blir vi\r\nverkligt unika i Europa. Jag hoppas att Arne\r\nAndersson i det sammanhanget föreslår\r\nmotsvarande skattehöjningar -- eljest växer den där\r\nenorma statsskulden som ni har dragit på oss.</pre><pre>Anf. 86  ARNE ANDERSSON (m) replik:</pre><pre>Herr talman! Jo, jag sade faktiskt, Sture Ericson,\r\natt om vi får behålla våra pengar från reserver som\r\nvi säljer ut så reder vi upp det här. Och vi bibehåller\r\nden profil på det försvar som vi lade fast för två år\r\nsedan. Jag utgår från att vi är överens om det -- vi\r\nvar det i utskottet. Varför är man så fjär här i\r\nkammaren och vill inte tillstå någonting?</pre><pre>Det är oansvarigt att krångla till det hela, genom att\r\nlägga på ytterligare besparingar samtidigt som man\r\nskall klara av budgetunderskottet. Var vi inte\r\növerens om att budgetunderskottet var ett problem\r\nför försvaret, Sture Ericson? Sämre bidrag än det\r\nsom Socialdemokraterna har lämnat kan jag inte\r\ntänka mig. Jag kan gott överlägga med de andra i\r\nett fortsatt kommittéarbete, men jag tycker att det\r\nstora socialdemokratiska partiet också skall vara\r\nmed. Det är den typ av överläggning om den viktiga\r\nförsvarsfrågan som vi av tradition har haft i Sverige.\r\nJag tycker att vi skall bibehålla den.</pre><pre>Anf. 87  Försvarsminister ANDERS BJÖRCK\r\n(m):</pre><pre>Herr talman! Sture Ericson började sitt inlägg med\r\natt göra ett antal personangrepp och dessutom ett\r\nantal tvärsäkra uttalanden om hur det skulle gå i\r\nhöstens val. Det var ett anförande präglat av stark\r\nbitterhet, och jag kan förstå varför.</pre><pre>Vi vet inte vem som kommer att vara\r\nförsvarsminister i höst. Det är självfallet väljarna\r\nsom avgör hur en regering kommer att se ut,\r\nberoende på vilket underlag som den kan få. Det\r\nskall vi känna ödmjukhet för. Ingen av oss skall ta\r\nut segrar i förskott.</pre><pre>Det skulle, herr talman, vara mycket enkelt att ge\r\nigen. Jag skall inte förfalla till det. Vi vet alla varför\r\nSture Ericson är så bitter, och det vore att sparka\r\npå en redan liggande att ge någon typ av svar på de\r\nförlöpningar som vi hörde från riksdagens talarstol\r\nför en stund sedan.</pre><pre>Jag skall, herr talman, ägna mig åt sakfrågorna.\r\nFlera talare har utgått från 1992 års försvarsbeslut.\r\nDet är alltigenom rätt och tillbörligt att göra det,\r\nmen vi skall ha klart för oss förhistorien.</pre><pre>När regeringen tillträdde och det blev en ny\r\nmajoritet i riksdagen fanns det inget försvarsbeslut.\r\nDet skulle ha fattas våren innan.\r\nSocialdemokraterna mäktade inte med att driva\r\nigenom ett försvarsbeslut, på grund av stark intern\r\noenighet. Det här är inget påstående från min sida,\r\nutan det har inte minst Sture Ericson själv skrivit\r\nom och talat om. Man klarade inte ens av att få\r\nfram ett försvarsbeslut, varken ett bra eller ett\r\ndåligt.</pre><pre>Den borgerliga regeringen, och en\r\nriksdagsmajoritet som stöder den, lyckades mycket\r\nsnabbt rätta till den här bristen. Vi fick ett\r\nförsvarsbeslut. Det var viktigt, därför att utan ett\r\nsådant försvarsbeslut skulle stora\r\neffektivitetsförluster och stora ekonomiska\r\nförluster ha uppstått. Alla de människor som\r\njobbar inom försvaret, militärt försvar och civilt\r\nförsvar, i olika befattningar skulle ha fått leva i en\r\nstark osäkerhet. Ytterst skulle naturligtvis den\r\nstora förloraren ha varit svenska folket,\r\nskattebetalarna.</pre><pre>Vi fick till stånd ett försvarsbeslut, och vi genomför\r\nnu den största förvandlingen av det svenska\r\nförsvaret i modern tid. Försvarsbeslutet 1992 blev\r\nen vändpunkt. Bit för bit reformeras försvaret.\r\nUnder de två år som har gått sedan försvarsbeslutet\r\nfattades har regering och riksdag fattat en lång rad\r\nuppföljningsbeslut, antingen här i riksdagen eller\r\nockså i regeringen, genom det mandat som\r\nriksdagen gav regeringen i 1992 års försvarsbeslut.</pre><pre>Det rör sig om mycket viktiga saker.\r\nStridsvagnsupphandlingen är ett exempel. Jag\r\nkänner nu tillförsikt, när armén tillförsäkras de\r\nbästa stridsvagnar som finns att tillgå på marknaden\r\ni dag. Det är en viktig fråga för arméns och hela\r\nförsvarets trovärdighet. Vi har nu klarat ut\r\nnågonting som det borde ha fattats beslut om redan\r\nunder 1980-talet.</pre><pre>Jag känner också stark stolthet när svenska\r\nsoldater, som finns i t.ex. krigets Bosnien, får\r\nberöm för sina insatser. Jag satt i förrgår kväll med\r\nbefälhavaren i Bosnien-Hercegovina, Sir Michael\r\nRose, vid det nordiska försvarsministermötet. Han\r\ngav, och har gett till andra, de svenska soldaterna\r\ndet absolut högsta beröm, så också deras\r\nutrustning. Han sade att det är fantastiskt att ett så\r\nlitet land, som inte har haft krig på så länge, ändå\r\nvisar sig ha en sådan fantastisk professionalism i sitt\r\nuppträdande. Vi kan alla känna oss stolta över det,\r\noch vi kan vara tacksamma mot dem som ställer\r\nupp på plats och inte ägnar sig åt att racka ner på\r\ndet svenska försvaret. Det här är betyg från\r\nmänniskor som vet vad det handlar om.</pre><pre>Det har naturligtvis varit svåra beslut att fatta. Att\r\nförändra en fredsorganisation är inte alldeles\r\nenkelt. Det är lättare, som Socialdemokraterna\r\ngör, att säga att vi skall spara 1 miljard på\r\nförsvaret -- det motsvarar driftskostnaderna för\r\nfyra arméförband -- och att regeringen får plocka\r\nfram den miljarden.</pre><pre>Det här är fegt, herr talman. Jag upprepar till\r\nkammarens protokoll att det är fegt att kräva\r\nbesparingar av det här slaget men inte våga tala om\r\nhur de skall genomföras. Det kan man möjligtvis\r\nroa sig med när man inte har ansvaret och vet att\r\nman inte kommer att få ansvaret. Det är mycket\r\nsvårare att klara av sådana här saker i verkligheten.</pre><pre>Vad har vi gjort utöver denna omfattande\r\nförändring av fredsorganisationen och den\r\nmateriella förnyelsen? Ja, vi har genomfört den\r\nstörsta ledningsreformen på åtskilliga decennier,\r\nden s.k. LEMO-reformen. 100 myndigheter blir en\r\nmyndighet, och den kommer nu att vara genomförd\r\nden 1 juli. Det har krävt ett enormt arbete. Det är\r\nlätt att fatta beslut. Det är svårare att genomföra\r\nbeslut, men det kommer nu att ske.</pre><pre>Utskottet ger i allt väsentligt regeringen sitt stöd för\r\natt fortsätta arbetet med att skapa ett smalare och\r\nvassare försvar. Det ger mig anledning att känna\r\ntillförsikt, därför att med det stödet i ryggen har vi\r\nmöjligheter att genomföra 1992 års försvarsbeslut.\r\nIngenting vore mer ansvarslöst, ingenting vore\r\nsämre ekonomi, ingenting vore mera orätt mot\r\nmänniskorna i Sverige än att vi inte klarade av det\r\nhär.</pre><pre>Självfallet finns det problem. Det cirkulerar ofta i\r\ndebatten siffror som är helt gripna ur luften, som\r\ninte stämmer ett dugg. Sådant där skall man ta med\r\nen nypa salt.</pre><pre>Problemet med Sture Ericson är att han alltid faller\r\noffer för sin egen desinformation. Det gör att vi\r\nsom har suttit många decennier i den här riksdagen\r\noch har litet historiskt intresse märker skillnaden\r\njämfört med de tunga socialdemokratiska\r\npolitikerna Per Edvin Sköld, Torsten Nilsson och\r\nSven Andersson, som förde socialdemokratisk\r\nförsvarspolitiks talan, som innehade\r\nförsvarsministerposten och som det gick att\r\nsamarbeta med. Då kunde man ge och ta. Det blev\r\nockså resultat.</pre><pre>I den mån Sture Ericson klagar över att det har varit\r\nsvårt att få gehör för sina synpunkter, finns det\r\nanledning till stark självrannsakan. Det handlar i så\r\nfall mera om Sture Ericson som person än om hans\r\nsocialdemokratiska partivänner, som vi i en rad\r\nsammanhang har haft ett gott och förtroendefullt\r\nsamarbete med, i alla de organ som finns inom det\r\nsvenska totalförsvaret.</pre><pre>Nu skall vi gå vidare, och det är viktigt att\r\nförsvarsbeslutet fullföljs. Jag har svårt att förstå\r\ndem som ägnar huvuddelen av sin tid åt att sprida\r\ndesinformation och racka ner på försvaret, som vill\r\nförsämra arbetsmöjligheterna för dem som jobbar\r\ninom försvaret och som -- inte minst -- saknar\r\ntillräckligt utrikespolitiskt kunnande och\r\nförutseende för att förstå de potentiella faror som\r\nvi har omkring oss.</pre><pre>Jag har känt en stark stolthet över att få jobba inom\r\ndet svenska försvaret, och jag är övertygad om att\r\nmånga av kammarens ledamöter har känt stolthet\r\növer att få vara med i försvarsutskott och andra\r\nsammanhang och genomföra de stora reformer som\r\nnu är aktuella.</pre><pre>Herr talman! Jag vill avsluta med att rikta ett tack\r\ntill en person. Det finns kanske flera som inte\r\nkommer att återfinnas i riksdagen efter valet; det är\r\nväljarna som avgör.</pre><pre>Gunhild Bolander har valt att inte ställa upp till\r\nomval. Hon har under en följd av år visat ett stort\r\nkunnande och ett starkt engagemang i\r\nförsvarsfrågor, och det har varit en stor förmån att\r\nfå samarbeta med henne i olika sammanhang. Jag\r\nvill rikta ett tack till henne för de gedigna,\r\nbestående insatser som hon har gjort till det\r\nsvenska totalförsvarets fromma.</pre><pre>Anf. 88  STURE ERICSON (s) replik:</pre><pre>Herr talman! Anders Björck tycker att det är fegt\r\natt kräva besparingar utan att tala om hur de skall\r\ngöras. Anders Björck lyssnade tydligen inte -- jag\r\nanvände faktiskt den senare hälften av mitt\r\nanförande till att berätta om hur besparingar kan\r\ngöras. Det är bara att läsa innantill i protokollet.</pre><pre>Anders Björck tyckte sig ha hört bitterhet,\r\nförlöpningar och personangrepp i mitt\r\ninledningsanförande. Han ville inte sparka på en\r\nliggande, sade han. Det finns tydligen en likhet\r\nmellan Anders Björck och mig; vi mister båda\r\njobbet efter valet i höst.</pre><pre>Anders Björck går ofta till personangrepp i tron att\r\nhan därmed stärker sin egen argumentation. Jag\r\nhar aldrig svarat på dem utan i stället försökt\r\nkoncentrera mig på sakfrågorna.</pre><pre>Personer som tycker illa om Anders Björck som\r\npolitiker och människa har försett mig med åtskillig\r\nstarkt negativ information om honom. Jag har dock\r\navstått från att använda mig av den i både tal och\r\nskrift, eftersom jag inte vill sänka mig till den nivån.\r\nRiksdagens protokoll finns att läsa -- Anders\r\nBjörck har inte visat samma återhållsamhet.</pre><pre>Bilden av Anders Björcks person och politik är\r\nredan så påfallande negativ bland allmänheten,\r\nspeciellt inom försvarsmakten, att effekten av\r\nytterligare komprometterande information skulle\r\nbli synnerligen marginell.</pre><pre>Jag vill fråga Anders Björck hur han tänker klara\r\nav underskotten på 4--5 miljarder fram till 1997.\r\nDet finns två utvägar: Den ena är att låta\r\nskattebetalarna ställa upp med miljarderna, vilket\r\ninnebär en kraftig höjning av försvarsanslagen.\r\nDen andra är att låta försvaret dra ner på\r\nverksamheten, så att man håller sig inom de\r\nekonomiska ramarna. Det skulle också få mycket\r\nallvarliga konsekvenser.</pre><pre>Anders Björck har genom sin politik drivit in oss i\r\ndenna återvändsgränd. Har han någon annan\r\nlösning på problemet än att smita ifrån jobbet den\r\n18 september?</pre><pre>Anf. 89  Försvarsminister ANDERS BJÖRCK\r\n(m):</pre><pre>Herr talman! En genomgång av kammarens\r\nprotokoll skulle klart visa att Sture Ericson har\r\nägnat sig åt personangrepp varje gång vi har haft\r\nförsvarsdebatt. Som jag sade tänker inte jag ägna\r\nmig åt något sådant; jag vill inte sparka på en redan\r\nliggande.</pre><pre>Problemet är att Sture Ericson svänger sig med\r\ndjupt felaktiga siffror. När det gällde\r\nstridsvagnsaffären publicerade han en artikel i\r\nSvenska Dagbladet där det stod att Anders Björcks\r\npansaräventyr skulle kosta bortåt 25 miljarder\r\nkronor. Kostnaden för både de nya och de\r\nbegagnade stridsvagnar som jag har köpt in är\r\nungefär en tredjedel av den summa som Sture\r\nEricson uppgav.</pre><pre>Om Sture Ericson räknar så makalöst och våldsamt\r\nfel är det naturligtvis ingen större mening med att\r\nföra en diskussion om dessa saker med honom. För\r\natt bara nämna ett exempel tycks Sture Ericson inte\r\nha klart för sig hur priskompensationssystemet\r\nfungerar i de här sammanhangen. Vi förutser inget\r\nakut likviditetsproblem under innevarande\r\nbudgetår, vare sig för flygvapnet eller för\r\nförsvarsmakten som helhet. Den uppfattningen\r\ndelas av försvarsmakten.</pre><pre>I höstens budgetarbete kommer kompensation att\r\nske för budgetåret 1993/94 enligt gängse modell,\r\noch då kan man beräkna de eventuella\r\nförskjutningseffekterna. För budgetåret 1992/93,\r\nvars kompensation beräknades i höstas, kan vi\r\nkonstatera att full kostnadstäckning erhålls under\r\nbudgetåret 1994/95.</pre><pre>Det är alltså fråga om en eftersläpningseffekt, som\r\nberor på att Försvarsdepartementet som enda\r\ndepartement hade ett eget\r\npriskompensationssystem fram till försvarsbeslutet\r\n1992. Försvarsdepartementet skilde sig alltså från\r\nalla andra departement, men det ändrade vi genom\r\n1992 års försvarsbeslut. Därför kommer\r\nkompensationen i efterskott. Sture Ericson var\r\nmed om att göra detta.</pre><pre>Alla siffror som snurrar runt grundas på att\r\nrelationen mellan dollar och krona inte skulle\r\nförändras alls under försvarsbeslutsperioden. Det\r\nförefaller mig mindre troligt att det skulle kunna\r\nvara på det sättet.</pre><pre>Anf. 90  STURE ERICSON (s) replik:</pre><pre>Herr talman! Anders Björck tror att hela\r\nkostnaden för stridsvagnssystemet är\r\ninköpskostnaden. Men stridsvagnarna skall väl\r\nanvändas också? Jag skulle tro att den siffra som\r\nstod i Svenska Dagbladet ligger sanningen ganska\r\nnära när det gäller vad systemet kommer att kosta\r\nunder sin livstid.</pre><pre>Anders Björck försöker prata bort detta med\r\npriskompensationssystemet -- här gällde det\r\nvalutakompensationen -- genom att hänvisa till det\r\nförflutna. Det går bra att läsa JAS-kommissionens\r\nrapport, jag tror att det var s. 123. Där talar man\r\nom att det gäller att räkna i fasta priser. Enligt\r\nkommissionen kommer den drastiska\r\nvalutaförändring som skedde i slutet av 1992 att\r\ninnebära en merkostnad på 5--6 miljarder.</pre><pre>Några av oss fick för några dagar sedan ny\r\ninformation från de militära staberna. De\r\nbeklagade sig över att Anders Björck inte ville\r\nlyssna på dem och sade att det blir ett underskott\r\npå uppemot 4 miljarder, som måste täckas med\r\nskattemedel, fram till 1997. Enligt vad de kunde\r\növerblicka nu, med de beställningar som är gjorda,\r\nskulle underskottet under femårsperioden efter\r\n1997 bli ungefär 5 miljarder.</pre><pre>Var tänker Anders Björck hämta dessa 9 miljarder?\r\nTrassla nu inte bort detta med hänvisning till\r\npriskompensationen! Pengarna skall fram -- det\r\nhandlar om skattebetalarnas pengar! Tänker\r\nAnders Björck föreslå skattehöjningar för att täcka\r\ndet här underskottet? Eller tänker han försöka få\r\nförsvaret att hålla sig inom de ekonomiska\r\nramarna?</pre><pre>Herr talman! Eftersom detta är min sista replik\r\nmåste jag tillägga att vårt kompensationssystem\r\ninte byggde på förutsättningen att vår valuta skulle\r\nsjunka gentemot dollarn med 25--30 miljarder.</pre><pre>Anders Björck lever nu på hoppet om att det skall\r\nrätta till sig, men med de dundrande underskotten\r\ni budgeten på 13 % av BNP, mer än 200 miljarder\r\nom året, så kommer kronan inte att repa sig\r\ngentemot dollarn under de närmaste åren. Det\r\nkrävs nog en annan regering och en annan politik\r\nför att det skall ske.</pre><pre>Anf. 91  Försvarsminister ANDERS BJÖRCK\r\n(m):</pre><pre>Herr talman! Det är intressant att höra att Sture\r\nEricson också har blivit valutapolitisk expert och\r\nvet precis hur valutakurserna kommer att utvecklas\r\nunder de närmaste åren.</pre><pre>Priskompensationssystemet är ju till för att\r\nutjämna skillnader på detta område. Som jag sade\r\nföreligger det, såvitt vi kan bedöma, inte någon\r\nlikviditetskris för det innevarande budgetåret. Vi\r\ntittar naturligtvis på hur budgetutfallet kan\r\nberäknas bli under de närmaste åren. Det har alltså\r\nmed priskompensationssystemet att göra. Om det\r\nskulle bli en utveckling på valutaområdet som\r\ninnebär att dollarn sjunker i förhållande till kronan\r\nkommer vi naturligtvis i stället att göra vinster med\r\ndetta system. Det är alltså precis tvärtemot vad\r\nSture Ericson nu säger.</pre><pre>Jag tror faktiskt att Försvarsdepartementet har så\r\npass god expertis och goda kontakter med dem som\r\nsysslar med detta att det finns anledning att utgå\r\nfrån att det här klaras av, precis som tidigare.</pre><pre>Sture Ericson har en viss förmåga att svänga sig\r\nmed obekräftade uppgifter. De 25 miljarderna\r\nhandlade inte om driften av något system, utan det\r\nvar vad Sture Ericson påstod att inköpen skulle\r\nkosta. Det blev en tredjedel. Det var inte en siffra\r\nrätt.</pre><pre>Sture Ericson borde om någon vara försiktig med\r\natt spå i framtiden. I riksdagens utrikesdebatt den\r\n16 mars 1988 -- det är inte så många år sedan -- sade\r\nhan följande:</pre><pre>''Sådana utrikespolitiska initiativ för att skapa tre\r\nnya stater vid Östersjön'' -- alltså de baltiska\r\nstaterna -- ''är ingenting annat än tokigheter som\r\nman naturligtvis odlar på den extremmoderata\r\nkanten för att det möjligen skall ge en del\r\nexilbaltiska röster i höstens val.''</pre><pre>Detta om något indikerar klart att Sture Ericsons\r\nförsök som spåman hittills har varit komplett\r\nmisslyckade.</pre><pre>Anf. 92  LARS SUNDIN (fp):</pre><pre>Herr talman! Låt mig först notera att riksdagen i\r\nförra veckan i största enighet beslutade om\r\nsamarbete med NATO i PFF, Partnerskap för fred,\r\nsom erbjuder samverkan på flera områden. Det var\r\nett bra beslut som bara för några år sedan hade varit\r\nomöjligt. Det hade varit otänkbart, men så snabbt\r\nförändras alltså världen.</pre><pre>Bara för ett halvår sedan fanns det inte något PFF\r\natt ta ställning till. Nu kan vi tänka oss ett\r\nsamarbete via PFF med NATO, inte minst för att\r\nskapa effektivare fredsbevarande styrkor. Detta\r\nkan vi, som Pierre Schori sade i debatten i fredags,\r\ngöra även om Ryssland stannar utanför PFF. Det är\r\nhelt andra tongångar än de som vi har hört tidigare\r\ni denna kammare. Men, herr talman, självfallet är\r\nden militära huvuduppgiften för oss att försvara\r\nSveriges territorium.</pre><pre>1992 års försvarsdebatt i början av juni startade kl.\r\n9.00 på morgonen och fortsatte till långt in på\r\nkvällen. 56 talare deltog i debatten. Förra årets\r\ndebatt hade 24 anmälda talare, och den anmälda\r\ntalartiden var inte fullt fyra timmar. I år har 15\r\ntalare tänkt delta i debatten. Den beräknade\r\ntalartiden är knappt två och en halv timme.\r\nSkillnaden är markant och inte svår att förstå.</pre><pre>1992 debatterade vi och beslöt om totalförsvarets\r\nutveckling mellan 1992 och 1997. Trendbrottet kom\r\nfaktiskt redan 1987, framför allt när det gällde det\r\ncivila försvaret. Men 1992 fattade vi beslut om en\r\nmodernisering av försvaret och om en satsning på\r\nkvalitet i utbildning och i materiel på numerärens\r\nbekostnad. Det är en enkel sammanfattning av\r\nbeslutets minsta gemensamma nämnare.</pre><pre>Vi i Folkpartiet liberalerna menade, och menar, att\r\n1992 års beslut var bra. Det var ett uttryck för en\r\nförsvarspolitik som vi länge hade varit ganska\r\nensamma om att förorda. Inte minst Hans Lindblad\r\nvar länge en envis talesman för en omläggning av\r\nden svenska försvarspolitiken i den riktning som vi\r\nbeslutade om 1992.</pre><pre>Försvarsutskottets betänkande i år är alltså mer ett\r\nrutinbetänkande. Nu håller vi på att fullfölja och\r\nförverkliga riktlinjerna från 1992.</pre><pre>Vi kan konstatera att de säkerhetspolitiska\r\nbedömningar som 1992 års beslut vilade på\r\nfortfarande håller och är giltiga. Därmed ligger\r\nockså de försvarspolitiska målen och uppgifterna\r\nkvar. Vi i Folkpartiet liberalerna har ingen annan\r\nmening.</pre><pre>Ingenting, herr talman, betyder mer för freden i vår\r\ndel av världen än en demokratisk utveckling i\r\nRyssland. När det gäller den kan det ibland hysas\r\nfarhågor, men det står ändå klart att den ryska\r\nmilitära förmågan åtminstone på kort sikt har\r\nminskat. Det gäller förmågan att föra ett\r\nkonventionellt storkrig utanför landets gränser och\r\natt genomföra större operationer i Östersjön.\r\nDärmed har vår territoriella säkerhetsmarginal\r\nökat, trots att det finns gott om ryska trupper på\r\nKolahalvön och i Leningrads militärområde.</pre><pre>Märkligt nog, herr talman, finns det en del smärre\r\nstyrkor kvar i Baltikum, framför allt i Estland. Med\r\nLettland har Ryssland nu träffat ett avtal om\r\ntruppernas tillbakadragande, men Estland har\r\nännu inte ett sådant avtal.</pre><pre>Vi i Folkpartiet liberalerna står alltså fast vi 1992 års\r\nbeslut. Det skall inte rivas upp, men vi menar att\r\ndet nu är dags att låta en ny försvarskommitté börja\r\narbeta inför 1997 års beslut. Inför det vill vi pröva\r\nett anslag på en lägre nivå än i dag. Vid ett\r\nsäkerhetspolitiskt analysarbete kan det naturligtvis\r\nvisa sig att någon minskning av försvaret inte är\r\nmöjlig på grund av t.ex. den materiella\r\nutvecklingen eller någon svensk medverkan i\r\ninternationella insatser. Men det skall i alla fall\r\nprövas.</pre><pre>Herr talman! I vårt arbete med regeringens\r\nbudgetförslag har vi i utskottet strävat efter att\r\nkontrollera eller utvärdera hur 1992 års beslut nu\r\nhåller på att genomföras. Vi har bl.a. gjort det\r\ngenom besök på myndigheter, förband och\r\nförsvarsindustrier.</pre><pre>Vi har kunnat konstatera att 1992 års beslut nu,\r\nsedan två av periodens fem år har gått, håller på att\r\nslå igenom.</pre><pre>Det stora och bekymmersamma undantaget så här\r\nlångt är marinen. Där har förnyelsearbetet inte löpt\r\nplanenligt. Det är allvarligt, vilket vi också säger att\r\ndet är. Vi utgår från att detta skall rättas till av\r\nregeringen och av myndigheterna senast i slutet av\r\nden försvarsperiod som vi nu är inne i.</pre><pre>Vi har också noterat att det militära och civila\r\nförsvaret inte har samma planeringsinriktning för\r\ntiden efter 1997. Det måste också rättas till. Samma\r\nplaneringsförutsättningar skall gälla inför nästa\r\nstora försvarsbeslut. Det skall vara samma\r\nplaneringsförutsättningar för det militära försvaret\r\nsom för det civila försvaret.</pre><pre>Länsstyrelserna har fått nya och mer övergripande\r\nuppgifter vad gäller försvarsförberedelserna. Det\r\när uppgifter som de enligt vår mening för\r\nnärvarande inte har kompetens och kapacitet att\r\nklara av. Också på det området menar vi att en\r\nändring, en förbättring, måste komma till stånd.</pre><pre>Herr talman! I stort visar vårt uppföljningsarbete\r\natt 1992 års försvarsbeslut håller på att förverkligas\r\nsom det var tänkt. Det borde i och för sig vara en\r\nsjälvklarhet.</pre><pre>Jag yrkar avslag på reservationerna och bifall till\r\nhemställan i betänkandet.</pre><pre>Anf. 93  STURE ERICSON (s) replik:</pre><pre>Herr talman! Jag vet att Lars Sundin är lojal med\r\nsitt partis uppgörelse med Moderaterna, men jag är\r\nlitet förvånad över att den arméstruktur som jag\r\nskissade under mitt inledningsanförande inte är av\r\nnågot intresse för Folkpartiet. Såvitt jag har lärt\r\nkänna Folkpartiet i ett par försvarskommittéer och\r\nförsvarsberedningar är det här den arméstruktur\r\nsom Folkpartiets representanter har förespråkat.</pre><pre>En annan sak som förvånar mig litet grand är att\r\nLars Sundin tiger som muren när det gäller flygets\r\nakuta kassabrist. Det går bra att läsa dagens tidning\r\ndär man nu redovisar att man skjuter på inköp och\r\nbl.a. hoppas på dollarkursförändringar. Lars\r\nSundin vet precis lika bra som jag att det handlar\r\nom 3--4 miljarder fram till 1997. Det handlar om\r\nuppskattningsvis 5 miljarder efter 1997. Det enda\r\nsom kan rädda detta är en remarkabel förskjutning\r\nav dollarkursen i förhållande till kronan. Det är inte\r\nmycket som tyder på att det kommer att inträffa.\r\nHur vill Lars Sundin klara det här? Vill Lars Sundin\r\nha höjda försvarsanslag med 4 miljarder fram till\r\n1997 med åtföljande skattehöjningar? Eller vill\r\nLars Sundin i stället ha bl.a. en arméreform som\r\nmotsvarar de säkerhetspolitiska behov vi har?</pre><pre>Anf. 94  LARS SUNDIN (fp) replik:</pre><pre>Herr talman! Vad beträffar arméstrukturen och\r\nantalet brigader sade jag för några minuter sedan i\r\ntalarstolen att jag vill att det redan nu skall tillsättas\r\nen försvarskommitté, som skall göra en\r\nsäkerhetspolitisk analys som skall ligga till grund\r\nför 1997 års försvarsbeslut. Utifrån vad den\r\nanalysen ger är vi naturligtvis beredda att ånyo ta\r\nfrågan om arméns numerär i beaktande.</pre><pre>Sture Ericson refererade till en uppgift i tidningen\r\ni dag. Jag har naturligtvis också läst den artikeln.\r\nJag föredrar dock att vänta och se. Till utskottets\r\nsammanträde i morgon har vi kallat\r\nflygvapenchefen, som bl.a. skall stå till svars för\r\nsådana här uppgifter. Jag vill inte ta ställning innan\r\nvi har sammanträtt och innan vi har hört hans\r\nversion av saken. Så lättvindigt går det inte till.</pre><pre>Anf. 95  STURE ERICSON (s) replik:</pre><pre>Herr talman! Jag beklagar att Lars Sundin vill vänta\r\nfram till 1997 med att förändra arméstrukturen. Den\r\nnuvarande arméstrukturen kommer att sluka\r\nåtskilliga miljarder fram till 1997 helt i onödan. Det\r\ntar sin tid att genomföra sådana här förändringar.\r\nJu snabbare man gör dem, desto bättre. Vi får väl\r\nse om vi kan resonera med Folkpartiet efter valet.</pre><pre>Så till frågan om underskottet i framför allt\r\nflygvapnet. Till följd av valutaförändringar har\r\nförsvaret totalt ett underskott på 900 miljoner,\r\nsades det i Lunchekot. Huvuddelen av\r\nunderskottet återfinns inom flygvapnet. Lars\r\nSundin kan väl ändå läsa innantill i JAS-\r\nkommissionens rapport. Folkpartiet hade en\r\nrepresentant i kommissionen. På s. 123 står att\r\nunderskottet i fasta priser blir 5--6 miljarder till\r\nföljd av valutaförändringar. Denna siffra har nu\r\nhöjts av de militära staberna. Det känner Lars\r\nSundin till. Jag tror dock inte att Lars Sundin är en\r\nlika blåögd optimist som Anders Björck, som tror\r\natt det här skall ordna sig bara för att dollarkursen\r\nfaller.</pre><pre>Anf. 96  LARS SUNDIN (fp) replik:</pre><pre>Herr talman! Just det, Sture Ericson, det tar sin tid\r\natt förändra arméstrukturen. Därför menar vi att\r\ndet finns anledning att inför nästa försvarsbeslut\r\nsom skall fattas 1997 redan nu börja analysera\r\nmöjliga slutsatser av dessa i grunden så förändrade\r\nsäkerhetspolitiska förutsättningar. Vi får dock se\r\nom de står sig när vi är klara att fatta beslut år 1997.\r\nArbetet med en försvarskommitté bör komma i\r\ngång snarast.</pre><pre>Anf. 97  GUNHILD BOLANDER (c):</pre><pre>Herr talman! Vi har försvarsutskottets betänkande\r\nnr 9 på riksdagens bord i dag. Det innehåller inga\r\nstörre sensationer i förhållande till 1992 års\r\nförsvarsbeslut. Ambitionen har varit att de\r\nsäkerhetspolitiska mål och de övriga uppgifter för\r\ntotalförsvaret som fastställdes i juni 1992 bör ligga\r\nfast.</pre><pre>Det går ändå inte att bortse ifrån den osäkerhet\r\nsom råder. Även om Berlinmuren har fallit och de\r\nmånga förtryckta folkens rop på frihet har\r\nresulterat i öppnare gränser, kan vi knappast se en\r\nfredligare värld. Det vi säkrast kan säga om\r\nframtiden är att den är osäker. Det är en generell\r\nvisdom som är särskilt tillämpbar på\r\nsäkerhetspolitiska bedömningar just nu. Vi\r\nbefinner oss i ett gränsland mellan det kalla krigets\r\nbistra verklighet och en tid när ett nytt kapitel i\r\nhistorieboken skall skrivas.</pre><pre>Vi ser nya och annorlunda hotbilder i form av\r\nflyktingströmmar, miljökatastrofer,\r\nkärnkraftsolyckor och terrorism. Vi vet inte vad\r\nframtiden innebär. Närmandet till EU och Europa,\r\nger det trygghet i vårt land eller skapar det oro? Vi\r\nvet inte svaret på de frågorna.</pre><pre>Därför finns det anledning att skynda långsamt när\r\ndet gäller att förändra vårt svenska försvar.\r\nSamtidigt som vi skall vara med och forma\r\nsamarbetsmönster för Europa, så är det viktigt att\r\nvi kan behålla förmågan att värja oss mot militära\r\npåtryckningar. Vi behöver också handlingsfrihet att\r\nbygga upp ett trovärdigt invasionsförsvar om\r\nutvecklingen skulle motivera det. Diskussionen om\r\nåtertagning av försvarsförmåga har förts i utskottet.\r\nVi har lyssnat på olika experter men stannat för att,\r\nsom jag har uppfattat det, denna fråga bör studeras\r\nmera ingående och lämpligen lyftas in i en\r\nkommande försvarsutredning.</pre><pre>I den uppföljning av verksamheten som utskottet\r\ngenomfört konstateras naturligtvis att utvecklingen\r\ninom marinen har varit och alltfort är\r\nbekymmersam. Dessa frågor skall tas upp här\r\nsenare i debatten av Sven-Olof Petersson.</pre><pre>Under punkten Vissa lokaliseringsfrågor\r\nkommenteras bl.a. nedläggningen av flygflottiljen\r\nF 6 i Karlsborg. I försvarspropositionen år 1992\r\nföreslogs att flottiljen skulle läggas ned. Vi räddade\r\nkvar den i försvarsbeslutet i juni 1992. I\r\nstabiliseringspropositionen i oktober samma år blev\r\nflottiljen på nytt föremål för ett besparingsförslag.</pre><pre>Detta har varit oerhört kämpigt för lilla Karlsborgs\r\nkommun. Regeringen har naturligtvis varit mycket\r\nmedveten om de arbetsmarknadspolitiska\r\neffekterna av detta beslut, och man har därför låtit\r\nkommunen utgöra ett tillfälligt stödområde.</pre><pre>Jag skulle något vilja kommentera det särskilda\r\nyttrande som s-ledamöterna har avgivit i denna\r\nfråga. Tack vare stödområdesinsatserna har det nu\r\nstartats en plåtfabrik i F 6 hangar, som beräknas ge\r\nett trettiotal arbetstillfällen. Man har startat en\r\narbetsmarknadsutbildning inom multi-media som\r\nger tjugotalet jobb i F 6 lokaler. Man samarbetar\r\nmed ett översättarföretag, vilket i förlängningen\r\nkan ge ett åttiotal jobb.</pre><pre>Kommunen har varit och är mycket kreativ med\r\nhjälp av stödområdespengarna. Det är bara att\r\nbeklaga att dessa uppgifter inte nådde utskottet i tid\r\nså att vi hade kunnat dra en mera positiv slutsats i\r\nbetänkandet. Jag vill inte påstå att det här är\r\ntillräckligt, men det är mycket mera än det\r\nförsvarshistoriska museum som\r\nbudgetpropositionen talar om.</pre><pre>Den frivilliga försvarsverksamheten behandlas\r\nvälvilligt i både propositionen och i\r\nutskottsbetänkandet. Det är med stor\r\ntillfredsställelse jag konstaterar att det finns så stor\r\nenighet kring värdet av denna verksamhet, som är\r\nett uttryck för medborgarnas vilja att engagera sig\r\ni vårt lands totalförsvar.</pre><pre>Uppemot 600 000 människor är beredda att utöver\r\nsin ordinarie arbetstid delta i övningar och\r\nutbildningar för att kunna göra en insats där den\r\nbäst behövs. Varje organisations särart och kultur\r\ngör att totalförsvarsfrågorna på ett naturligt sätt blir\r\nförankrade i samhället.</pre><pre>Den frivilligutredning som under föregående år\r\nberedde organisationerna mycket bekymmer har\r\navdömts i budgetpropositionen, och en ny\r\nförordning håller på att utarbetas i\r\nregeringskansliet. Därefter hoppas vi att det kan bli\r\narbetsro och tid för utveckling inom\r\nfrivilligorganisationerna till nytta för hela\r\ntotalförsvaret.</pre><pre>Herr talman! När nu försvarministern finns på plats\r\nkan jag inte underlåta att något kommentera det i\r\nförsvarssammanhang prioriterade området\r\nGotland. Det är ett prioriterat område ibland -- ja --\r\nmen inte alltid.</pre><pre>Jag väckte en motion i januari om att Gotlands\r\nkommun borde inordnas i systemet med\r\nkvalificerade insatsstyrkor i räddningstjänst till\r\nsjöss. Motionen innehöll också ett yrkande om ett\r\nsystem med trafikinformation om fartygs\r\ndestination och last i Östersjön.</pre><pre>Försvarsutskottet har uttalat uppfattningen att\r\nGotlands kommun är ett alternativ som bör\r\növervägas när det gäller att utöka med kommunala\r\ninsatsstyrkor. Det är nämligen högst\r\nanmärkningsvärt att det på hela kuststräckan\r\nmellan Stockholm och Malmö icke finns en enda\r\nsådan RITS-styrka. Det går ändå aldrig att\r\nresonera bort Gotlands läge mitt i Östersjön.</pre><pre>Jag har i en annan motion framfört det lämpliga i\r\natt placera en multinationell övervakningscentral\r\npå Gotland. En forskare vid FOA föreslog för ett\r\nantal år sedan just en kontroll- och ledningscentral\r\nplacerad på Gotland. Hittills har intresset från\r\nutrikesutskottet -- där denna motion har\r\nbehandlats -- varit tämligen svalt för den idé som jag\r\nhar framfört under två års tid.</pre><pre>Herr talman! Därför gladde det mig oerhört när\r\nförsvarsministern nyligen besökte Gotland\r\ntillsammans med Försvarsdepartementets råd för\r\nräddningstjänst och i samband därmed uttalade att\r\nGotland i framtiden är en självklar plats för en\r\noperativ central vad gäller samordnad inernationell\r\nräddningstjänst och övervakning i Östersjön. Allt\r\ndet som har inträffat på senare tid med\r\nflyktingmottagning, med det havererade tyska\r\nfartyget på Salvorev med den miljöskadliga lasten,\r\nmed närheten till Baltikum, med ökad handel och\r\ntransporter, talar för att Gotland är den centrala\r\nplattformen i dessa sammanhang.</pre><pre>Jag är något besviken över att utskottet inte ännu\r\ngivit klartecken, men jag noterar då i stället\r\nförsvarsministerns mycket tydliga positiva\r\nuttalanden i dessa för Gotland så viktiga frågor. Jag\r\nkommer att bevaka frågan framöver från min\r\ngotländska horisont. Men jag utgår från att ett\r\nförberedande arbete av något slag påbörjas inom\r\ndepartementet med den inriktning som jag här\r\nskisserat.</pre><pre>Anders Björck hade vänligheten att harangera mig\r\nför insatser i försvarets tjänst. Jag ber att få tacka\r\nför det. Jag har väl mera känt mig som en i laget av\r\nförsvarsintresserade ledamöter. Men eftersom\r\ndetta är min sista försvarsdebatt, vill jag också få\r\ntacka övriga i försvarsutskottet, utskottskansliet\r\noch i någon mån departementet för gott samarbete\r\nunder denna tid. Det har i övrigt varit en fin tid\r\nunder nio år i utskottet.</pre><pre>Herr talman! Jag vill yrka bifall till hemställan i sin\r\nhelhet i försvarsutskottets betänkande.</pre><pre>Anf. 98  STURE ERICSON (s) replik:</pre><pre>Herr talman! Jag vill i mitt genmäle säga att vi i den\r\nsocialdemokratiska utskottsgruppen också vill\r\nharangera Gunhild Bolander för en mycket gedigen\r\ninsats för försvarsfrågorna och i synnerhet för\r\nGotlands försvar. Vi har upplevt Gunhild Bolander\r\nsom en mycket resonabel utskottskollega som har\r\nlyssnat på argument, givit och tagit. Men att hon nu\r\nunder den sista treårsperioden har hamnat i litet\r\ndåligt sällskap är inte hennes fel. Vi önskar Gunhild\r\nBolander all framgång i hennes fortsatta\r\nverksamhet.</pre><pre>Anf. 99 JAN ERIK ÅGREN (kds):</pre><pre>Herr talman! Det betänkande vi diskuterar i dag\r\nbehandlar främst verksamhet och anslag för\r\ntotalförsvaret för kommande budgetår. Åke\r\nCarnerö kommer litet senare att redovisa kds syn\r\npå en del av de frågor som berörs i betänkandet.</pre><pre>Jag vill i mitt anförande ta upp något som\r\nintresserar en hel del människor men som sällan\r\ndebatteras, nämligen Delegationen för icke-\r\nmilitärt motstånd. Den inrättades 1987 på förslag\r\nav chefen för Försvarsdepartementet. Regeringen\r\nmenar att den försvarspolitiska utgångspunkt som\r\nlåg till grund för tillkomsten av delegationen\r\nalltjämt är giltig. Däremot finns det enligt\r\nregeringens uppfattning inte skäl att ha kvar en\r\nsärskild delegation med uppgift att bedriva den\r\nverksamhet delegationen svarat för. Regeringen\r\nanser att det bör i stället ankomma på Styrelsen för\r\npsykologiskt försvar att hålla frågan om det\r\nmotstånd som civilbefolkningen kan bjuda en\r\nockupant levande.</pre><pre>I den av regeringen den 23 juli 1987 utfärdade\r\ninstruktionen för delegationen står det att\r\ndelegationens uppgift är att med hjälp av\r\ninformation och utbildning sprida kunskap om\r\nicke-militärt motstånd. Delegationen skall särskilt\r\nmed hjälp av råd och rekommendationer till\r\nmyndigheter och enskilda medverka till att skapa\r\nförutsättningar för icke-militärt motstånd. Vidare\r\nskall delegationen behandla frågor om\r\nfolkrättsliga, psykologiska och andra\r\nförutsättningar för icke-militärt motstånd samt\r\nverka för att forskning bedrivs inom detta\r\nverksamhetsområde. Någon förberedd\r\norganisation för icke-militärt motstånd bör inte\r\nskapas. Delegationen har endast uppgifter i\r\nfredstid.</pre><pre>När det gäller inriktningen för delegationens arbete\r\nsägs det att icke-militärt motstånd är allt som i\r\nmotståndssyfte utförs mot en angripare, ockupant,\r\noch som inte genomförs av reguljära förband. Tre\r\nhuvudlinjer finns för delegationens arbete: studier,\r\nforskning och påverkan av rättsregler, information\r\noch utbildning samt planering och övning.</pre><pre>Herr talman! Det beslut som kammaren kommer\r\natt fatta i dag följer regeringens förslag, och vi i kds\r\nyrkar bifall till det förslaget. Men jag vill\r\nunderstryka vad försvarsutskottet framhåller när\r\ndet gäller det fortsatta arbetet under Styrelsen för\r\npsykologiskt försvars hägn, nämligen att det är\r\nangeläget att de olika intressen som är företrädda\r\ni delegationen knyts till myndigheten Styrelsen för\r\npsykologiskt försvar så att arbetet med de icke-\r\nmilitära motståndsfrågorna kan fullföljas och\r\nvidareutvecklas.</pre><pre>Jag är övertygad om att nu när Styrelsen för\r\npsykologiskt försvar kommer att ta över dessa\r\nuppgifter kommer styrelsen att också inse vikten av\r\natt det utomordentligt värdefulla kontaktnät som\r\nnu finns i delegationen tas till vara. Varför inte med\r\nhjälp av en referensgrupp? Övergången in under\r\nstyrelsens vingar skulle också kunna underlättas\r\nmed hjälp av delegationens konsult.</pre><pre>Med hjälp av de ekonomiska medel som föreslås\r\növerföras till Styrelsen för psykologiskt försvar för\r\natt ta över de uppgifter som Delegationen för icke-\r\nmilitärt motstånd haft, tror jag att verksamheten\r\nändå kommer att kunna leva vidare på ett bra sätt.</pre><pre>Herr talman! Jag vill med detta yrka bifall till\r\nhemställan i utskottets betänkande.</pre><pre>Anf. 100  ROBERT JOUSMA (nyd):</pre><pre>Herr talman! Vi har hört många diskussioner här i\r\ndag. Försvaret kostar pengar säger man. Det kan\r\nknappast vara någon överraskning för dem som i\r\nkanske 10, 15 eller 20 år hållit på med\r\nförsvarsfrågor. Försvaret måste naturligtvis kosta\r\npengar, precis som alla andra brandförsäkringar\r\nkostar pengar.</pre><pre>Jag är principiellt emot alla skattehöjningar. Men\r\nen skattehöjning för att försvaret skall få anslag,\r\nsom innebär att försvaret kan fungera, är ett av de\r\nmycket få skäl till skattehöjning som jag skulle\r\nkunna acceptera. Skulle vi komma i en sådan\r\nsituation att det krävs någon form av skattehöjning\r\nför att kunna fullfölja Sveriges inriktning av\r\nförsvaret är t.o.m. jag beredd att stödja ett sådant\r\nförslag, under förutsättning att pengarna går till\r\nnågot vettigt.</pre><pre>Men samtidigt kan jag inte förstå att man i Sverige\r\ninte tar de chanser som finns att tjäna pengar på\r\nförsvaret. Sverige har en fantastisk\r\nförsvarsindustri. Den har jag många gånger här i\r\nkammaren talat mig varm för. Jag har sagt att man\r\nmåste se till att det ges ökat utrymme för export,\r\nunder civiliserade former naturligtvis.</pre><pre>Jag har hört talas om att t.ex. KMI tillstyrkt export\r\nav patrullfartyg till Taiwan. Det har upprört mig\r\nmycket att man i regeringskretsar sagt nej till det.\r\nJag kan faktiskt inte förstå ett sådant beslut. Det är\r\nmycket dumt och onödigt, speciellt i tider som\r\ndessa. Sverige har två övergripande brister i dag.\r\nDet ena är bristen på pengar och det andra är\r\nbristen på arbete. Om man kan skapa arbete och\r\nsamtidigt få in pengar, måste det vara ett gyllene\r\ntillfälle. Det borde alla människor förstå.\r\nUppenbarligen finns det ett gäng, förmodligen i\r\nregeringskretsar -- eller på något departement,\r\nvilket naturligtvis är samma sak -- som inte gör det.</pre><pre>Vad är då skälen till sådana ställningstaganden. Jag\r\nhar inte hört skälen, men jag kan tänka mig att en\r\nexport till Taiwan skulle innebära problem för\r\nandra industrier. Jag hört diskussionen förr. Atlas\r\nCopco, LM Ericsson och andra företag kan kanske\r\nfå svårt att exportera till ''mainland China''. Men\r\nvad är det för export som går dit? Det är en export\r\nsom bygger på ''soft-loans''. I princip betalar\r\nSverige sin egen handel. Det hör inte hemma hos\r\ngod köpmannased.</pre><pre>Taiwan har däremot en av världens största\r\nvalutareserver. Den finns där klar att slantas upp\r\nmed klingande guld rakt in i den svenska\r\npenningkistan. Taiwan har f.n. 90 miljarder US-\r\ndollar. Varför skall man förakta en sådan\r\nhandelspartner?</pre><pre>Jag vet också att det finns en massa konstiga idéer\r\nom att man t.ex. har godkänt ''mainland China''\r\nredan 1950. Men tiderna har förändrats. Allt\r\nförändras, utom i Sverige vad gäller Sveriges syn på\r\ndessa problem. T.o.m. röda Kina och Taiwan har i\r\ndag vänskapliga förbindelser. Både röda Kina och\r\nTaiwan investerar massor av pengar i varandras\r\nländer. Varför skulle då Sverige vara dessa två\r\nparters samvete, när de själva uppenbarligen trivs\r\nrätt så väl med varandra. De investerar ju\r\ngladeligen i varandras länder. Jag vet att det kan\r\nförekomma litet väsen ibland om exporten till\r\nTaiwan. Men det blir aldrig någon förändring om\r\ningenting görs.</pre><pre>Varför skall Sverige alltid söka handelspartner som\r\ninte har några pengar? Varför låter man inte\r\nsvenska skeppsvarv bygga fartyg som det finns en\r\nefterfrågan på, i dessa tider när miljarder kronor\r\nläggs ut på en konstlad sysselsättning i detta land?\r\nIngen människa skulle i alla fall kunna inbilla mig\r\natt Taiwan skulle försöka invadera röda Kina på\r\nfastlandet med några patrullbåtar. Jag vet inte om\r\nman i Taiwan har en sådan aktionsradio att man kan\r\nnå fastlandet ens. Förmodligen handlar det om en\r\nbestyckning med en grov kulspruta eller en lätt\r\nluftvärnsautomat, på sin höjd. Hur skulle stora\r\n''mainland China'' kunna hotas med detta. Det\r\nfinns inga normala skäl över huvud taget till att\r\nneka en sådan export.</pre><pre>Visserligen finns det en del konstiga diplomatiska\r\nskäl. Man påstår att Sverige inte erkänt Taiwan\r\növer huvud taget. Men varför gör inte Sverige det\r\ndå; det har jag sagt förut här i kammaren. Man skall\r\ninte hålla fast vid otidsenliga beslut och en massa\r\ndumheter. Det finns gott om länder i världen som\r\nfaktiskt har erkänt Taiwan. Många länder ligger\r\nlångt framme i sina funderingar om att göra det.</pre><pre>Skall Atlas Copco och LM Ericsson, som i och för\r\nsig är mycket bra företag, genom lobbying och\r\nkonstiga politiska beslut som fattas i detta land,\r\nsabotera en annan marknad? Man kan då fråga sig:\r\nVad skall beslutsfattarnas nästa\r\nmarknadsekonomiska drag bli i detta land? Skall\r\nman kanske förbjuda AB Svenska pressbyrån att\r\nsälja klubbor till barnen, därför att\r\nförsäljningsbalansen på tuggummi annars kan\r\nkomma att rubbas på Konsum. Det är ungefär den\r\nlogik man visar. Det är fantastiskt att mänsklig\r\ndumhet kan få så särpräglade drag.</pre><pre>Den svenska försvarsindustrin måste ju ges en\r\nrimlig chans till överlevnad. Men den får det\r\nsvårare och svårare, dels grund av en mindre\r\ninhemsk efterfråga, dels på grund av en\r\növerkapacitet i världen. Hur kan man då säga nej\r\ntill en export som handlar om 80 fartyg, mig\r\nveterligen? Den exakta summan pengar vet jag\r\ninte. Men jag kan föreställa mig en summa på minst\r\n7--8 miljarder kronor. Sverige har inte råd med ett\r\nsådant samvete och en sådan dumhet. Framför allt\r\nhar vi i Sverige inte råd att slå botten ur den svenska\r\nförsvarsindustrin, med allt vad det innebär i form\r\nav arbetstillfällen, ovärdelig ''spinn-off'' till den\r\ncivila sektorn i samhället osv.</pre><pre>Jag tycker faktiskt att detta är litet beklämmande.\r\nSverige måste gå i bräschen, inte bara för egen skull\r\nutan även för rättvisans skull och för demokratins\r\nframskridande i världen. Sverige bör ta initiativ till\r\natt ta reda på om man skulle kunna erkänna Taiwan\r\noch upprätta normala diplomatiska förbindelser\r\nmed Taiwan. Det är en diplomatisk skandal att\r\nSverige utan vidare handlar med röda Kina, ett land\r\nsom grovt bryter mot alla mänskliga rättigheter. I\r\nKina förekommer det t.ex. stora offentliga\r\nmassavrättningar. Det förekommer också att\r\noppositionen krossas med stridsvagnar och att\r\nstudenter som vill ha demokrati körs ihjäl. Ett\r\nsådant land är gott nog som handelspartner, ett land\r\nsom dessutom inte har så mycket pengar.</pre><pre>Taiwan däremot har 30 politiska partier och\r\ndemokrati. Men det landet duger inte på grund av\r\nkonstiga beslut som är 40--45 år gamla. Sverige\r\nborde gå i bräschen för Taiwan. Sverige har\r\nnämligen inte råd att fortsätta med sådana här\r\ndumheter. Sverige behöver nämligen\r\nexportintäkter, speciellt från länder som har pengar\r\natt betala med.</pre><pre>Anf. 101  STURE ERICSON (s) replik:</pre><pre>Herr talman! Robert Jousma har i försvarsutskottet\r\nibland haft en del problem när det gällt att följa\r\nregeringspartierna i en del sakfrågor. Men då har\r\ndet i regel ordnat sig när regeringen talat med Ian\r\nWachtmeister. Det har inneburit att Ny demokrati\r\nunder den gångna treårsperioden har varit Anders\r\nBjörcks trogna stödparti i försvarsfrågorna. Det\r\nmåste kännas tryggt för försvarsministern att nu\r\nhöra Robert Jousma -- som för övrigt också ville ha\r\nen officer till partiledare, har jag förstått -- säga att\r\ndet är okej med skattehöjningar som går till\r\nförsvaret.</pre><pre>Sådana skattehöjningar kommer ju att behövas om\r\nde stora miljardunderskotten skall kunna betalas.\r\nJag måste harangera också Robert Jousma för klara\r\nbesked i debatten. Vi har saknat det från de partier\r\nsom sitter i regeringen. Men Robert Jousma ställer\r\nupp och betalar. Det var beskedet som vi fick.</pre><pre>Anf. 102  ROBERT JOUSMA (nyd):</pre><pre>Herr talman! Jag sade att försvarskostnaderna för\r\natt fullfölja 1992 års försvarsbeslut var en av de\r\nmycket få anledningar som jag skulle kunna tänka\r\nmig som skäl till en skattehöjning. Försvaret, Sture\r\nEricson, handlar inte bara om pengar. Det handlar\r\nom en nations förmåga att överleva i en\r\nkrissituation. Det kan man, som en värsta\r\nkrämargesäll, faktiskt inte mäta i pengar.</pre><pre>Det finns länder, Sture Ericson, som under\r\nmellankrigstiden på 20- och 30-talet höll på med\r\nsådana här konstiga avarter. Vad hände åren 1939,\r\n1940 och 1941? Helt plötsligt hade de främmande\r\nmakts armé på sitt territorium. Jag förmodar att det\r\ninte är den utveckling som Sture Ericson söker i\r\nframtiden. Inte vill i alla fall jag ha en sådan\r\nutveckling. Jag kan tänka mig att betala 25 öre mer\r\nper hundralapp för att slippa det eländet.</pre><pre>Anf. 103  STURE ERICSON (s) replik:</pre><pre>Herr talman! Robert Jousma tog väl inte tillbaka\r\nlöftet om att ställa upp på skattehöjningar? Jag tror\r\ninte det. Nu är frågan: Talar Robert Jousma här för\r\nsitt parti eller är det hans privata uppfattningar?</pre><pre>Att ställa upp med pengar när de verkligen behövs\r\ningår just i de förslag som vi har framlagt när det\r\ngäller arméns organisation i framtiden. Under\r\nåtertagningsperioden, när man bygger upp\r\ninvasionsförsvaret och då man har tydliga\r\nindikationer på att det finns ett behov av ett sådant\r\nförsvar, finns det mycket litet av ekonomiska\r\nrestriktioner. De ligger i den planering som vi redan\r\nhar. Skillnaden mellan vårt förslag och det som för\r\nnärvarande gäller är att man nu planerar bara för\r\nen ettårsperiod och att man behåller fler brigader\r\nän vad man har råd att utrusta. Det är vår\r\nhuvudanmärkning.</pre><pre>Om det läge som Robert Jousma talade om skulle\r\nuppstå finns det naturligtvis inget som är mer\r\nangeläget än att satsa statens pengar på att se till att\r\nvi får ett trovärdigt försvar.</pre><pre>Anf. 104  ROBERT JOUSMA (nyd) replik:</pre><pre>Herr talman! Som jag tidigare sade: En av de få\r\nanledningarna till att jag kunde tänka mig att betala\r\nlitet extra skatt var ett starkt försvar. Jag vet inte\r\nhur pass stor dignitet jag har i mitt parti, men om\r\njag säger jag så menar jag inte partiet. I så fall hade\r\njag sagt vi, för vi är trots allt en samling människor.\r\nI det här fallet är det pluralis, dvs. vi.</pre><pre>Det talas om återtagningstider hit och dit. Ja, visst\r\nfinns det återtagningstider. Men, Sture Ericsson,\r\nnär skall man utlösa återtagningstiden? Så sent som\r\ni september 1939 visste man över huvud taget inte\r\nom Hitler skulle gå in i Polen. Det visste inte\r\nengelsmännen förrän det var bekräftat genom att\r\ngränsbommarna lyftes undan. Man trodde in i det\r\nsista att man skulle fixa det här genom\r\nförhandlingar. Det finns inte återtagningstider i alla\r\nsituationer. Detta är mycket svårförutsägbara\r\nsaker.</pre><pre>Jag kan ta ett exempel som inte rör försvaret över\r\nhuvud taget. Hur många människor trodde att\r\nBerlinmuren skulle falla. Det trodde man var precis\r\nlika orimligt en vecka innan det skedde som att man\r\ni dag skulle tro att något land över huvud taget skall\r\nfundera på att anfalla Sverige eller ställa till med\r\nnågot elände i vårt grannskapsområde.</pre><pre>Visst måste man ha återtagningstid, men samtidigt\r\nmåste man se till att axlarna mellan beredskap och\r\nresurser möts på en rimlig nivå. Man kan inte hålla\r\npå med planeringar och förvarningstider på fem\r\neller tio år som många gör, för så fungerar det inte\r\nnär verkligheten kommer ifatt oss.</pre><pre>Anf. 105  KARIN WEGESTÅL (s):</pre><pre>Herr talman! Jag tänker beröra tre områden i\r\nförsvarsutskottets betänkande 1993/94:FöU9. Det\r\ngäller mobiliserings- och förplägnadsförband,\r\nlekmannainflytande i Försvarsmakten genom\r\nPersonalvårdsnämnden och behovet av utredning\r\navseende de värnpliktigas ekonomiska och sociala\r\nsituation.</pre><pre>Överbefälhavaren föreslog i sitt kompletterande\r\nunderlag inför försvarsbeslutet 1992 att\r\nmobiliserings- och förplägnadsplutoner skulle\r\norganiseras. Chefen för armén hade utrett\r\nförutsättningarna för en sådan åtgärd. För att\r\nvärnpliktsutbildning skulle få genomföras inom den\r\nfredstida stödproduktionen ansåg regeringen att\r\nutbildningen skulle leda till krigsplacering.\r\nKrigsorganisationens personalförsörjning skulle\r\ndärmed bli effektivare.</pre><pre>Utskottet ansåg då att det var viktigt att\r\neffektivisera stödproduktionen och att ta tillvara\r\nbesparingsmöjligheterna men slog fast att\r\nbesparingsmålet inte fick leda till att fler utbildades\r\nän vad som behövdes för ändamålet.</pre><pre>Riksdagen fattade beslut i juni 1992 om att avvakta\r\nPliktutredningens förslag när det gäller volymen\r\noch de närmare förutsättningarna för de\r\nvärnpliktigas utbildning samt också utbildningens\r\ninnehåll. Något förslag från regeringen i enlighet\r\nmed detta kom inte. Men däremot fattades ett\r\nbeslut i juni 1993 om att införa mobiliserings- och\r\nförplägnadsplutoner.</pre><pre>Antalet värnpliktiga för denna verksamhet hade då\r\nhalverats i förhållande till det ursprungliga\r\nförslaget. Antalet sjunker nu igen 1995--1996 med\r\nytterligare 270 värnpliktiga per år på grund av att\r\nman har ändrat uppsättningstiden så att den skall\r\nvara 15 år i stället för 12 år.</pre><pre>Vid beslutstillfället var emellertid de värnpliktiga\r\nredan i utbildning, eftersom chefen för armén redan\r\ni början av december året innan hade fått i uppdrag\r\nav regeringen att genomföra denna utbildning.</pre><pre>Beslutet har fått mycket stark kritik, särskilt från de\r\nansvariga ute i organisationen samt också från den\r\nfackliga organisationen som anser att de\r\nvärnpliktiga används som grå arbetskraft medan\r\nderas medlemmar kastas ut i arbetslöshet.</pre><pre>Arbetsdomstolen har genom beslut i december\r\n1993 underkänt försvarsmyndigheternas hantering\r\nav ärendet på grund av felaktig uppsägning av\r\ncivilanställda. Några hundratal avskedade\r\ncivilanställda får nu höga skadestånd och måste\r\nerbjudas återanstllning. Detta kan komma att kosta\r\nFörsvaret omkring 40 miljoner kronor. Man kan ju\r\nfråga sig varför det var så bråttom att hantera detta\r\närende att man drog på sig dessa extra kostnader\r\nför försvaret i form av skadestånd.</pre><pre>Vid besök ute i verksamheten har jag både från\r\nanställda och värnpliktiga fått ta del av många\r\nkritiska synpunkter på den pågående utbildningen\r\nav värnpliktiga i kök och förråd. De värnpliktiga får\r\ninte alls den utbildning som de utlovats utan helt\r\nandra uppgifter. De anställda, som har blivit\r\nmycket färre, har fått fler och andra uppgifter,\r\nvilket gör att de inte kan ge de värnpliktiga den\r\nutbildning som de har rätt att kräva.</pre><pre>De utbildningsplaner som utarbetats kan helt\r\nenkelt inte följas på grund av de stora grupperna\r\nvärnpliktiga och de få handledarna. Organisationen\r\ntycks också sakna rutiner för att utbilda och stödja\r\nde nya kategorier av handledare som man fått\r\ngenom den förändrade verksamheten.</pre><pre>Vi socialdemokrater anser att det som hittills har\r\nhänt i denna fråga pekar på behovet av en\r\nutvärdering och ett förnyat ställningstagande till\r\nanvändning av värnpliktiga i mobiliserings- och\r\nförplägnadstjänst. Detta har vi anfört i ett särskilt\r\nyttrande som vi avser att följa upp i höst.</pre><pre>Utskottet genomför den 26 maj på\r\nsocialdemokratiskt initiativ en offentlig utfrågning\r\nom personalfrågor med anledning av den\r\nomfattande omstrukturering som har skett inom\r\nförsvaret. Detta är ett led i utskottets\r\nuppföljningsarbete.</pre><pre>Under avsnittet lekmannainflytande i\r\nFörsvarsmakten föreslår regeringen att Försvarets\r\npersonalvårdsnämnds uppgifter skall ändras.\r\nRegeringen anser att nämndens uppgifter\r\nbeträffande personalvården har minskat och\r\nalltmer kommit att ingå i myndighetens ordinarie\r\nverksamhet. Därför föreslår regeringen att\r\nFörsvarets personalvårdsnämnd ombildas den 1 juli\r\n1994 och att den i framtiden bara skall behandla\r\nfrågor som rör värnpliktiga.</pre><pre>Vi delar inte denna uppfattning. Eftersom\r\npersonalledningen i den från den 1 juli nya bantade\r\nFörsvarsmakten kommer att reduceras anser vi att\r\ndess förmåga att ge ett effektivt stöd till den lokala\r\npersonalvården försämras. Vi anser att Försvarets\r\npersonalvårdsnämnd utgör ett väl fungerande\r\nforum för samråd på central nivå. Nämnden bör i\r\nhögre grad utnyttjas för att stödja en väl\r\nfungerande personalpolitik inom Försvarsmakten.</pre><pre>Vi vill understryka vikten av att\r\narbetstagarorganisationerna har representation i\r\nnämnden. Personalvårdssituationen för de\r\nvärnpliktiga har ett naturligt samband med de\r\nanställda personalgruppernas situation. Vi anser\r\nsåledes inte att någon ombildning av Försvarets\r\npersonalvårdsnämnd bör ske.</pre><pre>Herr talman! När det slutligen gäller de\r\nvärnpliktigas ekonomiska och sociala situation har\r\nmotionärer från fyra riksdagspartier föreslagit att\r\nen utredning skall tillsättas.</pre><pre>Den senaste undersökningen på detta område är\r\nfem år gammal. Mycket tyder på att vissa\r\nförsämringar har skett sedan den gjordes.\r\nBegränsningen av de fria hemresorna är ett sådant\r\nexempel. Det förhållande som nu råder är inte\r\ntillfredsställande. Det kan få negativa\r\nkonsekvenser för de värnpliktigas inställning till\r\nförsvaret.</pre><pre>Utskottet utgår i sin skrivning från att dessa frågor\r\nkommer att behandlas i samband med den\r\nkommande propositionen om totalförsvarsplikt och\r\nanser därför att det inte nu finns behov av en\r\nsärskild utredning med detta syfte. Vi har i vår\r\npartimotion uttalat oss för att en utredning kommer\r\ntill stånd inför nästa försvarsbeslut. Eftersom vi\r\nförväntar oss ett intensifierat arbete med\r\nomstruktureringen inom försvaret, känner vi stark\r\nsympati för de motioner som kräver en särskild\r\nutredning av de värnpliktigas sociala och\r\nekonomiska situation omgående. Vi beklagar att vi\r\ninte i utskottet kunde enas om ett sådant beslut.\r\nMen med anledning av att hela värnpliktssystemet\r\nstår inför förändringar bör de värnpliktigas\r\nsituation innan dess bli föremål för utredning.\r\nDetta gäller också deras inflytande och\r\nrättssäkerhet. Vi socialdemokrater har i ett tidigare\r\nskede fått gehör för att också disciplinsystemet i\r\ndess helhet utreds inför det kommande\r\ntotalförsvarsbeslutet.</pre><pre>De värnpliktiga och den anställda personalen inom\r\nförsvaret har den allra största betydelsen för\r\nSveriges försvarsförmåga. Därför är det viktigt att\r\nde ges de bästa möjliga förutsättningarna för att\r\nkunna utföra sitt viktiga arbete.</pre><pre>Jag vill till slut yrka bifall till Sture Ericsons förslag.</pre><pre>Anf. 106  ARNE ANDERSSON (m) replik:</pre><pre>Herr talman! Även om det inte överraskar mig, är\r\njag litet undrande inför den del av Karin Wegeståls\r\nanförande där hon uppehåller sig både länge och\r\ninlevelsefullt vid proceduren med förråds- och\r\nförplägnadsvärnpliktiga. Det råder ju i utskottet\r\ninga delade meningar om att det var utomordentligt\r\nolyckligt, för att inte säga oskickligt, att\r\nuppsägningar skedde och förekom\r\nriksdagsbeslutet. Sedan kan man ett och ett halvt år\r\nefteråt stå och fundera i kammaren över varför det\r\nblev så. Men det löser faktiskt inga problem.</pre><pre>Nu är denna organisation i gång och fungerar bra.\r\nTidigare förrådsmän har varit föremål för\r\nutbildning för sina tjänster såsom instruktörer i\r\nmånga fall. De är också föremål för\r\nvidareutbildning, med andra ord uppföljning, för\r\natt bli bra i sina nya roller. Om man nu har såsom\r\nenda motiv att tala om att regeringens politik är\r\ndålig, fyller er argumentation rimligen från era\r\nutgångspunkter ett syfte. Men annars var det en\r\ndålig del av inlägget. Det var helt enkelt att gräva i\r\nen gammal relikhög. Jag kan inte harangera Karin\r\nWegestål på annat vis än att säga att det var en\r\nonödig del av inlägget.</pre><pre>När det gäller de värnpliktigas förmåner har det\r\nhänt en hel del saker. Så sent som i\r\nkompletteringpropositionen -- det nämndes\r\ntidigare i debatten -- har regeringen återkommit\r\nmed förslag. Jag tror fortfarande att vi inte är\r\nberedda att förändra de värnpliktigas resesituation.\r\nDen fyller en funktion. Det är mer fråga om att vi\r\nfår en periodisering av utbildningen så att den\r\npassar till ett nytt resemönster. Då tjänar den sitt\r\nsyfte. Men det kräver faktiskt en anpassning, och\r\ndet tar litet tid. Därom kan vi vara överens.</pre><pre>Anf. 107  KARIN WEGESTÅL (s) replik:</pre><pre>Herr talman! Jag är mycket nöjd med att budskapet\r\nhar gått fram att vi tycker att regeringen har\r\nhandlagt detta ärende på ett synnerligen oskickligt\r\nsätt. Det har även försatt en hel massa människor i\r\nen brydsam situation. Det vill jag gärna peka på.\r\nMånga har blivit uppsagda på ett oriktigt sätt. Man\r\nkan nu se att man även fortsättningsvis behöver ett\r\nmindre antal, vilket betyder att en del har blivit\r\nuppsagda alldeles i onödan. Jag tycker inte att det\r\när fel att påpeka detta. Det är viktigt att det tas\r\nfram i denna kammare.</pre><pre>Anf. 108  ARNE ANDERSSON (m) replik:</pre><pre>Herr talman! Att det blir ett minskat antal anställda\r\nhänger helt samman med den automatik som var\r\nkopplad till detta, nämligen att man skulle utbilda\r\njust så många som behövdes i krigsorganisationen.\r\nI en krympande krigsorganisation blir det färre och\r\nfärre anställda. Det är ingen eftergift till en\r\nupprepning av argumenten här i kammaren år efter\r\når, utan det innebär helt enkelt att man följer det\r\nregelsystem som fanns med i Pliktutredningen och\r\nsom vi har tagit fasta på.</pre><pre>Anf. 109  KARIN WEGESTÅL (s) replik:</pre><pre>Herr talman! Det hänger samman med att vi hade\r\nett dåligt beslutsunderlag. Trots att ett enigt utskott\r\npåpekade detta, kunde man inte vänta på en bättre\r\nutredning, utan man skyndade åstad, vilket fick de\r\neffekter som vi här har fått höra.</pre><pre>Anf. 110  HENRIK LANDERHOLM (m):</pre><pre>Herr talman! Jag skall liksom förra året i mitt\r\nanförande i huvudsak uppehålla mig vid att\r\nkommentera en del av de socialdemokratiska\r\nreservationer som fogats till utskottets betänkande.\r\nÅrets socialdemokratiska reservationer är ganska\r\nfå och förslagen på många områden föga\r\npreciserade. Man avstår -- det kanske är rimligt\r\neftersom det är valår -- från att peka ut de konkreta\r\nkonsekvenserna av sin politik, även om stora\r\nförändringar aviseras. Inte heller partimotionen,\r\nsom utgör grund för reservationerna, ger några\r\nfylliga besked om vad Socialdemokraterna\r\negentligen vill med försvaret.</pre><pre>Den första och viktigaste invändningen mot den\r\nsocialdemokratiska försvarspolitiken gäller dess\r\nverklighetsfrämmande syn på försvarets behov av\r\npengar. I årets partimotion och reservation handlar\r\ndet bara om en miljard årligen, men inga svar ges\r\npå frågan var pengarna skall tas. En miljard kan\r\nnaturligtvis på sikt sparas genom att man -- som\r\nförsvarsministern nämnde -- lägger ner fyra\r\nregementen. Om man skall gå på gamla\r\nsocialdemokratiska förslag, är det förstås I 20 i\r\nUmeå och I 16 i Halmstad som får stryka på foten\r\ntillsammans med den marina utbildningen i\r\nHärnösand och Göteborg.</pre><pre>En ändrad utbildning i grundorganisationen vill\r\nSocialdemokraterna ha till stånd snabbt, trots\r\nmedvetenheten om att det inte ger snabba pengar.\r\nVarför skall vi ta allt i fel ordning? Varför skall vi\r\nförst prata grundorganisation och sedan uppgifter\r\noch säkerhetspolitik, som ju är huvudändamålet\r\nmed nästa försvarsbeslut? Visst behövs en tidig\r\ndiskussion om grundorganisationen och kanske\r\nframför allt om sättet att producera förband, såväl\r\ni armén som i marinen och flyget. Men varför har\r\nSocialdemokraterna helt förutfattade meningar och\r\nkräver att nedläggningsarbetet skall påbörjas nu?</pre><pre>Om man lägger ihop förra årets krav på\r\ndubbelbrigadutbildning, vilket innebär nio\r\nregementen i stället för 16, med kravet på att\r\nstrategiskt överfall skall vara det allena styrande\r\noch resultera i färre armébrigader, är det väl snarast\r\nfråga om att Socialdemokraterna vill ha fem\r\nbrigadregementen. Sture Ericson har ju givit\r\nbesked om att det snarare handlar om åtta. Men det\r\ngrundar sig inte på förslagen i tidigare reservationer\r\nutan på ett resonemang, som har tillkommit sedan\r\nreservationerna skrevs.</pre><pre>Jag är ingen regementskramare, men jag har ändå\r\ningen förståelse för att inte följderna av denna\r\npolitik preciseras i den socialdemokratiska\r\nmotionen. Följderna skulle bli masslakt och\r\ndessutom en för försvaret total oförmåga att höja\r\nvår kapacitet och styrka på medellång sikt. Det går\r\ninte att utveckla allting från ingenting.</pre><pre>Men nu handlar det om den korta sikten. Mer\r\nbesparingar behövs för att kunna ta in den\r\nsocialdemokratiska miljarden snabbt. Där är min\r\nfråga till Socialdemokraterna: Är det inställda\r\nrepetitionsövningar, ännu färre utbildade\r\nvärnpliktiga eller tvärstopp för vissa\r\nmaterielprojekt -- och i så fall vilka\r\nmaterielprojekt -- som skall finansiera den årliga\r\nmiljarden? Någonstans måste pengarna helt enkelt\r\ntas. Försvaret tillämpar inte bara den\r\nsocialdemokratiska konstruktionen ''planmässig\r\nhushållning'' utan är liksom det mesta av statlig\r\nverksamhet totalt planstyrt. När resurserna fram\r\ntill 1997 är uppbundna i utbildning, personal,\r\nanläggningar och materielanskaffning, får även\r\nskillnaden mellan 35,5 miljarder och 36,5 miljarder\r\nstor betydelse för förnyelsen av försvaret.</pre><pre>På längre sikt blir det hela ännu värre. ÖB menar\r\natt minst 15 miljarder tas från försvaret om s-\r\nförslagen från våren 1993 vinner gehör, och Sture\r\nEricson har själv skrutit med att åtminstone 8\r\nmiljarder försvinner i nästa period om\r\nteknikfaktorn tas bort, vilket Socialdemokraterna\r\nvill. Jag undrar -- och jag fick inget besked i\r\nreservationen men en del besked av Sture Ericson\r\nhär i dag -- vilka uppgifter som vi var överens om i\r\n1992 års försvarsbeslut men som nu skall tas bort.\r\nDet är konstigt att Socialdemokraterna redan nu är\r\nberedda att frångå det beslut, de säkerhetspolitiska\r\ngrunder och de uppgifter som vi då var överens om.</pre><pre>Socialdemokraterna kanske hoppas och tror att\r\nresonemanget om återtagningstid kan växlas in i\r\nreda pengar. Det är möjligt att det till viss del är så.\r\nÄven om jag personligen tvivlar, undrar jag vilket\r\nresonemang som egentligen ligger bakom detta\r\nmed att man är beredd att nu riva upp 1992 års\r\nförsvarsbeslut -- alltså innan vi har nått\r\nkontrollstationen 1997, som vi var överens om\r\n1992.</pre><pre>Uppgiftsställningen beträffande försvaret\r\nbehandlas i reservation nr 1 från\r\nSocialdemokraterna. Jag måste ursäkta de\r\nsocialdemokratiska ledamöterna genom att säga att\r\njag tror att man något har fått försvarets uppgifter,\r\nså som dessa definieras i beslutet, om bakfoten.\r\n1997 skall vi ha en betryggande förmåga att klara\r\nett strategiskt överfall. Under perioden därefter är\r\ndet meningen att försvaret skall planera mot och\r\nutvecklas för att med ungefär en ettårig\r\nförvarningstid kunna stärka försvarsförmågan så att\r\nvi klarar ett begränsat angrepp. Det skall enligt det\r\nförsvarsbeslut som vi i den delen i enighet fattat här\r\ni kammaren -- åtminstone med\r\nSocialdemokraterna -- ske inom ramen för\r\nbefintliga personella och materiella resurser, dvs.:\r\nOfficerarna skall finnas. De värnpliktiga skall vara\r\nutbildade. Grejerna skall finnas i förråden. Vad vi\r\nkan göra under det året är att vi övar och gör en del\r\nkompletteringar.</pre><pre>Det klassiska hotet av en storinvasion -- det som vi\r\nkallar för ett fullständigt invasionsförsvar -- finns\r\növer huvud taget inte med bland de uppgifter som\r\nförsvaret skall kunna klara av i det här\r\nperspektivet. Först efter en längre tid av\r\nåteruppbyggnad, som ÖB har angivit till fem tio år,\r\noch alldeles säkert med minst ett långsiktigt\r\nförsvarsbeslut som grund, skall försvaret -- som det\r\nstår i försvarsbeslutet -- om stormakternas\r\nsäkerhetspolitiska och militära\r\nhandlingsmöjligheter i vårt närområde långsiktigt\r\ntillväxer, successivt kunna öka sin samlade styrka.</pre><pre>Uppriktigt sagt förstår jag inte vad\r\nSocialdemokraterna menar. Klassisk storinvasion --\r\neller ett fullständigt invasionsförsvar, som\r\nSocialdemokraterna kallar det här för -- står inte på\r\ndagordningen, och försvaret planerar inte heller för\r\ndetta. Eftersom återtagningen för att klara ett\r\nbegränsat angrepp skall ske inom ramen för\r\nnuvarande organisation och materiel- och\r\npersonaltillgång torde en förlängning av tiden, från\r\nett år till fyra fem år, inte säkert spara stora pengar.</pre><pre>Om man skall gå på den linje som Sture Ericson\r\npresenterade i sitt inledningsanförande måste jag\r\nställa frågan: Vilka materielprojekt är det man\r\ntänker stampa fram ur jorden med allt från idéer till\r\nbeslut, produktion, utbildning och färdiga\r\nkrigsförband, under en period av fyra fem år? Alla\r\ni denna kammare vet att materielprojekt har en\r\nmycket längre framförhållningstid än så. Nej, det\r\nkrävs avsevärt längre tid för att skapa ett\r\nfullständigt och trovärdigt invasionsförsvar. Det\r\nvore bra om vi kunde reda ut detta och slippa\r\nbegreppsförvirringen här.</pre><pre>När det gäller ett fullständigt invasionsförsvar talar\r\nvi inte om 16 brigader utan snarare om 25 i\r\nförarbetena till det som skulle ha blivit 1991 års\r\nförsvarsbeslut men som kom att bli 1992 års\r\nförsvarsbeslut.</pre><pre>Inte heller när det gäller det strategiska överfallet\r\noch den samlade militärstrategiska utvecklingen\r\nfinns det mycket att glädjas åt i fråga om\r\nSocialdemokraternas motioner. Sverige är\r\nviktigare än tidigare, eftersom de strategiska\r\nkärnvapnen har större betydelse för grannen i öster\r\nän tidigare -- relativt sett. Därför är Nordeuropa\r\nviktigare än förr.</pre><pre>Samtidigt har utrustningen på andra sidan\r\nÖstersjön massivt förbättrats under de senaste\r\nåren, i takt med att det gamla Sovjetunionen\r\nlämnat Central- och Östeuropa: nya stridsvagnar\r\noch fler moderna attackhelikoptrar -- ja, färre, men\r\nlångt bättre grejer än när jag gjorde värnplikten för\r\ntio år sedan. Då hette hotstridsvagnen i Leningrads\r\nmilitärområde T 55 med rötter i 50-talet. Nu heter\r\nden T 80 inom i stort sett alla förband.</pre><pre>När de stora sparar på försvaret sparar de det bästa\r\ntill sist. Det bästa är det starka, det lättrörliga och\r\ndet flexibla. Det gäller då\r\nluftlandsättningsdivisioner och\r\nmarininfanteribrigader, vilkas kapacitet sparas till\r\nsist. Det är just dessa som utgör kärnan i det\r\nstrategiska överfallet.</pre><pre>Sture Ericsons glidande beskrivning av hur lång\r\nförberedelsetid vi har stämmer inte när han\r\nanvänder argument mot att planera för en\r\nkustinvasion för att också få sannolikheten att\r\nverka liten när det gäller att kunna genomföra ett\r\nstrategiskt överfall. Så är inte fallet.</pre><pre>Socialdemokraterna är inte heller nöjda med\r\nförsvarets utveckling. Det har inte blivit vassare,\r\nmenar man i reservation nr 1. Men goda vänner,\r\nkamrater, riksdagsledamöter! Hur skulle ni då vilja\r\nbeteckna t.ex. den helt nödvändiga mekanisering\r\noch modernisering av armén som vi nu genomför?\r\nÄr inte det en vässning? Är inte 120 helt nya och\r\n160--200 lätt begagnade stridsvagnar, uppemot 700\r\nMTLB till infanteribrigaderna och uppemot 650\r\nstridsfordon 90 främst till Norrlands- och\r\npansarbrigaderna en vässning? Det är fråga om en\r\nminskning, något som ni själva var starka\r\nanhängare av i samband med 1992 års\r\nförsvarsbeslut. Det är ju bara att läsa kammarens\r\nprotokoll och att studera vad som händer på våra\r\nförband. Nu minskar antalet anställda och antalet\r\nförband. Då gäller det att se till att det som blir kvar\r\nblir starkare och bättre.</pre><pre>Det finns otaliga andra exempel på vässning och\r\nförbättringar. För den enskilde soldaten handlar\r\ndet t.ex. om nya skyddsmasker. 0,5 miljoner\r\nskyddsmasker beställdes för bara några veckor\r\nsedan. Nya lätta hjälmar, kroppsskydd och\r\nskyddsvästar är annat som försvaret har längtat\r\nefter och behövt i 20 år. Genom en medveten\r\nsatsning och en kontinuerlig kamp för att skrapa\r\nfram pengar, så att man kan köpa grejer som\r\nförsvaret behöver, genomgår faktiskt försvaret\r\nefter 1992 års försvarsbeslut den snabbaste\r\nvässningen sedan andra världskriget.</pre><pre>Jag undrar varför Socialdemokraterna gråter.\r\nGråter man över den egna oförmågan att komma\r\nfram till ett sådant här beslut? Det är klart att det\r\ninte kan vara roligt att delta i ett fyraårigt\r\nberedningsarbete som inte leder till något beslut\r\noch att sedan se att regeringen och en\r\nriksdagsmajoritet kan hantera det här på mindre än\r\nett halvår.</pre><pre>Om reservationen om säkerhetsskapande\r\nverksamhet finns det inte särskilt mycket att säga.\r\nVisst är det imponerande med organisatorisk\r\nfantasi. Men här pågår ett ambitiöst\r\nförberedelsearbete och ett arbete inom\r\nregeringskansliet, inte minst i samband med\r\nperspektivplaneringen.</pre><pre>När det gäller detta med en särskild FN-styrka\r\ntycker jag att årets s-reservation faktiskt visar att\r\ndet beslut som en riksdagsmajoritet fattade förra\r\nåret var riktigt. Vi skall inte skapa ett A- och ett B-\r\nlag när det gäller den internationella verksamheten\r\ni försvaret, utan vi skall se till att de internationella\r\ninsatserna blir en naturlig del rakt över hela\r\nförsvaret.</pre><pre>Sture Ericson gav i sitt inledande anförande en bild\r\nav att det finns ett socialdemokratiskt alternativ.\r\nDet är klart att jämfört med det alternativ som\r\npresenteras i partimotionen och i\r\nsocialdemokratiska reservationer har Sture Ericson\r\nbroderat en hel del här inför kammaren. Det är\r\ntacknämligt för oss. Sture Ericsons argumentation\r\nger oss visserligen ett fylligare alternativ att ta\r\nställning till, även om en viss begreppsförvirring\r\nkan skönjas. Men det ställningstagande som Sture\r\nEricson och Socialdemokraterna talar om skall ju\r\ninte göras här i dag.</pre><pre>Sture Ericson och andra socialdemokrater, låt oss\r\nta den debatten under tiden fram till\r\nkontrollstationen 1997! Eftersom alla era\r\nreservationer bifallits handlar det inte om några\r\nstora besparingar unden tiden fram till 1997. Vi har\r\nen ordning enligt vilken vi hanterar\r\nförsvarsbesluten, och den ordningen tycker jag att\r\nvi skall hålla oss till. Några tunga argument för att\r\ngå ifrån denna ordning kan i alla fall inte jag finna.</pre><pre>Liksom Arne Andersson yrkar också jag bifall till\r\nhemställan i utskottets betänkande.</pre><pre>Anf. 111  STURE ERICSON (s) replik:</pre><pre>Herr talman! Först några siffror som kanske får\r\nanförandet nyss att framstå i en annan dager.</pre><pre>Regeringen föreslår och utskottsmajoriteten\r\ntillstyrker att totalförsvaret nästa budgetår får\r\nkosta 41,2 miljarder kronor. Det innebär en ökning\r\nmed drygt 1 miljard kronor jämfört med\r\ninnevarande budgetår.</pre><pre>När det gäller vår syn på försvarets ekonomi kan\r\njag säga att vi har varit mycket konsekventa. När\r\nförsvarsbeslutet fattades i juni 1992 sade vi att vi\r\nville ligga kvar på en realt oförändrad nivå.\r\nFörsvaret skulle kompenseras för prishöjningar\r\no.d. Men det skulle alltså vara en realt oförändrad\r\nnivå. Det innebär att vi genom att fullfölja den\r\nlinjen lägger fram vårt förslag om att man nästa\r\nbudgetår skall spara 1 miljard.</pre><pre>Vi anser att vi har varit så konsekventa som man\r\nrimligen kan vara i detta sammanhang. Vi har inte\r\nställt ut sådana stora löften som Moderaterna är\r\nexperter på. I mitt inledningsanförande angav jag\r\nockså hur exempelvis armén kan förändras redan\r\nföre 1997, så att man på det sättet kan spara en hel\r\ndel pengar.</pre><pre>Vad som skrämmer mig litet grand är att Henrik\r\nLanderholm och andra borgerliga debattörer här\r\nvill skjuta på allting till 1997. Vad händer då? Ja,\r\nenligt det riksdagsbeslut som föreligger skall man\r\nunder den femårsperiod som följer efter 1997 med\r\nhjälp av exempelvis teknikfaktorn höja anslagen\r\nmed 8 miljarder kronor. Om inte ett mirakel\r\ninträffar när det gäller kronans dollarkurs kommer\r\nman då att också släpa på ett underskott om 4--5\r\nmiljarder kronor. Vidare säger stabernas\r\nräkneexperter att det blir ytterligare ett underskott\r\nom 5 miljarder kronor under den följande\r\nperioden.</pre><pre>1997 står man där med ett finansieringsbehov\r\nomfattande 17--18 miljarder kronor utan att få\r\nnågot nytt för pengarna -- det mesta är ju redan är\r\nintecknat.</pre><pre>Är inte Henrik Landerholm litet orolig för att\r\nriksdagen 1997 inte ställer upp med 17--18 färska\r\nmiljarder utöver det löpande? Vad händer då med\r\nförsvaret? Detta är i hög grad en ansvarslös\r\nhantering av vår säkerhetspolitik.</pre><pre>Anf. 112  HENRIK LANDERHOLM (m)\r\nreplik:</pre><pre>Herr talman! När det gäller den ekonomiska\r\nhanteringen har försvarsministern tidigare visat på\r\nvilken lös grund och på vilka lösa boliner Sture\r\nEricson faktiskt slänger fram blandat gott i\r\nsifferform för att misstänkliggöra regeringens\r\npolitik. Självklart skall vi göra allt för att se till att\r\nfinansiera de åtaganden och de beslut som har\r\nfattats. Det gör regeringen varje år på våren i sin\r\nbudgetproposition, där man lägger fram förslag till\r\nanslag.</pre><pre>De anslag som jag redovisade var anslagen till det\r\nmilitära försvaret, och där är skillnaden 1 miljard.\r\nDå måste man också fråga, Sture Ericson: På vilket\r\nsätt innebär de socialdemokratiska\r\nbesparingsförslagen att vi skall få bättre\r\nmöjligheter att uppfylla de begränsade\r\nmålsättningar som 1992 års försvarsbeslut innebar?\r\nJag har förstått att vi i denna kammare är överens\r\nom att det strategiska överfallet skall vara det vi\r\njobber mot fram till 1997. Då måste vi faktiskt göra\r\nvissa saker. Vi kan inte säga att vi har en\r\nbetryggande förmåga att klara av ett strategiskt\r\növerfall om vi inte fyller förmågan med konkret\r\ninnehåll. Det är faktiskt det som den här regeringen\r\nhar gjort.</pre><pre>När det gäller förändringar i arméstrukturen skulle\r\nett bifall till reservation 1 eventuellt innebära\r\nkonkreta förslag som skulle kunna läggas på\r\nriksdagens bord våren 1995, allra tidigast. De\r\nförändringarna kan jag berätta för Sture Ericson --\r\ndet borde han veta lika bra som jag -- kommer i\r\nkostnader inte att ge något utfall förrän på andra\r\nsidan 1997 och sparar alltså inga pengar nu.\r\nDessutom, och det skall vi vara på det klara med,\r\när vi mycket osäkra på vilka ekonomiska\r\nkonsekvenser detta har.</pre><pre>När det gäller förslaget om\r\ndubbelbrigadutbildning, som jag mycket ingående\r\ndiskuterade med Sven Lundberg vid förra\r\nförsvarsdebatten, finns det faktiskt inte ett vettigt\r\nunderlag för diskussion. Det är möjligt att det finns\r\nandra och effektivare former av rationalisering av\r\nförbandsproduktioner som gör att vi kan utbilda\r\nförbanden på alla de utbildningsplatser som finns i\r\ndag. Detta är inte undersökt. Det skall självfallet\r\nundersökas i förarbetena till 1997 års\r\nförsvarsbeslut. Men lika litet som det är ett\r\nsjälvändamål att bevara regementen är det ett\r\nsjälvändamål att lägga ned regementen. Vid samma\r\nkostnad för att bevara och att lägga ned eller att\r\neffektivisera utbildningen på andra sätt än att lägga\r\nned skall vi självfallet välja att finnas på så många\r\nplatser som möjligt. Då blir vi mindre sårbara och\r\nhar bättre förutsättningar att kunna göra det\r\nåtertagande som jag liksom Sture Ericson anser\r\nvara en avgörande fråga att inte bara diskutera utan\r\natt också ta ställning till vid försvarsbeslutet år\r\n1997.</pre><pre>Anf. 113  STURE ERICSON (s) replik:</pre><pre>Herr talman! Försvarsministerns och Henrik\r\nLanderholms hela resonemang är om något att gå\r\npå lösa boliner. Det förutsätter faktiskt att kronans\r\ndollarkurs inom en ganska snar framtid återgår till\r\nvad den var innnan kronan blev flytande i\r\nnovember 1992, alltså en förbättring av kronans\r\ndollarkurs med 25--30 %. Detta är förutsättningen\r\nför att ni skall undgå dessa dundrande\r\nmiljardunderskott. Är det någon vettig människa\r\nsom tror att kronan kommer att stärkas mot dollarn\r\nmed de talen?</pre><pre>När det sedan gäller hur vi skall hantera det\r\nstrategiska överfallet och en eventuell framtida\r\ninvasionsrisk har jag försökt att redovisa det. Nu\r\nklagar Henrik Landerholm över att det inte blir\r\nnågra besparingar i omedelbar närtid. Nej, det kan\r\nväl ligga något i det. Men ju tidigare man fattar det\r\nbeslutet, desto snabbare tickar besparingarna in.\r\nDetta kan vi väl ändå vara överens om.</pre><pre>Det Henrik Landerholm vill göra är att skjuta alla\r\nproblem fram till 1997. Då står han där med en nota\r\npå ca 18 miljarder. Frågan är hur han har tänkt\r\nbetala den. Är det Robert Jousmas skattehöjningar\r\nsom skall till? Jag tvivlar på det. Jag tror att\r\nförsvaret då, om någonsin, kommer att drabbas av\r\nåtgärder som kommer att vara tämligen\r\noplanerade, för ni har inte velat se sanningen i\r\nvitögat.</pre><pre>Anf. 114  HENRIK LANDERHOLM (m)\r\nreplik:</pre><pre>Herr talman! Jag kan bara upprepa att Sture\r\nEricson grundar sitt ekonomiska resonemang på\r\nlösryckta och tämligen grundlösa tidningsuppgifter.\r\nInget av den här diskussionen har förts i utskottet.\r\nInget av denna diskussion finns i\r\nSocialdemokraternas partimotion. Inget av denna\r\ndiskussion finns i de socialdemokratiska\r\nreservationerna. Detta har Sture Ericson riggat till\r\ndärför att han tycker att det är förnämligt av honom\r\nsjälv att grunda en försvarsdebatt här i kammaren\r\npå att anklaga regeringen för att inte ha en\r\ntäckande finansiering. Detta samtidigt som han\r\nsjälv föreslår kraftiga besparingar utan att berätta\r\nvar de pengarna skall tas.</pre><pre>När det gäller grundorganisationsförändringar\r\ntrodde jag att vi var överens, inte att vi\r\nnödvändigtvis måste fatta beslut om dem efter det\r\natt vi har lagt fast säkerhetspolitiken och försvarets\r\nuppgifter, men definitivt om att inte fatta beslut om\r\ngrundorganisationsförändringar först och sedan se\r\nhur det blir med försvarets uppgifter och med\r\nsäkerhetspolitiken. Även grundorganisationens\r\nutformning har betydelse för\r\nåtertagningsproblematiken, beredskapen och\r\nmobiliseringssäkerheten. Det är ett faktum som\r\ningen kan komma ifrån, även om man vill föreslå\r\nkortsiktiga besparingar och rationaliseringar som\r\nman heller inte har täckning för. Även det är\r\nlösryckta förslag som går på ganska lösa boliner.</pre><pre>Anf. 115  Försvarsminister ANDERS BJÖRCK\r\n(m):</pre><pre>Herr talman! Jag hade tänkt undvika att gå upp en\r\ngång till i debatten i dag. Men jag känner mig\r\nföranlåten därför att det är alldeles uppenbart att\r\nSture Ericson inte förstår hur det\r\npriskompensationssystem som han själv har varit\r\nmed om att införa faktiskt fungerar. Vi lade alltså\r\nom det här systemet i 1992 års försvarsbeslut. Vi\r\nhar nu gått in i ett genomförandeprissystem som vi\r\ninte hade i försvaret tidigare. Försvaret var ensamt\r\nom att inte ha detta. Nu har vi samma system som\r\nstatsförvaltningen i övrigt.</pre><pre>Detta system innebär att kompensationen kommer\r\ntvå år senare. Den depreciering som skedde i\r\nnovember 1992 får vi alltså kompensation för\r\nhösten 1994. Det innebär helt enkelt att det är först\r\ndå som man gör de slutgiltiga beräkningarna. Sture\r\nEricson räknar här som om det inte fanns ett\r\npriskompensationssystem och har inte förstått\r\nmetodiken, att det blir en tvåårig eftersläpning med\r\ndet nya systemet. Riksdagen har dock sagt att detta\r\nskall vara budgetneutralt. Men det är en ny\r\nsystematik.</pre><pre>Om man tittar på de historiska siffrorna ser man att\r\ndet är mycket stora svängningar. Ibland har\r\nförsvaret tjänat på priskompensationssystemet.\r\nDet är därför man för ett antal år sedan plötsligt\r\nkunde öka antalet herculesflygplan från tre till åtta,\r\njust genom att utslaget av systemet blev en mycket\r\nbetydande överkompensation.</pre><pre>Det är också på det sättet att vi tack vare de sänkta\r\nbyggkostnaderna, som belastar försvarets s.k. C-\r\nanslag, har fått ett underutnyttjande som har\r\nkunnat användas i det här avseendet. Där har\r\nsystemet fungerat så, Sture Ericson, att det har\r\nblivit mer pengar disponibla och inte mindre.</pre><pre>Vi vet inte hur dollarkursen eller andra\r\nvalutakurser kommer att utveckla sig. Men tittar\r\nman historiskt på detta ser man att det är mycket\r\nrejäla svängningar. Att det inte skulle ske några\r\nförändringar alls håller jag för mycket otroligt. En\r\nviss förändring har ju börjat ske. Men ett\r\npriskompensationssystem är just till för att rätta till\r\nde här sakerna.</pre><pre>De siffror som Sture Ericson svänger sig med är inte\r\nkorrekta. Han hänvisar diffust till staber och annat.\r\nDet är naturligtvis ingen tillfällighet att sådana här\r\nsiffror, som är riggade för att passa vissa syften,\r\npubliceras just i dag, när det är försvarsdebatt.</pre><pre>Men också under de år då det var en\r\nsocialdemokratisk regering skedde mycket\r\nvåldsamma svängningar. Ibland betydligt mer\r\nvåldsamma än de vi har nu, därför att systemen är\r\nuppbyggda på det här sättet. Det är fullkomligt\r\nomöjligt att ha ett system som ger kompensation\r\ndag för dag när det gäller komplicerade system som\r\ninnehåller både inhemska komponenter, t.ex. JAS-\r\nprojektet, och utländska komponenter.</pre><pre>Sture Ericson gör det räknetricket att han inte slår\r\nut detta per år utan säger att det blir 4--5 miljarder\r\nunder perioden. Det är mycket pengar -- frånsett\r\natt siffran inte är korrekt. Men per budgetår\r\nhandlar det om några procent av försvarsbudgeten.\r\nDet är en helt annan bild av det hela. Det är även\r\nbara några procent av flygvapnets budget, där det\r\nnu diskuteras hur kompensation skall ske.</pre><pre>Det som gör mig litet bekymrad -- frånsett att Sture\r\nEricson inte har förstått systemet -- är den\r\nskadeglädje Sture Ericson visar när problem\r\nuppstår för försvaret. Jag trodde att vi i denna\r\nkammare skulle försöka hjälpas åt att få fram\r\nsystem som fungerar på ett korrekt sätt. Om det\r\ninträffar oväntade händelser är det väl ingenting att\r\nvara glad över. Då skall man gemensamt försöka få\r\nordning och reda.</pre><pre>Anf. 116  STURE ERICSON (s) replik:</pre><pre>Herr talman! Anders Björck försöker nu göra\r\ngällande att vi inte förstår\r\npriskompensationssystemet. Inget system klarar ett\r\nkronkursfall på 25--30 %. Vi socialdemokrater\r\nförsökte ställa upp med två krisuppgörelser för att\r\nrädda regeringens havererade ekonomiska politik.\r\nDet gick inte. Vi fick kronkursfallet.</pre><pre>Nu räddar sig Anders Björck med att tala om två\r\nårs eftersläpning. Men notan skall betalas. Man kan\r\ninte trolla fram miljarder ur ingenstans. Dessa\r\nkostnader uppstår genom att det vi köper\r\nexempelvis för JAS blir många miljarder dyrare\r\nunder de kommande åren än vi räknade med när vi\r\nlade fast JAS-projektet.</pre><pre>De siffror som jag har angett har jag inte hittat på\r\nsjälv. Dem fick Arne Andersson, jag och några\r\nandra från ÖB och flygvapenchefen. Jag kan också\r\ntala om att de var djupt bekymrade över att Anders\r\nBjörck inte begrep problematiken, eller snarare\r\ninte ville ta itu med problemen. Det är det som gör\r\nmig bekymrad. Här finns ingen skadeglädje, bara\r\nett bekymmer över att man inte tar itu med dessa\r\nfrågor i tid utan bara rullar vidare och tror att två\r\nårs eftersläpning skall rädda situationen. Det\r\nkommer den inte att göra.</pre><pre>Notan skall tydligen betalas av andra än Anders\r\nBjörck och hans regering.</pre><pre>Anf. 117  Försvarsminister ANDERS BJÖRCK\r\n(m):</pre><pre>Herr talman! Det senaste inlägget understryker det\r\njag sade, att Sture Ericson inte förstår\r\npriskompensationssystemet. Det är inte så att vi\r\ninte tagit itu med frågorna. Vi har i hög grad försökt\r\nhålla tummen i ögat och få ordning på olika former\r\nav ekonomiska problem som alltid finns inom en\r\nverksamhet som omfattar 40 miljarder kronor per\r\når.</pre><pre>Vi har haft en utomordentligt fin budgethållning.\r\nDet torde räcka med att se på de siffror som\r\nkommit ut från Riksrevisionsverket:\r\nFörsvarsdepartementet håller sina budgetar. Det är\r\nbara att läsa innantill i de papper om kommer från\r\nRRV. Vi håller budgetar mycket bättre än många\r\nandra departement.</pre><pre>Priskompensationen för deprecieringen kommer\r\nalltså två år efteråt i det system som vi gemensamt\r\nhar infört. Det innebär at deprecieringsförluster\r\nfrån november 1992, då kronan började flyta fritt,\r\nskall justeras nu i höst.</pre><pre>Sture Ericson vill få kammaren att tro att\r\npriskompensationssystemet innebär att det ständigt\r\nblir ökade kostnader. I själva verket slår\r\nkompensationssystemet på vissa områden -- jag\r\nnämnde bygganslagen men det finns fler -- i annan\r\nriktning, dvs. att staten, samhället, skattebetalarna\r\n''tjänar'' pengar därför att det blir en annan\r\nprisutveckling. Det har blivit väsentligt billigare på\r\nbyggsidan. Då får man alltså väga ihop allt och se\r\npå totalbilden. Det är inget konstigt med det, det är\r\ndet system som vi har.</pre><pre>Jag bestrider mycket bestämt att Sture Ericsons\r\nsiffror är korrekta. Jag tror att ansvariga chefer\r\ninom försvaret faktiskt ger oss i departementet en\r\nkorrekt information när vi frågar. Jag har svårt att\r\nse att Sture Ericson skulle få någon relevans för sina\r\nhelt andra siffror.</pre><pre>Jag upprepar: Priskompensationssystem är till för\r\natt justera de svängningar som finns. Det måste\r\nman se totaliter över tiden.</pre><pre>Anf. 118  STURE ERICSON (s) replik:</pre><pre>Herr talman! Som Anders Björck säger kan\r\nförsvaret naturligtvis spara en del pengar i och med\r\natt blir billigare att bygga. Det gjorde att effekterna\r\nbalanserades föregående budgetår. Vi fick redan då\r\nen deprecieringseffekt, men byggkostnaderna\r\nsjönk. Då balanserades det hela. Men nu kommer\r\nnettounderskotten: för flygvapnet innevarande\r\nbudgetår närmare 700 miljoner kronor och för\r\nförsvaret som helhet enligt Ekot -- jag förmodar att\r\nuppgifterna härstammar från någon stab -- 900\r\nmiljoner kronor. Här skall försvaret tydligen\r\nkompenseras. Det är skattebetalarna som får ställa\r\nupp.</pre><pre>Om Anders Björck inte tror på vad jag säger kan\r\nhan läsa innantill i JAS-kommissionens rapport,\r\ndär man säger följande: JAS-projektet innehåller\r\nen stor del komponenter som importeras. Av\r\nåterstående utbetalningar avses ungefär hälften ske\r\ntill utländska leverantörer, främst amerikanska\r\nföretag. Detta förhållande gör projektet känsligt\r\nför svängningar i valutakurserna. Deprecieringen\r\nav den svenska kronan sedan november 1992 höjer\r\nkostnaderna med 5 à 6 miljarder.</pre><pre>Hur skall Anders Björck trolla fram de pengarna?\r\nGenom vad? Pengarna skall fram. Anders Björck\r\nslipper betala. Det är andra som får stå för notan.\r\nDet är ansvarslöst att inte ta hänsyn till kommande\r\nkostnadsökningar i planeringen.</pre><pre>Anf. 119  Försvarsminister ANDERS BJÖRCK\r\n(m):</pre><pre>Herr talman! Det här blir mer och mer förvånande.\r\nSlutsatsen av Sture Ericsons resonemang är att vi\r\ninte skall ha något kompensationssystem alls. Har\r\nvi ett kompensationssystem innebär det\r\ndefinitionsmässigt att det ibland går upp, ibland\r\nner. Kompensationssystemet är till för att utjämna\r\nsvängningar och ge t.ex. ett visst materielprojekt,\r\nsom JAS-projektet, möjligheter att fortleva.\r\nAnnars skulle en större svängning, och även en\r\nmedelstor svängning, i kompensationen innebära\r\nvåldsamma förluster genom att man då skulle\r\ntvingas avbryta eller senarelägga projekt. Då skulle\r\nman inte ha någon planeringssäkerhet i systemen.</pre><pre>Sture Ericson frågar vem som skall betala. Han vet\r\nmycket väl att vi har kommit överens om att ha ett\r\nsystem -- Sture Ericson har inte röstat emot det --\r\nsom innebär att försvarsanslagen fluktuerar. Alla\r\nandra departement har precis på samma sätt olika\r\nformer av system för lönekostnader och annat.</pre><pre>Herr talman! Det finns bara en slutsats att dra av\r\nSture Ericsons inlägg: han vill icke ha ett\r\npriskompensationssystem. Det är i så fall en\r\nsensationell nyhet. Det skulle innebära att all\r\nmilitär planering blir mycket svårare. Nu, herr\r\ntalman, förstår jag fullt ut varför Sture Ericson inte\r\nblev omnominerad.</pre><pre>Anf. 120  SVEN-OLOF PETERSSON (c):</pre><pre>Herr talman! Det är många frågor som tas upp i dag\r\nnär det gäller försvaret. Debatten är lång och\r\nintensiv. Av dessa frågor är det frestande att ge sig\r\ni kast med egentligen alla, för de är viktiga var och\r\nen på sitt sätt och var och en i sitt sammanhang.\r\nMen avsikten med att jag står här i talarstolen är\r\nändå att jag endast skall beröra några frågor som vi\r\ni Centern vill lyfta fram, frågor som vi tycker är\r\nviktiga och väsentliga att ytterligare belysa.</pre><pre>Jag vill börja med den svenska försvarsindustrin.\r\nDen svenska försvarsindustrin har en mycket hög\r\nkompetens, en hög teknisk nivå och den är i långa\r\nstycken mycket rationell och mångsidig. Den är i\r\nmångt och mycket världsunik och ligger på en\r\nkonkurrenskraftig nivå. Vi i Centern tycker att det\r\när viktigt att försvarsindustrin utvecklas, så att den\r\nkan behållas. Den kan då användas som ett bra\r\nredskap för att vi ytterliggare skall kunna garantera\r\noch stärka vårt oberoende och vår alliansfrihet och\r\nsjälvständighet. Vi vet att svensk försvarsindustri\r\nger jobb i Sverige. Pengarna stannar här. Den\r\nutvecklar försvarsmateriel för det svenska försvaret\r\nutifrån våra behov. De produkter som kommer från\r\nförsvarsindustrin har i många fall lett till stora och\r\nbetydande exportframgångar. Det är fråga om en\r\nmycket avancerad högteknologi som vi kan\r\nleverera vidare in i andra sektorer.</pre><pre>Jag vill understryka att JAS-projektet är det mest\r\navancerade industriprojekt som vi någonsin har\r\nhaft i det här landet. Det har gett oerhört positiva\r\neffekter för civil industri och för civila applikationer\r\nav de kunskaper och den teknik som man har tagit\r\nfram i samband med JAS-projektet. Det är av stor\r\nvikt att den militära och den civila produktionen\r\nkan gå hand i hand.</pre><pre>När det gäller resurserna för marinens och flottans\r\nbehov finns det en otrolig hög kompetens i landet\r\nockså på detta område. Vi har en\r\nnybyggnadskompetens som vi måste slå vakt om.\r\nJag tänker då självfallet på Karlskronavarvet och\r\nden avancerade teknik som man besitter i fråga om\r\nplastfartyg och smygteknik. Man har också\r\nsamarbetat med Kockums för att utveckla bra\r\nubåtar som står i särklass internationellt sett.</pre><pre>Problemet för marinen är de ekonomiska\r\nbekymmer som man har. Det är svårt att behålla all\r\nden varvskapacitet som finns i landet. Efter tidigare\r\nbeslut i denna kammare ser man över\r\nmöjligheterna att byta ut Muskövarvet, bolagisera\r\ndetta och göra det till en egen enhet. I första hand\r\nmåste vi slå vakt om nybyggnadskompetensen.\r\nReparation och underhåll kan klaras på annat sätt.\r\nVi bör fortsätta att se på dessa delar för att klara\r\nnybyggnadskompetensen. Om vi tappar den,\r\ntappar vi också de andra bitarna när det gäller\r\nmarinen.</pre><pre>Det är väldigt viktigt att de ekonomiska bekymmer\r\nsom finns inom marinen verkligen ses över och\r\nrättas till. Efter de olika utredningar som har gjorts\r\nkan detta innebära att verksamheterna ytterligare\r\nbehöver koncentreras. Här bör man se till att man\r\nkan behålla en god förmåga och bra fartyg. Det är\r\ni södra Östersjön som det i dag händer väldigt\r\nmycket. Där pågår en intensiv trafik över flera\r\nnationsgränser. Ur alla aspekter är det viktigt att vi\r\nsyns och att vi finns där för att också markera våra\r\nterritorialgränser och nationsgränser. Det kan\r\nockså finnas andra rent av militära uppgifter för\r\nmarinen, många övervakningsuppgifter av skilda\r\nslag både för civil och för annan verksamhet.</pre><pre>Den maritima verksamheten totalt sett och\r\nsamordningen av resurser skall nu ses över av en\r\nutredning. Då bör man också ta till vara och se över\r\nden resurs som flygvapnet utgör i det här\r\nsammanhanget. Jag tänker självfallet i första hand\r\npå flygvapnets helikopterenheter. Gemensamt med\r\nmarinens helikopterresurser kan man utföra\r\nväsentligt mer än vad dessa resurser utnyttjas till i\r\ndag. Det gäller att samordna och ytterliga hantera\r\nverksamheten, inte bara i nationens egen tjänst\r\nutan också i ett vidare internationellt perspektiv när\r\ndet gäller bl.a. Östersjön och\r\nräddningsverksamhet.</pre><pre>Det har tidigare i debatten talats om de s.k. RITS-\r\nstyrkorna, dvs. räddningsinsatser till sjöss. Jag\r\nhåller med Gunhild Bolander om att det är\r\nanmärkningsvärt att vi inte har en enda sådan\r\nstyrka på kuststräckan mellan Malmö och\r\nStockholm. För min del ser jag det som angeläget\r\natt ta till vara Blekingekommunernas kompetens.\r\nDet finns ju helikoptrar att tillgå, både flygvapnets\r\noch marinens. Kustbevakningens och marinens\r\nsjögående enheter kan också användas för detta\r\nändamål. Det är viktigt att vi arbetar vidare\r\ninternationellt för att få till stånd en utökad\r\nsamordning av räddningstjänsten i Östersjön.</pre><pre>Det är många frågor här på bordet i dag som rör\r\nde värnpliktiga. Pliktutredningens förslag har lagts\r\nfram och remissbehandlats i vederbörlig ordning.\r\nDet är min förhoppning att vi inom en mycket snar\r\nframtid skall få se en proposition på riksdagens\r\nbord. Vi vidhåller att det är av central betydelse att\r\nden allmänna värnplikten kan behållas och att den\r\ndärmed får en bred förankring hos det svenska\r\nfolket. Det är angeläget att vi uppfyller de behov\r\nsom finns. I och med detta utredningsförslag kan de\r\ncivila delarna av totalförsvaret stärkas.</pre><pre>De värnpliktigas ekonomiska situation har berörts.\r\nÅrets proposition innehåller bra och positiva\r\nmarkeringar när det gällde bl.a. höjningen av\r\nutryckningsbidraget och av dagsersättningen för de\r\nvärnpliktiga. Förhoppningen är att vi skall kunna\r\ngå vidare med detta, även om jag just nu förstår att\r\ndet med hänsyn till de totala finanserna i landet kan\r\nvara svårt att ta ytterligare steg. Men jag anser att\r\ndetta var värdefulla markeringar. Vi från Centern\r\nsätter stort värde på dessa.</pre><pre>Det skall ju bli en myndighet av den nya\r\nförsvarsorganisationen, Försvarsmakten, som\r\nkommer att bildas den 1 juli. Detta har föregåtts av\r\nett bra och brett förberedelsearbete, inte minst\r\ninom LEMO-utredningen. Det är nödvändiga\r\nförändringar som här kommer till stånd. Jag hoppas\r\nockså att resultatet blir det vi önskar. Centerns\r\nuppfattning är att det finns ett fortsatt starkt behov\r\nav en bred och allsidig parlamentarisk insyn när det\r\ngäller möjligheterna att följa verksamheterna. Det\r\när viktigt med ett parlamentariskt inflytande och\r\nnära och intima förtroendefulla kontakter mellan\r\nden militära myndigheten och riksdagen och dess\r\npartier.</pre><pre>Avslutningsvis vill jag nämna att jag satte stort\r\nvärde på att försvarsministern tog upp de\r\ninternationella insatser som svenska trupper och\r\npersonal från Räddningsverket har gjort, inte minst\r\ni det forna Jugoslavien. Detta är en mycket\r\nbetydelsefull verksamhet, och det kommer nog att\r\nbli aktuellt med flera insatser av den här typen i\r\nframtiden. Det kommer att ställas större krav på\r\noss i detta sammanhang. Det är min förhoppning\r\natt vi i så fall skall kunna leva upp till dessa krav.</pre><pre>Det är också angeläget att vi skänker en tanke och\r\nett tack till alla som frivilligt ställer upp för dessa\r\nfarofyllda arbeten som är föga glamorösa. Dessa\r\npersoner får verkligen se de avigsidor som krig ute\r\ni världen för med sig, sådana lidanden som vi tack\r\noch lov är förskonade från i Sverige.</pre><pre>Det är viktigt att vi fortsätter att ha en positiv syn\r\npå detta arbete, att vi försöker att ge den bästa\r\nutbildning som vi kan ge och den bästa materielen\r\nsom går att uppbringa. Också med sådana här\r\ninsatser kan vi stärka förtroendet för Sverige som\r\nen pålitlig samarbetspartner i det internationella\r\nsamfundet.</pre><pre>Anf. 121  ÅKE CARNERÖ (kds):</pre><pre>Herr talman! Förverkligandet av Försvarsbeslut 92\r\npågår och är inne på sitt andra år. Beslutet innebär\r\nett viktigt vägval i svensk försvarspolitik. Syftet är\r\natt nå en varaktig och realistisk balans mellan\r\nuppgifter och resurser samt mellan kvalitet och\r\nkvantitet i det svenska totalförsvaret.</pre><pre>Sveriges säkerhetspolitiska mål, liksom de mål och\r\nuppgifter för totalförsvaret som fastställdes i\r\nFörsvarsbeslut 92 och med de preciseringar som\r\nbeslutades i maj 1993, ligger fast.</pre><pre>Sveriges säkerhetspolitik syftar ytterst till att\r\nbevara vårt lands frihet och nationella oberoende,\r\noch vårt säkerhetspolitiska mål är att i alla lägen\r\noch i former som vi själva väljer trygga vår\r\nhandlingsfrihet. Den hårda kärnan i vår\r\nsäkerhetspolitik är den militära alliansfriheten med\r\ndess skyldighet att upprätthålla en betryggande\r\nförsvarsförmåga, för att vi skall kunna vara\r\nneutrala i händelse av ett krig i vårt närområde.\r\nDenna säkerhetspolitik formas väsentligen i ett\r\nsamspel mellan utrikespolitik och försvarspolitik.</pre><pre>Totalförsvaret skall i första hand vara\r\nfredsbevarande genom att ha en sådan styrka,\r\nsammansättning, ledning, beredskap och\r\nuthållighet att en angripares förluster och andra\r\nuppoffringar i samband med försök att utnyttja vårt\r\nland inte ter sig rimliga i förhållande till fördelarna.</pre><pre>I de preciseringar som beslutades förra året sägs:\r\n''Totalförsvaret skall sålunda ha en betryggande\r\nförmåga att motstå ett s.k. strategiskt överfall, dvs.\r\nett angrepp som med kvantitativt begränsade\r\nstyrkor av hög kvalitet och endast med kort militär\r\nförvarning riktas mot vitala funktioner inom\r\nSveriges nationella ledningssystem och inom\r\ntotalförsvaret.'' Vidare sägs det: ''Efter en högst\r\nettårig återtagningsperiod skall alla väsentliga delar\r\nav totalförsvaret kunna utnyttjas med full effekt\r\nomedelbart efter mobilisering.''</pre><pre>De senaste årens omvärldsutveckling har i stora\r\ndrag bekräftat de bedömningar som gjordes inför\r\nFörsvarsbeslut 92. Det är därför av stor vikt att det\r\nbeslutet får genomföras, samtidigt som arbetet med\r\natt förbereda nästa långsiktiga parlamentariska\r\nförsvarsbeslut sätter i gång på allvar. Regeringen\r\nanger i propositionen att nödvändigheten att börja\r\ntänka på olika utgångspunkter för ett nytt\r\nförsvarsbeslut inte minskar kravet på att fullfölja\r\ngenomförandet av Försvarsbeslut 92. Utskottet har\r\nsamma mening.</pre><pre>Herr talman! Uttalanden om besparingar inom\r\ntotalförsvaret kan naturligtvis förefalla lockande\r\noch förståeliga i nuvarande statsfinansiella läge.\r\nMen detta skapar osäkerhet för de människor som\r\nhar sitt arbete inom totalförsvaret och för de\r\nvärnpliktiga. Några direkta hot mot vårt land finns\r\ninte, men säkerhetspolitisk instabilitet kan inte\r\nuteslutas, varför kraven på minskade militärutgifter\r\nmåste behandlas med försiktighet. Om de positiva\r\nförändringarna i vår omvärld fortsätter, kommer\r\ndetta att kunna få ekonomiska konsekvenser i\r\nkommande försvarsbeslut. Många av åtgärderna i\r\nFörsvarsbeslut 92 får fullt genomslag efter\r\nförsvarsperiodens slut, vilket belyser den\r\nlångsiktighet som all försvarsplanering innebär.</pre><pre>Riksdagens revisorer har i en rapport granskat\r\nnedläggning och flyttning av förband. Utskottet\r\ndelar revisorernas uppfattning att de lokala\r\nparterna bör få tillfälle att framföra synpunkter och\r\nmed sina kunskaper delta i utredningsarbetet inför\r\ngrundorganisationsförändringar. Ingen är betjänt\r\nav att skapa onödig oro i en organisation.\r\nFörsvarsmakten har här en viktig uppgift att avväga\r\npå vilket stadium berörda parter skall engageras.\r\nUtskottet delar även revisorernas uppfattning att\r\nen mer samlad och systematisk återföring av\r\nerfarenheterna från en genomförd\r\norganisationsförändring bör göras till riksdag och\r\nregering.</pre><pre>Utskottet vill understryka vikten av den\r\nsammanvägning av olika intressen kring\r\ngrundorganisationsförändringar som sker i\r\nriksdagen. Militära, regionala och\r\narbetsmarknadsmässiga intressen måste vägas\r\nsamman. Mot denna bakgrund anser utskottet att\r\ndet är viktigt med en parlamentarisk beredning av\r\nunderlaget. Riksdagens beslutsroll måste därför\r\nbeaktas i den instruktion som regeringen skall\r\nutfärda för den nya myndigheten Försvarsmakten.</pre><pre>Herr talman! Vi kristdemokrater menar att Sverige\r\nskall upprätthålla ett effektivt totalförsvar.\r\nCivilförsvaret måste naturligtvis ha tillräckliga\r\nresurser för att kunna garantera befolkningen ett\r\ngott skydd i händelse av ofred. Det strategiska\r\növerfallet innebär för civilförsvaret i vissa\r\navseenden en svårare situation än tidigare\r\nförutsättningar, främst vad avser ledning. Utskottet\r\nbedömer dock att både den civila och den militära\r\ndelen av totalförsvaret har en godtagbar förmåga\r\natt motstå ett strategiskt överfall till år 1997.</pre><pre>En fråga som ännu ej är avstämd är vilket stöd det\r\nmilitära försvaret förutsätter från övriga delar av\r\ntotalförsvaret. Utskottet utgår från att detta krav\r\npreciseras snarast, eftersom en av\r\nhuvuduppgifterna för det civila försvaret är att\r\nstödja försvarsmakten under kriser och krig.</pre><pre>Herr talman! Åtta motioner rör frågor om de\r\nvärnpliktigas förmåner och sociala situation.\r\nSystemet med en utbildningsreserv har gjort att\r\nintresset kring de värnpliktigas villkor under\r\ngrundutbildningen lyfts fram. Två\r\nkristdemokratiska motioner vill att en utredning\r\ntillsätts som studerar de värnpliktigas ekonomiska,\r\nsociala, arbetsmässiga och studiesociala situation.\r\nEftersom en proposition om totalförsvarsplikt snart\r\nkommer, utgår utskottet från att de frågor som\r\nberörs i olika motioner kommer att behandlas där\r\noch finner att behov av en utredning inte föreligger\r\njust nu.</pre><pre>Herr talman! Vad gäller förband för FN-insatser\r\nmenar utskottet att det är viktigt att Sverige håller\r\nen god beredskap för att kunna medverka i militära\r\noch humanitära operationer som FN:s säkerhetsråd\r\noch ESK kan hemställa om. Regeringen har\r\nuppdragit åt Försvarsmaktens\r\norganisationsmyndighet att studera vilka\r\nanpassningar av olika svenska förband som krävs\r\nför att dessa skall kunna utnyttjas i internationella\r\noperationer. Samtidigt pågår en analys av nu\r\npågående FN-insatser. Det är därför för tidigt att ha\r\nnågon mening om de framtida organisatoriska\r\nformerna för att upprätthålla denna beredskap.</pre><pre>Kostnaderna för våra utlandsengagemang är höga.\r\nBl.a. slits den försvarsmateriel hårt som kommer\r\ntill användning. Detta har lett till en diskussion om\r\nhur bl.a. dessa kostnader skall betalas. Från\r\nkristdemokratiskt håll menar vi att försvaret skall\r\navsätta medel för att med egna resurser kunna\r\nstödja humanitära hjälpinsatser i\r\nkatastrofsituationer i andra länder. Vi delar dock\r\nden syn som utskottet har, att om medel för den\r\nfredsbevarande verksamheten kan garanteras och\r\ndärmed inte urholka totalförsvarets ekonomiska\r\nramar, bör denna fråga övervägas ytterligare.</pre><pre>Herr talman! Tidigt inriktade sig den\r\nkristdemokratiska rörelsen i Europa på\r\nfredsskapande arbete genom ökat samarbete\r\nmellan Europas stater. Vi kristdemokrater vill att\r\nSverige skall verka för internationell säkerhet,\r\nbyggd på förtroendeskapande åtgärder, avspänning\r\noch nedrustning. Den etiska utgångspunkten måste\r\nvara att människan skall vara fri och\r\nsjälvbestämmande och tillmätas ett stort personligt\r\nansvar. Därför måste det säkerhetspolitiska arbetet\r\nvidgas och fördjupas till att omfatta inte enbart\r\nfrånvaro av krig och konflikter utan också att säkra\r\nfreden i ett perspektiv av rättvisa, frihet, solidaritet\r\noch ett aktivt stöd för demokrati och\r\nrättssamhället.</pre><pre>Herr talman! Jag yrkar härmed bifall till\r\nförsvarsutskottets hemställan i betänkande nr 9.</pre><pre>Anf. 122  CHRISTER SKOOG (s):</pre><pre>Herr talman! Så här långt ner på talarlistan i dagens\r\nviktiga försvarspolitiska debatt kan det tänkas att\r\nnågot upprepas. I så fall kanske det -- i det här fallet\r\nav mig -- bedöms som viktigt.</pre><pre>Jag vill inleda med att understryka vad Sven-Olof\r\nPetersson sade, att vi verkligen slår vakt om vår\r\nsvenska försvarsindustri, att vi ser till att behålla\r\nkompetensen, så att vi kan bibehålla det försprång\r\nvi har internationellt sett och vara en ledande\r\nnation framöver också, inte minst på varvsområdet,\r\nnär det gäller den marina sidan.</pre><pre>Därför tycker jag att det är angeläget att nämna i\r\ndagens debatt, utan att därför bli betraktad som\r\nenbart något slags lokalpatriot, att t.ex.\r\nKarlskronavarvet är i behov av beställningar\r\nganska snart för att inte tappa kompetens. Jag vill\r\nuttala önskemålet och förhoppningen att\r\nförsvarsministern på sin visit i Blekinge, som\r\nförhoppningsvis kommer snart, har något positivt\r\nmed sig i bagaget.</pre><pre>Något som också är viktigt när vi diskuterar\r\nresurser inom vårt svenska försvar är att lyfta\r\nblicken ut i världen. Vi kanske inte behöver lyfta\r\nden så långt ut. Jag syftar i första hand på den\r\nmöjlighet till internationellt samarbete som finns\r\ninte minst på räddningstjänstens område. Det\r\nskulle kunna bli ett samarbete över Östersjön med\r\nde baltiska länderna, Finland, Danmark och\r\nBornholm. Chefen för Blekinge flygflottilj, överste\r\nBoo-Walter Eriksson, har i många sammanhang\r\nframfört att de helikoptrar som flygvapnet har\r\nmycket väl skulle kunna utgöra en resurs som gör\r\nsjöfarten säkrare i den meningen att hjälpen skulle\r\nfinnas nära om det inträffade en olycka. Detta\r\nskulle vara mycket bra internationellt. Det skulle\r\nvara bra PR för det svenska försvaret, och det\r\nskulle vara bra för skattebetalarna om vi använde\r\nvåra gemensamma resurser på ett så optimalt sätt\r\nsom möjligt.</pre><pre>Herr talman! I denna debatt har många talare\r\nutgått från det försvarsbeslut som gäller den period\r\nvi är mitt inne i, nämligen 1992 års försvarsbeslut.\r\nJag tänker ytterligare kommentera marinens\r\nsituation i detta sammanhang.</pre><pre>Redan vid försvarsbeslutet 1992 kunde man klart\r\nkonstatera att chefen för Marinen i olika skrifter\r\noch i olika sammanhang gick ut och sade att den\r\nekonomiska ram han hade fått inte räckte till de\r\nuppgifter han samtidigt hade blivit ålagd att utföra.\r\nDetta skedde offentligt i tidskriften Marinnytt och\r\ni andra sammanhang.</pre><pre>Också vi socialdemokrater hade en annorlunda\r\nuppfattning och framförde kritik mot att man\r\ntryckte in för mycket i ramarna. Man måste se till\r\natt skapa förutsättningar på så sätt att man ändrar\r\ninriktningen på verksamheten eller ändrar\r\npenningramen. Detta har inte skett. Dagens\r\nsituation är känd. Marinen har för sin del\r\növerskridit budgeten med ca 800 miljoner kronor.\r\nFrågan är vem eller vilka som bär ansvaret för detta\r\növerskridande.</pre><pre>Enligt vår mening är det regeringen som har det\r\nyttersta ansvaret, eftersom det är regeringen som\r\nansvarar för underlaget till riksdagen. Men det\r\ngäller också landets överbefälhavare.\r\nÖverbefälhavaren har också inför försvarsutskottet\r\nmedgivit att han har en icke helt försumbar del i\r\ndet.</pre><pre>Priset fick chefen för marinen betala när han hastigt\r\noch lustigt fick sparken av regeringen.</pre><pre>Vad är det för åtgärder som bör vidtas för att man\r\nskall komma i balans? Även om vi är oeniga om\r\nmycket är vi nog trots allt eniga om att vi skall\r\nförsöka se till att de beslut som vi fattar i riksdagen\r\nockså efterföljs ute i landet.</pre><pre>Hur skall man då skapa balans mellan verksamhet\r\noch ekonomi i Marinen? Det bör man titta litet\r\ngrand på. Överbefälhavaren har lagt fram förslag\r\nom att man skall ändra på Marinens\r\ngrundorganisation och på så sätt på sikt kunna\r\nminska utgifterna.</pre><pre>Regeringen vägrar att komma till riksdagen med\r\nnågot förslag. Vi från socialdemokratin hade sett\r\nfram emot ett sådant förslag och varit villiga att\r\ndiskutera det konstruktivt. Det hade man kunnat\r\ngöra i stället för att sparka chefen för Marinen och\r\nsom kosmetisk åtgärd skjuta till ytterligare 400\r\nmiljoner kronor från de tidigare nämnda intäkterna\r\nfrån försäljning av olja. De 400 miljoner som\r\nregeringen fattade beslut om den 15 december i fjol\r\ntäcker inte mer än hälften av underskottet.</pre><pre>Jag kanske skulle kunna få ställa en fråga till någon\r\nsom eventuellt känner sig manad att svara: Hur\r\nskall verksamheten ändras i övrigt för att man skall\r\nkomma i takt? Vilka fartyg, utöver de som\r\nregeringen redovisat, skall läggas vid kaj? Hur skall\r\nMarinen ändra verksamheten för att komma i\r\nbalans? Det är väl ändå det som är syftet.</pre><pre>Vi har i vår partimotion och i vår reservation\r\nåterigen hävdat att det borde tillsättas en\r\noberoende civil ubåtskommission. Bakgrunden är\r\nkänd för hela svenska folket: de upprepade\r\nreportage, TV-bilder och tidningsartiklar som har\r\nförekommit i samband med ubåtsjakten i våra\r\nskärgårdar under många år.</pre><pre>Det som är anmärkningsvärt i detta sammanhang är\r\natt regeringen och utskottsmajoriten inte vill gå oss\r\ntill mötes trots att det förs samtal på expertnivå i\r\nMoskva och på andra platser -- bl.a. med\r\nkommendören Emil Svensson och\r\nregeringsföreträdare. Vad är det som är så allvarligt\r\noch farligt? Vad är det ni vill dölja för\r\nskattebetalarna och för svenska folket? Är det\r\nnågot hemlighetsmakeri? Kan inte vi som\r\nskattebetalare ha rätt att kräva en riktig\r\ngenomlysning, gjord av civila, för att se vad den\r\nkvarts miljard per år det kostar att jaga ubåtar har\r\ngått till?</pre><pre>Herr talman! Jag måste säga att det är\r\nanmärkningsvärt. Jag är väldigt förvånad. Det\r\nskulle vara mycket intressant om någon -- Arne\r\nAndersson, Landerholm eller kanske Björck\r\nsjälv -- hade en förklaring att ge svenska folket. Det\r\ntycker jag är ett berättigat krav.</pre><pre>Anf. 123  FÖRSTE VICE TALMANNEN:</pre><pre>Jag får meddela att anslag om kvällsplenum har\r\nsatts upp.</pre><pre>Anf. 124  GÖTHE KNUTSON (m):</pre><pre>Herr talman! Vi är nog många som beklagar att det\r\ninledningsvis gjordes sådana personangrepp som vi\r\nnormalt slipper ifrån. Försvarsministern Anders\r\nBjörck svarade milt. Han hänvisade till tunga\r\nförsvarspolitiker som Torsten Nilsson, Per Edvin\r\nSköld och Sven Andersson och konstaterade att de\r\ninte använde sådant angreppsspråk. Jag delar den\r\nuppfattningen. De var märkesmän på området.</pre><pre>Jag vill också komplettera försvarsministerns bild\r\nhärvidlag med att nämna några nyss avgångna\r\nsocialdemokratiska försvarspolitiker som heller\r\ninte använde sådana personangrepp som Sture\r\nEricson gjorde. Jag vill nämna Olle Göransson och\r\nRoland Brännström. Vi förde en saklig debatt här\r\ni kammaren under många år på bl.a. det\r\nförsvarspolitiska området. Jag tror heller inte att\r\nChrister Skoog eller Ingvar Björk, för att ta ett par\r\nexempel, skulle göra sådana personangrepp.</pre><pre>Herr talman! Försvarsministern berömde våra FN-\r\nsoldater. Det känns väldigt bra att som vanlig\r\nmedborgare i Sverige och ledamot av riksdagen få\r\ninstämma i det. Det är också väldigt roligt att höra\r\natt insatserna är internationellt uppskattade.</pre><pre>Jag vill också tillägga att Räddningsverkets\r\npersonal uppenbarligen väldigt länge har gjort och\r\nfortfarande gör en mycket god insats i f.d.\r\nJugoslavien -- i Bosnien icke minst.</pre><pre>Jag vill härefter gå över till att tala om en motion\r\nsom i all sin enkelhet tar upp en fråga som är nog\r\nså viktig för just Räddningverkets personal i\r\nutlandstjänst, bl.a. i Bosnien. Jag vill göra en\r\njämförelse med våra FN-soldater. Det föreligger\r\nnämligen en orättvisa när det gäller\r\nförsäkringsskyddet vid utlandstjänst.</pre><pre>På s. 93 med fortsättning på s. 94 i betänkandet\r\nkonstaterar försvarsutskottet att det jag skriver i\r\nmotionen om att det är olika nivåer på den del av\r\nförsäkringsskyddet som gäller sjukdom är helt\r\nriktigt. Sjukdom kan man ådra sig också i\r\nfrämmande land, icke minst i krigshärjade\r\nområden. Medan FN-personalen har ett fullgott\r\nskydd både för olyckshändelser och sjukdom gäller\r\ninte det för Räddningsverkets personal.</pre><pre>Jag fick i dag veta från Räddningsverket i Karlstad\r\natt man precis som utskottet konstaterar att det är\r\nen avtalsfråga, men att Kammarkollegiet inte har\r\nvelat åtgärda detta. Jag tar därför tillfället att vända\r\nmig till försvarsministern. Jag vill väldigt gärna\r\nhoppas att departementet vill ingripa i detta\r\närende.</pre><pre>Det vore konstigt om jag inte passade på att säga\r\nnågot om projektet Riskcentrum, dvs. ett nationellt\r\noch internationellt forskningscentrum som vi kan\r\nskapa i Sverige.</pre><pre>Detta mycket framåtsyftande projekt blir inte\r\nsämre av att det var det socialdemokratiska f.d.\r\nstatsrådet Margot Wallström som i begynnelsen\r\nskrev ett brev till regeringen och pekade på behovet\r\nav en internationell vetenskaplig forskning på\r\nområdet risk, beredskap och mycket mera. Det\r\nligger helt naturligt inom både\r\nFörsvarsdepartementets område och\r\nUtbildningsdepartementets område.</pre><pre>Herr talman! Det har hänt mycket med detta\r\nprojekt, som kommit igång med hjälp av lokala\r\nmedel. Senast i går fick den mycket drivande\r\nverkställande ledamoten i projektet, översten av\r\nförsta graden Dan Snell, ett telefonsamtal från\r\nHelsingfors.</pre><pre>Man har där en forskning som visserligen inte är\r\nhelt parallell, men ändå på försvarsområdet, som\r\ngäller sårbarhet, beredskap och risker. Den har\r\nmed samhällets komplexitet att göra, men också\r\nmed det som vi sysslar med på försvarsmaktens och\r\nförsvarspolitikens område.</pre><pre>Jag vill gärna peka på de motioner som vi både från\r\nborgerligt och socialdemokratiskt håll har väckt,\r\noch även Vänsterpartiet har väckt motioner. Det är\r\nen absolut heltäckande förbrödring av företrädare\r\npå Värmlandsbänken, som har väckt motioner till\r\nriksdagen varje år.</pre><pre>Det är helt okej att försvarsutskottet har skickat\r\növer dessa motioner den förträffliga Hot- och\r\nriskutredningen, som har samlat ledamöter också\r\nfrån denna kammare. Där får vi dock invänta\r\nyttranden ända till slutet av året.</pre><pre>Det är nu dags för en etableringsfas. Detta\r\nriskcentrum bör drivas i stiftelseform. Det bör ha\r\nett särskilt ansvar för att utveckla former och\r\nmetoder för stärkande av den nationella\r\nkompetensen vid landets universitet och högskolor\r\ninom risk-, säkerhets- och sårbarhetsområdet.</pre><pre>Vidare kan detta vårt riskcentrum driva\r\nforskningsoch utbildningsverksamhet för\r\nutveckling och hävdande av nationell kompetens\r\ninom såväl nordiska som övriga internationella\r\nsamarbetsforum, t.ex. Nordiska\r\nforskningspolitiska rådet, och EU:s\r\nramforskningsprogram. Det kan svara för\r\nfortlöpande utvärdering av forsknings- och\r\nutbildningsverksamhet inom risk-, säkerhets- och\r\nsårbarhetsområdet.</pre><pre>Slutligen bör Riskcentrum fylla en viktig roll i\r\nsträvanden att öka samverkan mellan militär och\r\ncivil forskning. Det finns redan ett etablerat\r\nsamarbete med FOA, Försvarets forskningsanstalt,\r\noch samarbete planeras med Militärhögskolan.</pre><pre>Herr talman! Med detta vill också jag instämma i\r\ntidigare bifallsyrkanden till utskottets hemställan.</pre><pre>Anf. 125  Försvarsminister ANDERS BJÖRCK\r\n(m):</pre><pre>Herr talman! Jag fick en direkt fråga av Göthe\r\nKnutson. Jag vill för det första understryka att jag\r\nhelt delar hans uppfattning att Räddningsverkets\r\npersonal i det forna Jugoslavien gör fantastiska\r\ninsatser i humanitetens tjänst. De har inte alltid\r\nuppmärksammats lika mycket som de militära\r\ninsatserna, men de är inte desto mindre viktiga.</pre><pre>När det gäller försäkringsskyddet är detta en\r\navtalsfråga. Jag har därför inte möjlighet att här\r\nuttala mig om hur en sådan förhandling skall\r\nbedrivas. Självfallet vill jag ändå uttrycka\r\nförhoppningen att vi skall få ett bra\r\nförsäkringsskydd också för dem som jobbar på den\r\ncivila sidan.</pre><pre>På den militära sidan har tack vare regeringens\r\ninitiativ skett en hel del förbättringar. Vi har\r\nfyrdubblat försäkringsskyddet för de värnpliktiga\r\noch övriga. Det var tidigare helt otillfredsställande.\r\nVi har infört förbättrade skatteregler vad gäller\r\nförmånen av mat och hemresor. Jag hoppas\r\nsjälvfallet att vi skall kunna hitta en bra lösning\r\nockså för Räddningsverkets personal.</pre><pre>Anf. 126  GÖTHE KNUTSON (m) replik:</pre><pre>Herr talman! Jag vill framföra ett tack till\r\nförsvarsministern. Detta låter hoppfullt.</pre><pre>Anf. 127  BRITT BOHLIN (s):</pre><pre>Herr talman! Jag vill börja att instämma i Göthe\r\nKnutsons ord. Socialdemokratiska\r\nförsvarsministrar ägnar sig inte åt personangrepp,\r\ndet är alldeles rätt. Socialdemokratiska\r\nförsvarsministrar sköter sitt viktiga uppdrag med\r\nvärdighet. Det hade jag önskat att\r\nförsvarsministrar av alla kategorier hade gjort.</pre><pre>Herr talman! Det svenska försvaret blöder. Det är\r\nen hemsk syn för oss som känner ungefär som en\r\nfackföreningsordförande i\r\nTransportarbetarförbundet, Charles Lindley,\r\nuttryckte det redan 1905. Han sade: Giv oss det\r\nland vi vill ha, och vi skall, vid Gud, försvara det!</pre><pre>Aldrig har jag hyst så starka tvivel och så stor oro\r\növer vår förmåga att på sikt göra just detta. En\r\n''icke-politik'', en politik som präglas av månandet\r\nav strikta partiintressen, har för första gången i vår\r\nsvenska historia präglat hela totalförsvaret.</pre><pre>Hur ofta har inte generationer av försvarspolitiker\r\nföre oss fått jämka och förhandla, först i det egna\r\npartiet och sedan med de andra, för att uppnå en\r\nav politikens allra svåraste konster: att skapa breda\r\nlösningar, samförstånd, i för detta land så centrala\r\nfrågor som rikets försvar?</pre><pre>Priset har tidvis varit högt. Men målet -- en samfälld\r\nsvensk röst -- har varit värd den striden. Så har det\r\nvarit; en av de finaste och svenskaste av traditioner.</pre><pre>Det gör därför litet ont att se att goda krafter i\r\nförsvarspolitiken nu gör totalt ''eld upphör'' för\r\nAnders Björck och Moderaterna, ett parti som\r\naldrig i modern tid har orkat med den mognad som\r\nförhandlingslösningar faktiskt kräver, utan alltid\r\nställt sig vid sidan av. Nu är det de som skall axla\r\ndetta ansvar. Det är ett parti där de är så rädda för\r\nförändringar, att om det hade fått råda hade vi haft\r\nkavalleriet kvar.</pre><pre>Sture Ericson har tidigare berört resultatet av\r\ndenna politik -- en sorts osynlighetspolitik, som nog\r\nhade tett sig roande i en såpopera, men som i\r\nförsvarspolitiska sammanhang enbart är tragisk och\r\nödesdiger.</pre><pre>Jag vill belysa några av de punkter som vi\r\nsocialdemokrater önskar få gehör för.</pre><pre>Flygvapnet har ansvar för vår högst prioriterade\r\nuppgift: luftförsvaret. Utöver detta kan man nämna\r\nincidentberedskap, m.m. Denna prioritering av\r\nluftförsvaret har kommit till uttryck på många sätt.\r\nMen införandet av systemet, inte bara flygplanet,\r\nJAS 39 Gripen, är naturligtvis det mest påtagliga.\r\nVi har gjort, om jag får använda Henrik\r\nLanderholms ord, precis som vissa stormakter: Vi\r\nspar det bästa till sist. Det gör vi självfallet också i\r\ndet svenska försvaret.</pre><pre>Försvarsministern medgav tidigare att den\r\nekonomiska krisen till slut innebär ökade\r\nförsvarsanslag. Den frågan går aldrig att komma\r\nrunt. Den krisen har i hög grad visat sig vara\r\nFlygvapnets kris. Det problemet förbigås med\r\ntystnad. Om Flygvapnet skall bära denna fördyring\r\npå egen hand, har vi i all tysthet gjort en annan\r\nprioritering till förmån för i första hand\r\nmarkstridskrafter. Marinen har en särskild\r\nproblematik att slåss med.</pre><pre>Vad tänker regeringen göra? Skall vi fortsätta att\r\nbygga hangarer och ledningsplatser, men utan att\r\nveta att notan för de plan som skall in i dessa\r\nhangarer kan betalas? Eller är det så att vi skall\r\nställa in planen utan beväpning? Skall vi bygga fler\r\nledningsplatser, med allt mindre att leda?</pre><pre>Skulle man kunna tänka sig att\r\nFörsvarsdepartementet för ett ögonblick gjorde ett\r\nuppehåll i publicerandet av försvarsministerns tal\r\noch anföranden, och för all del porträtt, och i stället\r\nproducerade propositioner med förslag till\r\nlösningar på detta svåra problem?</pre><pre>I högkvarteret finns byrålådor fulla med\r\nutredningar och förslag. Jag är övertygad om att det\r\nfinns ett gediget stöd i kammaren för en prioritering\r\nav luftförsvaret. Det är regeringens ansvar att se till\r\natt så blir fallet.</pre><pre>Låt mig sedan övergå till ett annat område som\r\nligger oss alla i grunden varmt om hjärtat, nämligen\r\nvårt svenska FN-engagemang. Vår tanke om\r\ngemensam säkerhet och den svenska FN-brigaden\r\när nu på god väg att förverkligas även om mycket\r\nännu återstår.</pre><pre>När vi först föreslog en svensk FN-brigad var\r\nförsvarsministern helt avvisande och sade något om\r\nkostnader på två miljarder och något makabert om\r\nsvarta plastsäckar. Den debatten är nu som väl är\r\nförbi. Våra resonemang är konstruktiva.\r\nMajoriteten i utskottet har inte helt avvisat vårt\r\nförslag denna gång. Men man vill skjuta\r\nställningstagandet på framtiden. Under tiden sker\r\ndet dock ett omfattande deltagande av svenska\r\nförband i FN:s regi. Det verkar som om\r\nverkligheten inte alltid kan vänta på\r\nförsvarsutskottet.</pre><pre>Det åtagande som nu genomförs i Bosnien stöder vi\r\nalla. Just därför är regeringens ansvar stort för att\r\norganisera verksamheten på ett bra sätt. Facit är\r\nhittills ganska nedslående. Utrikesministern fann\r\nsig inte ha anledning att informera dem som direkt\r\nberördes i Makedonien. Resultatet blev en\r\nförtroendekris. Det var helt onödigt.</pre><pre>Nordbat är en annan gemensam nordisk\r\nangelägenhet. Hur genant är det då inte att från den\r\nnorske försvarsministern få höra att beslutet om\r\nförändringen i Makedonien fattades av den svenska\r\nregeringen utan samråd med de nordiska\r\nvännerna? Så nonchalant får man bara inte\r\nuppträda. Att försvarsministern uppträder ovärdigt\r\ni Sveriges riksdag, så som han gjorde i debatten\r\nmed Sture Ericson, det kan vi tåla. Vi är ganska\r\nvana vid det här laget. Men försök att inte använda\r\nsamma stil i stortinget och folketinget!</pre><pre>Låt mig också säga några ord om Karlsborg. I fjol\r\nskrev ett enigt försvarsutskott att regeringen skulle\r\nåterkomma med förslag om sysselsättning i\r\nKarlsborg, och en enig kammare ställde sig bakom\r\ndetta. Döm om den vrede de arbetslösa i Karlsborg\r\nkänner när regeringen nu kommer tillbaka och\r\nsäger att eventuellt kan den tänka sig ett\r\nförsvarshistoriskt museum som kanske ger 3--4\r\narbetstillfällen. Den här kammaren har faktiskt\r\ngjort hela Karlsborg till ett museum, om jag får\r\nuttrycka det så.</pre><pre>I försvarsutskottet intog man då en mycket defensiv\r\nattityd. Ett vanligen frimodigt och med bestämda\r\nåsikter präglat försvarsutskott tassar här som kring\r\nhet gröt. Är sitsen så svår? Är det Anders Björck\r\nsom är ''lede fi''? Eller är det så att ni egentligen\r\nhelst skulle vilja undsätta de svårt trängda\r\nkarlsborgsborna?</pre><pre>Det civila försvaret har berörts tidigare. Vi\r\nsocialdemokrater är alldeles övertygade om att dess\r\nbetydelse ökar, men vi har ingen reservation på\r\nområdet. Därför lämnar jag den punkten.</pre><pre>Sist och slutligen vill jag bara säga några ord om en\r\nannan mycket otäck fråga. Den har med rasism,\r\nfrämlingsfientlighet, pennalism och mobbning att\r\ngöra. Vi vet att tendenser till detta förekommer i\r\ndet svenska försvaret. Det är två saker som jag vill\r\nsäga från riksdagens talarstol.</pre><pre>Det ena är att om vi inte klarar att få bort detta ur\r\ndet svenska försvaret är åtminstone vi beredda att\r\nmed externa resurser se till att alla de fall som\r\nuppdagas utreds. Vi vill visa att vi står på de\r\nvärnpliktigas sida.</pre><pre>Det andra är att om vi i en sådan utredning\r\nupptäcker att somliga förband i det militära\r\nförsvaret är farligare för oss här i Sverige än vad de\r\nnågonsin kommer att vara för ''lede fi'' är vi\r\nberedda att säga att vi klarar oss väldigt bra utan\r\nden typen av förband. Låt detta besked tränga ut\r\nfrån detta hus, genom kasernväggarna och in på\r\nlandets alla mässar!</pre><pre>Anf. 128  GÖTHE KNUTSON (m) replik:</pre><pre>Herr talman! Britt Bohlins försök att göra en\r\ndistinktion på olika läggning hos försvarsministrar\r\nföll på ett faktum. Jag talade nämligen inte om\r\nförsvarsministrar. Jag talade om försvarspolitiker\r\nsom märkesmän. I den goda bemärkelsen vill jag\r\ntillägga ytterligare ett namn till Sven Andersson,\r\nPer Edvin Sköld och Torsten Nilsson, nämligen\r\nAnders Björck.</pre><pre>Anf. 129  BRITT BOHLIN (s) replik:</pre><pre>Herr talman! Låt mig ställa en fråga till Göthe\r\nKnutson. Skall försvarsministrar och alla de namn\r\nsom räknades upp utgöra ett särskilt släkte för sig i\r\nförhållande till andra försvarspolitiker? Jag tycker\r\natt alla borde uppträda på ett värdigt sätt, och i\r\nsynnerhet försvarsministrar. Att Göthe Knutson\r\ninte sade att Anders Björck borde ha gjort det i dag\r\ntar jag som ett förbiseende och inget annat.</pre><pre>Anf. 130  GÖTHE KNUTSON (m) replik:</pre><pre>Herr talman! Jag visste inte att Britt Bohlin inte var\r\nnärvarande i kammaren när angreppen skedde från\r\nSture Ericsons sida.</pre><pre>Anf. 131  GUNHILD BOLANDER (c)\r\nreplik:</pre><pre>Herr talman! Det verkar som om Britt Bohlin inte\r\nvar i kammaren när jag gjorde mitt inlägg heller.\r\nJag redogjorde faktiskt för de mycket kreativa\r\nåtgärder som kommunen har vidtagit för att\r\nförbättra situationen i Karlsborg.</pre><pre>Det är inte enbart Försvarsdepartementets ansvar\r\natt något händer. Regeringen har faktiskt placerat\r\nKarlsborg i tillfälligt stödområde. Man har\r\nutnyttjat den möjlighet som det ger. Man har\r\nkommit ganska långt när det gäller att förbättra sin\r\nsituation.</pre><pre>Jag menar inte att det är tillräckligt, men det är inte\r\nenbart Försvarsdepartementets ansvar att lösa alla\r\narbetsmarknadspolitiska problem. Det är\r\nregeringens totala ansvar, och man har lyckats\r\nganska hyggligt, tycker jag.</pre><pre>Anf. 132  BRITT BOHLIN (s) replik:</pre><pre>Herr talman! Min kritik mot utskottskamraterna\r\nberor i hög grad på det faktum att utskottet inte\r\nvågade ställa sig bakom ett tillkännagivande till\r\nregeringen. Vi ansåg ju alla i grunden att\r\nregeringens förslag var ytterst futtigt. Jag tror att vi\r\nvar överens om det.</pre><pre>Gunhild Bolander nämner den åtgärd som\r\nregeringen har vidtagit, nämligen att placera\r\nKarlsborg i tillfälligt stödområde. Om man tittar på\r\narbetslösheten totalt sett är vi i den situationen att\r\nnästan hela Sverige skulle behöva vara stödområde\r\ni dessa dagar. Åtgärder i Karlsborg är fortfarande\r\nav nöden påkallade.</pre><pre>Anf. 133  GUNHILD BOLANDER (c)\r\nreplik:</pre><pre>Herr talman! Ett tillkännagivande ger ju i sig inga\r\nfler jobb. Det är en massa andra åtgärder som\r\nbehövs.</pre><pre>Anf. 134  BRITT BOHLIN (s) replik:</pre><pre>Herr talman! Om det är riksdagens uppfattning att\r\nregeringen skall ge oss förslag om sysselsättning i\r\nKarlsborg skall vi tala om det genom ett\r\ntillkännagivande till regeringen. Vi skall inte huka\r\noss av respekt eller avstå från den möjligheten. Jag\r\ntycker inte att det är riktigt. Jag tycker faktiskt att\r\ndet är fegt.</pre><pre>Anf. 135  ARNE ANDERSSON (m) replik:</pre><pre>Herr talman! Med hänsyn till den knappa tiden\r\nskall jag bara konstatera två saker. Nog var det väl\r\npatetiskt i överkant att examinera försvarsministrar\r\nav olika slag, Britt Bohlin? Det må vara en ursäkt\r\natt man inte var i kammaren, men då skall man nog\r\ninte rycka in mitt på sträckan och vara så väldigt\r\nduktig. Det var faktiskt inte särskilt lyckat.</pre><pre>Tillåt mig också säga, när det gäller Karlsborg, att\r\ndet särskilda yttrandet och utskottsmajoritetens\r\ntext skiljer sig på tre ord, nämligen att ''ge till\r\nkänna'' eller inte. Det finns ingen annan skillnad,\r\nBritt Bohlin. Vi tror att regeringen är läskunnig och\r\nläser utskottets text. Det har vi aldrig ifrågasatt. Vi\r\ntror att detta kommer att få en lösning. Men det har\r\ninte tillkommit särskilt mycket ny företagsamhet i\r\nSverige under den lågkonjunktur som har rått.\r\nDetta är illa för Karlsborg. Det är vi överens om.\r\nDet var att suga på ett halmstrå en aning för länge\r\natt skriva en särskild vals om detta i betänkandet.\r\nUtskottet har ingen avvikande mening om detta. Vi\r\när överens om det, Britt Bohlin.</pre><pre>Anf. 136  BRITT BOHLIN (s) replik:</pre><pre>Herr talman! Jag skall inte förlänga debatten. Jag\r\ntror att den återkommer. Jag vill bara säga att om\r\nArne Andersson vill fortsätta diskussionen om att\r\nvara patetisk eller inte bör det rimligen ske med\r\nGöthe Knutson. Det var han som började debatten\r\nom patetiska försvarsministrar.</pre><pre>Anf. 137  GUDRUN NORBERG (fp):</pre><pre>Herr talman! Jag skall försöka skynda mig, jag\r\nkänner trycket.</pre><pre>Jag har begärt ordet för att mycket kort säga något\r\nom Delegationen för icke-militärt motstånd, som\r\nnu avvecklas och vars verksamhet överförs till\r\nStyrelsen för psykologiskt försvar.</pre><pre>Jag har väckt en motion i frågan, där jag har\r\nåtergivit Motståndsdelegationens bakgrund,\r\ntillkomst och uppgifter. Utskottet har behandlat\r\nmotionen på ett positivt sätt, och det känns mycket\r\ntillfredsställande. Jag vill passa på att tacka för det.</pre><pre>Jag skall inte här i kammaren upprepa\r\nMotståndsdelegationens bakgrund och\r\nverksamhet, men det faktum att delegationen har\r\nverkat i sju år innebär naturligtvis att ett\r\nomfattande arbete har nedlagts, kunskaper har\r\nrönts, kontakter har knutits, forskning har\r\ngenomförts, utbildning har pågått och material har\r\nutarbetats.</pre><pre>Arbetet med att i fredstid skapa en mental\r\nberedskap hos allmänheten för\r\nmotståndsverksamhet vid ockupation är unikt.\r\nInget annat land har gjort det före oss. Men syftet,\r\nnämligen att i ett sådant läge snabbare komma i\r\ngång med motståndsaktiviteter, är väl motiverat.\r\nErfarenheter i andra länder från längre tids\r\nockupation har givit vid handen att\r\nmotståndsverksamhet igångsätts spontant i en eller\r\nflera former, men tyvärr är det först efter lång tid\r\nsom motståndsrörelsen blir verkligt effektiv.</pre><pre>Grunden för det eniga beslutet här i riksdagen 1986\r\nom att bilda Delegationen för icke-militärt\r\nmotstånd var mycket tydlig.\r\nMotståndsdelegationen och dess verksamhet skulle\r\nutgöra ett komplement till det militära försvaret\r\noch ingå som en del i totalförsvaret. Detta var en\r\nmycket viktig punkt, som innebar en klar och tydlig\r\nmarkering mot alternativtanken, vilken tidigare\r\nfigurerat då och då på vissa håll.</pre><pre>Motståndsverksamheten skall inte vara organiserad\r\ni fredstid, den skall inte vara hemlig, utan tvärtom\r\nskall vetskapen om en allmän och effektiv\r\nmotståndsverksamhet verka krigsavhållande,\r\ndärför att en ockupant tvingas avsätta större\r\nresurser för att upprätthålla ockupationen om en\r\nmotståndsrörelse finns.</pre><pre>Att Delegationen för icke-militärt motstånd inte\r\nbenämndes Delegationen för civilmotstånd beror\r\npå att dess verksamhet inte kan utesluta våld.\r\nVerksamheten omfattar alltså allt från de enklaste\r\nsymbol- och demonstrationsinsatser till aktivt\r\nsabotage.</pre><pre>Att regeringen nu vill avveckla Delegationen för\r\nicke-militärt motstånd och överföra dess\r\nverksamhet till annat organ ser jag mest som en\r\nrationaliseringsåtgärd. Det är glädjande att ungefär\r\nen lika stor summa pengar som delegationen haft i\r\nsin budget nu går till Styrelsen för psykologiskt\r\nförsvar. Det måste tolkas så att verksamheten skall\r\nfortsätta, trots att motståndsdelegationen som\r\nmyndighet läggs ner.</pre><pre>Därför är det av stort värde att utskottet har intagit\r\nsamma ståndpunkt som jag har fört fram i\r\nmotionen, nämligen att delegationens omfattande\r\nkontaktnät bör tas till vara i det fortsatta arbetet.\r\nBredden i Motståndsdelegationens\r\nsammansättning ansågs redan av utredaren vara\r\nviktig, och detta har också visat sig betydelsefullt i\r\narbetet. Det gläder mig alltså att utskottet har tagit\r\nfasta på detta i skrivningen i betänkandet.</pre><pre>Nu har Motståndsdelegationen haft ett möte med\r\nSPF. Vi har informerat om vårt arbete och\r\nredovisat en ganska omfattande dokumentation.\r\nDet sker nu som jag ser det en smidig och\r\nokontroversiell överlämning.</pre><pre>Anf. 138  CLAUS ZAAR (nyd):</pre><pre>Herr talman! I betänkandet berörs med några rader\r\nde värnpliktigas situation.</pre><pre>Tiden för utryckning stämmer inte överens med\r\nskolterminernas tider. Jag vill med detta korta\r\ninlägg uppmärksamma försvarsministern, som\r\nfortfarande finns här i kammaren, på att det är\r\nytterst angeläget att få till stånd en förbättring av de\r\nvärnpliktigas förläggningstid, så att den får ett\r\ninslag av ett logiskt tänkande. Det saknas i dag i den\r\nplanering som sker. I betänkandet nämns\r\nhögskolan, men detta gäller alla postgymnasiala\r\nutbildningar.</pre><pre>Jag hoppas nu att försvarsministern\r\nuppmärksammar den här för många värnpliktiga\r\nytterst ohållbara situationen. När de rycker ut i höst\r\nhar höstterminen redan börjat. Det finns exempel\r\npå att värnpliktiga muckar den 22 september och då\r\nfår gå och vänta ända till i januari innan de kan\r\npåbörja en vidareutbildning.</pre><pre>Det behövs ett kraftfullt initiativ för att förändra\r\ndet här, och det bör ges förtur. Är försvarsministern\r\nberedd att göra det, skulle jag verkligen vara\r\ntacksam. Det är nämligen många som bara får den\r\nKAS-ersättning som ges under\r\narbetslöshetsperioden, men den räcker ju inte för\r\ndessa ungdomar att leva på.</pre><pre>Det måste finnas en piska, så att en förändring\r\ngenomförs och så att detta får förtur. Det är min\r\nförhoppning att försvarsministern vill hålla i den\r\npiskan.</pre><pre>Anf. 139  LARS BÄCKSTRÖM (v):</pre><pre>Herr talman! Det är knappt man vågar ge sig in i\r\nnågon försvarsdebatt nu, eftersom det är dags att\r\nvotera. Jag skall därför underlätta kammarens\r\narbete genom att fatta mig ytterligt kort.</pre><pre>Jag vill ta upp en regional fråga, som kan ses\r\nnationellt. Jag har motionerat om en fast marin\r\nmiljöstation. Min motion har remitterats till\r\nförsvarsutskottet. Jag är osäker på om den\r\negentligen borde ha hamnat hos\r\nförsvarsdebattörerna.</pre><pre>Det här är en viktig sak. Utskottet har sagt att\r\nfrågan skall gå till en utredning, den utredning som\r\njag har förstått skall handha frågor rörande\r\nsamverkan mellan kustbevakningen och den\r\nmilitära marinen.</pre><pre>Min motion handlar om möjligheten att bygga upp\r\nett center för beredskap för miljökatastrofer. Jag\r\ntror därför att motionen har blivit något\r\nfelhanterad, att den har fått något av ett ''goddag-\r\nyxskaft-svar''.</pre><pre>Jag skulle egentligen vilja ställa ett yrkande om\r\nbifall, men för att underlätta talmannens arbete gör\r\njag inte ens det. Jag vill därför bara deklarera att\r\njag naturligtvis ställer mig bakom motionen och att\r\njag avser driva frågan vidare mot utredningen men\r\nockså mot andra politiska krafter.</pre><pre>Vi behöver nämligen ha en bättre miljöberedskap.\r\nDet finns hot ute till havs. Vi vet nu att Norge\r\nplanerar oljeborrningar kring Skagerrak. Det kan\r\nbli mycket allvarligt. Vi behöver därför ha en snabb\r\nberedskap för att kunna möta inte bara militära hot\r\nutan också de miljöhot som blir allt viktigare,\r\nfarligare och svårare att hantera.</pre><pre>Herr talman! För att vi skall hinna med voteringen\r\ninnan middagsuppehållet nöjer jag mig alltså med\r\natt konstatera att jag ställer mig bakom motionen\r\noch att jag på annat sätt kommer att driva frågan.</pre><pre>Överläggningen var härmed avslutad.</pre><pre>Meddelande om omröstning i\r\nEuropaparlamentet</pre><pre>Anf. 140  FÖRSTE VICE TALMANNEN:</pre><pre>Jag ber att få meddela att Europaparlamentet just\r\nnu med 380 röster mot 21 har bifallit Sveriges\r\nansökan om medlemskap.</pre><pre>(Applåder)</pre><pre>Beslut</pre><pre>SkU33 Utvidgad kompensation för viss\r\ndieseloljeskatt</pre><pre>Mom. 2 (ansvaret för en utredning om\r\nmärkämnenas effekter)</pre><pre>1. utskottet</pre><pre>2. res. (s)</pre><pre>Votering:</pre><pre>165 för utskottet</pre><pre>130 för res.</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 25 fp, 27 c, 21 kds, 22 nyd, 1 -</pre><pre>För res.:</pre><pre>116 s, 1 m, 11 v, 2 -</pre><pre>Frånvarande:</pre><pre>22 s, 10 m, 8 fp, 4 c, 5 kds, 1 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>FöU09 Verksamhet och anslag för totalförsvaret\r\n1994/95</pre><pre>Mom. 1 (återtagningstid)</pre><pre>1. utskottet</pre><pre>2. res. 1 (s)</pre><pre>Votering:</pre><pre>167 för utskottet</pre><pre>119 för res. 1</pre><pre>10 avstod</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 26 fp, 27 c, 21 kds, 22 nyd, 1-</pre><pre>För res. 1:</pre><pre>116 s, 1 v, 2-</pre><pre>Avstod:</pre><pre>10 v</pre><pre>Frånvarande:</pre><pre>22 s, 10 m, 7 fp, 4 c, 5 kds, 1 nyd, 3 v, 1 -</pre><pre>Mom. 2 (säkerhetspolitiken)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>283 för utskottet</pre><pre>12 för men.</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>115 s, 70 m, 26 fp, 27 c, 21 kds, 22 nyd, 2 -</pre><pre>För men.:</pre><pre>11 v, 1 -</pre><pre>Frånvarande:</pre><pre>23 s, 10 m, 7 fp, 4 c, 5 kds, 1 nyd, 3 v, 1 -</pre><pre>Mom. 5 (oberoende civil ubåtskommission)</pre><pre>1. utskottet</pre><pre>2. res. 2 (s)</pre><pre>Votering:</pre><pre>167 för utskottet</pre><pre>129 för res. 2</pre><pre>53 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 26 fp, 27 c, 21 kds, 22 nyd, 1-</pre><pre>För res. 2:</pre><pre>116 s, 11 v, 2-</pre><pre>Frånvarande:</pre><pre>22 s, 10 m, 7 fp, 4 c, 5 kds, 1 nyd, 3 v, 1 -</pre><pre>Mom. 8 (säkerhetsskapande verksamhet)</pre><pre>1. utskottet</pre><pre>2. res. 3 (s)</pre><pre>Votering:</pre><pre>167 för utskottet</pre><pre>128 för res. 3</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 26 fp, 27 c, 21 kds, 22 nyd, 1 -</pre><pre>För res. 3:</pre><pre>115 s, 11 v, 2 -</pre><pre>Frånvarande:</pre><pre>23 s, 10 m, 7 fp, 4 c, 5 kds, 1 nyd, 3 v, 1 -</pre><pre>Mom. 21 (brigadorganisationen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>282 för utskottet</pre><pre>12 för men.</pre><pre>1 avstod</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>114 s, 70 m, 26 fp, 27 c, 21 kds, 22 nyd, 2 -</pre><pre>För men.:</pre><pre>1 s, 11 v</pre><pre>Avstod:</pre><pre>1 -</pre><pre>Frånvarande:</pre><pre>23 s, 10 m, 7 fp, 4 c, 5 kds, 1 nyd, 3 v, 1 -</pre><pre>Mom. 32 (anslag till Försvarsmakten)</pre><pre>1. utskottet</pre><pre>2. res. 7 (s)</pre><pre>3. men. i motsvarande del (v)</pre><pre>Förberedande votering:</pre><pre>122 för res. 7</pre><pre>11 för men.</pre><pre>161 avstod</pre><pre>55 frånvarande</pre><pre>Kammaren biträdde res. 7</pre><pre>Huvudvotering:</pre><pre>168 för utskottet</pre><pre>117 för res. 7</pre><pre>10 avstod</pre><pre>54 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 26 fp, 27 c, 21 kds, 22 nyd, 2 -</pre><pre>För res. 7:</pre><pre>115 s, 1 v, 1-</pre><pre>Avstod:</pre><pre>10 v</pre><pre>Frånvarande:</pre><pre>23 s, 10 m, 7 fp, 4 c, 5 kds, 1 nyd, 3 v, 1 -</pre><pre>Mom. 42 (påföljdssystemet för totalvägrare)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick företas till avgörande vid morgondagens\r\narbetsplenum.</pre><pre>Ajournering</pre><pre>Kammaren beslöt kl. 18.05 att ajournera\r\nförhandlingarna till kl. 19.00 för middagsuppehåll.</pre><pre></pre><pre>Återupptagna förhandlingar.</pre><pre>Förhandlingarna återupptogs kl. 19.00.</pre><pre>11 §  Indirekta skatter</pre><pre>Föredrogs</pre><pre>skatteutskottets betänkande</pre><pre>1993/94:SkU34 Indirekta skatter.</pre><pre>Anf. 141  BO FORSLUND (s):</pre><pre>Herr talman! Det är ett mycket märkligt\r\nbetänkande som riksdagen skall ta ställning till i\r\nmorgon, ett betänkande som normalt skulle ha\r\nlegat till grund för en regeringsproposition.</pre><pre>Varför blev det då ingen proposition? Att\r\nproblemen är sent påkomna anser vi inte är ett\r\ntillräckligt skäl. Dels har det funnits gott om tid att\r\nlägga fram en särskild proposition, dels hade\r\nregeringens förslag kunnat bakas in i\r\nkompletteringspropositionen som lades på\r\nriksdagens bord för drygt en vecka sedan.</pre><pre>Herr talman! Detta är en nonchalans mot riksdagen\r\noch oppositionspartierna. Detta ger vid handen att\r\noppositionen genom påtvingade utskottsinitiativ\r\ninte ges möjlighet att bereda och framlägga\r\nsynpunkter på förslagen. Detta är också en\r\nmaktfullkomlighet som regeringspartierna med\r\nnydemokraternas hjälp demonstrerar. Vad som\r\ndessutom är kännetecknande för dessa initiativ är\r\natt de saknar finansiering, vilket är ytterligare ett\r\nbevis på handlingsförlamning i regeringen.</pre><pre>Förslaget om särskild skattebefrielse för\r\nkraftvärmeverken beror på att regeringen inte kan\r\nenas. Vi förstår inte utskottets brådska, eftersom\r\nregeringen faktiskt kan lägga fram propositioner\r\näven under hösten. Eller är det så att\r\nregeringspartiernas företrädare i utskottet redan är\r\növertygade om att regeringen Bildt skall lämna\r\növer efter höstens val?</pre><pre>Underlaget för förslagen som utskottet lägger fram\r\nhar mycket stora brister. De saknar, förutom\r\nfinansiering, närmare redovisning av\r\nmiljöeffekterna. Av den anledningen kan vi inte\r\nstödja de redovisade åtgärderna, även om vi på\r\nflera områden vill medverka till förbättrade\r\nenergibeskattningssystem.</pre><pre>Herr talman! Men detta är viktiga frågor som\r\nbehöver lösas. Nu rycks frågor loss ur helheten, och\r\nman kan räkna med att budgetunderskottet\r\nytterligare kommer att öka med cirka en kvarts\r\nmiljard kronor.</pre><pre>Jag yrkar bifall till reservation 1.</pre><pre>Regeringspartiernas förslag om skattefria stöd för\r\nvindkraft är ytterligare ett bevis för att regeringens\r\nenergipolitik håller på att kapsejsa. Om stöd skall\r\nges är vår uppfattning att det bör ske via budgeten,\r\nså att kostnaden får ställas mot andra angelägna\r\nutgifter.</pre><pre>För att få en långsiktighet och en bred enighet om\r\nenergipolitiken bör det vara stabila spelregler.\r\nDärför är det angeläget att man följer upp 1991 års\r\nenergiuppgörelse som träffades mellan\r\nSocialdemokraterna, Folkpartiet och Centern.</pre><pre>Herr talman! Dess bättre kommer riksdagen snart\r\natt få ta ställning till tillsättandet av en\r\nparlamentariskt sammansatt kommission som skall\r\nanalysera behovet av förändringar och eventuella\r\nytterligare åtgärder. Men viktigt är som alltid när\r\ndet gäller energipolitiska beslut att de kan grundas\r\npå långsiktigt hållbara politiska beslut.</pre><pre>Av denna anledning yrkar jag bifall till reservation\r\n2.</pre><pre>Vad slutligen gäller reservationerna 5, 8 och 9 är\r\nvåra argument väl kända sedan tidigare debatter.\r\nVi står självfallet bakom reservationerna, men för\r\natt vinna kammarens tid avser jag icke att yrka\r\nbifall till dessa.</pre><pre>Anf. 142  PETER KLING (nyd):</pre><pre>Herr talman! Ärade kolleger i skatteutskottet!\r\nÄrade manliga åhörare på läktaren! Jag skall göra\r\ndetta tal mycket kort.</pre><pre>Jag yrkar bifall till reservation 3, 6 och 10.</pre><pre>Anf. 143  LARS BÄCKSTRÖM (v):</pre><pre>Herr talman! Det här tycks inte bli årets stora\r\nskattedebatt, om man skall döma efter Ny\r\ndemokratis representants inlägg. Det kanske är så\r\natt den stora skattedebatten har varit.</pre><pre>Herr talman! Men även om frågorna i betänkandet\r\nom indirekta skatter inte är dagens stora\r\nskattedebatt, så blir de i alla fall morgondagens\r\nstora skattedebatt. Besluten om de indirekta\r\nskatterna i allmänhet och i synnerhet besluten om\r\nenergi- och miljöskatterna kommer att vara\r\nstyrande för hur morgondagens samhälle kommer\r\natt se ut.</pre><pre>Herr talman! Vi politiker har en plikt mot framtida\r\ngenerationer. Det är vår plikt att stoppa skövlingen\r\nav ändliga resurser -- det sura regnet, den röda\r\nskogen, Tjernobyl, döda havsbottnar och nya hot\r\nom gigantisk algblomning utefter kusterna som är\r\naktuell just denna vår. Alla dessa problem känner\r\nvi till. Det är inte några naturkatastrofer utan\r\nresultatet av en politik där man har sagt: Tillväxt till\r\nvarje pris.</pre><pre>I detta perspektiv kan vi ju se dagens skattedebatt.\r\nDet är detta perspektiv som gör debatten viktig. Vi\r\ni Vänsterpartiet vågar värna miljöfrågorna också i\r\nekonomiskt svåra tider. Vi vet att det bara är en\r\nekologiskt uthållig tillväxt som kan stoppa\r\nökningen av både miljöskuld och statsskuld. Vi\r\nlever i tuffa tider. Sveriges ekonomi är inne i en\r\ndjup kris. De viktigaste problemen är underskotten\r\ni den offentliga ekonomin och arbetslösheten.\r\nVänsterpartiet och jag har ingen patentlösning.</pre><pre>Herr talman! Men det är tre saker som måste finnas\r\nmed om problemen skall kunna lösas. Det är helt\r\nenkelt A, B och S -- arbete, besparingar och skatter.\r\nJust dagens debatt gäller skatterna. Den frågan kan\r\nkopplas till arbetslösheten, för vi vet nu att inte ens\r\nen nödvändig och uthållig tillväxt i industrisektorn\r\nkan lösa arbetslösheten. För att få ner\r\narbetslösheten rejält behövs en tillväxt i\r\ntjänstesektorn. Därför vill vi i Vänsterpartiet ha en\r\nskatteväxling -- sänkt skatt på arbete, som bl.a.\r\nbetalas med höjd skatt på energi och miljö.</pre><pre>Herr talman! Det är bra att regeringen har tillsatt\r\nen utredning i detta syfte.</pre><pre>I Vänsterpartiets meningsyttring under mom. 1 vill\r\nvi markera detta. Men vi vill också att riksdagen\r\nsåsom helhet skall markera hur viktigt det är att\r\narbetet bedrivs med stor skyndsamhet. Vi vill också\r\nange områden där det är särskilt motiverat att höja\r\nskatten. Det gäller bl.a. ökade skatter på koldioxid,\r\nkväve och svavel liksom avgifter på klorerade\r\norganiska ämnen, på arsenik och krom samt på\r\nförpackningar och sådant avfall som bränns eller\r\ndeponeras. Dessa inkomster bör användas för att\r\nsänka skatten på arbete. Det kan ske på olika sätt,\r\nt.ex. genom sänkta arbetsgivaravgifter eller genom\r\nsänkt moms på tjänsteproduktion.</pre><pre>Många här i kammaren applåderade Sveriges\r\ninträde i EU. Men vi skall besinna att vi, om vi\r\nkommer med i EU, inte får lov att generellt sänka\r\nmervärdesskatten på tjänster. Det är något att\r\ntänka på under applådernas eko.</pre><pre>Jag vill säga till Ivar Franzén, som senare skall tala,\r\natt vi är fullt medvetna om att en framgångsrik\r\nmiljöeffekt kan minska inkomsterna. Det gör det\r\nviktigt att ha ett mått av överväxling, eller skall man\r\nsäga ett slags lätt fotarbete, som gör att en\r\neroderande skattebas kan mötas med att\r\nfinansieringen flyttas till andra och nya områden i\r\ntakt med att tidigare skattebaser försvagas och i\r\ntakt med att miljön blir bättre.</pre><pre>Vi behöver besparingar för att få ordning på\r\nstatsfinanserna. Men en förutsättning för att kunna\r\nåstadkomma dessa besparingar är en rättvis\r\nfördelningspolitik. Att skära ner sociala förmåner\r\noch samtidigt ge skattefrihet för aktieutdelningar,\r\nslopa förmögenhetsskatten och sänka\r\nbolagsskatten är ett dubbelfel. Denna\r\nfördelningspolitiska syn gjorde att vi i\r\nVänsterpartiet inte kunde stödja det senaste\r\nförslaget om höjd bensinskatt. Vi kunde inte göra\r\ndet, när regeringen samtidigt med hjälp av Ny\r\ndemokrati just slopade skatten på aktieutdelningar\r\noch halverade reavinstskatten på aktier. Driver\r\nman en sådan fördelningspolitik, är det omöjligt att\r\nskapa det folkliga stöd som behövs för de\r\nuppoffringar för alla som en aktiv miljöpolitik\r\nkräver.</pre><pre>Skattehöjningar är nödvändiga om vi skall kunna\r\nminska underskottet. Vänsterpartiet är faktiskt det\r\nenda parti i riksdagen som säger som det är i\r\nskattefrågan. Det finns ju inga gratisluncher. Priset\r\nför välfärd heter skatter. Priset måste höjas när\r\nunderskotten är så stora som de nu är. Men\r\nskattehöjningarna måste naturligtvis läggas ut efter\r\nbärkraft. Därför föreslår vi höjd skatt på energi och\r\nmiljö. Jag vet att vi i Vänsterpartiet egentligen inte\r\när ensamma om uppfattningen att energiskatten\r\nbör höjas. Jag tror inte att det är svårt att få Bo\r\nForslund och Ivar Franzén att säga att\r\nkoldioxidskatten bör höjas. Men däremot kan det\r\nta längre tid att få dessa två ledamöter att rösta på\r\nett sådant sätt i kammaren.</pre><pre>Det har i denna kammare väckts motioner även\r\nfrån andra partier än Vänsterpartiet, vilka går i rätt\r\nriktning. Karin Pilsäter och Siw Persson, båda från\r\nFolkpartiet, har försökt sätta in denna fråga i ett\r\ninternationellt perspektiv i enlighet med\r\nRiokonferensen. Därför yrkar jag under mom. 2\r\nbifall till motion Jo689.</pre><pre>Mom. 7 gäller industrins energiskatter. Industrin\r\nhar fått mycket kraftiga skattesänkningar. Syftet\r\nhar varit att förbättra konkurrensläget. Det är en\r\nbra strävan, men ändamålet helgar inte alla medel.\r\nDet vet t.o.m. jesuiterna. De skulle aldrig påstå att\r\nman kan tillgripa vilka medel som helst bara det\r\ngäller ett bra ändamål. Att stimulera industrin med\r\nlåga priser på el eller andra energikällor är ingen\r\nuthållig väg till tillväxt, inte ens för industrin själv.\r\nDet är riktigt att de svenska energiskatterna var\r\nhöga, men priset inklusive skatt var internationellt\r\nsett inte högt tack vare de låga grundpriserna. Det\r\när faktiskt priset som är det intressanta, inte skatten\r\ni sig.</pre><pre>Miljöskäl och resurshushållningsskäl talar för ett\r\nåterställande av industrins energiskatter. Det bör\r\nnu fattas ett beslut om att återställa\r\nenergiskatteuttaget för industrin. I vår motion har\r\nvi anvisat en väg härför. Vi kan också tänka oss\r\nandra metoder, t.ex. att höja koldioxidskatten. I\r\nsak finns det en majoritet i denna kammare för en\r\nhöjning. Socialdemokraterna säger samma sak som\r\nVänsterpartiet, men de gör det i form av ett särskilt\r\nyttrande. Centerpartiets ledare säger i princip\r\nsamma sak som Vänsterpartiet, men han gör det i\r\nTV. Den enda skillnaden mellan dessa tre partier är\r\natt vi i Vänsterpartiet yrkar på det vi säger. Det är i\r\noch för sig en väsentlig skillnad, men det borde vara\r\nrimligt att utnyttja den faktiska majoriteten.</pre><pre>Jag yrkar bifall till meningsyttringen under mom. 7.</pre><pre>Vi vet alla här att trafikområdet inte betalar de\r\nexterna kostnaderna. Utan att låsa mig eller partiet\r\nexakt för hur mycket och hur snabbt skatterna på\r\ntrafiken kan öka, kan jag konstatera att framför allt\r\nskatten på bensin och koldioxid måste höjas under\r\n1990-talet.</pre><pre>Under mom. 14 säger vi att vi vill ha en\r\nfordonsskatt differentierad efter fordonets\r\nmiljöklass. Jag skall erkänna att denna idé inte är\r\nvår. Vi har lånat den från andra sidan Atlanten. Vi\r\ntror att det som bevisligen fungerar i USA också\r\nkan fungera i Sverige. I går när jag reste hit fick jag\r\nstöd för Vänsterpartiets uppfattning från\r\nKonsumentverkets ledning. I morgondagens\r\nvoteringar kommer troligen riksdagen att gå emot\r\nVänsterpartiets yrkanden. Men jag tror, Ivar\r\nFranzén, att riksdagen nästa år eller rent av till\r\nhösten kommer att bifalla våra yrkanden. Eller gör\r\nIvar Franzén någon annan bedömning?</pre><pre>Vi har också givit ett annat alternativ, nämligen en\r\nväxling från fordonsskatt till drivmedelsskatt. Vi\r\nvet ju alla att ny teknik och nyare fordon är mer\r\nmiljöanpassade än äldre fordon. Vi har sagt att man\r\nkan tänka sig en övergång från fordonsskatt till\r\ndrivmedelsskatt. Den tanken vill vi att riksdagen\r\nskall ställa sig positiv till. Men det anser inte\r\nutskottet, som på s. 21 i betänkandet skriver:\r\n''Enligt utskottets mening finns det inte skäl att\r\növerväga att slopa fordonsskatten.'' Det är alltså\r\nutskottets ståndpunkt.</pre><pre>Men jag är inte ensam. Konsumentverkets\r\ngeneraldirektör Axel Edling har samma\r\nuppfattning. I princip finns det två vägar att gå för\r\natt rejält sänka utsläppen av koldioxid: att\r\ndifferentiera fordonsskatten eller att slopa den och\r\nhöja skatten på bränslet mycket kraftigt. Vi kan\r\növerväga båda alternativen. Men Ivar Franzén kan\r\ntydligen inte det. Han skriver under på vad\r\nutskottet säger på s. 21: ''Enligt utskottets mening\r\nfinns det inte skäl att överväga att slopa\r\nfordonsskatten.'' I andra fall brukar utskotten\r\navstyrka yrkanden med hänvisning till pågående\r\nutredning. I detta fall avstyrker utskottet, därför att\r\nutskottet anser sig veta mer än pågående utredning.\r\nDet är en ny och originell vinkling.</pre><pre>Den sista punkt som jag skall ta upp gäller\r\nmiljöklassning av drivmedel under mom. 20.\r\nNaturvårdsverket fick i uppdrag att redovisa förslag\r\ntill miljöklassning av bensin. Naturvårdsverket har\r\nockså redovisat ett förslag, som har varit på remiss.\r\nMen ingenting händer från regeringens sida. Det\r\nfinns pesoner som säger att det beror på att man vill\r\navvakta utvecklingen av EU. Men det är inte\r\ntillfredsställande att industrin skall behöva gå före\r\noch driva på en regering, som leds av ett\r\nmiljöresursdepartement, vilket i sin tur leds av ett\r\ncenterstatsråd. Att industrin måste puffa på\r\nregeringen, Ivar Franzén, är inte tillfredsställande.\r\nDet är ett understatement. Därför bör riksdagen\r\nsnarast begära förslag från regeringen om en\r\nmiljöklassning av bensin. Vi från Vänsterpartiet\r\nhar andra motionärer med oss. Vi har Karin\r\nPilsäter och Siw Persson från Folkpartiet och vi har\r\nTuve Skånberg från Kristdemokraterna. Inte skall\r\nväl industrin, Ivar Franzén, behöva jaga på\r\nregeringen särskilt mycket längre? Kan vi inte få en\r\nöppning i denna fråga? Det börjar ju bli pinsamt för\r\nCentern.</pre><pre>Herr talman! Jag yrkar bifall till Vänsterpartiets\r\nmeningsyttringar under mom. 2, 7 och 20.</pre><pre>Anf. 144  IVAR FRANZÉN (c):</pre><pre>Herr talman! Bo Forslund ondgör sig över den\r\nkonstruktiva handlingskraft som skatteutskottet\r\nhar visat. Utskottsinitiativ skall användas sparsamt,\r\neftersom det begränsar den demokratiska\r\nprövningen, hävdar Bo Forslund. Jag har självklart\r\nrespekt för Bo Forslunds synpunkter. Men de för\r\ninitiativ nu aktuella ärendena är mer eller mindre\r\nen följetong i skatteutskottet och har mer än de\r\nflesta ärenden blivit föremål för en ingående\r\ndemokratisk prövning. Bo Forslunds kritik saknar\r\nsåledes i det här fallet helt och hållet saklig grund.</pre><pre>Det är tvärtom naturligt att skatteutskottet\r\nfullföljer det ärende som utskottet har ägnat\r\nspeciell uppmärksamhet åt under de senaste två\r\nåren. Eftersom underlag fortfarande saknas för en\r\nlångsiktig lösning av kraftvärmebeskattningen är\r\ndet viktigt att det nu ges rimlig tid att ta fram väl\r\ngenomarbetade förslag. Därför är skatteutskottets\r\nförslag, att tills vidare behålla halva avdragsrätten\r\nför energiskatt på värmeproduktion i\r\nkraftvärmeverk, en stabiliserande faktor under\r\nutredningstiden. Jag vet att Bo Forslund i sak delar\r\nmin uppfattning.</pre><pre>Samma förhållande gäller schabloniseringen av\r\nskattekompensationen vid värmeverkens\r\nvärmeleveranser till industrin. Socialdemokraterna\r\ntycker som regeringspartierna och har vid flera\r\ntillfällen varit med om att göra uttalanden om att\r\ndessa problem snarast måste lösas. Trots att en bra\r\nlösning serveras säger man nej.\r\nSocialdemokraterna har under våren alltmer\r\nlämnat sakpolitiken. De ägnar sig alltmer åt\r\ntaktiskt rävspel, eller valtaktik. Det är inte\r\nsmickrande för ett stort parti som under långa\r\nperioder har varit statsbärande.</pre><pre>Värmeverksföreningen uttalar sig klart positivt om\r\nde förslag som riksdagen nu kommer att fatta beslut\r\nom. De här förslagen är utomordentligt väl\r\nförankrade i verkligheten.</pre><pre>När det gäller att skydda råtalloljan som\r\nindustriråvara har Socialdemokraterna under\r\nförarbetet varit pådrivande. Men när det är dags för\r\nbeslut säger man nej. Under fyra fem år har olika\r\nregeringar försökt lösa denna delikata fråga.\r\nMånga motioner har väckts. Både skatteutskottet\r\noch näringsutskottet har gjort beställningar såväl\r\ntill den nuvarande regeringen som till tidigare\r\nregeringar. Alla som har haft intresse för frågan har\r\nvid olika tillfällen kunnat säga sin mening. Den\r\nlösning som skatteutskottet nu föreslår är en logisk\r\nkomplettering till den schabloniserade\r\nskattekompensationen beträffande värmeverkens\r\nvärmeleveranser till industrin.</pre><pre>Bo Forslund, känns det inte fel att rösta nej till\r\nsaker som man tycker är bra och som man vet att\r\ndet är angeläget att få genomföra?</pre><pre>Skatteutskottet föreslår i ett tillkännagivande att\r\ntaket om 1,2 % för uttag av energiskatt från kalk-\r\noch cementindustrin samt från stålindustrin\r\nbibehålls även under 1995. Det är viktigt att\r\nindustrin redan nu får besked. Skatteutskottet har\r\ni denna fråga inte kunnat anvisa en fullgod\r\nfinansiering. Det är därför som skatteutskottet\r\nstannar vid ett tillkännagivande.</pre><pre>I övriga delar är skatteutskottets förslag fullt ut\r\nfinansierade. Socialdemokraternas kritik är också\r\npå den punkten helt och hållet osaklig.</pre><pre>Socialdemokraterna har vid ett par tillfällen varit\r\nmed och uttalat sig för produktionsstöd till\r\nvindkraften och stått bakom beställningar till\r\nregeringen avseende ''miljöbonus'' eller\r\nmotsvarande. Nu när ett konkret förslag läggs fram\r\nsom väl överensstämmer med vad som tidigare har\r\ndiskuterats i skatteutskottet säger\r\nSocialdemokraterna nej. I denna fråga är\r\nSocialdemokraterna helt ensamma om att göra ett\r\navigt ställningstagande. Såväl Ny demokrati som\r\nVänstern har använt sunda förnuftet och har då\r\nsjälvklart hamnat på samma linje som\r\nregeringspartierna.</pre><pre>Jag vill hävda att den konstruktion som det här\r\nförslaget har fått är mycket stabil, lätt att\r\nadministrera och långt bättre än direkta bidrag,\r\nsom i så fall skulle samfungera med en partiell\r\nbefrielse från elskatt. Nu har vi fått ett system som\r\nhelt samverkar och som täcker hela området. Vi\r\nslipper en rad praktiska problem på det här sättet.</pre><pre>Låt mig helt kort också få säga att förslagens\r\nmiljöeffekter är klart positiva. Förslagen främjar\r\npå flera sätt en ökad användning av förnybar energi\r\noch en effektivare energianvändning. Även på den\r\npunkten är Socialdemokraternas kritik felaktig.\r\nKritiken saknar grund.</pre><pre>Det skulle ha glatt mig mycket om alla partier i\r\nutskottet hade stått för vad de i sak anser är riktigt\r\noch vi därmed hade varit ett enigt utskott. Jag har\r\npå olika sätt sökt verka för detta. Tyvärr har\r\nSocialdemokraterna låst sig. Detta beklagar jag\r\nverkligen. Däremot vet vi med säkerhet att den\r\nregering som tillträder i höst behöver allt det stöd\r\nsom denna riksdags konstruktiva och sakliga beslut\r\nutgör.</pre><pre>Socialdemokraterna bör inte helt utesluta\r\nmöjligheten till valvinst. Det kan ju faktiskt hända\r\natt de vinner valet -- även om jag inte tror att det\r\nblir så. Om man då samtidigt har Sveriges bästa för\r\nögonen borde man redan nu vara med och skapa\r\nbästa möjliga förutsättningar för en kommande\r\nregering. Det är detta som är ansvarstagande. Det\r\när detta som är statsmannaskap.</pre><pre>Jag har många gånger under de 15 år som jag\r\narbetat i riksdagen upplevt att socialdemokrater\r\nvarit beredda att ta ansvar och att stå för sin sak.\r\nDärför blir jag så besviken när stabila och kunniga\r\nsocialdemokrater helt överger den här gamla\r\ngedigna stilen.</pre><pre>Det bör noteras att det när det gäller att ge\r\nväxthusnäringen ett års förlängning av nu gällande\r\nenergiskatteregler är ett enigt utskott som står\r\nbakom detta beslut. Det är ju alltid något.</pre><pre>Jag vill kort kommentera ytterligare några\r\närenden. Socialdemokraterna vill ha en avgift om 2\r\nkr per kilo fosfor respektive kväve i handelsgödsel.\r\nVad Socialdemokraterna tycks glömma bort är det\r\nlägre spannmålspriset, som gör att balanspunkten\r\nför marginalkostnad/intäkt vid användning av\r\nhandelsgödsel, även utan dessa avgifter, i dag är\r\nlägre än som var fallet för några år sedan. Vi har\r\nalltså utan avgift en fullgod miljöstyrning. Om vi\r\nligger alltför mycket under vad som är optimal\r\ngödsling försvagas grödan. Dessutom ökar risken\r\nför näringsläckage snarare än minskar. I detta fall\r\ntror jag att Socialdemokraternas ställningstagande\r\nberor på kunskapsbrist. Jag står därför till tjänst\r\nmed litet faktaupplysning så att\r\nSocialdemokraterna får en chans att ändra sig.</pre><pre>I stort sett samma argumentering som för\r\nhandelsgödsel gäller för miljöavgifter på\r\nväxtskyddsmedel. Användningen av\r\nväxtskyddsmedel har mer än halverats det senaste\r\nåret. Totala kostnaden för växtskyddsmedel i\r\nförhållande till produktpriserna ger en kraftfull\r\nstyrning mot en minimering av användningen av\r\nväxtskyddsmedel. Att belasta svenskt jordbruk\r\nmed ytterligare 400 miljoner, som\r\nsocialdemokraterna vill, skulle ge näringen svåra\r\nekonomiska problem men inga positiva\r\nmiljöeffekter. Skall avgifter över huvud taget\r\növervägas måste de i sin helhet återföras till\r\njordbruksnäringen. Att genom dessa avgifter\r\nförstärka statskassan är helt orealistiskt.</pre><pre>Såväl Ny demokrati som Vänstern har\r\nreservationer respektive meningsyttringar som är\r\nväl värda att kommentera, men min tid räcker inte\r\ntill det. Jag vill göra några mycket korta\r\nkommentarer till Lars Bäckström.</pre><pre>Miljöklassning av bensin lär komma. Det kan\r\nfaktiskt vara rätt bra att företagen ligger litet före\r\nmed utvecklingen, så att det blir provade produkter\r\nvi får ut på marknaden. Det är faktiskt inget\r\nnegativt i att bolagen jobbar litet före.</pre><pre>Jag är litet konfunderad, Lars Bäckström, över att\r\ndet inte gick att rösta för indexreglering av\r\nbensinskatten för att den sammanföll med vissa\r\nandra förslag. De förslagen är nu genomförda. Nu\r\ngår det alltså jättebra att lägga fram förslag om\r\nbensinskattehöjningar. Logiken är inte\r\növertygande, det måste jag säga.</pre><pre>Det har ett flertal gånger i utredningar och utskott\r\növervägts om man skulle ändra från fordonsskatt\r\ntill drivmedelsskatt. Det är ett övervägt uttalande\r\nsom utskottet gör.</pre><pre>Herr talman! Med detta yrkar jag bifall till\r\nhemställan i skatteutskottets betänkande nr 34.</pre><pre>Anf. 145  BO FORSLUND (s) replik:</pre><pre>Herr talman! Helt uppenbart har jag verkligen\r\ntrampat på en öm tå, eftersom Ivar Franzén tar i så\r\natt han nästan stammar. Men jag vidhåller ändå,\r\nIvar Franzén, att utskottsmajoritetens hantering av\r\ndessa frågor är anmärkningsvärd.</pre><pre>Nära nog halva utskottet har icke på något sätt\r\nberetts möjlighet att granska de framlagda\r\nförslagen. Eftersom de här frågorna anses så\r\nsolklara från utskottsmajoritetens sida återkommer\r\njag, Ivar Franzén, till frågan: Varför har regeringen\r\nvarit förhindrad att skriva en proposition rörande\r\nde här frågorna, när allt verkar så enkelt, så bra och\r\nså billigt? Nej, Ivar Franzén, jag tycker att Ivar\r\nFranzén skall upp till bevis. Det finns många\r\noklarheter i de här frågorna, och regeringen är\r\ngivetvis utomordentligt splittrad.</pre><pre>Sedan säger Ivar Franzén att jag ondgör mig över\r\nutskottsmajoritetens konstruktiva handlingskraft\r\noch att kritiken helt saknar grund. Men det finns\r\nändå ingen klar dokumentation över\r\nfinansieringen. Ivar Franzén får säga hur mycket\r\nhan vill om att den finns. Jag litar inte på Ivar\r\nFranzén på den punkten. Det finns ingen klar\r\ndokumentation när det gäller miljöeffekterna.</pre><pre>Vi är också medvetna om att vi bör och skall vidta\r\nåtgärder. Men då vill vi ha ett underlag, så att vi kan\r\ngöra ett seriöst ställningstagande. Jag vill därför\r\nställa frågan till Ivar Franzén: När det gäller\r\nmetallurgi-, cement- och kalkindustrierna skall vi\r\nvänta till hösten enligt utskottsmajoriteten, varför\r\nger ni inte besked nu på den punkten? Det här är\r\nockså mycket viktiga verksamhetsområden. Vi vet\r\natt just de verksamheterna har betydande\r\nsvårigheter.</pre><pre>Till sist, Ivar Franzén, förs en socialdemokratisk\r\nenergipolitik minsann med ansvar. Vi\r\nsocialdemokrater står också för våra förslag. Det är\r\ndet som är skillnaden i det här fallet. De bygger på\r\nett redovisat faktaunderlag, vilket vi icke har haft\r\nnågon möjlighet att bygga vårt ställningstagande\r\npå.</pre><pre>Anf. 146  IVAR FRANZÉN (c) replik:</pre><pre>Herr talman! Utskottets prestation att lösa en rad\r\nganska knepiga frågor på ett konstruktivt sätt som\r\nockså har väckt uppskattning på marknaden kan\r\nmöjligtvis vara anmärkningsvärt. Men i övriga\r\ndelar menar jag att Bo Forslund är ute i helt fel\r\närende.</pre><pre>Finansieringen är verklighetsförankrad. Det vet Bo\r\nForslund. När det gäller kraftvärmebeskattningen\r\när den del vi har genomfört väl dokumenterad.\r\nDäremot är det mycket osäkert om den del som vi\r\nlåter vara ger någon vinst. Man kan inte gärna\r\nkomma närmare ett praktiskt handlande än att\r\nförsöka att se verkligheten som den är, samtidigt\r\nsom man tar vara på alla de kunskaper som finns.</pre><pre>Bo Forslund, det är helt uppenbart att såväl\r\nförändringen när det gäller\r\nkraftvärmebeskattningen som framför allt\r\nschabloniseringen av skattekompensationen för\r\nvärmeleveranser till industrin ger en ökad\r\nanvändning av biobränsle. Jag tror inte att någon\r\nhär i kammaren är tveksam till att detta är en\r\npositiv miljöeffekt. Därför blir det en positiv\r\nsysselsättningseffekt och en positiv effekt på\r\nbytesbalansen. Att vindkraften stimuleras genom\r\natt vi nu genomför en åtgärd som vi under tre år har\r\narbetat för är också en positiv miljöeffekt. Det är\r\nalltså så långt ifrån sanning och verklighet som man\r\nkan komma när Bo Forslund hävdar att det inte\r\nförekommer dokumenterade positiva\r\nmiljöeffekter. Självklart finns det sådana.</pre><pre>Vi har valt att göra ett bestämt tillkännagivande av\r\nvad som gäller 1995, en fortsatt begränsning av\r\nenergiskatteuttaget på kalk-, cement- och\r\nstålindustrierna. Det är vad vi kunnat åstadkomma\r\nnu. Självklart hade vi gärna klarat finansieringen\r\nockså. Vi var mycket nära, men misslyckades. Vi\r\nerkänner att vi där inte har nått riktigt ända fram.\r\nMen det är ett mycket klart besked till industrin om\r\nvad som kommer att gälla.</pre><pre>Anf. 147  BO FORSLUND (s) replik:</pre><pre>Herr talman! Vi är beredda att vara med och lösa\r\nen rad av de här problemen, Ivar Franzén. Men,\r\nsom jag sade i mitt första inlägg, vi har också rätt\r\natt kräva att få se helheten av den dokumentation\r\noch det underlag som givetvis bör ligga till grund för\r\nett riksdagsbeslut och inte det plotter som Ivar\r\nFranzén här har redovisat.</pre><pre>Ge mig ändå svar på frågan som jag ställde om\r\nmetallurgi-, cement- och kalkindustrierna. Varför\r\nkunde ni inte plocka med det, eftersom det också\r\när mycket angelägna frågor? Dem skjuter man på.\r\nVi menar att regeringen har haft möjligheter att\r\nlägga fram en proposition, för det har funnits god\r\ntid att göra det. Ge ett besked på den punkten, Ivar\r\nFranzén!</pre><pre>Anf. 148  IVAR FRANZÉN (c) replik:</pre><pre>Herr talman! Först vill jag poängtera att jag tycker\r\natt vi gjorde ärliga försök att så långt möjligt ge er\r\ninformation under ärendets gång. Det fanns i varje\r\nfall från min sida icke någon annan ambition än att\r\nni som oppositionsparti skulle ha den information\r\nsom vi hade, och därefter skulle vi göra upp detta.</pre><pre>Jag tycker att det finns en angelägen styrka i en\r\nsamlad riksdag, särskilt när Sverige är i en\r\nkrissituation. Man har satt ett mycket pris på att nå\r\nsamförståndslösningar. När vi i sak är överens tror\r\njag att de flesta förstår att man blir litet besviken\r\nom vi inte lyckas komma fram till ett enigt beslut.</pre><pre>Jag har redan tidigare sagt att vi när det gällde\r\nindustrin valde ett tillkännagivande, som vi anser är\r\nett klart besked till industrin. Vi hade inte\r\nfinansieringen helt klar. Därför kunde vi inte gå till\r\nett beslut. Jag tycker också att det är riktigt att man\r\nerkänner när man kommer till korta. I huvudsak\r\nhar vi nått ett mycket gott resultat. Jag är glad å\r\nskatteutskottets vägnar att vi har visat att vi har\r\nförmågan att fatta konstruktiva, förnuftiga och\r\nhållbara beslut.</pre><pre>Med dessa ord vill jag passa på att tacka Bo\r\nForslund inte bara för den här debatten utan också\r\nför ett mycket -- i de flesta fall -- konstruktivt och\r\ntrivsamt samarbete i skatteutskottet. Jag har inte\r\nvarit där mer än tre år, men det har varit tre mycket\r\nvärdefulla och trivsamma år.</pre><pre>Anf. 149  LARS BÄCKSTRÖM (v) replik:</pre><pre>Herr talman! Ivar Franzén tyckte att mitt\r\nresonemang om bensinskatten haltar. Det gör det.\r\nHaltar gör det när man inte rikigt kan göra det man\r\nvill. Jag vill höja skatten på bensin. Men det går inte\r\nför mig att lägga ökade skattebördor på\r\nlåginkomsttagare -- t.ex. på de vänner jag har i\r\nglesbygden i Värmland och Dalarna. Jag kan inte\r\nmöta deras ögon och samtidigt slopa\r\nförmögenhetsskatten, skatten på aktieutdelningar\r\noch finansiera det med höjd bensinskatt. En debatt\r\nom det vid köksborden i stugorna på landsbygden\r\nvill jag inte ha. Ivar Franzén tycker att han kan ta\r\nden, men det är hans bedömning.</pre><pre>Vi vill höja skatten på bensin -- det har vi sagt flera\r\ngånger -- men göra det i ett fördelningspolitiskt\r\nriktigt sammanhang.</pre><pre>Ivar Franzén säger att det lär komma ett förslag om\r\nmiljöklassning på drivmedelssidan. ''Lär komma''\r\nnär? Möjligheterna är väl uttömda för denna vår,\r\nsåvitt jag förstår. Är det någon gång till hösten? Det\r\nliknar litet grand historien om skräddaren: Det blir\r\nfärdigt på måndag. Till hösten vet man ingenting\r\nom vem som sitter i kanslihuset. Det här skulle ha\r\nvarit gjort för länge sedan. Ivar Franzén säger att\r\ndet är väl bra om industrin kan driva på ibland. Det\r\när kanske bra. Det är inte svårt, Ivar Franzén, att\r\nkomma före den här regeringen. Det är nästan\r\nomöjligt för industrin att komma efter. Det klarar\r\nden inte heller. Men det är inte rimligt att industrin\r\nskall behöva få de extra kostnader som detta\r\ninnebär. Ivar Franzén: När är ''lär komma''?</pre><pre>Ivar Franzén säger att industrin ibland tvingas gå\r\nföre. Men ni gör allt för att minska på\r\nomvandlingstrycket på miljösidan. 1992 var skatten\r\npå olja som bränsle i industrin 1 260 kr per\r\nkubikmeter, år 1993 230 kr. Det innebär en\r\nsänkning med 82 % genom regeringens försorg.\r\nFör kol betalade man tidigare 850 kr per ton. Nu är\r\nden skatten nere i 200 kr per ton -- n sänkning med\r\n76 %. Det är inte svårt att komma före en sådan\r\nregering, Ivar Franzén.</pre><pre>Anf. 150  IVAR FRANZÉN (c) replik:</pre><pre>Herr talman! Det är inte brukligt att vi i riksdagen\r\ni detalj redovisar när regeringen gör det ena eller\r\ndet andra. Men enligt den information jag har\r\nbehöver Lars Bäckström inte vänta till hösten.</pre><pre>I fråga om bensinskatten vill jag ha en liten\r\nsakupplysning. Lars Bäckström har inte samma\r\nuppfattning som regeringen om\r\nskattesänkningarna -- de var ett hinder förr. Nu är\r\nde genomförda. Jag ser inte någon direkt\r\nbalanserande koppling i detta betänkande till\r\nnågonting annat, men det är möjligt att jag läst det\r\nför dåligt. Konsekvenserna är redan tagna. Någon\r\nförändring tycker jag mig inte se i Lars Bäckströms\r\nyrkande. Detta är trots allt en detalj.</pre><pre>Vår industri är beroende av att få konkurrera på\r\nlika villkor. Det är egentligen kärnan i\r\nproblemställningen. Just nu när kronan är ganska\r\nsvag och konkurrenskraften mycket god är vi\r\nkanske ännu mer beroende av\r\nproduktivitetsökningen i industrin.</pre><pre>I ett längre pespektiv är det inte möjligt att ha så\r\nsärskilt mycket annorlunda energiskatter för den\r\nsvenska industrin än för den industri som man skall\r\nkonkurrera med. Vi har i detta betänkande genom\r\nförslag om schabloniseringen av\r\nskattekompensationen vid värmeleverans till\r\nindustrin undanröjt en del av den frestelse för ökad\r\noljeanvändning som finns i skattesystemet. Visst\r\nhar vi varit uppmärksamma på detta. Men jag tror\r\natt det är väldigt farligt att tänka bort vår möjlighet\r\natt klara den ekonomiska krisen och åter bli ett land\r\nsom är ekonomiskt starkt. Det hänger mycket på\r\natt vi har en industri som kan konkurrera med\r\nomvärlden och som kan utvecklas. Det tror jag\r\nockså Lars Bäckström är medveten om.</pre><pre>Anf. 151  LARS BÄCKSTRÖM (v) replik:</pre><pre>Herr talman! På den punkten är vi fullständigt\r\növerens, Ivar Franzén. Vi behöver nästan desperat\r\nen reindustrialisering av Sverige. Jag är fullständigt\r\nense med Ivar Franzén. Då behöver industrin i\r\nSverige ha likvärdiga konkurrensvillkor och\r\nungefär samma vinstnivåer som omvärlden. Det är\r\ninget fel om man har högre vinstnivåer än\r\nomvärlden. Det är bara bra. Men det skall inte\r\ngrundas på en låg energibeskattning. Tvärtom bör\r\ndet grundas på en ganska hög energibeskattning för\r\natt hålla intresset uppe för omvandlingen.</pre><pre>Vi behöver vara i frontlinjen på att vara resurssnåla\r\noch energisnåla. Vad som har hänt sedan man\r\ngjorde förändringen från regeringens sida är att den\r\ntotala användningen av fossila bränslen i indutrin\r\ninte längre minskar, utan den ökar. Det är dåligt för\r\nmiljön, dåligt för industrins omvandling. Det vet\r\nIvar Franzén. Där är jag överens med Centerns\r\npartiledare. Det är säkert Ivar Franzén också, jag\r\nkan inte tänka mig något annat. Vi är överens med\r\nsocialdemokraterna -- det kan vi läsa i deras\r\nyttrande.</pre><pre>Industrin har nu fått devalvering,\r\nproduktivitetsökning, återhållsamma löneavtal,\r\nsänkta arbetsgivaravgifter och sänkta skatter på\r\ninkomst- och förmögenhetssidan. Den skall inte få\r\nallt. Politik är ju att i någon mån välja mellan olika\r\nsaker, inte att ge en part allt. Man kan inte sitta i\r\nriksdagsrestaurangen Strömmen och till middag ha\r\nallt. Det blir inte bra; det inses av alla. Därför\r\nborde vi, Ivar Franzén, kunna enas på denna punkt.\r\nVi måste skärpa t.ex. koldioxidskatteuttaget i\r\nindustrin.</pre><pre>Jag vet att Ivar Franzén skall lämna riksdagen. Det\r\nbeklagar jag, för jag tror att vi ganska snart skulle\r\nkomma överens i denna fråga och tillsammans med\r\nCentern och Socialdemokraterna till hösten bilda\r\nmajoritet. Det kanske rent av blir svårare att få\r\nfram en vettig beskattning av industrin nu när Ivar\r\nFranzén lämnar riksdagen. Det beklagar jag i så fall.\r\nMen det kommer säkert någon god ersättare, eller\r\nhur, som Ivar Franzén kommer att driva på så att vi\r\nfår en uthållig utveckling på industrin?</pre><pre>Anf. 152  IVAR FRANZÉN (c) replik:</pre><pre>Herr talman! Centern har alltid haft duktiga\r\nriksdagsmän, så det kommer säkert en god\r\nersättare.</pre><pre>Denna regering har faktiskt fattat beslut om\r\nutredning om skatteväxling. Vi har i dag en\r\nbeställning på en utredning för att se över\r\nenergiskatterna mera långsiktigt.</pre><pre>Det finns anledning att ta en viss tid på sig och\r\nfundera över om man kan åstadkomma både\r\nstyrning och konkurrensneutralitet. Det tror jag är\r\nviktigt. Men det går inte att bara säga att vi skall\r\nhöja koldioxidskatten. Det är kanske inte den\r\nslutliga och den allra bästa lösningen.</pre><pre>Sedan är det klart att man inte kan få allt. Jag skulle\r\ndå och då behöva att välja bort halva middagen för\r\natt kunna vara i den form som jag borde vara. Visst\r\nkan man bli övergödd. Jag är också medveten om\r\natt industrin hela tiden måste ha ett\r\nomvandlingstryck på sig. Industrin skall ha\r\nkonkurrenskraft, men den skall också tvingas till att\r\njobba för denna. Den balansen kan vi nog också\r\nvara ganska överens om.</pre><pre>I och för sig finns det mycket av samstämmighet\r\nmellan regeringspartierna och oppositionen. Vad\r\njag nu egentligen efterlyser är sakskäl. Därmed\r\nfinns det goda förutsättningar inför framtiden. Det\r\nvore allra bäst om den nuvarande regeringen får\r\nfortsätta, men också oppositionen måste ta sitt fulla\r\nansvar.</pre><pre>Jag vill också rikta ett tack till Lars Bäckström. Det\r\när alltid roligt att debattera med honom.</pre><pre>Anf. 153  KARL-GÖSTA SVENSON (m):</pre><pre>Herr talman! Det är ett stort antal ledamöter i\r\nskatteutskottet som har beslutat att inte kandidera\r\ni årets val. Två av dessa har debatterat livligt här i\r\nkväll, nämligen Bo Forslund och Ivar Franzén.\r\nEftersom jag på goda grunder bedömer att detta\r\nvar Ivar Franzéns sista debatt som\r\nregeringspartiernas företrädare i skatteutskottet,\r\nvill jag ta tillfället i akt och säga några ord.</pre><pre>Jag vill till Bo Forslund rikta ett stort tack för ett\r\nmycket fint samarbete i skatteutskottet. Bo\r\nForslund har på ett föredömligt sätt bidragit till den\r\ngoda anda som råder i utskottet. Han har alltid varit\r\nöppen för konstruktiva samtal över\r\nblockgränserna.</pre><pre>Jag har haft och har förmånen att leda en borgerlig\r\ngrupp i skatteutskottet där Ivar Franzén är en av\r\nmedlemmarna. Han har med sin kunskap och\r\nerfarenhet och med sin goda förmåga till\r\nnytänkande bidragit till framtidsinriktade\r\nkonstruktiva lösningar. Vi har just diskuterat ett av\r\nvåra förslag som har förhandlats fram i den\r\nborgerliga skattegruppen. Tack, Ivar Franzén, för\r\nett fint samarbete. Jag hoppas att vi kan fortsätta\r\natt odla den vänskap som har vuxit sig starkare\r\nunder denna mandatperiod.</pre><pre>Avslutningsvis vill jag föreslå mina\r\nriksdagskolleger -- det är inte så många här, men\r\nändå -- att vi med en kraftig applåd visar vår\r\nuppskattning för Bo Forslund och Ivar Franzén.</pre><pre>(Applåder)</pre><pre>Anf. 154  BO FORSLUND (s):</pre><pre>Herr talman! Det är litet vemodigt att lämna\r\nskatteutskottet, därom råder inga tvivel. Det har\r\nmånga gånger varit olika uppfattningar, men det\r\nhar alltid rått en utomordentligt god sämja i detta\r\nförträffliga utskott. Jag vill tacka Ivar Franzén och\r\növriga utskottskamrater för en mycket\r\nstimulerande period i mitt liv.</pre><pre>Jag hoppas, kära vänner, att vi med tiden får ses i\r\nVeteranföreningen och påminna varandra om hur\r\nbra det var förr. Tack skall ni ha.</pre><pre>Anf. 155  IVAR FRANZÉN (c):</pre><pre>Herr talman! Jag vill tacka för de vänliga orden,\r\noch jag vill också rikta ett varmt tack till alla\r\nkamrater i skatteutskottet. Jag var ju nybörjare när\r\njag för tre år sedan kom till skatteutskottet. Skatter\r\nhar inte varit mitt specialämne. Men arbetet har\r\nvarit mycket stimulerande, och kamratskapet har\r\nvarit gott. Framför allt har det rått en öppenhet som\r\njag uppskattar mycket. Tack skall ni ha.</pre><pre>Överläggningen var härmed avslutad.</pre><pre>(Beslut skulle fattas den 5 maj.)</pre><pre>\r\n12 §  Fråga om medgivande enligt 4 kap. 8 §\r\nförsta stycket regeringsformen att väcka åtal mot\r\nriksdagsledamot</pre><pre>Föredrogs</pre><pre>konstitutionsutskottets betänkande</pre><pre>1993/94:KU49 Fråga om medgivande enligt 4 kap.\r\n8 § första stycket regeringsformen att väcka åtal\r\nmot riksdagsledamot.</pre><pre>Anf. 156  THAGE G PETERSON (s):</pre><pre>Herr talman! Riksdagen har att fatta ett beslut i ett\r\novanligt ärende. Regionåklagarmyndigheten i\r\nHärnösand har hemställt om riksdagens\r\nmedgivande enligt 4 kap. 8 § regeringsformen att få\r\nväcka åtal mot riksdagsledamoten Per-Richard\r\nMolén för mutbrott.</pre><pre>Ett enigt konstitutionsutskott har konstaterat att\r\nden gärning som avses med\r\nregionåklagarmyndighetens framställning inte\r\nomfattas av grundlagsbestämmelsen\r\nimmunitetsskydd och att det därför inte behövs\r\nnågot medgivande av riksdagen för att väcka åtalet.</pre><pre>Utskottet föreslår därför riksdagen att lämna\r\nregionåklagarmyndighetens framställan utan\r\nvidare åtgärd.</pre><pre>Herr talman! Jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut skulle fattas den 5 maj.)</pre><pre>13 §  Rasistisk brottslighet</pre><pre>Föredrogs</pre><pre>justitieutskottets betänkande</pre><pre>1993/94:JuU13 Rasistisk brottslighet (prop.\r\n1993/94:101).</pre><pre>Anf. 157  KARL GUSTAF SJÖDIN (nyd):</pre><pre>Herr talman! Justitieutskottets betänkande nr 13\r\nhandlar om rasistisk brottslighet.</pre><pre>Ny demokrati har i motioner föreslagit förbud mot\r\nrasistiska organisationer. Vi har begärt att\r\nregeringen skall presentera ett sådant förslag för\r\nriksdagen. I stället för förbud mot rasistiska\r\norganisationer har regeringen valt att föreslå att det\r\ninförs en särskild straffskärpningsgrund för sådana\r\nfall där ett motiv för brottet varit att kränka en\r\nperson, en folkgrupp eller annan sådan grupp av\r\npersoner på grund av ras, hudfärg, nationellt eller\r\netniskt ursprung, trosbekännelse eller någon annan\r\nliknande omständighet.</pre><pre>Regeringen vill inte genomföra det förslag till nya\r\nstraffbestämmelser för organiserad rasism och för\r\nstöd åt organiserad rasism som presenterats av\r\nUtredningen för åtgärder mot etnisk\r\ndiskriminering, EDU.</pre><pre>EDU har utförligt motiverat sitt förslag, som har\r\nfått ett blandat mottagande. Förslaget har\r\ntillstyrkts av bl.a. Rikspolisstyrelsen.\r\nBrottsförebyggande rådet,\r\nDiskrimineringsombudsmannen, Svenska Röda\r\nkorset och Svenska flyktingrådet.</pre><pre>Kritiken mot förslaget har i allt väsentligt gått ut på\r\natt det inte skulle föreligga behov av de föreslagna\r\nstraffbestämmelserna och att det inte skulle möta\r\nnågra svårigheter att utforma en lagtext med den\r\nprecision som legalitetsprincipen kräver.</pre><pre>EDU har utförligt redovisat att det finns behov av\r\nlagstiftning. De föreslagna lagtexterna torde inte\r\nbli svåra att tillämpa än annan lagtext. Texterna är\r\ntillräckligt preciserade och begripliga för\r\nallmänheten.</pre><pre>Det föreligger sålunda inga bärande principiella\r\ninvändningar mot EDU:s förslag till\r\nstraffbestämmelser. Ny demokrati anser att EDU:s\r\nförslag i den delen bör genomföras.</pre><pre>EDU lade också fram ett förslag till\r\nstraffskärpningsregler som regeringen emellertid\r\ndelvis har förändrat.</pre><pre>Herr talman! Ny demokrati vill inte motsätta sig\r\nregeringens förslag i det avseendet, trots att\r\nlagstiftningen kan te sig onödig, då ju redan\r\nnuvarande straffmätningsregler inrymmer\r\nmöjligheter till straffskärpning vid brottslighet med\r\nrasistiskt motiv. Men det finns betänkligheter mot\r\natt utvidga den lagstiftning som redan finns. Så här\r\nskriver regeringen i sin proposition:</pre><pre>De diskriminerande motiv som bestämmelsen\r\nsåledes bör vara tillämplig på torde i och för sig\r\noftast föreligga i det fall då brottsligheten riktar sig\r\nmot minoritetsgrupper. I detta sammanhang\r\nförtjänar dock att anmärkas att bestämmelsen\r\nnaturligtvis bör vara tillämplig också vid andra\r\nbrott som begås med diskriminerande motiv.</pre><pre>Vad nu har sagts betyder att bestämmelsen kan vara\r\ntillämplig, inte bara när exempelvis svenskar ger sig\r\npå invandrare utan också i den motsatta\r\nsituationen, alltså när en person med utländskt\r\nursprung angriper några just därför att de är\r\nsvenskar.</pre><pre></pre><pre>Också i fall då både gärningsmännen och\r\nbrottsoffren är invandrare kan bestämmelsen vara\r\ntillämplig.</pre><pre>Jag vet inte varför regeringen gör denna\r\nbedömning. Jag har talat med lagmän som har\r\nsysslat med sådana här saker både i tingsrätt och i\r\nhovrätt, och de säger att det strider mot\r\ngrundlagen. Där är det entydigt att etniska\r\nminoriteter har företräde, och det innebär att den\r\nhär lagstiftningen kan få en verkan som är precis\r\nmotsatt den avsedda.</pre><pre>Riksåklagaren har avlämnat ett yttrande, där han\r\nsäger så här:</pre><pre>''En reglering som den föreslagna skulle alltså\r\nenligt min mening vara ett olyckligt ingrepp i den\r\nnyligen genomförda och väl genomtänkta\r\nlagstiftningen om straffmätning och påföljdsval.\r\nTill detta kommer att jag inte kan se att regeln\r\nskulle kunna medföra någon egentlig förändring av\r\nvad som redan gäller. De regler som finns ger fullt\r\ntillräckliga möjligheter att vid lagföringen ta\r\nhänsyn till rasistiska inslag i brottsligheten. Det\r\ngäller också de exempel som tas upp i betänkandet.\r\nDen som klottrar rasistiska tillmälen på annans\r\negendom torde i allmänhet böra dömas inte bara\r\nför skadegörelse utan också för hets mot folkgrupp.\r\nDet är också enligt min mening närmast självklart\r\natt den som genom stölder försöker trakassera en\r\nsärskild grupp människor -- det må vara en etnisk\r\nminoritet eller en annan grupp -- blir strängare\r\nbedömd än den ''gråtjuv' som stjäl utan några\r\nsådana biavsikter. Likaså följer av gällande rätt att\r\nett misshandelsbrott som framstår som särskilt\r\nhotfullt på grund av gärningsmannens uppträdande\r\ni samband med misshandeln -- rasistiska tillmälen\r\neller andra hotfulla uttalanden -- bedöms särskilt\r\nsträngt.</pre><pre>Ett skäl för förslaget är enligt utredningen att den\r\nnya regeln skulle kunna förstärka de antirasistiska\r\nsignalerna från lagstiftaren. Som jag redan tidigare\r\nvarit inne på råder det ingen tvekan om med vilken\r\navsky den svenska riksdagen ser på alla former av\r\nrasism. De antirasistiska signaler som den svenska\r\nlagstiftaren kan sägas sända ut är således de starkast\r\ntänkbara. Att i nu aktuellt sammanhang införa\r\nsärskilda regler för att förstärka dessa signaler är\r\nenligt min mening en överloppsgärning.''</pre><pre>Detta säger landets riksåklagare, med erfarenhet\r\nav och insyn i vad som händer i olika\r\nåklagarkammare.</pre><pre>Vad är det här fråga om? Jo, ren populism från ett\r\nlitet parti i regeringen som hela tiden tycks ha dåligt\r\nsamvete i dessa frågor. Men i ivern att åstadkomma\r\nnågot bäddar man för en ökad främlingsfientlighet.\r\nVi har en rättspraxis som säger att alla bör vara lika\r\ninför lagen. En sådan här lagstiftning gör att alla\r\ninte är lika inför lagen.</pre><pre>Herr talman! I en motion, 1992/93:Sf631, har vi\r\ntagit upp frågan om den omvända rasismen, dvs. att\r\nbrottslingar av utländsk härkomst behandlas\r\njämförelsevis välvilligare av svenska domstolar än\r\nvad brottets svårighetsgrad skulle ha medfört om\r\ndet varit en svensk gärningsman. Det finns många\r\nexempel på detta. Att så är fallet är en följd av en\r\nallmänt utbredd flathet och en välvilja men också\r\nogrundade skuldkänslor gentemot utlänningar.\r\nDetta är i grunden en diskriminering, av somliga\r\nkanske kallad positiv diskriminering.</pre><pre>Herr talman! Det krävs emellertid ett klargörande\r\nav motiven till det lagförslag som ligger på\r\nriksdagens bord. Det finns, som jag tidigare nämnt,\r\nen påtaglig risk för att utländska och svenska\r\nförövare inte kommer att bedömas lika när\r\nomständigheterna i övrigt är desamma.\r\nDomstolarna kan komma att anse det mera\r\nstraffvärt när svenskar begår brott med rasistiska\r\nmotiv än när utlänningar/invandrare gör det. Det är\r\nangeläget att klargöra att lika behandling av\r\ngärningsmän av olika härkomst är en nödvändig\r\nförutsättning för denna lagstiftning.</pre><pre>Med detta vill jag, herr talman, slutligen yrka bifall\r\ntill reservationerna 1 och 2 vid detta betänkande.</pre><pre>Anf. 158  BIRGIT HENRIKSSON (m):</pre><pre>Herr talman! Justitieutskottets betänkande nr 13\r\nbehandlar den del av regeringens proposition\r\n1993/94:101 som heter Åtgärder mot rasistisk\r\nbrottslighet och etnisk diskriminering i arbetslivet.\r\nVi tar upp det som direkt berör vårt område,\r\nnämligen rasistisk brottslighet.</pre><pre>Vi har också i utskottet behandlat ett antal\r\nmotioner som väckts under allmänna motionstiden,\r\nliksom de motionsyrkanden som ställts med\r\nanledning av propositionen och även ett\r\nmotionsyrkande med anledning av regeringens\r\nskrivelse 1992/93:157 angående invandrar- och\r\nflyktingpolitiken.</pre><pre>Jag ville, herr talman, ge den här bakgrunden\r\neftersom propositionen och motionerna är\r\nuppdelade på flera utskott och följaktligen även\r\nflera betänkanden.</pre><pre>Den svenska lagstiftningen innehåller inte något\r\ndirekt förbud mot att bilda organisationer eller att\r\ndelta i organisationer som ägnar sig åt rasistisk\r\nverksamhet. Man kan inte heller med tvång\r\nupplösa en sådan organisation. Däremot -- och det\r\när viktigt att påpeka -- är sådana organisationers\r\nmöjligheter att verka starkt begränsade. I stort sett\r\nvarje annan yttring av rasism eller etnisk\r\ndiskriminering är förbjuden.</pre><pre>I 1 kap. 2 § regeringsformen slås fast att den\r\noffentliga makten skall utövas med respekt för alla\r\nmänniskors lika värde och för den enskilda\r\nmänniskans frihet och värdighet, liksom att\r\netniska, språkliga och religiösa minoriteters\r\nmöjligheter att behålla och utveckla ett eget kultur-\r\noch samfundsliv bör främjas.</pre><pre>I 2 kap. 15 § sägs att lag eller annan föreskrift inte\r\nfår innebära att någon medborgare missgynnas\r\ndärför att han med hänsyn till ras, hudfärg eller\r\netniskt ursprung tillhör en minoritet.</pre><pre>I 2 kap. 20 § stadgas att utlänning här i riket är\r\nlikställd med svensk medborgare i fråga om skydd\r\nmot missgynnande på grund av ras, hudfärg eller\r\netniskt ursprung.</pre><pre>Förutom dessa grundläggande bestämmelser finns\r\ndet en rad straffstadganden i brottsbalken som\r\ndirekt eller indirekt tar sikte på handlingar eller\r\nyttringar som är rasistiska eller diskriminerande på\r\nannat sätt. Dessa bestämmelser är tillämpliga även\r\nnär brottsligheten ingår som ett led i en organiserad\r\nverksamhet.</pre><pre>Bestämmelsen om hets mot folkgrupp, 16 kap. 8 §\r\nbrottsbalken, är t.ex. av central betydelse i den\r\nsvenska lagstiftningen mot rasism. Jag tänker här\r\ncitera en del direkt ur Justitieutskottets betänkande\r\npå s. 5:</pre><pre>''Den brottsliga gärningen består i att någon i ett\r\nuttalande eller annat meddelande som sprids, hotar\r\neller uttrycker missaktning för folkgrupp eller\r\nannan sådan grupp av personer med anspelning på\r\nras, hudfärg, nationellt eller etniskt ursprung eller\r\ntrosbekännelse. Straffet är fängelse i högst två år\r\neller, om brottet är ringa, böter. Det är enligt\r\nbestämmelsen straffbart såväl att göra ett uttalande\r\nsom att sprida vad man hört av någon annan.\r\nBestämmelsen omfattar inte endast muntlig och\r\nskriftlig framställning utan även t.ex. framställning\r\ni bild som inte kan anses som skrift samt åtbörder.''</pre><pre>En motsvarande bestämmelse om hets mot\r\nfolkgrupp finns för övrigt även i\r\ntryckfrihetsförordningen. Gärningen är således\r\nstraffbelagd även när den begås i tryckt skrift. Det\r\när numera tillräckligt för straffbarhet att ett hot\r\neller ett uttalande av aktuellt slag över huvud taget\r\nsprids.</pre><pre>Herr talman! Jag tror att det kan vara ganska\r\nnyttigt att på detta sätt få en relativt samlad bild av\r\nvad som faktiskt redan har gjorts. Nu föreslår\r\nregeringen att ytterligare en straffskärpningsgrund\r\ninförs som ny punkt 7 i 29 kap. 2 § brottsbalken.\r\nDetta är också redovisat i betänkandet. Den skall\r\nomfatta fall där ett motiv för brottet har varit att\r\nkränka en person, en folkgrupp eller en annan\r\nsådan grupp av personer på grund av ras, hudfärg,\r\nnationellt eller etniskt ursprung, trosbekännelse\r\neller annan liknande omständighet.</pre><pre>I ett par motioner begärs nu att en särskild\r\nstraffskärpningsbestämmelse införs i brottsbalken\r\nför fall där det funnits rasistiska motiv för brott.\r\nUtskottet delar här i alla delar regeringens mening,\r\ndvs. att det inte råder någon tvekan om att brott\r\nmed rasistiska och liknande motiv har ett särskilt\r\nhögt straffvärde och att de möjligheter som behövs\r\nför att beakta detta vid straffvärdebedömningen\r\nredan finns.</pre><pre>I sin första reservation uttrycker Karl Gustaf Sjödin\r\noro för s.k. omvänd diskriminering, dvs. att man\r\nskulle behandla tilltalade av utländsk härkomst mer\r\nvälvilligt än svenska tilltalade. Jag delar inte hans\r\nfarhågor. I propositionen behandlas ju också frågan\r\nom s.k. omvänd diskriminering. Jag tycker att det\r\ndär uttalas klart att\r\nstraffskärpningsbestämmelserna gäller alla fall,\r\nalltså även när personer med utländskt ursprung\r\nger sig på svenskar.</pre><pre>Utskottet delar inte heller de farhågor Karl Gustaf\r\nSjödin framför i sin andra reservation. Vi anser att\r\nde bestämmelser som finns är tillräckligt klara och\r\ntydliga.</pre><pre>I den tredje reservationen begärs förbud för vissa\r\norganisationers verksamhet. Utskottet har för\r\növrigt varit enigt när det gäller avslag, eftersom\r\nföreningsfrihet och yttrandefrihet är mycket tunga\r\ninslag i vår svenska demokrati.</pre><pre>Jag yrkar därför, herr talman, avslag på samtliga\r\nreservationer och bifall till hemställan i sin helhet.</pre><pre>Anf. 159  KARL GUSTAF SJÖDIN (nyd)\r\nreplik:</pre><pre>Herr talman! Vår begäran att man skall förbjuda\r\nrasistiska organisationer görs ju mot den\r\nbakgrunden att Sverige faktiskt 1971 ratificerade\r\nden FN-konvention där det sägs att staterna är\r\nskyldiga att med alla lämpliga medel, däribland\r\nlagstiftning, göra slut på rasdiskriminering i alla\r\ndess former och uttryck.</pre><pre>Sverige gör en egen tolkning när man anser att man\r\nfullgör konventionsåtagandena. Det må så vara.</pre><pre>När det gäller olika länders sätt att fullgöra\r\nkonventionsåtagandena kritiserar Sverige\r\nexempelvis samtidigt Holland för att inte leva upp\r\ntill bestämmelserna i den allmänna\r\nnarkotikakonventionen från 1971 --\r\npsykotropkonventionen -- vad beträffar\r\nnarkotikan.</pre><pre>Sverige har faktiskt nästan satt i system att inte följa\r\nde konventionsåtaganden man har gjort.</pre><pre>Den 7 maj i fjol hade jag en interpellationsdebatt\r\nmed Reidunn Laurén. Hon sade att regeringen\r\nnaturligtvis gör allt för att fullgöra sina\r\nkonventionsåtaganden när det gäller FN:s\r\nbarnkonvention. Vi ser dagligen kritik mot\r\nregeringen för att den inte gör någonting för att leva\r\nupp till detta. I konventionen står det bl.a. att\r\nmedlemsländerna skall göra allt vad de kan för att\r\nskydda barnen mot att utsättas för sexuella\r\nhandlingar och utnyttjas. Att inte följa FN:s\r\nuppmaningar trots att man har ratificerat\r\nkonventionerna är i och för sig ett led i regeringens\r\npolitik. Det är konsekvent.</pre><pre>Som jag sade i mitt anförande har Riksåklagaren\r\noch många andra med honom sagt att den\r\nlagstiftning som behövs finns. Vi behöver inte\r\nskapa ytterligare lagar. Det finns inte bara en\r\nuppenbar risk, utan det förekommer faktiskt i dag\r\natt man gör skillnader när man dömer i vissa fall.\r\nDet finns en utbredd omvänd rasism när det gäller\r\ndomar i tingsrätten, speciellt i Malmö tingsrätt.\r\nStudera de domarna, Birgit Henriksson! Det är\r\nverkligheten. Denna lagstiftning förstärker den\r\nomvända rasismen och skapar en\r\nfrämlingsfientlighet. Det tror jag varken Birgit\r\nHenriksson eller någon annan i utskottet önskar.</pre><pre>Anf. 160  BIRGIT HENRIKSSON (m)\r\nreplik:</pre><pre>Herr talman! Både den utredning som har sett över\r\nfrågan liksom regeringen och ett enigt utskott -- Ny\r\ndemokratis representant undantagen -- bedömer\r\nfaktiskt att den svenska lagstiftningen fullgör\r\nkonventionsåtagandena vad gäller förbud mot\r\nrasistiska organisationer och kriminalisering av\r\ndeltagande i eller stöd till sådana. En stor majoritet\r\nav remissinstanserna har också varit av samma\r\nuppfattning. Dit hör faktiskt riksåklagaren,\r\nSveriges advokatsamfund, den svenska\r\navdelningen av den internationella\r\njuristkommissionen m.fl.</pre><pre>Det är riktigt att en del remissinstanser också har\r\nriktat kritik -- exempelvis Samarbetsorganet för\r\ninvandrarorganisationer i Sverige och Svenska\r\nflyktingrådet. Men vi har i detta fall valt att följa\r\njuristernas tolkningar, vilket är brukligt.</pre><pre>Anf. 161  KARL GUSTAF SJÖDIN (nyd)\r\nreplik:</pre><pre>Herr talman! Det är riktigt att regeringen har gjort\r\ndenna bedömning. Men förtroendet för\r\nregeringens bedömningar när det gäller att tolka\r\nFN:s konventioner är litet i många sammanhang.\r\nJag drog ett par exempel.</pre><pre>Jag hävdar att regeringen gör en felaktig\r\nbedömning även denna gång. Jag upprepar att det\r\när synd att ett litet parti i regeringen skall påverka\r\nså att man faktiskt på grund av något slags\r\nskuldkänslor -- jag vet inte vad som ligger bakom --\r\nökar den s.k. främlingsfientlighet vi upplever. Man\r\nförstärker denna.</pre><pre>Det finns en rad utredningar som påvisar att man\r\nfaktiskt behandlar invandrare, utländska\r\nmedborgare och svenskar olika i våra svenska\r\ndomstolar. Att inrätta en lag som förstärker detta\r\när olyckligt.</pre><pre>Anf. 162  BIRGIT HENRIKSSON (m)\r\nreplik:</pre><pre>Herr talman! Det är enskilda ledamöter i FN:s\r\nrasdiskrimineringskommitté som har kritiserat\r\nSverige. De hävdar att vi är skyldiga att införa ett\r\nuttryckligt förbud mot rasistiska organisationer i\r\nlagstiftningen.</pre><pre>Men Sverige har liksom flera andra stater hittills\r\nansett att konventionen inte innebär plikt att\r\nlagstifta om sådant förbud utan att varje stat har\r\nrätt att själv bestämma vilka metoder man skall\r\nanvända för att fullgöra konventionens syfte.</pre><pre>Skälen till ställningstagandet har varit att vår\r\nlagstiftning medför att varje yttring av rasism är\r\nförbjuden i svensk lag. Lagstiftningen är tillräcklig\r\nför att i praktiken tvinga organisationer som\r\nfrämjar rasdiskriminering till passivitet. Utskottet\r\nhar också bedömt att detta är rätta vägen att gå.</pre><pre>Anf. 163  BERITH ERIKSSON (v):</pre><pre>Herr talman! Till betänkandet JuU13 om rasistisk\r\nbrottslighet har Vänsterpartiet motioner men inte\r\nnågon meningsyttring. Det beror på vår stora\r\narbetsbeslastning att jag inte har hunnit vara med i\r\nutskottet vid justeringstillfället. Jag vill därför yrka\r\nbifall till vår motion A34.</pre><pre>Vänsterpartiet har i betänkandet flera\r\nmotionskrav, eftersom utskottet behandlar\r\nmotioner från ända sedan januari 1993 i detta\r\nbetänkande. Vi anför i vår motion att Sverige har\r\nförbundit sig att vidta lagstiftningsåtgärder i och\r\nmed att den internationella konventionen med det\r\nkravet ratificerats.</pre><pre>Sverige har fått kritik, och vi får fortfarande sådan,\r\nnu senast vid Rasdiskriminieringskommitténs möte\r\nden 3 mars i Genève. Vid genomgången av den\r\nsvenska rapporten påpekades bl.a. att just förbudet\r\nmot rasistiska organisationer var en av de viktigaste\r\npunkterna i konventionen och att Sverige borde\r\nrespektera den.</pre><pre>I litet inlindade ordalag kan man förstå att\r\nkritikerna var litet förundrade. De påpekade att\r\nSverige har djupa demokratiska rötter och ett långt\r\nhistoriskt samarbete med kommittén, men att man\r\nändå ansåg sig tvingad att uppmana den svenska\r\nregeringen att fullfölja sina åtaganden.</pre><pre>Det fanns också med en lista över organisationer\r\nsom även finns etablerade i Sverige och som av\r\nkommittén betraktades som rasistiska och borde\r\nförbjudas. Det togs också upp att attacker mot\r\nflyktingar hade ökat i Sverige. Vi fick även en del\r\nfrågor angående Diskrimineringsombudsmannens\r\nställning och arbetsmöjligheter. Det sades att\r\nsvensk polis och åklagare såg milt och överseende\r\npå brott med rasistiska inslag. Man ansåg att\r\nrasistiska inslag och motiv var alarmerande.</pre><pre>Herr talman! Jag har inte haft tillgång till hela\r\ngenomgången av den svenska rapporten utan\r\nenbart de sammanfattningar som kommittén\r\nofficiellt har lämnat till pressen. Men det är\r\nallvarligt om Sverige när det gäller internationella\r\nåtaganden anser att vi godtyckligt kan tolka dessa\r\nalldeles själva. Det är allvarligt för vårt rykte i de\r\ninternationella församlingarna.</pre><pre>I Vänsterpartiets motion A34 har vi också ett\r\nyrkande innebärande en begäran om att i\r\nbrottsbalken införa att rasistiska inslag skall utgöra\r\nsärskild straffskärpningsgrund.</pre><pre>Herr talman! Det som inträffade i Boden på\r\nvalborgsmässoafton, när en SSU-aktiv flicka fick\r\nett hakkors inristat i ena kinden, skulle troligtvis\r\ntäckas av den föreslagna lagen om rasistiska motiv.</pre><pre>Antag att flickan inte hade varit ordförande i SSU,\r\nmen ändå haft en jacka med SSU-märke på ryggen,\r\nsom hon kanske ärvt av något syskon eller fått på\r\nnågot annat sätt, och alltså inte varit politiskt\r\norganiserad, och hon hade blivit knivskuren utan\r\natt det blivit ett så tydligt hakkors, medan männen\r\nhade ropat som de gjorde: socialistsvin och\r\nsocialistjävel. Hade då det föreslagna lagrummet\r\nräckt till?</pre><pre>Det som utlöste handlingen var SSU-märket.\r\nNågon annan kunskap om flickans eventuella\r\npolitiska tillhörighet hade inte männen. Uppsåtet\r\nhade varit lika klart även om inte mannen med\r\nkniven hade klarat av att göra ett så tydligt hakkors\r\ni kinden på flickan.</pre><pre>Jag tänker lämna detta motionsyrkande om\r\nstraffskärpning vid rasistiska inslag. Men händelsen\r\ni Boden gör att jag även yrkar bifall till vår motion\r\ni detta hänseende. Det har vid andra tillfällen visat\r\nsig vara litet svårt, vilket även skrivs i betänkandet,\r\natt dra gränser. Men praxis får utarbetas i\r\ndomstolarna.</pre><pre>Herr talman! Jag yrkar bifall till motion A34\r\nyrkande 1 beträffande mom. 2 och yrkande 2\r\nbeträffande mom. 6.</pre><pre>Anf. 164  BIRGIT HENRIKSSON (m)\r\nreplik:</pre><pre>Herr talman! Jag börjar för säkerhets skull med att\r\nyrka avslag på dessa yrkanden och bifall även i\r\ndessa delar till utskottets hemställan.</pre><pre>Berith Eriksson talade om att man fått kritik och\r\nfortfarande får kritik därför att Sverige inte till fullo\r\nändrar sin lagstiftning. När det gäller just förbud\r\nmot organisationer osv. är det en fråga där Sverige\r\nhar en speciell grund.</pre><pre>Sverige har en unik tryckfrihetsförordning och\r\nyttrandefrihetsgrundlag, där man tillförsäkrar alla\r\ntillgång till fri press och yttrandefrihet. Ändå har\r\nman på många sätt genom brottsbalksförändringar\r\netc. hindrat organisationers verksamhet utåt.</pre><pre>Jag tycker att vi skall slå vakt om det\r\ngrundlagsskydd som vi har i Sverige och som till\r\nmånga delar är unika. Jag har mycket svårt att över\r\nhuvud taget föreställa mig att någon kan anklaga\r\nSverige för att icke vara en gammal gedigen\r\ndemokrati. Sverige är en så gedigen demokrati att\r\nvi har ett skydd som få andra länder, om ens något\r\nannat land i världen, har.</pre><pre>När det gäller ett överfall på en ung flicka, som vi\r\nhar läst om i tidningen, är det enligt min mening\r\nsvårt att över huvud taget diskutera någonting som\r\ninte är utrett. Vi vet icke bakgrunden till detta, och\r\nvi vet icke vilka gärningsmännen har varit, utan\r\ndetta har enbart refererats i tidningen.</pre><pre>Jag hänvisar, för att spara tid, till mitt tidigare\r\nanförande, där jag klart har redogjort för varför\r\nutskottet här har stött regeringens proposition.</pre><pre>Anf. 165  BERITH ERIKSSON (v) replik:</pre><pre>Herr talman! Sverige kommer givetvis även i\r\nfortsättningen att få kritik på detta område. Det är\r\ninte så att det sitter personer i kommittén som inte\r\nvet någonting om juridik eller någonting om\r\nSverige.</pre><pre>Man har verkligen satt sig in i både vad vi har för\r\nlagstiftning och den redogörelse som Sverige\r\nlämnat över den lagstiftning vi har. Men ändå riktas\r\nkritik på just denna punkt. Man kan inte förstå att\r\nSverige kan acceptera att rasistiska organisationer\r\nskall ha samma rättighet att organisera sig. I och\r\nmed att de har organiserat sig finns också i nästa\r\nsteg en verksamhet.</pre><pre>Det finns ett svenskt ordspråk som kanske är\r\ngångbart i detta fall: Bättre att stämma i bäcken än\r\ni ån.</pre><pre>Anf. 166  BIRGIT HENRIKSSON (m)\r\nreplik:</pre><pre>Herr talman! Jag har bara en kort kommentar.\r\nBerith Eriksson säger att Sverige kommer att\r\nfortsätta att få kritik. Ja, det är möjligt, men i så fall\r\nutgår jag ifrån att man i lugn och ro, genom\r\nnoggrann hantering och med hörande av lagrådet,\r\nser över om man eventuellt behöver göra\r\njusteringar. Jag tror inte att det behövs för\r\nnärvarande.</pre><pre>Berith Eriksson tog upp att en viss oro har blossat\r\nupp i det svenska samhället. Den kan ju faktiskt\r\nockså ha andra orsaker. Det har varit svårt att öppet\r\ndiskutera det sätt som vi har skött\r\ninvandrarfrågorna på. Sedan har vi faktiskt tagit\r\nemot fler invandrare per capita än de flesta länder\r\ni i-världen. Detta har skett under svåra tider med\r\nstor arbetslöshet. Det vore nästan konstigt om\r\ningen opponerade sig eller hade en annan mening.</pre><pre>Jag hävdar fortfarande att vi har en mycket\r\nomfattande lagstiftning. Jag menar att vi kan\r\ntillämpa den på bästa sätt. Det finns alla\r\nmöjligheter att komma åt det mesta. Vi har\r\nbeskurit dessa organisationers möjligheter att\r\nverka i samhället. Det måste ändå vara det\r\nviktigaste.</pre><pre>Anf. 167  BERITH ERIKSSON (v) replik:</pre><pre>Herr talman! Först måste jag kanske påpeka att det\r\nblev ett missförstånd. Jag redogjorde för de\r\nkommentarer som Sveriges rapport fick i Genève\r\nnär det gällde oroligheterna i det svenska samhället\r\noch polisens sätt att hantera dessa fall.</pre><pre>I vårt motionsförslag kräver vi inte att en sådan lag\r\nskall vara införd i morgon dag när vi röstar. I vår\r\nmotion har vi ett förslag om att man skall utgå ifrån\r\nden utredning som finns och göra de modifieringar\r\nsom kan behövas. Vi skall försöka att hitta vägar\r\nför att både uppfylla konventionen och få en lag\r\nsom förbjuder rasistiska organisationer.</pre><pre>Anf. 168  HANS GÖRAN FRANCK (s):</pre><pre>Herr talman! Ett stort antal socialdemokrater har\r\nväckt motioner i det här ärendet och även tidigare\r\nunder den allmänna motionstiden. Vi har bl.a.\r\nmotion A36 och motion Ju619. I motion Ju619\r\nyrkas att riksdagen hos regeringen begär att ett\r\nlagförslag mot organiserad rasism snarast framläggs\r\npå grundval av förre JK Hans Starks utredning och\r\ni enlighet med vad som anförts i motionen i det här\r\nämnet.</pre><pre>Herr talman! Jag yrkar bifall till det av mig upplästa\r\nyrkandet.</pre><pre>I båda de motioner som jag har berört hänvisar vi\r\nockså till det remissyttrande som\r\ndiskrimineringsombudsmannen har gjort. Det\r\nyttrandet innebär vissa justeringar av Starks\r\nutredning som är värda att beakta.</pre><pre>När vi har en diskrimineringsombudsman med\r\nmycket stor erfarenhet på det här området är det\r\nmärkligt att utskottet inte i högre grad har beaktat\r\nvad han har framfört. Jag får väl fråga Birgit\r\nHenriksson om det. Det han säger är ett stöd både\r\nför vår socialdemokratiska motion och för den\r\nmotion som Berith Eriksson har talat för.</pre><pre>Det är liten skillnad mellan dessa tre motioner -- vi\r\nhar ju två socialdemokratiska motioner -- och det\r\nsom Karl Gustaf Sjödin har framfört här. Jag är inte\r\nklar över om Karl Gustaf Sjödins förslag vill stå på\r\nsamma grund som Starks utredning med justeringar\r\nfrån diskrimineringsombudsmannen. Jag tycker att\r\ndet socialdemokratiska förslaget är mer preciserat\r\noch distinkt.</pre><pre>Birgit Henriksson har i dag talat om yttrandefrihet\r\noch grundlagsskydd. I det sammanhanget vill jag\r\nerinra om att riksdagen för länge sedan har beslutat\r\nom att det är förenligt med grundlagen att införa\r\nkriminalisering av organiserad rasism. När den\r\nändringen företogs i vår grundlag sade man att det\r\ngjordes för att den här frågan skulle kunna bevakas\r\ni fortsättningen och för att man skulle kunna införa\r\nen lagstiftning när behovet uppstår.</pre><pre>Det kan väl inte råda någon tvekan om att de\r\nhändelser som har förekommit under de senaste\r\nåren ger anledning till ett införande av en sådan\r\nlagstiftning som Stark och Orton har förespråkat.\r\nRedan på 60-talet när den här frågan var aktuell\r\nhade frågan om en kriminalisering av organiserad\r\nrasism ett stöd bl.a. från Landsorganisationen i\r\nSverige.</pre><pre>Birgit Henriksson talar om att det bara är enskilda\r\nledamöter i FN:s kommission för avskaffande av\r\nrasdiskriminering som har uttalat sig. Det är så,\r\nBirgit Henriksson, att det inte fattas några beslut av\r\nkommissionen som sådan. Det är de enskilda\r\nkommittéledamöterna som uttalar sin mening. Den\r\nhär kritiken har ständigt upprepats av flertalet\r\nenskilda ledamöter i den här kommittén.</pre><pre>Även om man kan diskutera vad som följer av\r\nkonventionen är det alldeles klart att ett minimum\r\nför att uppfylla konventionen är att genomföra\r\nHans Starks förslag. Det förbättras klart om man\r\ngör de tillägg som Orton har föreslagit. Däremot\r\nkommer den hållning som utskottet intar att leda\r\ntill att vi får fortsatt kritik för att vi inte uppfyller\r\nkonventionen.</pre><pre>Det är mycket viktigt att vi får ett instrument för att\r\nkunna beivra den organiserade rasismen. Då räcker\r\ndet inte med de lagbestämmelser som Birgit\r\nHenriksson har talat om. Det fordras att man\r\nvidgar detta på det sätt som föreslagits.</pre><pre>Det är verkligen beklagligt att utskottet har varit så\r\npassivt i den här frågan. Man har inte ens tagit fasta\r\npå ett förslag som man skulle kunna ha både som\r\ntillägg och som alternativ, nämligen att man hade\r\nkunnat göra ett tillägg till brottsbalksbestämmelsen\r\nom hets mot folkgrupp. Vi föreslår detta i en av\r\nvåra motioner. Vi menar att man skulle kunna\r\ninföra ''grov hets mot folkgrupp''. Vi skriver i\r\nmotionen: Vid bedömande av om brottet är grovt\r\nskall särskilt beaktas om gärningen eller\r\nverksamheten utövats organiserat, medfört stor\r\nskada eller eljest varit av särskilt farlig art. Själva\r\nlagtextformuleringen finns i en rad andra\r\nbestämmelser.</pre><pre>Här hade utskottet verkligen en chans att göra\r\nåtminstone detta minimum. Jag förvånar mig över\r\natt utskottet inte har gjort det, eftersom jag i en\r\ndebatt med justitieutskottets ordförande framlade\r\ndet här förslaget och hon tyckte då att det var bra.\r\nMan undrar då vad som har hänt under ärendets\r\ngång.</pre><pre>Anf. 169  KARL GUSTAF SJÖDIN (nyd):</pre><pre>Herr talman! Jag vill göra ett förtydligande för\r\nHans Göran Franck. Som jag sade i mitt anförande\r\nställer sig Ny demokrati bakom det förslag som\r\nEDU, den utredning som Hans Stark har lämnat,\r\nhar lagt fram vad gäller rasistiska organisationer.\r\nDet råder inget tvivel om det.</pre><pre>Bakgrunden till detta är att Sverige har ratificerat\r\nFN:s konvention från 1971 på det här området. Om\r\nSverige har ratificerat konventioner skall vi också\r\nleva upp till de åtagandena, annars skall vi inte\r\nratificera konventionerna. Sverige tappar\r\ninternationellt i trovärdighet om vi gör alltför vida\r\ntolkningar av olika FN-konventioner, som vi\r\nfaktiskt har ratificerat. Jag skall inte återigen räkna\r\nupp de områden där Sverige har fått kritik, både\r\ninternationellt och nationellt, därför att vi inte\r\nuppfyller konventionerna.</pre><pre>Anf. 170  HANS GÖRAN FRANCK (s):</pre><pre>Herr talman! Det förslag som Stark och Orton har\r\npresenterat och som vi har beskrivit i motionen går\r\nut på att deltagande i alla slags organisationer som\r\nägnar sig åt organiserad förföljelse på grund av ras,\r\nnationellt ursprung eller trosbekännelse\r\nkriminaliseras. Vi tar alltså fasta på deltagandet och\r\ndet aktiva stödet till organisationerna.</pre><pre>Det finns en annan konstruktion, som har införts i\r\nen del länder, och som innebär att man inte tar fasta\r\npå de enskildas agerande utan i stället riktar\r\nuppmärksamheten mot själva organisationen. Jag\r\ntror inte att det är den bästa lagtekniska lösningen,\r\neftersom det kan uppstå svårigheter i\r\nbevishänseende eller i\r\nkriminalutredningsproceduren.</pre><pre>Mitt intryck är att K G Sjödin i sin reservation\r\nväljer just det andra alternativet och inte det vi har\r\nbeskrivit i vår motion.</pre><pre>Anf. 171  KARL GUSTAF SJÖDIN (nyd):</pre><pre>Herr talman! Om Hans Göran Franck hade läst vår\r\nmotion hade han sett att vi stöder det förslag som\r\näven finns i bil. 2 till propositionen och som\r\nomfattar förslag till ändringar i 2 kap. 14 § andra\r\nstycket regeringsformen, förslag till 16 kap. 7 §\r\nbrottsbalken, förslag till 7 kap. 4 § punkt 16\r\ntryckfrihetsförordningen och förslag till ändring i\r\n1 § lagen (1952:98) med särskilda bestämmelser om\r\ntvångsmedel i vissa brottmål. Det är detta förslag vi\r\nstöder.</pre><pre>Anf. 172  HANS GÖRAN FRANCK (s):</pre><pre>Herr talman! Jag vet att detta står uppräknat i\r\nmotionen, men i själva reservationen står: ''Enligt\r\nutskottets mening bör dessa organisationer\r\nförbjudas.'' Jag tycker att det trots allt finns en\r\noklarhet här, och därför är det enligt min mening\r\nbättre att kammaren bifaller vår motion 619.</pre><pre>Anf. 173  BIRGIT HENRIKSSON (m):</pre><pre>Herr talman! Jag vet inte om Hans Göran Franck\r\nvar inne i kammaren när jag höll mitt\r\ninledningsanförande. Där hänvisade jag just till\r\nmånga av de lagar vi har och även till grundlagen.</pre><pre>Så sent som den 1 juli 1993 infördes t.ex. en\r\nskärpning av straffen för en rad brott.\r\nStraffmaximum för ofredande höjdes t.ex. från sex\r\nmånader till ett års fängelse. I den propositionen\r\nframfördes att de allt synligare rasistiska\r\ntendenserna hos vissa grupper måste\r\nuppmärksammas, att staten med kraft måste visa\r\natt brott med rasistiska motiv inte kan tillåtas och\r\natt ett långvarigt trakasserande med rasistiska\r\nmotiv kan ha ett högt straffvärde även om\r\ngärningen i sig inte kan hänföras under annat\r\nstraffbud än ofredande. Under årens lopp har alltså\r\nen rad åtgärder vidtagits.</pre><pre>Hans Göran Franck säger också att flera\r\nsocialdemokrater har motionerat i dessa frågor och\r\nyrkat bifall till sina motioner. Jag yrkar därför\r\navslag på dessa motioner och bifall till utskottets\r\nhemställan på dessa punkter.</pre><pre>Jag vill påpeka för Hans Göran Franck att samtliga\r\nsocialdemokrater i utskottet ändå har ställt sig\r\nbakom utskottets skrivning. Utskottet är enigt på\r\nalla punkter med undantag av dem som berörs av\r\nde reservationer som K G Sjödin har fogat till\r\nbetänkandet.</pre><pre>Anf. 174  HANS GÖRAN FRANCK (s):</pre><pre>Herr talman! Jag hörde nog -- hoppas jag --\r\npraktiskt taget allt vad Birgit Henriksson sade. Jag\r\nfäste mig vid vad Birgit Henriksson i sitt anförande\r\nsade om att det mer gällde att ta fasta på\r\nyttrandefriheten, som är grundlagsskyddad, än att\r\ngöra det möjligt att införa de bestämmelser som jag\r\nhar talat om beträffande organiserad rasism.</pre><pre>Den lagstiftning vi har på det här området, bl.a.\r\nden som rör hets mot folkgrupp, är ju också den ett\r\nintrång i yttrandefriheten. Det betyder att vi är\r\nberedda att prioritera kampen mot och beivrandet\r\nav rasism och liknande företeelser framför\r\nyttrandefriheten. Detsamma bör enligt min mening\r\ngälla i fråga om organisationsfriheten, som ju inte\r\när artskild från yttrandefriheten. Det finns en rad\r\nundantag i detta sammanhang.</pre><pre>Vad det rör sig om är att vi måste få starkare\r\ninstrument för att bekämpa deltagandet i\r\norganiserad förföljelse. Jag menar att utskottet har\r\nvarit alldeles för knapphändigt i den här väldigt\r\nviktiga lagstiftningsfrågan. Det är förvånande att\r\nman har tagit så lätt på den här saken. Att det sedan\r\när stor uppslutning kring detta inom\r\njustitieutskottet gör inte saken bättre.</pre><pre>I betänkandet står att det enligt utskottets\r\nuppfattning ''för närvarande'' inte finns skäl att gå\r\nlängre. Då undrar jag: Innebär uttrycket ''för\r\nnärvarande'', som används ibland, att utskottet är\r\nöppet för att ta nya steg om den lagstiftning som vi\r\nnu har och den ganska blygsamma förändring som\r\nsker om förslaget inte håller?</pre><pre>Vad det rör sig om är enligt min mening att man\r\ninför en straffskärpningsgrund i lagstiftningen men\r\natt denna rättspraxis rent faktiskt finns redan nu.</pre><pre>Anf. 175  KARL GUSTAF SJÖDIN (nyd):</pre><pre>Herr talman! Jag borde inte förlänga denna debatt\r\nmed tanke på de kolleger som skall hålla\r\nanföranden efter mig, men jag vill ändå göra en\r\nreflexion, eftersom Birgit Henriksson nämnde att\r\nvi diskuterade dessa frågor litet grand i riksdagen\r\nunder förra våren. Det gällde då straffskärpningar\r\ni brottsbalken. Då liksom nu tog Ny demokrati\r\ninitiativet att föra fram vad Sveriges\r\nDomareförbund framförde för att komma åt\r\nsådana förföljelser och trakasserier som drabbat\r\nbl.a. Hagge Geigert i Göteborg och\r\nsocialdemokraternas partisekreterare Mona\r\nSahlin. Sveriges Domareförbund ville införa en lag\r\nom grovt ofredande, eftersom man bedömde att\r\nman på det sättet skulle kunna komma åt de\r\nmänniskor som ägnar sig åt sådan verksamhet.</pre><pre>Utskottet var inte lyhört för detta då och är det inte\r\nheller nu. Jag undrar i mitt stilla sinne om det är så\r\natt förslagen kommer från fel håll. Det vore kanske\r\ngenant att anta förslag som kommer från Ny\r\ndemokrati, som -- om också inte så mycket på\r\nsenare tid i denna kammare, men utanför den -- har\r\nutmålats som särskilt främlingsfientligt och\r\nrasistiskt. Varför kan man annars inte komma till\r\nskott när det gäller dessa krav, som framförs inte\r\nbara av oss utan också av Sveriges Domareförbund\r\noch andra kritiker som menar att Sverige inte\r\nuppfyller sina konventionsåtaganden?</pre><pre>Är bakgrunden den att förslagen kommer från fel\r\nhåll? De kommer kanske att genomföras när andra\r\nkommer till makten och tar till sig dessa. Det vore\r\nbra för dem som drabbas av trakasserierna.</pre><pre>Anf. 176  BIRGIT HENRIKSSON (m):</pre><pre>Herr talman! Låt mig bara tala om för Hans Göran\r\nFranck att jag är väl medveten om att man redan\r\nhar naggat yttrandefriheten i kanten genom det\r\nsom redan är gjort. Men därmed är inte sagt att\r\nman för närvarande behöver ta flera steg.</pre><pre>Formuleringen ''för närvarande'' används därför att\r\nvi i utskottet har den vanan att låta oss informeras\r\nockså av dem som ha ansvar för övervakning och\r\nkontroll i syfte att det skall flyta bra i samhället. Vi\r\nhar haft icke öppna men väl informella diskussioner\r\ni utskottet, och för närvarande har vi utom vad\r\navser Ny demokrati enigt bedömt att detta är\r\ntillräckligt.</pre><pre>Jag vill inte ytterligare förlänga denna debatt. Vi\r\nkommer inte längre, eftersom vi talar förbi\r\nvarandra.</pre><pre>Anf. 177  HANS GÖRAN FRANCK (s):</pre><pre>Herr talman! Jag vill bara avsluta detta med att säga\r\natt utskottet har tillfört mycket litet på denna\r\npunkt. Det enda som man har kommit fram till är\r\nförslaget om straffskärpningsgrunden i det\r\navseende där vi redan har en viss praxis. Jag tycker\r\natt det är bra att detta blir förtydligat i lagtext, men\r\nman har inte ens kunnat gå med på förslaget från\r\nDiskrimineringsombudsmannen och från oss i en\r\nmotion om att man skall utreda kriminalisering av\r\nallvarlig diskriminering i arbetslivet.</pre><pre>Jag vidhåller att utskott och departement har varit\r\nalldeles för passiva med hänsyn till att utvecklingen\r\nhar blivit mycket allvarligare än man kunde förutse\r\nredan då man genomförde grundlagsändringen. Jag\r\nutgår ifrån att åtminstone en tillräckligt stor del av\r\nutskottet i fortsättningen skall tolka uttrycket ''för\r\nnärvarande'' så, att man verkligen lägger fram nya\r\nförslag i den riktning som vi motionärer och\r\nDiskrimineringsombudsmannen förespråkar.</pre><pre>Anf. 178  BIRGIT HENRIKSSON (m):</pre><pre>Herr talman! Jag vill bara lämna en mycket kort\r\ninformation. Vi har i vårt utskott över huvud taget\r\ninte behandlat frågan om diskriminering i\r\narbetslivet. Den frågan har hänvisats till ett annat\r\nutskott.</pre><pre>Överläggningen var härmed avslutad.</pre><pre>(Beslut skulle fattas den 5 maj.)</pre><pre>14 §  Disciplinförseelser av krigsmän m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU26 Disciplinförseelser av krigsmän\r\nm.m. (prop. 1993/94:112).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 5 maj.)</pre><pre>15 §  Utvidgande av Norra Kvills\r\nnationalpark</pre><pre>Föredrogs</pre><pre>jordbruksutskottets betänkande</pre><pre>1993/94:JoU20 Utvidgande av Norra Kvills\r\nnationalpark (prop. 1993/94:164).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 5 maj.)</pre><pre>16 §  Bostadsbidrag och\r\nbostadsanpassningsbidrag</pre><pre>Föredrogs</pre><pre>bostadsutskottets betänkande</pre><pre>1993/94:BoU16 Bostadsbidrag och\r\nbostadsanpassningsbidrag (prop. 1993/94:100\r\ndelvis).</pre><pre>Anf. 179  BRITTA SUNDIN (s):</pre><pre>Herr talman! För många familjer är det\r\nbostadsbidragen som gör att man kan välja att bo\r\nefter de behov man har i familjen i stället för att\r\ntvingas till små och trånga alternativ. Det gäller\r\nsärskilt i dag när den förda bostadspolitiken har\r\ngjort det så mycket dyrare att bo.</pre><pre>De förändringar som regeringen har gjort på\r\nbostadspolitikens område, bl.a. i form av sänkta\r\nräntebidrag, har fått stora konsekvenser för\r\nbostadskonsumenterna. Eftersom\r\nneddragningarna drabbar bara en del av\r\nbostadsbeståndet, nämligen den där man redan bor\r\ndyrast, kan man ju förstå att många har det svårt.</pre><pre>Hyrorna har under de senaste regeringsåren ökat\r\npå ett sätt som saknar motstycke, och den\r\nekonomiska situationen för många barnfamiljer är\r\nmycket svår. Över 600 000 personer är i dag\r\narbetslösa. Den förda bostadspolitiken, som har\r\ninneburit nästan ett totalstopp inom byggsektorn,\r\nhar medverkat till att många fler tvingats ut i\r\narbetslöshet, något som skulle ha undvikits om man\r\nfört en annan politik.</pre><pre>Men nu står vi där vi står och kan konstatera att\r\nbostadsbidragen ökar i en takt som aldrig förr. Fler\r\noch fler blir beroende av att få stöd för att klara sina\r\nboendekostnader.</pre><pre>År 1991 var det 327 000 hushåll och år 1992 var det\r\n367 000 hushåll som fick stöd. År 1993 hade antalet\r\nsådana hushåll stigit med ytterligare 20 % till\r\n441 000. Det här är inte någon bra utveckling. Vi\r\nskall komma ihåg att det bara är hushåll med låga\r\ninkomster som kan få bostadsbidrag.</pre><pre>I betänkandet föreslås riksdagen ta ställning till\r\nförslag om en höjning av hyreskostnadsgränserna\r\noch även av inkomstgränsen. Detta är en alldeles\r\nnödvändig åtgärd. Därför ställer vi oss bakom de\r\nhöjningar som riksdagen har föreslagit.</pre><pre>Jag vill dock poängtera att det är viktigt att noga\r\nfölja utvecklingen på det här området, så att\r\nbarnfamiljerna inte ytterligare kommer i kläm.\r\nÄven om vi nu fattar beslut om höjda barnbidrag,\r\nkompenserar detta inte de hyreshöjningar som har\r\nskett.</pre><pre>På ett par punkter har vi socialdemokrater\r\nreserverat oss. Den första reservationen gäller\r\nkretsen av bidragsberättigade. Våren 1993\r\nbeställde riksdagen genom ett tillkännagivande att\r\nregeringen skulle komma tillbaka med ett förslag\r\nom utvidgning av bidragskretsen till att gälla också\r\npersoner av samma kön.</pre><pre>I dagens lagstiftning finns en orättvisa som innebär\r\natt två personer av samma kön inte kan få\r\nbostadsbidrag. Riksdagens beslut fattades i enighet\r\nförra våren, och jag tycker att det är\r\nuppseendeväckande nonchalant mot riksdagen att\r\nregeringen inte har återkommit i denna fråga. Jag\r\ntycker dessutom att majoriteten i det här fallet är\r\nundfallande mot regeringen, när man inte står på\r\nsig.</pre><pre></pre><pre>Om riksdagen har gett regeringen ett uppdrag skall\r\ndet också verkställas. Därför vill jag förnya\r\ntillkännagivandet. Jag yrkar bifall till reservation nr\r\n2.</pre><pre>Vi har också en reservation i betänkandet som\r\nhandlar om regeln att bidragsbelopp under 100 kr\r\ninte skall betalas ut. Det innebär att en\r\nbidragssökande som är berättigad till bostadsbidrag\r\ninte får bidraget utbetalat om det är mindre än 100\r\nkr. På det här sättet kan de alltså gå miste om över\r\n1 000 kr per år. I den trängda ekonomi som många\r\nhushåll i dag befinner sig i kan detta vara droppen\r\nsom får ekonomin att rasa.</pre><pre>Regeln infördes därför att det var administrativt\r\nkrångligt och kostsamt att betala ut så låga bidrag.\r\nMen med den nya teknik som vi har i dag borde det\r\ninte vara några problem att klara av detta.\r\nProblemet går att lösa på flera sätt, antingen kan\r\nman sänka gränsen -- KBT har t.ex. en 25-\r\nkronorsgräns -- eller också kan man sammanföra\r\nmindre bidragsbelopp till utbetalning någon eller\r\nnågra gånger per år. Jag vill att regeringen skall se\r\növer detta och återkomma.</pre><pre>För att spara kammarens tid kommer jag inte att\r\nyrka bifall till denna reservation. Men självfallet\r\nstår vi socialdemokrater bakom även den.</pre><pre>Herr talman! I övrigt yrkar jag bifall till hemställan\r\ni betänkandet.</pre><pre>Anf. 180  BO G JENEVALL (nyd):</pre><pre>Herr talman! Statsrådsbänkarna lyser lika tomma\r\nsom de alltid har gjort vid bostadsutskottets\r\ndebatter. Trots att det är sju stycken i utskottet som\r\nbär ansvar är inte ens någon här.</pre><pre>Jag vill inledningsvis påminna om det\r\nstatsfinansiella läget, vilket som regel bara kommer\r\nfram i ekonomi- och finansdebatterna. Det är något\r\nsom vi måste tänka på varje gång, i varje ärende,\r\noch även i detta fall. Jag vill åter upprepa att Ny\r\ndemokrati under hela mandatperioden har anvisat\r\nstörre besparingar än något annat parti. Vi har i ord\r\noch handling försökt att göra besparingar i många\r\nbudgetposter utan att i de flesta fall få något stöd\r\nfrån vare sig regering eller opposition. Situationen\r\när liknande i det ärende som vi nu debatterar. Just\r\nmed tanke på statsfinanserna och att vi inte kan\r\nfortsätta med ett budgetunderskott på 200\r\nmiljarder och en statsskuld på över 1 200 miljarder\r\nmåste vi verkligen genom handling i de olika\r\närendena, även i de enskilda budgetposterna, ta\r\nhänsyn till situationen. Vi lever över våra\r\ntillgångar. Vi klarar inte av det här.</pre><pre>Det är därför som vi har väckt vår motion, vilken\r\nbl.a. behandlas i detta betänkande. I motionen\r\nföreslår vi att man skall utgå från ursprungstanken\r\nnär det gäller bostadsbidragen, nämligen att stödja\r\nbarnfamiljerna för att barnen skall få en så bra\r\nbostad som möjligt under uppväxttiden. Detta är\r\nnågot som vi tycker är riktigt och som vi stöder.</pre><pre>Bidragsfloran har en tendens att växa, vilket den\r\näven har gjort i det här fallet. Nu går en betydande\r\nandel av bidragen även till familjer eller\r\nensamstående utan barn. Det finns säkert många\r\nvällovliga syfte med detta, men någonstans måste vi\r\ndra gränsen. Vi tycker att ursprungstanken är bra.\r\nLåt oss hålla oss till den! Därför föreslår vi att\r\nbostadstillägg inte skall utgå till gruppen utan barn.\r\nFörslaget skulle innebära en besparing på 510\r\nmiljoner, alltså styvt en halv miljard.</pre><pre>Jag och mina kolleger kommer förhoppningsvis att\r\nåterupprepa detta. Vi kommer att ta upp det i\r\ndebatt efter debatt, och vi kommer att fortsätta att\r\nskrapa där vi tror att det är möjligt att skrapa. Gör\r\nvi inte det, kommer alternativen att bli mycket\r\nvärre. Vi måste göra satsningar där det kan ge\r\ninkomster till staten, eftersom det är inkomsterna\r\nsom fattas. Utgifterna har man trots allt kunnat\r\nhålla någorlunda under kontroll och t.o.m. lyckats\r\npressa ner.</pre><pre>Vi har nu en löpande motionstid efter\r\nkompletteringspropositionens presentation. Jag\r\nhar läst den -- naturligtvis inte varje ord och\r\nbokstav. Men jag har gått igenom den, först i det\r\nförhandsexemplar som vi fick ett dygn före\r\nremissdebatten. Jag har under den senaste helgen\r\ngått igenom den ytterligare en gång, sida för sida.\r\nJag uppfattar den fortfarande som lika innehållslös\r\nsom första gången jag läste den. Man föreslår att de\r\nföreslagna besparingarna skall få verkan först efter\r\nytterligare två mandatperioder. Vi tycker inte att\r\ndetta är särskilt kraftfull politik.</pre><pre>Vi hoppas att vi med vår motion skall komma med\r\nlitet bättre tag. Jag nämner detta, för man kan inte\r\nta itu med de stora sakerna på annat sätt än genom\r\natt gneta på varje post och i det lilla.</pre><pre>Herr talman! Bostadsutskottets ordförande brukar\r\nofta vara närvarande i kammaren. I dag måste han\r\nha något väldigt viktigt för sig eftersom han inte är\r\nhär. Därför tycker jag att han kan vara ursäktad.</pre><pre>Herr talman! Med detta vill jag nöja mig med att\r\nyrka bifall enbart till reservation 1, mom. 4.</pre><pre>Anf. 181  BRITTA SUNDIN (s) replik:</pre><pre>Herr talman! Det är lovvärt att Bo G Jenevall vill\r\ngöra besparingar i statens finanser. Men i det här\r\nfallet kommer besparingarna att gå ut över dem\r\nsom har de lägsta inkomsterna, dvs. för\r\nensamstående och ungdomar, med 40 000 per år\r\noch för par med 57 000 per år.</pre><pre>Jag är också angelägen om att spara i statens\r\nfinanser och att se till att vi så småningom får en\r\nbudget i balans. Det kommer inte att bli lätt efter\r\ndessa regeringsår. Men jag är väldigt angelägen om\r\natt vi skall spara. Men jag vill inte att det skall ske\r\npå bekostnad av de hushåll som tjänar allra minst,\r\nvilka har allra svårast att klara sitt boende.</pre><pre>Anf. 182  BO G JENEVALL (nyd) replik:</pre><pre>Herr talman! Jag håller naturligtvis med Britta\r\nSundin om att det finns många människor som har\r\nstort behov av bostadstillägg. Jag känner också för\r\ndem. Men vi måste göra någonting för att få\r\nordning på ekonomin och inte i slutändan i stället\r\nfå ännu större skaror av människor som hamnar i\r\nsamma situation. Alla talar om att vi inte kan röra\r\nden eller den gruppen, den eller den delen kan vi\r\ninte röra, där måste vi spä på litet grand osv. Men\r\nväldigt få talar om var besparingarna skall göras.\r\nAlla talar om det i stora ord, i mångmiljardfrågor,\r\nmen inte i varje budgetpost för sig. Vi måste\r\nfaktiskt väga varje utgift på guldvåg.</pre><pre>Jag håller med Britta Sundin när hon talar om de\r\nhemska hyreshöjningarna under de senaste åren.\r\nMen samtidigt vill jag påminna om att 50 % av\r\nhyresökningarna faktiskt beror på den\r\nskatteöverenskommelse som Socialdemokraterna\r\nträffade tillsammans med Folkpartiet. Som en\r\nkonsekvens av denna ökade hyrorna med 50 %.\r\nDet var den största ökningen. Den har skapat\r\nmånga problem.</pre><pre>Anf. 183  BRITTA SUNDIN (s) replik:</pre><pre>Herr talman! Man måste göra någonting, sade Bo\r\nJenevall. Det säger också vi socialdemokrater. Vi\r\nhar lagt fram konkreta förslag om vad vi vill göra\r\nför att få hjulen att snurra och arbetslösheten att\r\nminska. Därigenom kan vi också spara i statens\r\nfinanser.</pre><pre>Vad vi inte vill göra är att låta dem som har det\r\nsvårast med sin ekonomi få ytterligare\r\nförsämringar. Vår målsättning med\r\nbostadspolitiken är att alla skall ha rätt att bo bra.\r\nI den målsättningen ligger också att vi skall stödja\r\ndem som inte har råd att själva klara av sin\r\nbostadskostnad.</pre><pre>Anf. 184  BO G JENEVALL (nyd) replik:</pre><pre>Herr talman! Ja, Britta Sundin, jag håller med om\r\ndet också. Men nu har faktiskt Sverige den största\r\nbostadsytan per person i världen, så vi har det inte\r\nså illa ställt på den punkten.</pre><pre>Jag upprepar med en dåres envishet att vi måste\r\nspara och att vi måste spara överallt. Jag håller med\r\nom att det finns många orättvisor i sparandet. Vi\r\nkommer att lägga fram en del synpunker på detta i\r\nsamband med kompletteringspropositionen.</pre><pre>Vi har liksom Socialdemokraterna i olika fall\r\nbetonat nödvändigheten av att stimulera den\r\nprivata konsumtionen. Vi kan inte spara oss till\r\ndöds. Det går inte. Vi måste få i gång efterfrågan.\r\nDet finns en efterfrågan som skulle kunna tas fram\r\nmed lämpliga medel. Sedan kan vi ha litet olika\r\nåsikter om de bästa vägarna att göra det. Vi vill\r\ngärna gå skattevägen, medan andra partier kanske\r\nhar andra synpunkter. Men jag upprepar: Vi måste\r\nspara.</pre><pre>Anf. 185  ULF BJÖRKLUND (kds):</pre><pre>Herr talman! Bostadsutskottet har vid upprepade\r\ntillfällen understrukit bostadsbidragens betydelse\r\nsåsom en del av det bostadspolitiska stödsystemet.\r\nBostadsbidragen kompletterar de generella\r\nbostadssubventionerna genom att de riktas mot\r\nhushåll med behov av stöd. Ur fördelningspolitisk\r\nsynvinkel är inkomstprövade bostadsbidrag det\r\nklart bästa sättet att göra det möjligt att\r\nåstadkomma en god boendestandard även för\r\nbarnfamiljer.</pre><pre>Skatteomläggningen och de minskade\r\nräntesubventionerna har otvivelaktigt medfört en\r\nhöjning av boendekostnaderna som för vissa\r\ngrupper kan vara oacceptabel. Det är viktigt att\r\ndetta kan kompenseras genom bostadsbidragen.</pre><pre>I betänkandet BoU16 behandlas framlagda förslag\r\ni proposition 1993/94:144 med berörda motioner.\r\nDessutom behandlas anslagsförslag i årets\r\nbudgetproposition om bostadsanpassningsbidrag.\r\nNär det gäller dessa bidrag är utskottet helt enigt\r\nom att tillstyrka regeringens förslag om ett anslag\r\npå 4,9 miljoner kronor för budgetåret 1994/95.</pre><pre>Trots den breda enigheten i de stora frågorna när\r\ndet gäller bostadsbidragen har till betänkandet\r\nfogats sex reservationer från Socialdemokraterna\r\noch Ny demokrati samt en meningsyttring från\r\nVänsterpartiet. Vi har även hört en del anföranden\r\ni dessa frågor.</pre><pre>Med anledning av en centermotion föreslår\r\nutskottet att riksdagen skall göra ett\r\ntillkännagivande om möjligheten att bevilja\r\nbostadsbidrag i vissa fall, nämligen då makar lever\r\nåtskilda och den ena maken uppbär kommunalt\r\nbostadstillägg. Om den ena maken varaktigt bor på\r\nservicehus och där uppbär KBT, kan den andre\r\nmaken inte samtidigt uppbära bostadsbidrag för sitt\r\nboende, trots att inkomstförhållanden och\r\nbostadskostnader är sådana att bidrag hade utgått\r\nom denne hade betraktats såsom ensamstående.\r\nUtskottet delar motionärernas uppfattning att det\r\ninte kan vara rimligt att makar som på grund av\r\nålders- och sjukdomsskäl varaktigt bor i skilda\r\nbostäder skall behöva ansöka om\r\näktenskapsskillnad för att bostadsbidrag skall utgå.\r\nDetta måste naturligtvis rättas till.</pre><pre>De mål som riksdagen beslöt om 1987 ligger fast\r\nsåsom utgångspunkt för bostadsbidragen. Det\r\ninnebär att bostadsbidragen skall skapa möjligheter\r\nför familjer att hålla sig med moderna bostäder med\r\nett eget rum för varje barn. För att möjliggöra detta\r\näven för dem som bor i nyare bostäder är det\r\nnödvändigt att gränsen för den högsta\r\nbidragsgrundande bostadskostnaden höjs. Dessa\r\nförstärkningar möjliggörs i sin tur genom att\r\ngränsen för lägsta bidragsgrundande\r\nbostadskostnad höjs något. Även inkomstgränsen\r\nför oreducerat bostadsbidrag höjs något i framlagt\r\nförslag. De föreslagna förändringarna av reglerna\r\nför bostadsbidrag till barnfamiljer innebär således\r\natt bidragen till hushåll med de högsta\r\nbostadskostnaderna ökar.</pre><pre>Boverket har under åren 1991--1993 följt upp och\r\nutvärderat bostadsbidragens effekter.\r\nUtvärderingen visar att bostadsbidragen till\r\nbarnfamiljer har stor fördelningspolitisk precision\r\nsamt att effekterna av denna stödform\r\növerensstämmer med det uttalade syftet med\r\nstödet. I maj 1993 fick de ca 20 % av hushållen som\r\nhade de lägsta inkomsterna ca 30 % av de totala\r\nbidragen. Hälften av bidragen gick till de ca 35 %\r\nav hushållen som hade de lägsta inkomsterna.</pre><pre>Herr talman! Jag kunde inte undvika att under\r\nförstamajhelgen reagera på den talkörsverksamhet\r\nsom Vänsterpartiets Gudrun Schyman ägnade sig\r\nåt. Hon påstod att ''hyrorna hade gått upp och\r\nbostadsbidragen ner''. Tyvärr finns ingen ledamot\r\nfrån Vänsterpartiet här. Antingen är hennes\r\npåståenden ett led i falsk marknadsföring eller\r\nockså ren okunnighet. Även Britta Sundin nämnde\r\natt hyrorna hade ökat utan motstycke under denna\r\nmandatperiod. Då kan det vara lämpligt att Britta\r\nSundin lyssnar. Så här var det.</pre><pre>Redan 1990 ökade hyrorna med 14,2 %. 1991\r\nökade de med 25,4 %, 1992 med 8,2 %, 1993 med\r\n8,1 % och 1994 med 3,5 %. I år, 1994, har vi den\r\nlägsta hyreshöjningen sedan 1970.</pre><pre>Om vi gör en liten jämförelse med kostnaderna för\r\nbostadsbidragen, finner vi att ökningen under\r\nbudgetåret 1991/92 var hela 61 % -- detta såsom en\r\nkompensation för de ökade boendekostnader som\r\nföljde av skatteomläggningen. Men även därefter\r\nhar bostadsbidragen ökat med 17 % budgetåret\r\n1992/93 och med 16 % budgetåret 1993/94.</pre><pre>Samtidigt som besparingar av de generella\r\nräntebidragen hittills har genomförts med 3,4\r\nmiljarder kronor har kostnaderna för\r\nbostadsbidragen ökat med 1,5 miljarder kronor och\r\nför de kommunala bostadstilläggen KBT med ca 2\r\nmiljarder kronor. Detta innebär att de sämst ställda\r\nhushållen har kompenserats för ökade\r\nboendekostnader.</pre><pre>Vänsterpartiet anför i sin meningsyttring något om\r\natt reglerna för bostadsbidrag för barnfamiljer bör\r\nkompletteras så att förändringen av barnbidragen --\r\nalltså det sänkta flerbarnstillägget -- i stället\r\nkompenseras genom en höjning av bostadsbidraget\r\nför dessa grupper. Detta är naturligtvis en god\r\ntanke. Såsom kristdemokrat ser jag naturligtvis en\r\nkompensation i förslaget till vårdnadsbidrag, även\r\nom det inte råkar framgå av betänkandet.</pre><pre>Vänsterpartiet föreslår i sin meningsyttring även en\r\növersyn av reglerna för bostadsbidrag vid\r\nskilsmässa. Utskottet finner inte skäl för att\r\ntillstyrka detta förslag, eftersom 15 § lagen om\r\nbostadsbidrag redan nu garanterar båda\r\nföräldrarna, om de inte lever tillsammans, den\r\nbostadsanknutna delen av bidraget. Den ej\r\nbostadsanknutna delen av bidraget tillfaller dock\r\nendast den förälder hos vilken barnet är\r\nmantalsskrivet.</pre><pre>Socialdemokraterna efterlyser i en reservation\r\nresultatet av de överväganden som utskottet och\r\nriksdagen tidigare i ett tillkännagivande förelagt\r\nregeringen om en vidgning av bidragskretsen --\r\nnågot som redan har nämnts här. Vi vet att sådana\r\növerväganden pågår inom regeringskansliet. Det\r\nhandlar ju även om ekonomi och pengar, vilket\r\nfinns med i övervägandena. Vi förutsätter att\r\nregeringen i lämpligt sammanhang redovisar sitt\r\nställningstagande i frågan och då också framlägger\r\nförslag om erforderliga åtgärder.</pre><pre>När det gäller gränsen för utbetalning av bidrag\r\nvore det intressant för mig, som inte var med 1988\r\ndå reservanternas egen regering genomförde detta\r\nförslag, att få veta motiven bakom förslaget.\r\nHandlade det bara om byråkrati? Det är\r\nnaturligtvis av värde om man kan fatta väl avvägda\r\noch någorlunda långsiktiga beslut.</pre><pre>Till sist vill jag säga några ord om Ny demokratis\r\nreservation. Det är naturligtvis viktigt, när vi gör\r\nganska dramatiska neddragningar av de generella\r\nbidragen i rådande situation på arbetsmarknaden,\r\natt vi är uppmärksamma på effekterna och med\r\nhjälp av riktade bidrag såsom bostadsbidraget\r\ngaranterar stöd till de mest utsatta grupperna. Det\r\ngäller naturligtvis även de ensamstående och\r\nlågavlönade. Även dessa människor bör garanteras\r\nen bostad till rimlig kostnad.</pre><pre>Herr talman! Med detta yrkar jag bifall till\r\nutskottets hemställan och avslag på samtliga\r\nreservationer.</pre><pre>Anf. 186  BRITTA SUNDIN (s):</pre><pre>Herr talman! Jag börjar kommentera Ulf\r\nBjörklunds inlägg från slutet. Det sista han sade var\r\natt han skulle ville veta hur vi resonerat om\r\nbostadsbidragen och om detta med att belopp\r\nunder 100 kr inte betalas ut.</pre><pre>De ekonomiska förutsättningarna för väldigt\r\nmånga familjer har ju förändrats jämfört med\r\nsituationen 1988 och fram till i dag. Det gör att vi\r\nockså kan ompröva ett beslut som fattades 1988.\r\nDessutom vet vi att tekniken har utvecklats. I dag\r\nskall man inte behöva anföra tekniska skäl när det\r\ngäller att inte betala ut mindre belopp. 1988 sade\r\nman att det av administrativa skäl blir för kostsamt\r\natt hantera små belopp. Vi fattade då beslut om\r\ndetta på grund av de problem som väldigt många\r\nfamiljer har. Framför allt råkar ungdomar, t.ex.\r\nstuderande, ut för det här. En tusenlapp är mycket\r\npengar för dem som lever på marginalen.</pre><pre>När det gäller bostadsbidrag till hushåll bestående\r\nav personer av samma kön har regeringen faktiskt\r\nhaft ett helt år på sig. Vi gjorde en beställning till\r\nregeringen förra våren. Ett par gånger sedan förra\r\nvåren har vi behandlat bostadsbidragen. Inte vid\r\nnågot av de tillfällena har regeringen tagit upp den\r\nhär frågan och klarat ut hur man vill ha det.</pre><pre>Det här är faktiskt en orättvisa inte bara gentemot\r\nhomosexuella som lever tillsammans utan också\r\ngentemot exempelvis mor och dotter som lever\r\ntillsammans. Dessa kan inte få bidrag. Däremot\r\nkan mor och son i samma hushåll få bidrag. Två\r\nsystrar kan heller inte få bidrag. Men en syster och\r\nen bror kan få bidrag. Det finns alltså orättvisor i\r\nlagen i det här sammanhanget. Vi måste se till att vi\r\nrättar till detta. Det är dåligt av regeringen att man\r\nhittills inte har kommit med ett förslag.</pre><pre>Slutligen gäller det skattereformen. Boverket har\r\nnu gjort en ordentlig analys av vad som hände med\r\nhyrorna när det gällde skatteomläggningen. Det är\r\nsant att hyrorna blev högre. Men man har också\r\nkunnat visa att det för hushållens del inte blev\r\nnågon försämring. Man fick i stället tillbaka i form\r\nav sänkt skatt. De som inte fick sänkt skatt fick i\r\nstället högre bostadsbidrag. Netto fick man alltså\r\ninte ut mindre efter skattereformen än man\r\ndessförinnan fick ut.</pre><pre>Anf. 187  ULF BJÖRKLUND (kds):</pre><pre>Herr talman! Det är möjligt att byråkratin när det\r\ngäller utbetalning av smärre belopp i dag kan\r\nundanröjas en aning till följd av tekniska framsteg.</pre><pre>Före 1988 handlade det om en gräns vid 50 kr. 1988\r\ngjorde man en justering uppåt till 100 kr. Med\r\ndagens penningvärde är den här hundralappen\r\nändå inte så mycket. Vi ligger säkert någonstans\r\nmittemellan de 50 respektive 100 kronorna.</pre><pre>Bostadsbidragen har ökat för de grupper som bäst\r\nbehöver bidragen. Man har ändå fått\r\nkompensation. Det här kan därför inte handla om\r\nsärskilt mycket pengar eller ha så stor betydelse.</pre><pre>Det är ändå av värde att ett beslut har någorlunda\r\ngod bärighet, att det hela är väl genomtänkt och att\r\nman inte ändrar och kastar om hur som helst.</pre><pre>När det gäller frågan om en vidgning av kretsen\r\nmänniskor som får bostadsbidrag är det trots allt så\r\natt här ligger ett övervägande av ekonomisk art. I\r\nen situation präglad av en ekonomisk kris är det\r\nmycket som talar för att man ser över det här\r\nordentligt och att man undersöker vad detta kan\r\ninnebära också för ekonomin. Av det skälet tycker\r\njag att vi kan förlåta att man på regeringskansliet\r\nfortfarande räknar på detta. Självklart är det också\r\nmin förhoppning att man snart kommer med\r\nbesked i den här frågan.</pre><pre>Anf. 188  BRITTA SUNDIN (s):</pre><pre>Herr talman! Jag vill påminna Ulf Björklund om att\r\nett enigt utskott förra våren begärde att regeringen\r\nskulle återkomma i frågan. Jag kan inte tänka mig\r\natt någon av oss trodde att regeringen inte på ett\r\nhelt år skulle klara av att se över problemet och\r\nrätta till en felaktighet i lagstiftningen som gör att\r\nmänniskor behandlas olika.</pre><pre>Boverket är ju den myndighet som ser över\r\nbostadssituationen för många människor. Man har\r\nnyligen avlämnat en rapport som visar att 380 000\r\nhushåll i Sverige under de senaste åren har fått byta\r\nner sig till en lägre standard, till en mindre bostad.\r\nDenna utveckling tycker jag är väldigt oroande.</pre><pre>Jag skulle vilja höra vad Ulf Björklund, som här\r\nföreträder regeringspartierna, anser om en\r\nutveckling som innebär att vi i Sverige, om vi inte\r\nser upp i den här frågan, kan komma tillbaka till en\r\nsituation av trångboddhet.</pre><pre>Vilka åtgärder ämnar regeringspartierna vidta när\r\ndet gäller dem som blir tvungna att byta ner sig?</pre><pre>Anf. 189  ULF BJÖRKLUND (kds):</pre><pre>Herr talman! Först vill jag säga till Britta Sundin att\r\nutskottet fortfarande är enigt när det gäller att\r\nundersöka möjligheterna att vidga bidragskretsen.\r\nDet är ingen skillnad jämfört med föregående år.</pre><pre>Alla förväntar vi oss, och så alltså även jag, att\r\nnågonting snarast presenteras här. Enighet råder\r\nsåledes fortfarande i utskottet.</pre><pre>När det gäller de hushåll som har fått byta ner sig i\r\nfråga om boendestandarden kan jag säga att en\r\nmycket viktig orsak nog är vad jag anförde om\r\nhyreshöjningarna år 1991. Med hela 25,4 % ökade\r\nhyran till följd av skatteomläggningen. Man kan\r\nnaturligtvis fundera över om våra riktade bidrag\r\nfullt ut utgör kompensation för den stora höjning\r\nsom skatteomläggningen har orsakat. Ändå visar\r\nsatsningen på bostadsbidragssidan att vi trots allt\r\nvill rikta de här pengarna till de grupper som har\r\nstörsta behovet av dem. Det är den ambition som\r\nvi i rådande situation kan ha.</pre><pre>Anf. 190  BRITTA SUNDIN (s):</pre><pre>Herr talman! Helt kort vill jag bara säga till Ulf\r\nBjörklund att Boverket faktiskt har utvärderat\r\nskattereformen och kommit fram till att inte någon\r\nhar fått sämre förhållanden på grund av just\r\nskattereformen.</pre><pre>Anf. 191  ULF BJÖRKLUND (kds):</pre><pre>Herr talman! Ett positivt tecken ser vi trots allt när\r\nvi tittar på boendekostnadsutvecklingen efter 1991.\r\n1994 har vi den minsta boendekostnadsökningen\r\nsedan 1970. Det är ju också sådant som kommer\r\nväldigt många människor till del. Det i sin tur har\r\natt göra med att regeringen har vidtagit åtgärder för\r\natt få ner framför allt räntorna. Vi får alltså se en\r\nutveckling som innebär att vi har fått ner\r\nhyreskostnadsökningen under de senaste åren.</pre><pre>Överläggningen var härmed avslutad.</pre><pre>(Beslut skulle fattas den 5 maj.)</pre><pre>17 §  Elöverkänslighet</pre><pre>Föredrogs</pre><pre>bostadsutskottets betänkande</pre><pre>1993/94:BoU17 Elöverkänslighet.</pre><pre>Anf. 192  BERTIL DANIELSSON (m):</pre><pre>Herr talman! Bostadsutskottets betänkande om\r\nelöverkänslighet är enhälligt. Det kanske kan synas\r\nsom en utmaning att fresta kammarens tålamod\r\nmed att dra i gång en debatt och göra inlägg i den\r\nhär frågan. Men jag tycker att den är så pass viktig\r\natt vi bör uppmärksamma den genom att byta några\r\nord om problemen.</pre><pre>Elöverkänslighet är en relativt ny företeelse i vårt\r\nsamhälle. Inte desto mindre är det angeläget att vi\r\nuppmärksammar den. Problemet kan man väl säga\r\när en följd av det s.k. moderna samhället med den\r\nstora användningen av el och apparater som har\r\nelektricitet som drivkälla.</pre><pre>Det råder också samstämmighet bland många om\r\natt en del personer mår ganska dåligt när de utsätts\r\nför eller kommer i närheten av elektromagnetiska\r\nfält. Samtidigt måste man konstatera att det i dag\r\ninte finns någon allmänt accepterad förklaring till\r\nuppkomsten av elöverkänslighet. Detta gör att det\r\ninte heller är möjligt att förorda eller föreslå\r\nåtgärder för att komma till rätta med de här\r\nproblemen.</pre><pre>Men det är mycket angeläget att kunskaperna på\r\ndet här området ökas. Åtskilliga kunskaper finns\r\nredan. De bör föras ut och ligga till grund för\r\nåtgärder i syfte att minska problemen.</pre><pre>Undersökningar och kartläggningar har under\r\nsenare år genomförts. Socialstyrelsen har tillsatt en\r\narbetsgrupp som skall utvärdera dagens befintliga\r\nkunskapsläge. De väntas i slutet av året lägga fram\r\nsitt arbete. Till den här gruppen har knutits en\r\nreferensgrupp med företrädare för Boverket,\r\nElsäkerhetsverket, Arbetarskyddsstyrelsen,\r\nStrålskyddsinstitutet samt kommunerna. Det pågår\r\näven annat arbete på det här problemområdet.</pre><pre>Enligt utskottets mening bör en samordning ske av\r\nallt pågående arbete. En grundläggande uppgift\r\nbör vara att på ett enhetligt sätt definiera begreppet\r\nelöverkänslighet. Likaså bör omfattningen av\r\nproblemen så långt som möjligt fastställas.</pre><pre>Utskottet anser att det bör ankomma på regeringen\r\natt vidta de åtgärder som erfordras för att de nu\r\npågående utrednings- och inventeringsinsatserna\r\nsamordnas och därefter förs ut i form av\r\nåtgärdsprogram. Med hänsyn till problemens\r\nomfattning bör detta arbete genomföras utan\r\ndröjsmål.</pre><pre>De erfarenheter som härvid efter hand uppnås bör\r\nsnabbt komma till praktisk tillämpning. I lämpligt\r\nsammanhang bör regeringen återkomma till\r\nriksdagen med redovisning och med förslag til\r\nåtgärder.</pre><pre>Ett antal motioner ligger till grund för detta\r\nbetänkande och särskilt tas i en del av dessa upp\r\nförslag om bostadsanpassningsbidrag för\r\nelsanering. I dag finns det inte någon skyldighet för\r\nkommunerna att utge de här bidragen, men flera\r\nkommuner beviljar trots detta\r\nbostadsanpassningsbidrag för elsanering.</pre><pre>Utskottet är mot bakgrund av de kunskapsbrister\r\nsom ännu råder om orsaker och samband\r\nbeträffande elöverkänslighet inte berett att föreslå\r\nbifall till motionskraven. I dessa liksom i alla andra\r\nfrågor är det nödvändigt att ha tillförlitligt underlag\r\noch entydiga fakta när riksdagen skall fatta viktiga\r\nbeslut. Dessa underlag saknas i den här frågan. Jag\r\när övertygad om att när beslutsunderlaget fyller\r\ndessa krav kommer åtgärder utan dröjsmål att\r\nvidtas.</pre><pre>De problem och den oro som allt fler känner\r\nbeträffande elöverkänslighet har utskottet tagit på\r\nallvar. Fakta har inhämtats och uppvaktningar har\r\nskett inför utskottet. Hela frågan om\r\nelöverkänslighet har genom detta betänkande lyfts\r\nfram på ett sätt som jag tror är både riktigt och\r\nviktigt. Det är säkert inte sista gången den här\r\nfrågan kommer att behandlas i Sveriges riksdag.\r\nJag ser med tillförsikt fram emot att man efter hand\r\nfår en bättre struktur på både forskning och\r\nåtgärdsprogram.</pre><pre>Herr talman! Med detta vill jag avslutningsvis yrka\r\nbifall till hemställan i detta enhälliga betänkande.</pre><pre>Anf. 193  JOHAN LÖNNROTH (v):</pre><pre>Herr talman! Det finns många exempel på att när\r\nstora miljöproblem första gången upptäcks tar man\r\ninte dem som slår larm på allvar. Särskilt gäller det\r\nom problemen är omfattande, svåra att komma till\r\nrätta med och om de bara kan angripas om man\r\nutmanar starka ekonomiska intressen. Detta gällde\r\nnär asbestens farlighet första gången upptäcktes.\r\nDet gällde lösningsmedel i färger och det gäller nu\r\nelöverkänslighet och bildskärmsskador.</pre><pre>Det är också regel att den akademiska världen är\r\ntämligen konservativ i sådana här frågor. De\r\nforskare som först lyssnar på dem som drabbats och\r\nslår larm blir ofta betraktade som alarmister,\r\npopulister och kanske rent av ibland linslöss.</pre><pre>Det är först när bevisen blir helt överväldigande för\r\natt något är fel på de vedertagna teorierna som det\r\nakademiska etablissemanget vågar slå fast en ny\r\nsanning.</pre><pre>Jag tillhörde själv dem som var skeptiska mot att\r\nman kunde bli skadad av elektricitet, särskilt av att\r\narbeta vid bildskärm. Jag påverkades förmodligen\r\nav en stark tro på den nya informationsteknologin\r\noch ett eget starkt beroende. Hela min tillvaro\r\nskulle mer eller mindre slås i spillror om jag tvangs\r\nåtervända till pennan eller skrivmaskinen.\r\nÅtminstone inbillade jag mig det.</pre><pre>Det som gjort att jag nu har fått en annan\r\nuppfattning har att göra med att jag själv fick\r\nsymtom där ett samband med arbete framför\r\nbildskärm inte kunde uteslutas. Nu visade det sig\r\natt det troligen var något annat, men det hela ledde\r\ntill att jag lärde känna människor som redovisat\r\nsina problem på ett så oerhört tydligt sätt att det\r\ngjorde mig övertygad om att elöverkänsligheten är\r\nett reellt fysiologiskt problem, även om det\r\nnaturligtvis är ganska svårt att dra en absolut gräns\r\nmellan kropp och själ.</pre><pre>Vi i Vänsterpartiet som har motionerat nöjer oss\r\nmed utskottets förslag och uppfattar det som att alla\r\npartier nu tar detta problem på allvar och att vi vill\r\natt regeringen skall komma tillbaka med konkreta\r\nförslag. Och det skall gå fort. Det står också ''utan\r\ndröjsmål'' i utskottets betänkande.</pre><pre>Jag noterar särskilt att utskottet säger att de\r\npraktiska erfarenheterna måste tas till vara. Det\r\nuppfattar jag som ett stöd för vår motion, där vi\r\nhävdat att forskningen kring elöverkänslighet skall\r\nske i nära samarbete med drabbade personer.</pre><pre>Låt mig avsluta med ett exempel på vad samarbetet\r\nskulle kunna betyda. I Arbetsmiljöfonden pågår nu\r\nbehandlingen av ett antal ansökningar om\r\nforskningsanslag. Beslut skall fattas senare denna\r\nmånad. Föreningen för el- och bildskärmsskadade\r\nhar på eget initiativ begärt att få läsa handlingarna.\r\nI ett remissvar hävdar de att forskningen om\r\nelöverkänslighet i Sverige befinner sig i en\r\nförtroendekris, eftersom den domineras av\r\nforskare som med stor frenesi förfäktat att\r\nelöverkäsnlighet och skador från bildskärmar skall\r\nbetraktas som en omöjlighet till dess motsatsen är\r\nfullständigt bevisad. Föreningen har också\r\nsynpunkter på de enskilda forskningsprojekten.</pre><pre>Det är klart att riksdagen inte skall lägga sig i\r\nforskningspolitikens detaljer eller enskilda\r\nforskningsprojekt. Men vi kan som representanter\r\nför allmänheten hävda kravet på att forskarna\r\nlyssnar på dem som drabbats.</pre><pre>Jag tycker att det är naturligt att de instanser som\r\nbeviljar forskningsanslag -- det gäller både\r\nSocialstyrelsen och Arbetsmiljöfonden -- själva\r\naktivt försöker ta in synpunkter från de drabbade\r\noch deras intresseorganisationer och också beaktar\r\nde synpunkter som kommer fram.</pre><pre>Det skulle vara intressant att höra någon av mina\r\nmeddebattörer och företrädare för\r\nregeringspartierna uttala sin mening i den här\r\nfrågan.</pre><pre>Med detta yrkar jag bifall till utskottets förslag.</pre><pre>Anf. 194  LENNART FRIDÉN (m):</pre><pre>Herr talman! Vi närmar oss den del av året då\r\nmånga gärna vill börja dra i väg till sommarstugan,\r\nmed en kanske litet enklare stil på sitt liv. Man vill\r\nleva litet primitivare. Visst låter det mysigt när man\r\ntalar om surrande spritkök och levande ljus.</pre><pre>När jag senast upplevde detta var det snarast i en\r\nstämning av spöklikhet. Det var vid ett av de möten\r\njag har haft med dem som har drabbats av det som\r\nvi kallar för elöverkänslighet. Man kom fram till\r\ndörren i ett vanligt bostadsområde. Dörrklockan\r\nvar urkopplad, man fick knacka på dörren. När vi\r\nhade suttit där en stund ringer telefonen, och den\r\nvar kopplad på ett sådant sätt att det inte var direkt\r\ni närheten av själva telefonen som abonnenten\r\nsvarade, utan det var en lång och krånglig\r\nanordning ett antal meter från telefonen. När man\r\ntittade upp närmast taket såg man hur vissa av\r\nkopplingsdosorna var helt tomma. På andra ställen\r\nhade man kopplat ur det elektriska.</pre><pre>Där vid sitt bord med levande ljus satt den unge\r\ncivilingenjör som förut vid dataskärmen arbetat\r\nmed det högteknologiska JAS-projektet. Han\r\nskulle bjuda på te. Det var då det surrande\r\nspritköket hördes. Visst kunde han använda sitt\r\nskafferi. Bra skafferi i all ära, men hur många vill\r\nvara utan kyl och frys, eller vem vill vara utan TV,\r\nvideo, diskmaskin, elspis, mikrovågsugn, skiv- eller\r\nCD-spelare, rakapparat, hårtork, eller ännu värre\r\nsom i hans fall utan sitt jobb?</pre><pre>Bertil Danielsson påpekade förut att vi inte vet så\r\nmycket kring detta. Just det är ganska oroande. Det\r\när så mycket i vår miljö som vi inte har något grepp\r\nom, där vi kanske redan har passerat en gräns som\r\nvi alltför sent kommer underfund med att vi har\r\npasserat.</pre><pre>Vi vet inte om olika påverkansfaktorer gemensamt\r\nlöser ut allergier. Vi vet inte med säkerhet om de\r\nsamband som tycks finnas mellan\r\nkvicksilverförgiftades och elöverkänsligas allergier\r\noch vad de kan bero på. Vi kan konstatera att en av\r\nlandets stora tidningar i dag har ägnat en hel bilaga\r\nåt allergier. Även om man inte tar upp just frågan\r\nom elöverkänslighet, påpekar man att ungefär var\r\nfjärde svensk i dag är överkänslig för något ämne\r\neller någon miljö.</pre><pre>Vi kan som motionärer i dag vara ganska nöjda.\r\nMånga har alltför länge inte tagit de drabbade på\r\nallvar. Jag hade en frågedebatt i ärendet i höstas\r\noch kunde konstatera med det svar jag fick att man\r\npå berört departement ännu inte hade insett djupet\r\nav dessa problem. Det var med en viss besvikelse\r\nsom jag den gången lämnade talarstolen.</pre><pre>Nu kan jag konstatera att utskottet har, med bl.a.\r\nutskottsförhör kring problemen, insett allvaret och\r\nkommit fram till ett bra förslag och, som Johan\r\nLönnroth påpekade förut, markerat att de åtgärder\r\nsom kan vidtas skall vidtas utan dröjsmål.</pre><pre>Herr talman! Jag tillstyrker varmt hemställan i\r\nbetänkandet.</pre><pre>Anf. 195  RUNE THORÉN (c):</pre><pre>Herr talman! Ute i våra kommunala församlingar\r\när det vanligt att man när man motionerat går upp\r\noch tackar. Den kan vara olika behandlad, ibland\r\navstyrkt, ibland tillstyrkt. Här i riksdagen är det\r\nnästan undantagslöst så att motioner avslås. De\r\nflesta motionärer vet aldrig om när motionen\r\nbehandlas. Det står en liten rad inne i ett stort\r\nbetänkande som inte har en titel som har med\r\nmotionen att göra. Den bara försvinner.</pre><pre>I det här fallet är det inte så, herr talman. Vi har\r\nfått ett betänkande med rubriken Elöverkänslighet.\r\nDet är företrädare för sex av riksdagens partier som\r\nmotionerat, 23 motionärer. Det visar med vilket\r\nallvar som frågan har tagits. Det hedrar\r\nbostadsutskottet -- det vill jag säga till Bertil\r\nDanielsson som är utskottets talesman i dag -- att\r\ndet är bra att man har behandlat den här frågan på\r\ndet här viset. Som mina meddebattörer tidigre sagt\r\nhar denna fråga väckt stor uppmärksamhet i\r\nmassmedierna. Elöverkänslighet är ett stort\r\nbekymmer för de människor som har drabbats.</pre><pre>Jag har i likhet med tidigare talare besökt bl.a.\r\nelöverkänsliga människor. Det är problem för dem\r\ni bostaden, problem på arbetsplatsen.</pre><pre>Utskottet har haft en hearing. Man har haft folk hos\r\nsig som redovisat sina synpunkter vilka jag själv har\r\ntagit dela av, liksom av de förslag som utskottet\r\nenhälligt kommit fram till. Jag har egentligen ingen\r\nfråga till Bertil Danielsson utan mera en önskan att\r\nman nu noga följer upp frågan. Det har sagts\r\ntidigare att vi inte har ett särskilt statsråd med\r\nansvar för sådana här frågor. Det är viktigt att\r\nfrågan följs upp så att regeringen tar itu med frågan\r\noch återkommer till riksdagen. För de människor\r\nsom är drabbade är varje månad ett bekymmer.\r\nDärför är det bråttom.</pre><pre>Jag skall i likhet med många andra riksdagsmän\r\nnästa vecka ut och tala om demokrati och rösträtt.\r\nJag tycker faktiskt att detta ärende är ett gott\r\nskolexempel på när demokratin fungerar och när\r\ndet verkligen kan hända någonting i parlamentet.</pre><pre>Jag ber slutligen, herr talman, att få yrka bifall till\r\nutskottets hemställan.</pre><pre>Anf. 196  BERTIL DANIELSSON (m):</pre><pre>Herr talman! Det är något ovanligt att begära replik\r\nnär betänkandet är enigt och utskottet har fått\r\nberöm av de i debatten deltagande ledamöterna.\r\nMen det var några synpunkter som jag kanske ändå\r\nvill kommentera.</pre><pre>Det är givetvis så, Johan Lönnroth, att riksdagen\r\nsom lagstiftande och beslutande församling måste\r\nvara väldigt försiktig när det gäller frågor som har\r\nmed forskning och liknande att göra. Vi får inte\r\nråka i den situationen att riksdagen sliter tvister\r\ninom forskningsvärlden genom att fatta beslut i en\r\neller annan riktning. Vi måste ha så gott underlag\r\nför våra ställningstaganden att det inte komma i\r\nfråga att vi har tagit ställning för en eller annan\r\npart.</pre><pre>När det gäller de elöverkänsliga människornas\r\nsituation delar jag självfallet den uppfattningen att\r\nde måste få komma till tals, liksom alla andra som\r\nhar något att tillföra i dessa frågor. Vi hade\r\nuppvaktning i utskottet från de elöverkänsligas\r\nförening. Vi lyssnade med uppmärksamhet på vad\r\nman hade att framföra. Jag är övertygad om att\r\nman också i framtiden kommer att ta hänsyn till vad\r\nsom framkommer.</pre><pre>Rune Thorén sade i sitt inlägg att det är\r\notillfredsställande och t.o.m. skrämmande att vi vet\r\nså litet. Ja visst, det är därför som utskottet har\r\nägnat ett så stort intresse åt den här frågan. Den har\r\nfått ett eget betänkande och en ordentlig\r\ngenomlysning, och man har gjort en kraftfull\r\nskrivning som är uppfordrande och krävande\r\ngentemot regeringen, som nu har ett påtagligt ökat\r\nansvar för dessa frågor.</pre><pre>Till Rune Thorén vill jag också säga att självfallet\r\nkommer uppmärksamheten att vara stor och\r\nomfattande även framöver. Frågan om\r\nelöverkänslighet är inte löst eller avförd från\r\ndagordningen genom beslutet i riksdagen, utan\r\ndetta är början till en process. Jag utgår ifrån att\r\ninte minst ledamöterna i Sveriges riksdag kommer\r\natt bevaka hur denna fråga framöver behandlas.</pre><pre>Anf. 197  JOHAN LÖNNROTH (v):</pre><pre>Herr talman! Jag håller naturligtvis med Bertil\r\nDanielsson om att vi här i riksdagen inte kan slita\r\ntvister mellan forskare. Men i och med att utskottet\r\nnu har uttalat att de praktiska erfarenheterna måste\r\ntas till vara, tolkar jag det så, att det i första hand\r\när de elskadade själva som har praktiska\r\nerfarenheter att tillföra. Nu har utskottet tagit\r\nderas erfarenheter på allvar och lyssnat på dem. Då\r\ntillåter jag mig att tolka utskottet och Bertil\r\nDanielsson på det viset att vi också anser att det är\r\nrimligt att de instanser som beviljar\r\nforskningsanslag -- i det här fallet Socialstyrelsen\r\noch Arbetsmiljöfonden -- lyssnar lika noga på de\r\ndrabbade och själva tar initiativ till att ta in\r\nsynpunkter från dessa och också tar hänsyn till de\r\npraktiska erfarenheterna när de beviljar\r\nforskningsanslag.</pre><pre>Anf. 198  BERTIL DANIELSSON (m):</pre><pre>Herr talman! I den här delen tror jag inte att det\r\nfinns någon annan uppfattning än vad som här har\r\nframkommit. Självfallet kommer man att vidta de\r\nåtgärder som man har möjligheter att vidta med\r\nnuvarande kunskapsnivå. Man vet ju en hel del.\r\nMan vet att människor far illa, och man vet att\r\nsituationen förbättras för de allra flesta om de inte\r\nutsätts för elektromagnetisk strålning.</pre><pre>Åtskilligt kan redan göras. Men det återstår ändå\r\nen hel del. Vi gör nu en beställning om det samlade\r\ngreppet. Men det utesluter inte att man går snabbt\r\nfram på de områden som är möjliga. Nu är det inte\r\nriksdagens uppgift att i detalj tala om för olika\r\nmyndigheter att de skall göra si eller så. Man är nog\r\ntillräckligt lyhörd för den anda och intention som\r\nfinns i betänkandet, så att man gör ändå på det\r\nsättet.</pre><pre>Överläggningen var härmed avslutad.</pre><pre>(Beslut skulle fattas den 5 maj.)</pre><pre>18 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1993/94:234 Vissa inkomst-\r\noch företagsskattefrågor, m.m.</pre><pre>1993/94:Sk45 av Lars Biörck (m)</pre><pre>1993/94:Sk46 av Lars Bäckström m.fl. (v)</pre><pre>1993/94:Sk47 av Karin Falkmer (m)</pre><pre>1993/94:Sk48 av Karin Starrin (c)</pre><pre>1993/94:Sk49 av Agne Hansson (c)</pre><pre>1993/94:Sk50 av Ingrid Näslund och Chatrine\r\nPålsson (kds)</pre><pre>1993/94:Sk51 av Lars Hedfors m.fl. (s)</pre><pre>1993/94:Sk52 av Ulf Björklund (kds)</pre><pre>19 §  Kammaren åtskildes kl. 21.53.</pre><pre>Förhandlingarna leddes</pre><pre>av talmannen från sammanträdets början t.o.m. 6\r\n§ anf. 22 (delvis),</pre><pre>av förste vice talmannen därefter t.o.m. anf. 53\r\n(delvis),</pre><pre>av andre vice talmannen därefter t.o.m. 10 § anf. 87\r\n(delvis),</pre><pre>av tredje vice talmannen därefter t.o.m. anf. 120,</pre><pre>av förste vice talmannen därefter t.o.m. 16 § anf.\r\n179 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}