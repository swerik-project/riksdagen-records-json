{"dokumentstatus":{"dokument":{"hangar_id":"2387778","dok_id":"GG0993","rm":"1992/93","beteckning":"93","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"93","slutnummer":"0","datum":"1993-04-16 00:00:00","systemdatum":"2005-10-27 14:00:05","publicerad":"1993-04-16 00:00:00","titel":"Riksdagens snabbprotokoll 1992/93:93 Fredagen den 16 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{76EAA372-5DDD-4ACC-82A6-A84F5DB0FC58}","dokument_url_text":"http://data.riksdagen.se/dokument/GG0993/text","dokument_url_html":"http://data.riksdagen.se/dokument/GG0993","dokumentstatus_url_xml":"http://data.riksdagen.se/dokumentstatus/GG0993","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:93</div>\r\n<div class=\"sidhuvud_datum\">Fredagen den 16 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1992/93:T85--T98 till trafikutskottet</pre><pre>1992/93:Ju21 till justitieutskottet</pre><pre>Meddelande om dagens sammanträde</pre><pre>Anf. 1  TALMANNEN:</pre><pre>Jag vill passa på att nämna att förhandlingarna i dag\r\nkommer att avslutas kl. 14.00.</pre><pre>2 §  Beslut rörande utskottsbetänkanden som\r\nslutdebatterats den 15 april</pre><pre>Företogs till avgörande socialutskottets\r\nbetänkande 1992/93:SoU15, utbildningsutskottets\r\nbetänkanden 1992/93:UbU11 och UbU21,\r\ntrafikutskottets betänkanden 1992/93:TU25, TU26\r\noch TU33, jordbruksutskottets betänkande\r\n1992/93:JoU16 samt bostadsutskottets\r\nbetänkanden 1992/93:BoU11, BoU15, BoU16,\r\nBoU17 och BoU18 (beträffande debatten i dessa\r\närenden, se prot. 92).</pre><pre>Socialutskottets betänkande SoU15</pre><pre>Mom. 1 (en syneförrättning i välfärden)</pre><pre>Utskottets hemställan bifölls med 165 röster mot\r\n127 för reservation 1 av Anita Persson m.fl. i\r\nmotsvarande del.</pre><pre>Mom. 2 (rättssäkerhet m.m.)</pre><pre>Utskottets hemställan bifölls med 280 röster mot 11\r\nför utskottets hemställan med den ändring däri som\r\nföranleddes av bifall till motion So294 av Gudrun\r\nSchyman m.fl. i motsvarande del.</pre><pre>Mom. 4 (en ny socialpolitik)</pre><pre>Utskottets hemställan bifölls med 270 röster mot 21\r\nför reservation 2 av Leif Bergdahl.</pre><pre>Mom. 5, 6 och 8 (barns levnadsvillkor m.m.)</pre><pre>Utskottets hemställan bifölls med 165 röster mot\r\n127 för reservation 3 av Anita Persson m.fl. i\r\nmotsvarande del.</pre><pre>Mom. 9 (en ny familjepolitik)</pre><pre>Utskottets hemställan bifölls med 271 röster mot 21\r\nför reservation 4 av Leif Bergdahl.</pre><pre>Mom. 10 (omstrukturering och fördelning av hälso-\r\noch sjukvårdens resurser)</pre><pre>Utskottets hemställan bifölls med 165 röster mot\r\n126 för reservation 5 av Anita Persson m.fl. i\r\nmotsvarande del.</pre><pre>Mom. 11 (sjukvårdsproduktionen)</pre><pre>Utskottets hemställan bifölls med 270 röster mot 22\r\nför reservation 6 av Leif Bergdahl.</pre><pre>Mom. 14 och 15 (ett tillkännagivande om\r\nbarnbidrag, m.m.)</pre><pre>Utskottets hemställan med godkännande av\r\nutskottets motivering bifölls med 271 röster mot 21\r\nför utskottets hemställan under mom. 14 samt i\r\növrigt bifall till res. 7 av Leif Bergdahl.</pre><pre>Mom. 25 (medelsanvisningen till Bidrag till hälso-\r\noch sjukvård)</pre><pre>Utskottets hemställan bifölls med 283 röster mot 9\r\nför utskottets hemställan med den ändring däri som\r\nföranleds av bifall till motion So504 av Eva\r\nZetterberg m.fl.</pre><pre>Mom. 32 (rekreationsverksamhet)</pre><pre>Utskottets hemställan bifölls med 163 röster mot\r\n124 för reservation 11 av Anita Persson m.fl. 1\r\nledamot avstod från att rösta.</pre><pre>Sören Leberg (s) anmälde att han avsett att rösta\r\nnej men markerats ha röstat ja.</pre><pre>Mom. 41 (engångsbidrag till LP-stiftelsen)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservation 12 av Anita Persson m.fl. -- bifölls med\r\nacklamation.</pre><pre>Mom. 55(en avveckling av den rättsmedicinska\r\navdelningen i Uppsala)</pre><pre>Utskottets hemställan bifölls med 164 röster mot\r\n120 för reservation 13 av Anita Persson m.fl. 7\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU11</pre><pre>Mom. 6 (upphävande av\r\nmeritvärderingsförordningen)</pre><pre>Utskottets hemställan bifölls med 165 röster mot\r\n127 för reservationen av Lena Hjelm-Wallén m.fl.</pre><pre>Mom. 10 (skolplikt för barn som vårdas på sjukhus)</pre><pre>Utskottets hemställan -- som ställdes mot\r\nmeningsyttringen av Björn Samuelson -- bifölls\r\nmed acklamation.</pre><pre>Övriga moment</pre><pre>Utskottets hemställan bifölls.</pre><pre>Utbildningsutskottets betänkande UbU21</pre><pre>Mom. 9 (fortbildning om medicinska handikapp)</pre><pre>Utskottets hemställan bifölls med 281 röster mot 10\r\nför meningsyttringen av Björn Samuelson.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU25</pre><pre>Utskottets hemställan bifölls.</pre><pre>Trafikutskottets betänkande TU26</pre><pre>Mom. 1 (avregleringen och tillsynen av taxi)</pre><pre>Utskottets hemställan bifölls med 280 röster mot 10\r\nför meningsyttringen av Karl-Erik Persson.</pre><pre>Mom. 2 (beställningscentraler och\r\nbefordringsplikt)</pre><pre>Utskottets hemställan bifölls med 165 röster mot\r\n126 för reservationen av Sven-Gösta Signell m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU33</pre><pre>Utskottets hemställan bifölls.</pre><pre>Jordbruksutskottets betänkande JoU16</pre><pre>Utskottets hemställan bifölls.</pre><pre>Bostadsutskottets betänkande BOU11</pre><pre>Mom. 1 (de bostadspolitiska målen)</pre><pre>Utskottets hemställan bifölls med 165 röster mot\r\n127 för reservation 1 av Oskar Lindkvist m.fl.</pre><pre>Mom. 5 (de allmännyttiga bostadsföretagen)</pre><pre>Utskottets hemställan bifölls med 165 röster mot\r\n127 för reservation 2 av Oskar Lindkvist m.fl.</pre><pre>Mom. 7 (bostäder för utvecklingsstörda)</pre><pre>Utskottets hemställan bifölls med 165 röster mot\r\n127 för reservation 4 av Oskar Lindkvist m.fl.</pre><pre>Mom. 11 (ekologiskt byggande)</pre><pre>Utskottets hemställan bifölls med 279 röster mot 10\r\nför meningsyttringen av Eva Zetterberg i\r\nmotsvarande del.</pre><pre>Mom. 13 (en utredning om bostadsfinansieringens\r\nutformning)</pre><pre>Utskottets hemställan bifölls med 165 röster mot\r\n126 för reservation 7 av Oskar Lindkvist m.fl. 1\r\nledamot avstod från att rösta.</pre><pre>Hans Göran Franck ((s) anmälde att han avsett att\r\nrösta nej men markerats ha avstått från att rösta.</pre><pre>Mom. 15 (reduktionen av bostadssubventionerna\r\når 1994)</pre><pre>Utskottets hemställan bifölls med 153 röster mot\r\n124 för reservation 9 av Oskar Lindkvist m.fl. 13\r\nledamöter avstod från att rösta.</pre><pre>Mom. 17 (en utredning av fastighetskrisen)</pre><pre>Utskottets hemställan bifölls med 271 röster mot 21\r\nför reservation 10 av Dan Eriksson i Stockholm.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BOU15</pre><pre>Mom.1 (beslutsram)</pre><pre>Utskottets hemställan bifölls med 269 röster mot 21\r\nför reservationen av Max Montalvo.</pre><pre>Mom. 2--4</pre><pre>Utskottets hemställan bifölls.</pre><pre>Bostadsutskottets betänkande BOU16</pre><pre>Utskottets hemställan bifölls.</pre><pre>Bostadsutskottets betänkande BOU17</pre><pre>Mom. 2 (stöd till kvinnligt företagande)</pre><pre>Utskottets hemställan bifölls med 164 röster mot\r\n126 för reservationen av Oskar Lindkvist m.fl. 1\r\nledamot avstod från att rösta.</pre><pre>Mom. 5 (länsstyrelseanslaget)</pre><pre>Utskottets hemställan bifölls med 283 röster mot 9\r\nför meningsyttringen av Eva Zetterberg.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BOU18</pre><pre>Mom. 2 (miljöfrågorna i PBL m.m.)</pre><pre>Utskottets hemställan bifölls med 163 röster mot\r\n126 för reservation 1 av Oskar Lindkvist m.fl.</pre><pre>Mom. 11 (de reviderade byggreglerna)</pre><pre>Utskottets hemställan bifölls med 164 röster mot\r\n127 för reservation 3 av Oskar Lindkvist m.fl.</pre><pre>Mom. 12 (ekologiska principer i byggandet m.m.)</pre><pre>Utskottets hemställan bifölls med 280 röster mot 11\r\nför meningsyttringen av Eva Zetterberg i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>3 §  Vissa näringspolitiska frågor</pre><pre>Föredrogs</pre><pre>näringsutskottets betänkande</pre><pre>1992/93:NU25 Vissa näringspolitiska frågor (prop.\r\n1992/93:100 delvis).</pre><pre>Anf. 2  BIRGITTA JOHANSSON (s):</pre><pre>Fru talman! En sund näringspolitik är grunden för\r\nvår framtid som industrination. Nedgången i\r\nproduktionen och sysselsättningen är lika kraftig nu\r\nsom den var under vissa år på 1920- och 1930-talet.\r\nDå gled vår ekonomi in i en depression.</pre><pre>Den svenska industrin har förlorat omkring 7 % av\r\nsin långsiktiga produktionsförmåga. Närmare\r\nhälften av produktionsminskningen är\r\noåterkallelig. Fallet inom industrin har varit\r\nspeciellt stor i de kunskapsintensiva\r\nverkstadsbranscherna, transportmedelsindustrin\r\noch i den maskintillverkande industrin. Delas\r\nindustrin upp i basindustri, verkstadsindustri och\r\növrig industri framgår det klart att\r\nverkstadsindustrin har krympt väsentligt mer än de\r\nandra industrigrenarna.</pre><pre>Regeringen och utskottsmajoriteten har inga\r\nvisioner när det gäller att skapa framtidens\r\nindustrisamhälle. Utan aktiva insatser kommer\r\nutslagningen mycket snabbt att ställa Sverige i de\r\nlägre divisionerna när det gäller vår\r\nattraktionskraft som industrination.</pre><pre>En aktiv näringspolitik medför också krav på att\r\nsamhället har kompetenta och resursstarka aktörer\r\ntill sitt förfogande. Den centrala näringspolitiska\r\nmyndigheten är NUTEK. Regeringens politik har\r\ninneburit sänkta anslag och nedrustning två år i rad.</pre><pre>För att åstadkomma en varaktig förbättring av\r\nnäringslivets förhållanden vill vi socialdemokrater\r\nutveckla och utvidga näringspolitiken. Genom\r\naktiva åtgärder skall vi skapa förutsättningar för en\r\nindustriell återuppbyggnad. Den ekonomiska och\r\nindustriella kris som nu råder gör att det är\r\nnödvändigt att även andra områden i politiken\r\nomfattas av den övergripande målsättningen att\r\nskapa tillväxt.</pre><pre>Näringspolitiken skall drivas så att den höjer vårt\r\nlands attraktionskraft. Därigenom kan vi dra till\r\noss, behålla och utveckla en produktiv\r\nnäringsverksamhet. Näringspolitiken skall också\r\nbedrivas på ett sådant sätt att den blir den bästa\r\nmotorn för en politik där miljöhänsyn får gå före\r\noch vägas in överallt. Målet för oss\r\nsocialdemokrater är en uthållig tillväxt för god\r\nmiljö.</pre><pre>Staten har enligt vår uppfattning två\r\nhuvudfunktioner för att bidra till näringslivets\r\nutveckling. Det handlar dels om att sätta regler och\r\nge allmänna förutsättningar, dels om att uppträda\r\npå ett mer aktivt sätt. Den borgerliga regeringen\r\nhar valt att vara passiv på många områden.</pre><pre>Till de allmänna förutsättningarna hör främst att\r\nbedriva en långsiktig hållfast ekonomisk politik\r\nsom leder till låg ränta och låg inflation. Dit hör\r\nockså att tillhandahålla bra utbildning, goda\r\nkommunikationer och se till att det finns spelregler\r\nsom gör att marknaden fungerar.</pre><pre>Staten måste vara mer aktiv inom\r\nnäringslivsutvecklingen. I denna roll finns en\r\nmängd olika instrument att använda. Det gäller\r\nt.ex. stöd till strukturomvandling, riktade\r\nforsknings- och utvecklingsinsatser, offentlig\r\nupphandling och uppsättande av miljökrav som\r\ndriver på utvecklingen. Det måste finnas en central\r\nresurs för regionernas näringslivsutveckling, så att\r\nvarje region kan bidra till högre tillväxt efter sina\r\nförutsättningar.</pre><pre>Detta synsätt vinner ett allt starkare gehör i vår\r\nomvärld. EG har program som innebär en mycket\r\naktiv näringspolitik. Japan har av tradition ett nära\r\nsamspel mellan stat och näringsliv. I vårt land vill\r\ndäremot regeringen av ideologiska skäl minimera\r\nde statliga insatserna inom näringspolitiken.</pre><pre>I näringsutskottets betänkande nr 25, som vi i dag\r\nskall fatta beslut om, visar regeringen upp en\r\növertro på att marknaden klarar allt. Vi\r\nsocialdemokrater har till betänkandet fogat ett\r\nantal reservationer, vilka jag yrkar bifall till.</pre><pre>När det gäller näringspolitikens inriktning menar vi\r\nsocialdemokrater att det är av största vikt att de\r\nnäringspolitiska insatserna sker på bred front och\r\natt de har olika tidsperspektiv. Vi menar också att\r\nkompletteringspropositionen som kommer i nästa\r\nvecka bör innehålla förslag om ett samlat\r\nnäringspolitiskt program för små och medelstora\r\nföretag.</pre><pre>Vidare vill vi att det programmet skall ha ett\r\nEuropaperspektiv i två avseenden. Dels bör en\r\nsamordning ske med EG:s näringspolitik, dels bör\r\nprogrammet innehålla förslag om stöd och\r\nstimulans till de små och medelstora företagen. Det\r\nskulle innebära att de kan komma ut på\r\nEuropamarknaden.</pre><pre>I svensk näringspolitik har det tidigare använts\r\nolika typer av branschprogram. Dessa program har\r\nsyftat till att underlätta utvecklingen av livskraftiga\r\noch expansiva företag. Det har som regel varit små\r\noch medelstora företag. Åtgärderna inom\r\nprogrammens ram har varit breda och omfattande.</pre><pre>Ett bra exempel på sådan verksamhet är\r\nVerkstadstekniska delegationen. Delegationens\r\nstyrka har bl.a. varit att fungera som katalysator för\r\ninvesteringar i ny teknik i ett stort antal små och\r\nmedelstora företag. Delegationens kansli har varit\r\nlitet, och det har arbetat på ett obyråkratiskt sätt.\r\nKontakterna med verkstadsindustrin i allmänhet\r\noch bilindustrin i synnerhet har varit omfattande.</pre><pre>Ungefär två tredjedelar av Verkstadstekniska\r\ndelegationens satsningar har kommit bilindustrin\r\ntill godo. Många av de satsningar som gjorts har\r\nvarit avgörande för företagens förmåga att med ny\r\nteknik som hjälpmedel svara mot de hårda krav\r\nsom har ställts på bilindustrins underleverantörer,\r\nsärskilt i samband med modellbyten.</pre><pre>Vi menar att stöd till underleverantörer är exempel\r\npå insatser som bör ingå i en aktiv näringspolitik.\r\nVi har också pekat på att regeringen bör initiera ett\r\nutvecklingsarbete för kunskapsspridning inom\r\ntillväxtföretag.</pre><pre>Ett annat område som är försummat av regeringen\r\när stöd till uppfinnare och innovatörer. Vi\r\nsocialdemokrater menar att stöd till uppfinnings-\r\noch innovationsverksamhet är en av de viktigaste\r\nåtgärderna för att åstadkomma produktförnyelse.\r\nVi föreslår att tio miljoner skall avsättas för stöd till\r\nuppfinnare. Det kan ske via anslaget\r\nSmåföretagsutveckling som disponeras av\r\nNUTEK.</pre><pre>Medel skall kunna beviljas för ett begränsat antal\r\nuppfinnare och skall ses som en uppfinnarlön under\r\nen viss tid. Stödet skall fördelas och administreras\r\nav NUTEK i samråd med Uppfinnarföreningen.\r\nEn aktiv uppföljning och krav på motprestation bör\r\nockså ingå i villkoren för stöd.</pre><pre>När det gäller teknikbaserad affärsutveckling och\r\nförstärkta produktråd som samarbetar med\r\nutvecklingsfonderna återkommer vi i samband med\r\nbehandlingen av forskningspolitiken.</pre><pre>Som jag nämnde inledningsvis är det av stor\r\nbetydelse att kapitalförsörjningen till företagen\r\nfungerar. Det finns mycket stora problem med\r\nkapitalförsörjningen, och de måste mötas med flera\r\nåtgärder. Den viktigaste åtgärden är att få ner\r\nränteläget. Den ekonomiska politiken måste\r\nutformas så att den möts av förtroende på\r\nmarknaden.</pre><pre>Det är också viktigt att företagsformen inte lägger\r\nhinder i vägen för utvecklingen. Ekonomiska\r\nföreningar och kooperativa företag behandlas inte\r\npå ett konkurrensneutralt sätt när det gäller att få\r\ndel av Industri- och nyföretagarfonden. Vi menar\r\natt regeringen omgående bör ändra på reglerna så\r\natt dessa företagsformer inte missgynnas när det\r\ngäller lån.</pre><pre>Vidare anser vi att regeringen skall lägga fram en\r\nsamlad bedömning av hur planerna ser ut för att\r\nfölja upp de förslag som Nykoop-\r\nföretagsutredningen föreslog 1991. Alla\r\nföretagsformer är viktiga att utveckla.</pre><pre>Vi socialdemokrater tycker naturligtvis att det är\r\nlitet märkligt att inte Centern värnar mer om\r\nekonomiska föreningar och kooperationen.\r\nTidigare har vi kunnat uppnå stor enighet i dessa\r\nfrågor.</pre><pre>Den andra åtgärden är att öka tillgången på\r\nriskkapital. Det kan ske bl.a. genom att det görs\r\nförändringar av placeringsreglerna för de\r\ninstitutioner som i dag har tillgång till kapital. AP-\r\nfondernas placeringsrätt bör utökas så att medel\r\nkan placeras i små och medelstora företag.</pre><pre>I betänkandet förs från Socialdemokraternas sida\r\nfram ett brett, samlat Europaprogram. Vi vill bl.a.\r\npeka på konkurrensvillkoren för de svenska\r\nvarven. Inom EG och i övriga konkurrentländer\r\nfinns olika former av stöd till varvsnäringen, och vi\r\nmenar att Sverige måste ha likvärdiga villkor.</pre><pre>Standardiseringsarbetet är också ett viktigt inslag i\r\nEuropapolitiken. Av detta skäl är det nödvändigt\r\natt svenska intressenter inom dessa områden kan\r\nbevaka och ta till vara kunskap.\r\nArbetstagarrepresentanter och konsumenters\r\ndeltagande i standardiseringsarbetet är därför\r\nviktigt.</pre><pre>Frågan om riskkapital har tagits upp i många\r\nmotioner. Det gäller främst utvecklingsfondernas\r\nfortsatta verksamhet. Utskottsmajoriteten gör det\r\nenkelt för sig genom att avslå samtliga motioner och\r\nhänvisa till att det pågår utredningar inom detta\r\nområde.</pre><pre>Kapitalförsörjningen är kanske den för tillfället\r\nviktigaste hämskon på småföretagens utveckling.\r\nBankkrisen stänger ofta dörren för krediter.\r\nRegeringens system med särskilda riskkapitalbolag\r\nhar bland många brister den nackdelen att\r\npengarna tyvärr inte kommer småföretagen till\r\ngodo.</pre><pre>En god småföretagspolitik vilar i stor utsträckning\r\npå regional grund. Det bör inom varje region finnas\r\nen organisation dit småföretagen kan vända sig för\r\natt få hjälp med forskarstöd, utbildningsstöd,\r\nföretagsledningsstöd och, vilket kanske är allra\r\nviktigast, riskkapital. Utvecklingsfonderna har\r\növerblicken och kontakter med näringslivet,\r\nkommuner och landsting. De bildar var och en på\r\nsitt sätt navet i ett regionalt nätverk för de små och\r\nmedelstora företagen. Fonderna bör utvecklas, och\r\nde goda exemplen bör bli mönster för framtiden.\r\nDärigenom åstadkoms en starkare förankring i det\r\nlokala och regionala näringslivet.</pre><pre>På nationell nivå kommer småföretagen att gynnas\r\nav de insatser för kompetenshöjning,\r\nproduktförnyelse och infrastrukturinvesteringar\r\nsom Socialdemokraterna har föreslagit i olika\r\nmotioner till riksdagen.</pre><pre>Riskkapitalmarknaden är ett område där det är\r\nnödvändigt med ett samspel mellan offentliga och\r\nprivata aktörer. De måste finnas större förståelse\r\nför de villkor som småföretagen verkar under.\r\nFöretagen måste få veta att det i ett\r\nriskkapitalsystem finns aktörer som visar mod,\r\nuthållighet och tålamod i sina satsningar.</pre><pre>Vi socialdemokrater vill tydligt markera att den\r\nfinansieringsverksamhet som bedrivs i\r\nutvecklingsfonderna är viktig i det konjunkturläge\r\nvi just nu befinner oss i. Utskottet har enhälligt\r\npekat på att regeringen bör medge anstånd med\r\ninbetalningar av fondernas lånemedel till staten.</pre><pre>Utskottet utgår också från att frågan om\r\nrekonstruktionslån kommer att prövas. De små och\r\nmedelstora företagen utgör grunden för\r\nföretagsamheten i vårt land.</pre><pre>Vi socialdemokrater anser också att småföretagen\r\nskall ha en möjlighet att konkurrera om offentliga\r\nupphandlingar i enlighet med ett kommande EES-\r\navtal. Då är det viktigt att man stödjer företagen i\r\nde internationella nätverk där ny teknik finns att\r\nhämta. Sveriges tekniska attachéer utgör en del i\r\nden mångfald av instanser som är viktiga för ett\r\nallsidigt näringsliv.</pre><pre>Fru talman! Jag yrkar bifall till s-reservationerna\r\noch i övrigt till utskottets hemställan.</pre><pre>Anf. 3  BENGT DALSTRÖM (nyd):</pre><pre>Fru talman! Jag vill först göra en reflexion på\r\nBirgitta Johanssons anförande.\r\nSocialdemokraterna talar om satsningar på små och\r\nmedelstora företag men är samtidigt emot i princip\r\nalla de skattesänkningar när det gäller\r\nsmåföretagens verksamhet som verkligen skulle\r\nstimulera nyföretagsamhet och expansion. Jag har\r\nalltid undrat över hur ett sådant resonemang går\r\nihop. Är en höjning av skatterna eller motstånd\r\nmot skattesänkningar som skulle underlätta\r\nverksamheten för småföretagen rätt sätt att främja\r\ntillväxten?</pre><pre>Jag kommer i mitt anförande huvudsakligen att\r\ninrikta mig på innovationsklimatet. Det är\r\negentligen det viktigaste i näringspolitiken i dagens\r\nSverige, där vi verkligen behöver stimulera\r\ntillväxten. Min partikollega Simon Liliedahl\r\nkommer senare att mer allmänt ta upp hur vi i Ny\r\ndemokrati ser på näringspolitiska spörsmål när det\r\ngäller att främja förutsättningarna över huvud\r\ntaget.</pre><pre>Alltsedan förra sommaren har den politiska\r\ndebatten här i riksdagen och i massmedierna\r\ndominerats av den ekonomiska krisen och dess\r\nolika följder. Politikerna i etablissemanget har\r\ndiskuterat orsakerna till den stigande\r\narbetslösheten och välfärdssystemets stigande\r\nkostnader, för att inte tala om krisens konsekvenser\r\ndå det gäller Sveriges galopperande statsskuld. Till\r\ndetta kommer alla turerna kring det finansiella\r\nsystemet och bankernas akuta nödsituation.</pre><pre>Med det här som bakgrund har regeringen träffat\r\nolika krisöverenskommelser med\r\nSocialdemokraterna. Man har främst diskuterat\r\nbesparingsmöjligheter som mot bakgrund av att\r\nman talar om belopp som 12 miljarder är helt\r\norealistiska. Hur långt räcker de besparingarna när\r\nräntekostnaderna på statsskulden växer med 23\r\nmiljarder på bara ett år?</pre><pre>Fru talman! Vi kan aldrig spara oss ur krisen. Även\r\nom vi inför ett nytänkande och går in för kraftiga\r\nbesparingar i välfärdssystemet måste den politiken\r\nkombineras med en offensiv satsning på\r\nnäringslivet och då främst på småföretagen. Vi\r\nkommer kanske inte ens att kunna behålla 70 % av\r\nden välfärd vi har om vi inte attackerar problemet\r\npå ett mer intensivt sätt än vad vi hittills har gjort.</pre><pre>Det är märkligt att detta behov av tillväxt genom en\r\nökad produktion nästan helt försvunnit i debatten.\r\nRegeringen har genom sitt krissamarbete med\r\nsocialdemokratin måst hålla igen på åtgärder som\r\nverkligen skulle stimulera de 300 000 småföretagen\r\ntill den nödvändiga produktionsökning vi alla inser\r\natt vi måste uppnå.</pre><pre>Det regeringen lyckats med så här långt är att\r\ntillsammans med Ny demokrati genomföra\r\netableringen av riskkapitalbolag. Man har gjort en\r\nomstrukturering av Industrifonden i kombination\r\nmed införande av nyföretagarlån i en ny stiftelse,\r\nIndustri- och nyetableringsfonden. De\r\nsatsningarna skall underlätta för företagen att\r\nerhålla riskkapital.</pre><pre>Den tunga satsningen på Atle och Bure tillgodoser\r\nfrämst riskkapitalbehoven i form av utökat\r\naktiekapital i expansiva mellanstora och större\r\nföretag. Industri- och nyetableringsfonden kan då\r\nerbjuda lånekapital till enstaka projekt i mindre\r\noch mellanstora företag, delfinansiering genom lån\r\ntill nyföretagande och startkapital till nyetablerade\r\nföretag.</pre><pre>Dessa lösningar tillgodoser i och för sig mycket\r\nangelägna behov inom näringslivet och bör kunna\r\nmedverka till att få fart på industrin, även om vissa\r\nsignaler kring Bures verksamhet ger anledning till\r\nvaksamhet gentemot den fortsatta utvecklingen.</pre><pre>Men svensk industri är också beroende av helt\r\nunika idéer och produkter som kan komma från\r\nenskilda uppfinnare och innovatörer i småföretag.\r\nFör denna för landet så viktiga intressegrupp\r\nsaknas det i dag ett stöd som kunde aktivera\r\ninnovationsklimatet. I stället har situationen för de\r\nenskilda uppfinnarna försämrats, bl.a. genom att\r\nett riksdagsbeslut tvingade NUTEK att den 1 juli\r\nförra året lägga om fördelningen och minska de 75\r\nmiljoner man tidigare delat ut som innovatörs- och\r\nnäringsbidrag till främst enskilda uppfinnare.</pre><pre></pre><pre>Det är nästan otroligt att man skär ned detta anslag,\r\nsamtidigt som man är medveten om att här finns\r\ngrunden till tillväxt. Uppfinnarna är i dagsläget i\r\nstort sett hänvisade till Utvecklingsfonden och det\r\negna kapitalet. Det saknas dessutom\r\nskatteincitament för personliga satsningar i nya\r\nprojekt och produkter. I nuläget har Sverige\r\nmycket få kompetenta människor som kan hjälpa\r\nden enskilde uppfinnaren att föra fram idéer och\r\nprodukter som kan nå marknaden. Det finns en\r\norganisation, Svenska Uppfinnareföreningen SUF,\r\nsom med mycket begränsade medel -- ca 6 miljoner\r\nkronor i statligt stöd -- byggt ut ett nätverk av\r\nrådgivare till uppfinnare. Det har varit diskussion\r\nom dessa medel, men man har nu enats om att\r\nstödja SUF:s verksamhet med dessa medel. I den\r\nhär organisationen finns 22 deltidsarbetande\r\nkompetenta medarbetare, med en viss spridning\r\növer landet. I vissa fall har dessa personer också\r\netablerade kontakter med de inom\r\nUtvecklingsfonden nyligen inrättade\r\nproduktråden.</pre><pre>Låt oss se hur verkligheten för den enskilde\r\nuppfinnaren fungerar, för att förstå det angelägna\r\ni att satsa på en behovsanpassad organisation och\r\nskapa bättre ekonomiska förutsättningar för den\r\nenskilde uppfinnaren.</pre><pre>Uppfinnaren kan i dag söka kontakt med en SUF-\r\nrådgivare, som kan fungera som ett första\r\nbollplank. NUTEK och de lokala\r\nproduktrådgivarna i Utvecklingsfonden har inte\r\nden kapacitet och oftast inte den kompetens och det\r\nengagemang som krävs för att hantera den\r\ninledande idéfasen tillsammans med uppfinnaren.\r\nOm en idé vid denna första kontakt värderas som\r\nintressant kan en teknisk granskning ges av\r\nPatentverket. Det kostar ''småsmulor'' -- 3 000--\r\n6 000 kr. Här gör verkligen ''små'' pengar stor nytta,\r\noch samtidigt får man information om huruvida idén\r\när värd att utveckla och satsa vidare på.</pre><pre>I nästa fas görs en mer omfattande utvärdering av\r\npatentläge, affärsmöjlighet, marknad, etc. Här kan\r\nvärderingen leda fram till beslut om att lägga ned\r\nprojekt. En positiv utvärdering däremot resulterar\r\ni att man startar en viss verksamhet, där man\r\ntillverkar en eller flera prototyper efter olika\r\nkoncept. Rådgivaren kan här medverka i arbetet\r\natt välja och utforma rätt strategi för affärsidén. På\r\ndet här utvecklingsstadiet avbryts emellertid många\r\nidésatsningar på grund av kapitalbrist. Det gäller\r\nsåväl för den enskilde uppfinnaren som för det\r\nmindre företaget. Här behövs riskvilligt kapital för\r\npatent- , prototypframtagnings-  och\r\nkonsultkostnader. Det är just detta s.k. seed-\r\ncapital -- den svenska översättning som jag sett\r\nlyder såddkapital -- som i dagens marknad saknas.\r\nVarken de etablerade riskkapitalbolagen eller\r\nIndustri- och nyetableringsfonden är designade för\r\ndessa kapitalbehov, som oftast föregår en\r\nkommande bolagskonstruktion.</pre><pre>I nästa steg kan Industri- och nyetableringsfonden\r\neller något av riskkapitalbolagen medverka vid en\r\nbolagsbildning för tillverkning och marknadsföring\r\nav produkten. Alternativet är naturligtvis att den\r\nnya produkten också kan erbjudas intresserade,\r\nredan etablerade, företag.</pre><pre>Jag konstaterar att utskottet delar Ny demokratis\r\nuppfattning om behovet av ett bättre organiserat\r\noch ekonomiskt förstärkt stöd till uppfinnare enligt\r\nvår motion i frågan. Utskottets majoritet föreslår\r\nriksdagen att ge regeringen i uppdrag att utreda\r\ndetta och komma med förslag om åtgärder. Enligt\r\nmin mening borde även utskottet uttala vissa\r\ndirektiv till utredningen i fråga om åtgärdernas\r\ngenomförande och omfattning.</pre><pre>Vi är överens om att de etablerade lokala\r\nproduktråden i Utvecklingsfonden kan utgöra\r\nstommen i den tänkta uppläggningen av stödet till\r\nuppfinnaren. Men det är viktigt att kompetensen\r\ninom produktråden säkras, dels genom en\r\nrepresentant från SUF -- representanterna är\r\nrelativt sett lokalt väl utspridda över landet -- dels\r\ngenom adjungerade experter från det lokala\r\nnäringslivet. Det är mycket viktigt, eftersom vi\r\nmåste ha erfarna människor i produktråden -- inte\r\nfast anställda utan adjungerade, som passar för de\r\nbehov som man vill säkra. Dessa krav måste\r\nupprätthållas för att kontakterna med uppfinnaren\r\noch innovatören skall kunna fungera och för att\r\nprojekt skall kunna drivas framåt.</pre><pre>Målsättningen för produktråden blir alltså att\r\nfungera som bollplank för den enskilde\r\nuppfinnaren och småföretagaren och att medverka\r\ni den första tekniska och affärsmässiga\r\nutvärderingen, patentansökan,\r\nprototypframtagningen och, inte minst, i den\r\nviktiga fortlöpande finansieringen. Detta kan ske i\r\nform av innovationsbidrag. Eventuellt kan man\r\ntänka sig en återbetalningsklausul om projektet blir\r\nframgångsrikt. Det här är kanske något i stil med\r\nden innovatörslön som Socialdemokraterna var\r\ninne på.</pre><pre>Under den här förutsättningen hjälper och stöder\r\nProduktrådets insats och finansiering uppfinnaren\r\nfram till det läge som vi tidigare talat om, dvs. då\r\nIndustri- och Nyföretagarfonden eller ett\r\nriskkapitalbolag kan gå in och medverka i den\r\nfortsatta projektetableringen och\r\nmarknadsföringen.</pre><pre>Den föreslagna utredningen får naturligtvis föreslå\r\nfördelningen och omfattningen av den ekonomiska\r\nsatsningen på uppfinnarstödet. Men som framgår\r\nav Ny demokratis motion bör de ekonomiska\r\ninsatserna, med tanke på de enskilda uppfinnarnas\r\nbetydelse som tillväxtresurs, vara i\r\nstorleksordningen minst 100 miljoner kronor.</pre><pre>I vår motion föreslår vi att en innovationsfond\r\ninrättas där man fördelar pengarna till resp.\r\nproduktråd i Utvecklingsfonden, alternativt att\r\nmotsvarande anslag fördelas genom NUTEK. Men\r\nfinansieringen av den här nya satsningen på\r\ninnovatörer blir naturligtvis en av utredningens\r\nviktigaste ''nötter att knäcka''. Eventuellt kan man\r\nkanske lyfta ut erforderligt kapital från Industri-\r\noch nyetableringsfonden, som ändå disponerar 2,5\r\nmiljarder kronor, och fördela det till denna\r\nverksamhet i form av riskkapital. Det blir bl.a.\r\nutredningens uppgift att behandla.</pre><pre>Med beaktande av de här framförda synpunkterna\r\noch med instämmande i av utskottet föreslagen\r\nutredning enligt betänkandet, som i stort\r\ntillgodoser Ny demokratis motion, vill vi i Ny\r\ndemokrati betona nödvändigheten av ett snabbt\r\nagerande från regeringens sida. Om jag förstår\r\ndepartementet rätt har man faktiskt redan påbörjat\r\nett förberedande arbete för en kommande\r\nutredning. Det är angeläget att utredningens arbete\r\nsnarast påbörjas för att på gräsrotsnivå främja det\r\nviktiga innovationsklimatet i Sverige.</pre><pre>Så går jag över till en annan viktig fråga som finns i\r\ndetta näringspolitiska betänkande. Vad svensk\r\nindustri också behöver är en bevakning av den\r\ntekniska utvecklingen utomlands. I Ny demokrati\r\nser vi det som helt groteskt att i det här läget\r\nreducera insatserna för den tekniskt vetenskapliga\r\nattachéverksamheten STATT. Vi motsätter oss\r\ndärför den av regeringen föreslagna neddragningen\r\npå 5 miljoner kronor -- av den nu gällande budgeten\r\npå 35,6 miljoner kronor. Därför stöder vi den\r\nsocialdemokratiska motionen om oförändrat\r\nanslag.</pre><pre>Fru talman! Mot bakgrund av här framförda\r\nsynpunkter yrkar jag bifall till Ny demokratis\r\nreservation nr 12 under mom. 20 och i övrigt bifall\r\ntill utskottets hemställan.</pre><pre>Anf. 4  BIRGITTA JOHANSSON (s)\r\nreplik:</pre><pre>Fru talman! Bengt Dalström pekar på att vi aldrig\r\nsäger någonting om skatter. Det är naturligtvis\r\nmycket viktigt att skatterna är rätt avpassade för\r\nnäringslivet. Det är ju ett näringspolitiskt\r\nbetänkande som nu behandlas, och skattefrågor\r\nbrukar tas upp i annan ordning.</pre><pre>Skatterna framhålls alltid i debatten som ett av de\r\nstörsta hindren för företagande, men det stämmer\r\ninte generellt sett. Sverige har en av Europas mest\r\nförmånliga företagsbeskattningar. Detta utesluter\r\nnaturligtvis inte att det finns problem för vissa\r\nkategorier av företagare. Vissa egenföretagare är\r\nskattemässigt diskriminerade, jämfört med företag\r\nsom är organiserade som aktiebolag. Detta tycker\r\nockså vi socialdemokrater skall åtgärdas. Men det\r\nmåste vara harmoni i det hela, därför att det är ändå\r\nde sunda statsfinanserna som är viktiga. Vi får inte\r\ndränera statsekonomin genom skattesänkningar\r\nsom inte kommer dem till del som verkligen\r\nbehöver dem.</pre><pre>Anf. 5  BENGT DALSTRÖM (nyd) replik:</pre><pre>Fru talman! Ingvar Carlsson har vid flera\r\nframträdanden under de senaste åren talat om att\r\nskatteunderlaget och höjd företagsbeskattning är\r\ngrunden till välfärden. I princip har det han sagt\r\ngått ut på detta. Birgitta Johansson inledde med att\r\ntala om att vi aldrig säger någonting om skatter. Det\r\nvar kanske en felsägning -- ni talar väl också gärna\r\nom skatter.</pre><pre>Jag är medveten om att det här är en näringspolitisk\r\ndebatt, men Birgitta Johansson snuddade vid det\r\nväsentliga, som jag är ute efter. Det är just\r\nskatteförändringar som kan stimulera den enskilde\r\nsmåföretagaren, antingen till ett etablerande eller\r\ntill en expansion. Det kan vara bättre\r\navdragsmöjligheter, t.ex. kvittningsregler för\r\ninkomst av tjänst och rörelse. Samtidigt finns det\r\nmånga andra möjligheter just på den nivån att\r\nstimulera småföretagarna med skattelättnader,\r\nmen jag har inte sett några förslag om det från\r\nsocialdemokratin.</pre><pre>Anf. 6  BIRGITTA JOHANSSON (s)\r\nreplik:</pre><pre>Fru talman! Jag sade redan i mitt första inlägg till\r\nBengt Dalström att vi inte har behandlat\r\nskattefrågor i näringsutskottet, men de är\r\nnaturligtvis otroligt viktiga för ett bra näringsliv i\r\nframtiden.</pre><pre>Jag pekade också på att vi måste kunna göra\r\njämförelser, så att ingen blir diskriminerad på\r\ngrund av den form som han har organiserat sitt\r\nföretagande i. Men vi är inte beredda att gå in på\r\nden typen av detaljer som Bengt Dalström nu gör.\r\nVi vill se en helhet i skattepolitiken. Det är andra\r\nutskott som har att hantera de frågorna. Men jag\r\nhåller med om att skattepolitiken är viktig.</pre><pre>Anf. 7  BENGT DALSTRÖM (nyd) replik:</pre><pre>Fru talman! Jag skall avrunda det här lilla\r\nreplikskiftet med att konstatera att\r\nSocialdemokraterna är positivt inställda till vissa\r\ntankegångar om lättnader i beskattningen för\r\nsmåföretagaren. Jag kommer med intresse att följa\r\nfortsättningen. Jag utgår från att Birgitta\r\nJohanssons synpunkter från näringsutskottet inte är\r\noväsentliga för hennes kolleger i andra utskott.</pre><pre>Anf. 8  HANS ANDERSSON (v):</pre><pre>Fru talman! Näringspolitik är någonting mycket\r\nviktigt, enligt vår uppfattning. Jag vet inte om det\r\när regeringens och de borgerliga partiernas\r\nuppfattning. Betänkande nr 25 om vissa\r\nnäringspolitiska frågor utandas snarast en brist på\r\nnäringspolitik. Egentligen bidrar man till att sänka\r\ndet samhälleliga stödet och de samhälleliga\r\ninitiativen för att formera en bättre industriell\r\nstruktur, en bättre näringsstruktur i vårt land.</pre><pre>Det kan behövas, då en stor del av krisen i Sverige\r\ni dag är en näringspolitisk kris, som flera har sagt.\r\nVi har drabbats av en betydande industridöd. En\r\ndel beror på konjunkturen, men mycket kommer\r\natt handla om strukturella förändringar. Det är helt\r\nenkelt fråga om kapitalförstöring i många fall. Vi\r\nhade ungefär 15 % produktionssänkning -- 200 000\r\njobb försvann på några år -- och hälften av det, 7--\r\n8 %, betraktas som förstört kapital, förstörd\r\nproduktionskapacitet. Det är någonting som det\r\nkommer att vara mycket svårt att bygga upp igen,\r\nsom kommer att göra Sverige fattigare under lång\r\ntid framöver. Det innebär arbetslöshet och att\r\nSverige tenderar att halka efter.</pre><pre>Det är många som har synpunkter på vad som är\r\norsakerna till detta. Det var intressant att se en ny\r\nundersökning som Statistiska centralbyrån\r\npublicerade för några veckor sedan, som visade att\r\nden svenska industrins kostnader per producerad\r\nenhet 1991 fortfarande låg lägre än i 14 av våra\r\nfrämsta konkurrentländer. Sveriges arbetskraft var\r\nalltså billigare. Produktiviteten i industrin ökade\r\nockså mer än vad tidigare statistik hade talat om.</pre><pre>Det var alltså inte enbart en kostnadskris som fick\r\nsvensk industri att kollapsa, utan snarare en\r\nefterfråge-, spekulations-, skuld- och finanskris.</pre><pre>Man behöver ingen statistik för att inse att Sverige\r\nhar problem, men det är mycket viktigt att man vet\r\nhur problemen ser ut och vad de beror på för att\r\nman skall kunna hitta rätt medicin.</pre><pre>Mycket av den medicin som borgerligheten tar fram\r\nhandlar om att förstöra tryggheten och att försämra\r\ndet arbetsrättsliga systemet. Man menar -- det finns\r\nockså uttalat i detta betänkande -- att det sociala\r\ntrygghetssystemet gör att folk drivs från arbete in\r\ni socialförsäkringssystemet, som försörjer dem, att\r\narbetsrätten skapar ineffektivitet, i stället för att\r\nbidra till trygghet och effektivitet.</pre><pre>Vi tror från vårt håll att det här är fundamentalt\r\nfelaktigt. Vi tror snarare att det har att göra med\r\nden ideologiska offensiv som SAF satte i gång på\r\n70-talet, för att ''satsa på dig själv'', som snart ledde\r\ntill att de flesta skulle bli modister och frisörer, till\r\natt industriarbete och kompetens i näringslivet\r\nhade dålig status. Det var svårt att rekrytera folk till\r\nindustrin, och det lider vi av fortfarande. Det var\r\nden oerhörda marknadsfundamentalismen, kravet\r\npå att staten inte skulle intervenera, att man inte\r\nskulle ha en aktiv industri- och näringspolitik, att\r\ndet bara skulle vara generella metoder, inga\r\nselektiva stöd. Det framgår oavbrutet i utskottets\r\nresonemang i betänkandet.</pre><pre>Vi tror att det här är fullständigt fel synsätt, och det\r\när ett synsätt som leder nedåt, i en nedåtgående\r\nspiral, som vi nu lever med.</pre><pre>Men allting är inte politikernas fel. Vi har\r\nstrukturproblem i Sverige. Vi har haft stora\r\nfördelar med naturresurser och basnäringar. Vi har\r\nhaft mycket stora bolag, som har vuxit sig starka\r\nunder hela 90-talet. De har internationaliserats,\r\noch det har uppstått en svår situation mellan\r\nhemmamarknad och exportmarknad. Vi lider brist\r\npå små och medelstora företag. Vi har haft en dåligt\r\nutvecklad forskningspolitik, med framför allt dåliga\r\nsamband mellan forskning och utveckling, bl.a.\r\nindustriutveckling.</pre><pre>Vi som låg främst för ett antal decennier sedan har\r\ngått ganska långt tillbaka jämfört med OECD när\r\ndet gäller kompetensen inom näringslivet. Vi har\r\nmycket färre civilingenjörer i industrin än vad man\r\nhar i Japan, i USA och snart i Tyskland.</pre><pre>På några punkter i betänkandet diskuteras\r\nmotioner som handlar om att förbättra etiken. Jag\r\ntycker att det är någonting som man kan ägna en\r\nviss uppmärksamhet åt: etiken och marknaden. Vi\r\nsläppte taxibranschen fri; vi fick omedebart svåra\r\netikproblem som skakar hela branschen. Vi släppte\r\nvalutaregleringar, vi släppte kreditregleringar, och\r\nvi fick oerhörda problem, inte minst etikproblem.</pre><pre>Vi hade en spekulationsekonomi, faktiskt till\r\nmycket stor del genererad av den\r\nsocialdemokratiska 80-talspolitiken. Genom\r\ndevalveringspolitiken i början på 80-talet använde\r\nvi generella metoder som gav upphov till stora\r\npenningmängder, som inte i någon högre grad\r\ninvesterades utan spekulerades bort, dels här\r\nhemma, dels i finanssystemet, dels genom köp av\r\nfastigheter i Bryssel, London och på andra håll --\r\nimproduktiv verksamhet, utövad i frihet av de\r\naktörer som enligt inte minst de borgerliga\r\npartiernas mening skall staka ut framtiden.</pre><pre>Jag tycker att man verkligen borde tänka efter noga\r\nnär man är så fundamentalistiskt marknadsliberal\r\nsom utskottetsmajoriteten är. Vi vill bestämt avvisa\r\ndet. Vi menar att selektiva stöd, branschmässiga\r\nstöd och programmatiska, industri- och\r\nnäringspolitiska inriktningar måste till för att\r\nåstadkomma en miljö där industrin och näringslivet\r\nkan växa. Men då måste det också finnas ett\r\nsamarbete -- man måste ta till vara de anställdas\r\nresurser och kompetens. Man måste också skapa\r\nett inflytande, en ekonomisk demokrati.</pre><pre>Man kan anföra många exempel. Vi har en stor\r\nskogsråvara i Sverige. Den kommer framöver att\r\nutsättas för stor konkurrens, inte minst österifrån.\r\nVi måste göra mer av trät som sågad vara, men vi\r\nmåste också med hjälp av träkemi, träforskning och\r\nträutveckling se till att vi förädlar produkterna mer.\r\nDet finns mycket att göra, det finns många idéer,\r\nmen det behövs pengar. Det är en typisk\r\nbranschfråga.</pre><pre>Det som har hänt i Uddevalla och Kalmar, det som\r\nhar hänt med den nya produktionstekniken inom\r\nbilindustrin är en tragik. Det behövs samlade\r\nprogram för att ta till vara just dessa erfarenheter\r\noch för att skapa en ny industripolitisk och\r\narbetsmetodisk inriktning, som kan ge stora\r\nframgångar för svensk industri i framtiden.</pre><pre>Uppfinningarna diskuteras. Vi menar, som också\r\nBengt Dalström var inne på, att det var fel att ta\r\nbort näringsbidraget, och vi har föreslagit\r\nuppräkningar av uppfinnarstödet omedelbart. Det\r\när nödvändigt att gå in i ett tidigt skede, så att det\r\nblir någonting kvar av svenska uppfinningar.</pre><pre>Fru talman! Många svenska uppfinningar\r\nförsvinner faktiskt utomlands, vare sig de är\r\nproduktionstekniskt enkla att sätta i verket -- det\r\nhar anförts många sådana exempel i debatten under\r\nsenare tid -- eller de är tekniskt mycket avancerade\r\noch framtagna inom våra tekniska högskolor; de\r\nförsvinner till Norge, till Tyskland, till Japan t.ex.\r\nDet är ett stort näringspolitiskt och industripolitiskt\r\nmisslyckande. Det är ett misslyckande för de\r\nsvenska företagen, det är ett misslyckande för det\r\nsvenska samhället; det är ett uttryck för den\r\nsvenska statens brist på näringspolitik att sådant\r\ninträffar.</pre><pre>Man hänvisar ofta till andra länder. Men ta en titt\r\npå Japan. Japan har en mycket omfattande\r\nnäringspolitisk struktur, både på ett lokalt plan och\r\npå ett nationellt plan. Där finns initiativ till nätverk\r\nför småföretagsamhet, där finns anknytningar\r\nmellan forskningsverksamhet och stora företag, där\r\nfinns det branschpolitiska program där man har\r\nkoncentrerat sig på att stimulera\r\ninvesteringsverksamhet av långsiktig karaktär --\r\npraktiskt taget motsatsen till vad vi har haft i\r\nSverige, där egentligen allt har skett inom ramen\r\nför de traditionella stora företagen. Och de blir allt\r\nmer ''inomföretagarmässiga'' -- de ser saken från\r\nsitt eget företags synpunkt, de ser saken från sina\r\negna produkters synpunkt, och vi tappar\r\nlångsiktigheten.</pre><pre>Det finns många exempel; de kanske inte precis\r\nhandlar om EG, som har varit uppe till debatt här.\r\nDet finns många exempel -- från Italien, som\r\nEmilien, och från Tyskland, som Baden-\r\nWürtemberg -- på en stark småföretagarstruktur\r\noch på att man har tagit en serie statliga och\r\nbranschmässiga initiativ; man går ihop och skapar\r\nnätverk för att öka potentialen industriellt.</pre><pre>Det handlar inte om att de här områdena har\r\nsärskilt låga löner, och de är inte heller så överens\r\nideologiskt. I Emilien har det gamla\r\nkommunistpartiet i Italien varit ledande och\r\nstyrande, och i Baden Würtemberg har det varit\r\nkristdemokraterna. Det handlar om en tradition,\r\noch det handlar om idéer för att i samverkan\r\nutveckla näringsliv och industri.</pre><pre>Den meningsyttring som Rolf Nilson har avgivit i\r\nnäringsutskottet och som jag vill ställa mig bakom\r\nfokuserar på en annan sak, som jag mycket starkt\r\nvill understryka, och det är att industripolitiken och\r\nnäringspolitiken måste baseras på en ekologisk\r\ngrundsyn. Det måste handla om ekologiskt hållbar\r\nproduktion. Det måste finnas ett\r\nkretsloppstänkande. Det är den absoluta\r\nförutsättningen för att vi över huvud taget skall ha\r\nkvar någon produktion och industri i Sverige på\r\nsikt.</pre><pre>Det ger också stora möjligheter och chanser;\r\nproduktionens miljövänlighet kommer inom kort\r\natt vara ett krav och ett konkurrensmedel.\r\nProdukternas miljövänlighet kommer också att\r\nvara ett konkurrensmedel. Så kommer det att bli\r\nmed bilarna, så har det redan blivit med tågen och\r\nden övriga kollektivtrafiken, så har det blivit med\r\nmånga produkter som är till just för att förbättra\r\nmiljön: rökgasrening, energisystem som inte läcker\r\nut en massa energi, ökade verkningsgrader,\r\nförbättrad kvalitet, styrsystem, etc.</pre><pre>På många områden har Sverige här mycket goda\r\nförutsättningar. Det handlar alltså om att\r\nkombinera det långsiktiga kravet på hänsyn till\r\nmiljö och ekologisk anpassning med det kortsiktiga\r\nkravet på att vara konkurrenskraftig, att passa\r\nmarknaden. I dag är detta faktiskt gemensamma\r\nmålsättningar. Jag tycker att just detta måste vara\r\nen målsättning för näringspolitiken.</pre><pre>Dessutom menar vi att man måste ha en selektiv\r\npolitik. Låt mig ta ett exempel.\r\nUnderleverantörsprogrammen lades ned.\r\nVerkstadstekniska delegationen lades ned. Varför?\r\nPå de områdena har svenska företag mycket stora\r\nsvårigheter. Vi har småföretag, men inte så många.\r\nMen vad vi framför allt saknar är medelstora\r\nföretag som kan bära upp produktförnyelse, som\r\nkan hänga med i branschers utveckling och som inte\r\när fullständigt beroende av de stora bolag till vilka\r\nde är underleverantörer utan har en egen status, en\r\negen exportverksamhet, en egen\r\nutbildningsverksamhet, en egen\r\nproduktförnyelseverksamhet. Det kräver tillgång\r\ntill avancerad teknologi, och det kräver tillgång till\r\nforskningsresultat. Här har man kunnat göra\r\nmycket med samlade branschprogram. Men av\r\nideologiska skäl passar detta inte den nuvarande\r\nsvenska regeringen, utan man lägger ned den\r\nverksamheten.</pre><pre>Fru talman! Jag vill genast -- för att inte glömma\r\nbort det -- yrka bifall till meningsyttringen när det\r\ngäller mom. 1 om näringspolitikens inriktning,\r\nmom. 10, om skapande av nätverk och mom. 26,\r\nsom är anslagsyrkandet, där vi räknar upp\r\nregeringens anslag till näringspolitik och NUTEK\r\nmed 90 miljoner kronor. I övrigt finns det punkter\r\nsom gäller uppfinnare och underleverantörer och\r\nsom är snarlika de yrkanden som finns i\r\nsocialdemokratiska reservationer. För att inte\r\nuppta tiden i onödan skall jag inte yrka bifall till\r\ndem.</pre><pre>Jag yrkar också bifall till de socialdemokratiska\r\nreservationerna 3, 4, 5, 6, 9, 15, 16 och 18, som\r\nligger mycket nära de ståndpunkter vi har eller som\r\nhelt enkelt är identiska med dem.</pre><pre>Den socialdemokratiska politik som här har förts\r\nfram kan vi till stora delar instämma i när det gäller\r\nkravet på och vikten av en aktiv näringspolitik.\r\nMen jag tror att ordet EG nämns 20 gånger och\r\norden ekologi och miljö en gång. Där finns det en\r\npåtaglig skillnad mellan den ståndpunkt som jag\r\nförfäktar här och som kort finns angiven i Rolf\r\nNilsons meningsyttring, och den som finns i de\r\nsocialdemokratiska reservationerna och den\r\nsocialdemokratiska motionen.</pre><pre>Det är inte så att en bra industri- och näringspolitik\r\när identisk med vad som sker inom ramen för EG.\r\nDäremot finns det inom EG:s område många\r\nländer som har en mycket mer aktiv statlig insats\r\nvad gäller näringsstrukturen. Det är precis sådana\r\ninsatser som vi har velat peka på när det gäller\r\nkompetens, utbildning, koppling till den offentliga\r\nsektorns upphandling, kraven på miljöteknik i\r\nproduktion, produkter och finansiering av\r\nföretagsamheten -- i tidigare och senare skeden.\r\nTill detta hör ju också frågan om\r\nexportstimulanser, exportgarantier och annat, som\r\nbehandlas i andra sammanhang.</pre><pre>Fru talman! Vår position är alltså att\r\nnäringspolitiken behöver förstärkas, inte minst på\r\ngrund av nuvarande konjunkturläge, men också av\r\nstrukturella skäl. Vi måste göra detta med\r\ninriktning på miljöhänsyn och ekologi, men också\r\nför att förnya näringsgrenarna och för att uppnå\r\ngod produktivitet och skapa goda arbetsmiljöer. Vi\r\nmåste ta till vara kompetens och utbildade\r\nmänniskor, som är den största resursen, och se till\r\natt människor får arbeta inom ramen för det goda\r\narbetet. På så sätt kan vi ta oss ur krisen. Det gör vi\r\ninte genom att förlita oss på den blinda marknadens\r\nmekanismer.</pre><pre>Vi säger bestämt nej till utskottsmajoritetens\r\nmarknadsliberalism och förordar mycket mer av\r\nstatliga interventioner och mer av kreativt\r\nskapande samarbete mellan samhällsinstanser, stat\r\noch näringslivsaktörer.</pre><pre>Tack!</pre><pre>Anf. 9  Kjell Ericsson (c):</pre><pre>Fru talman! Det har varit en svår period för svenskt\r\nnäringsliv. 1980-talets spekulations- och\r\ninflationspolitik har skördat stora offer. Det har\r\ninneburit stora påfrestningar, både för företagare\r\noch för den enskilde.</pre><pre>Det har under de senaste åren talats mycket om de\r\nproblem som finns, hur de har uppkommit och hur\r\nde skall åtgärdas. Jag skall inte nu uppehålla mig så\r\nmycket vid bakgrunden till den kris som vi har. Men\r\nman måste ändå ha det i bakhuvudet när man talar\r\nom åtgärder för industrin.</pre><pre>Vi har förlorat över 200 000 industriarbetstillfällen\r\nsedan 1989. Vi har ett stort underskott i statens\r\nbudget, och vi har stora problem med våra banker.\r\nVi har en hög arbetslöshet, med allt vad det leder\r\ntill.</pre><pre>Regeringen har alltsedan den tillträdde 1991\r\narbetat för att skapa goda förutsättningar för\r\nsvenskt näringsliv, bl.a. genom att sänka eller slopa\r\ntillväxthämmande skatter och avgifter och genom\r\natt arbeta för en bättre riskkapitalförsörjning.\r\nDetta är också viktiga inslag i en aktiv\r\nsmåföretagspolitik.</pre><pre>Det viktigaste för närvarande är ändå att man för\r\nen ekonomisk politik som skapar förtroende för\r\nvåra långsiktiga möjligheter. Detta är inte minst\r\nviktigt för att få ner räntan och stärka kronans\r\nvärde. Det är därför angeläget att det nu skapas\r\nlångsiktigt goda förutsättningar för vårt näringsliv.\r\nFöretagen skall kunna planera och genomföra sina\r\ninvesteringar. Under rådande osäkra läge har\r\nmånga företag avvaktat med investeringarna, för\r\natt se vad som händer. Vi måste nu få till stånd\r\nlångsiktiga spelregler vad gäller företagarnas\r\nvillkor.</pre><pre>Om vi skall arbeta oss ur den kris som landet\r\nbefinner sig i, får det inte vara någon tvekan om\r\nkursen. Om det råder tveksamhet om kursen, kan\r\nvi råka ut för ännu fler tråkigheter, i form av\r\nräntechocker, ytterligare kursfall för svenska\r\nkronan, uteblivna investeringar och att företag\r\nflyttar utomlands. Sverige har länge tillhört\r\nvärldens viktigaste industrinationer, och svenska\r\nföretag har hävdat sig väl i konkurrensen. Men\r\nunder 80-talet försämrades situationen märkbart\r\nför svenskt näringsliv. Därefter har vi fått den mest\r\ndjupgående nationella långkonjunktur som vi har\r\nhaft på länge. Även internationellt har\r\nkonjunkturen varit mycket svag. Därför är det\r\nviktigt att olika åtgärder ger de goda möjligheter\r\nsom vårt näringsliv så väl behöver.</pre><pre>De förslag som regeringen har lagt fram och som\r\nriksdagen redan har beslutat om kommer också att\r\nge bra möjligheter. Det är faktiskt ganska många\r\nskatter och avgifter som har sänkts eller slopats.\r\nDet ger på sikt en kraftigt förstärkt\r\nkonkurrenskraft, inte minst för våra småföretag\r\nsom också utgör ett mycket viktigt inslag i vårt\r\nnäringsliv. Det finns ytterligare förslag på gång om\r\nsärskilda skatter för egen- och fåmansföretagare.\r\nDe innebär en neutral beskattning för olika\r\nföretagsformer. Det finns även förslag om ett visst\r\nåterinförande av kvittningsrätten. Allt detta\r\nkommer att vara till hjälp för såväl befintliga som\r\nnystartade företag. Jag har de senaste dagarna med\r\nglädje noterat att också Socialdemokraterna ställer\r\nupp på att det skall vara en neutral\r\nföretagsbeskattning för småföretag.</pre><pre>Jag skall nu kommentera en del av de områden som\r\ndagens betänkande handlar om. Det rör sig dels om\r\nregeringens proposition om anslag till\r\nnäringspolitiken, dels om ett antal motioner från\r\nden allmänna motionstiden.</pre><pre>En fråga som tar upp ett stort utrymme är\r\nrikskapitalförsörjningen, eller kapitalförsörjningen\r\növer huvud taget, eftersom den är så väsentlig.\r\nDetta är en fråga som rör många, inte minst i\r\ndagens besvärliga situation på finansmarknaden.</pre><pre>Det pågår en utredning om utvecklingsfondernas\r\nframtida roll. Jag skall inte nu beröra den framtida\r\nverksamheten, men jag vill i alla fall klart deklarera\r\natt vi även framdeles behöver ett regionalt organ\r\nsom kan hjälpa de små och medelstora företagen.</pre><pre>Den utlåningsverksamhet som utvecklingsfonderna\r\ni dag bedriver vill jag också beröra något. Efter\r\nförra årets inbetalningar till staten, förfogar\r\nutvecklingsfonderna över ca 2,5 miljarder. Av dessa\r\nskall fonderna, enligt tidigare riksdagsbeslut betala\r\nin 1,3 miljarder till staten fram till 1997.</pre><pre>Likviditeten är högst varierande i de olika\r\nfonderna. Vi har från utskottets sida funnit det\r\nangeläget att påpeka att det faktum att man på\r\nrelativt lång sikt skall betalas in dessa pengar till\r\nstaten inte skall innebära något hinder för att\r\nbedriva en välplanerad och aktiv\r\nutlåningsverksamhet. Utskottet förutsätter därför\r\natt utvecklingsfonderna omgående tillser att man\r\nfår till stånd en ökad aktivering av de här medlen.</pre><pre>Vi har också, som Birgitta Johansson var inne på,\r\nfunnit att det finns problem i vårt bankväsende i\r\ndag. Med tanke på det, finns det skäl att bevilja\r\nanstånd med de inbetalningar som\r\nutvecklingsfonderna skulle ha gjort under 1993. Jag\r\ntycker att det är bra att utskottet har gjort detta\r\nställningstagande, eftersom det ger ytterligare\r\nmöjligheter för fonderna att medverka vid viss\r\nriskfinansiering.</pre><pre>Även riskkapitalbolagen har berörts. De sex\r\nriskkapitalbolagen och de två portföljbärande\r\nbolagen Atle och Bure har nu startat sin\r\nverksamhet. Visst har det riktats kritik mot dessa\r\nbolag för att de inte nog har engagerat sig i\r\nriskfinansieringen. Det kanske kan finnas fog för\r\nviss kritik, men man måste komma ihåg att de just\r\nstartat sin verksamhet.</pre><pre>Jag vill ändå uttala den förhoppningen att bolagen\r\nkommer att fungera som riskfinansiärer för små och\r\nmedelstora företag. Detta kan ske både genom att\r\nde går in som delägare i företag och att de genom\r\nett aktivt ägarengagemang medverkar vid olika\r\ninvesteringar. Det kan också ske genom lån eller\r\ngarantier. Bolagen skall även kunna göra indirekta\r\nplaceringar via andra riskkapitalbolag. Bolagen\r\nförfogar nu över 6,5 miljarder, och det är angeläget\r\natt medlen kommer industrin till godo.</pre><pre>Även nyföretagarlånen har berörts, som vi under\r\nhösten förra året beslutade om. Verksamheten har\r\nnu startat. Dessa lån kan erhållas för nya\r\nprodukter, marknadssatsningar och nya företag.\r\nStarten har nyss skett, men enligt vad vi har erfarit\r\när intresset mycket stort för dessa lån.</pre><pre>När det gäller Industri- och nyföretagarfondens\r\nlån, kan dessa erhållas enbart av aktiebolag -- det\r\nhar också berörts. Fr.o.m. den 15 mars kan även\r\nutvecklingsfonderna ge nyetableringslån. Dessa lån\r\nges till alla former av företag, även ekonomiska\r\nföreningar. Detta är en riktig inriktning, och vi får\r\nväl låta dessa nya ordningar verka ett tag och se hur\r\nde olika behoven ser ut.</pre><pre>Det här betänkandet berör också en motion om\r\nrekonstruktionslån. Jag skulle vilja uppehålla mig\r\nen kort stund just runt detta med\r\nföretagsrekonstruktioner.</pre><pre>Många svenska företag lever under mycket\r\npressade förhållanden. Detta visar inte minst förra\r\nårets siffror om konkurser. Omkring 22 000 företag\r\ngick i konkurs. En del av dessa företag var faktiskt\r\nbra företag med bra produkter. Men på grund av\r\nden extrema lågkonjunktur som vi befinner oss i\r\nhar de inte klarat av ekonomin.</pre><pre>Den hårda situation som bankerna har underlättar\r\ninte heller för företagen. I Svenska Dagbladet från\r\ni onsdags kan man läsa att bankerna undviker\r\nackord, därför att konkurserna för bankerna är\r\nfördelaktigare än ackordsuppgörelser. Jag tycker\r\negentligen att detta är skrämmande uppgifter.\r\nKonkurserna är i och för sig ett naturligt inslag i en\r\nmarknadsekonomi, men det är fel när man i de allra\r\nflesta fall väljer konkurs framför rekonstruktion.\r\nDet måste vara riktigare att man försöker vara med\r\noch rädda en del av pengarna i en rekonstruktion\r\nän att i onödan låta företag gå i konkurs, med allt\r\nvad det innebär.</pre><pre>Insolvensutredningen har också tagit upp den här\r\nfrågan i sitt betänkande. Det gäller krisföretag som\r\när livsdugliga eller vars verksamhet kan fortsätta i\r\nnågon form. Man föreslår att gäldenär, som under\r\nmedverkan av en av rätten utsedd administratör\r\ndriver näringsverksamhet efter\r\nbetalningsinställelse, skall försöka rekonstruera\r\nverksamheten och träffa en ekonomisk uppgörelse\r\nmed sina borgenärer utan konkurs.</pre><pre>Även organisationen Företagarna har i skrivelse till\r\nregeringen föreslagit någon form av\r\nrekonstruktionslån eller överlevnadslån.</pre><pre>Jag har också personligen haft kontakt med många\r\nföretagare som uttryckt behovet av hjälp vid\r\nrekonstruktioner av företag och av att någon form\r\nav överlevnadslån, garantilån, införs. Nu vet jag att\r\nregeringen arbetar med den här frågan, och jag\r\nhoppas att man kan komma fram till en bra lösning.\r\nDet måste vara riktigt att försöka rädda bra företag\r\nmed bra produkter och med framtidsmöjligheter, i\r\nstället för att låta dessa gå i konkurs i onödan.</pre><pre>Stödet till uppfinnare och innovatörer har redan\r\nberörts här av flera talare. Bengt Dalström\r\nuppehöll sig mycket vid den frågan. Det är en\r\nmycket väsentlig fråga. Stöd och råd till uppfinnare\r\noch innovatörer sker genom flera olika kanaler\r\nsåsom Svenska Uppfinnareföreningen, NUTEK\r\noch de s.k. produktråden, som finns i varje län.</pre><pre>Utskottet har erfarit att regeringen avser att avsätta\r\nlika mycket medel -- ca 6 miljoner -- till\r\nUppfinnareföreningen som förra året. Det är bra.\r\nUtskottet vill också att regeringen tar fram ett\r\nåtgärdsprogram för uppfinnare. I detta program\r\nbör man se över möjligheterna till ökad avsättning,\r\nändrade skatteregler och ändrat bidragssystem.</pre><pre>Det är viktigt att uppfinnare och innovatörer får en\r\nrenässans i vårt land. Om den industriella\r\nförnyelsen skall kunna fortskrida är det av\r\navgörande betydelse att nya idéer och uppfinningar\r\nkommer i gång och att innovationsprocesser kan\r\nstartas. Därför är det bra att regeringen nu\r\nskyndsamt skall ta fram ett åtgärdsprogram för\r\ndenna kategori. En sådan sådd kan också ge en god\r\nskörd.</pre><pre>Genom denna beställning hos regeringen blir också\r\nmotioner från Centern, Ny demokrati och kds i\r\nhuvudsak tillgodosedda.</pre><pre>Betänkandet berör också en del olika stöd, t.ex.\r\nvarvstöd. Här finns också krav från\r\nSocialdemokraterna om ytterligare stöd.</pre><pre>Utskottet anser det vara viktigt att olika\r\nindustrigrenar kan ha konkurrensneutralitet i\r\nförhållande till motsvarande industrigrenar i\r\nkonkurrentländerna. Detta är också regeringens\r\nlinje. Men vi anser också från utskottsmajoritetens\r\nsida att det är angeläget att regeringen bevakar den\r\nhär frågan noga. Om det blir förändringar i\r\nkonkurrensen skall man vidta åtgärder.</pre><pre>Jag vill också här understryka att även\r\nvarvsindustrin har samma möjligheter som andra\r\nföretag att ansöka om exportkreditgarantier hos\r\nEKN. Utskottsmajoriteten tillstyrker därför\r\nregeringens förslag om endast räntestöd.</pre><pre>Det finns ett antal reservationer till detta\r\nbetänkande. Jag har redan redogjort för en del av\r\nutskottets synpunkter för flera av dem. Jag vill i\r\nkorthet ytterligare beröra någon eller några\r\nreservationer.</pre><pre>I reservation nr 1 säger socialdemokraterna att\r\nnäringspolitiken skall ge stöd till bättre\r\nkonkurrensförmåga genom insatser som lyfter\r\nutbildningsnivån inom industrin, höjer nivån på\r\nforskning och utbildning och förbättrar\r\nkommunikationerna.</pre><pre>Det är ju just detta som regeringen gör. Regeringen\r\nhar vidtagit en mängd åtgärder för att stärka\r\nkonkurrenskraften genom att sänka skatter och\r\navgifter och förbättra riskkapitalförsörjningen.\r\nStora resurser satsas på forskning och utveckling,\r\nsom senare kommer att behandlas här i kammaren.\r\nMan satsar på arbetsmarknadsutbildning i\r\nföretagen. Mycket stora satsningar görs på vägar\r\noch järnvägar. 98 miljarder under en tioårsperiod\r\nhar föreslagits här. Enbart i år satsas närmare 14\r\nmiljarder. Så mycket har aldrig tidigare satsats på\r\nvägar och järnvägar. Det är således mycket stora\r\nsatsningar som görs. Jag tycker nog att\r\nsocialdemokraterna slår in öppna dörrar.</pre><pre>Det finns en reservation om kvinnligt företagande.\r\nRegeringen har i årets budgetproposition förutsatt\r\natt utvecklingsfonderna även i fortsättningen skall\r\nuppmärksamma de särskilda insatser som kan\r\nbehövas för kvinnor som startar eget. Regeringen\r\nhar även givit NUTEK i uppdrag att genomföra ett\r\nhandlingsprogram som skall främja kvinnligt\r\nföretagande. För denna åtgärd har det anslagits 20\r\nmiljoner. Jag tycker att vi har tillgodosett mycket\r\nav det som tas upp i reservationen. Vi får höra vad\r\nBirgitta Johansson har att säga om detta.</pre><pre>Jag vill även beröra reservation nr 17 om teknisk-\r\nvetenskaplig attachéverksamhet. Detta är en viktig\r\nverksamhet. Det är vi alla överens om. Regeringen\r\nhar föreslagit en besparing på 5 miljoner. Detta\r\nmotsätter sig Socialdemokraterna och Ny\r\ndemokrati och bildar därmed majoritet i utskottet.\r\nJag vill här berätta att STATT förfogar över en fond\r\npå 16 miljoner. Detta gör att STATT kunde ha\r\nfortsatt med sin verksamhet i samma omfattning\r\näven under det kommande budgetåret. Därför\r\nhade den här besparingen kunnat ske utan att\r\nmedföra några olägenheter för den här\r\nverksamheten. Men majoriteten tycker på ett annat\r\nsätt. Jag yrkar bifall till reservation nr 17.</pre><pre>Fru talman! Sammanfattningsvis vill jag bara\r\nkonstatera att vi har en besvärlig lågkonjunktur.\r\nSom jag sade i inledningen av anförandet har det\r\ninneburit stora påfrestningar både för företag och\r\nenskilda. Det kommer också att ta lång tid innan vi\r\nåterhämtat full styrka. Men med de olika åtgärder\r\nsom har företagits och med de ytterligare som är på\r\ngång har vi kraftigt förbättrat vår konkurrenskraft.\r\nVi har nu mycket stora möjligheter att ta\r\nmarknadsandelar. Detta kan man också klart utläsa\r\nav exportindustrin, där orderingången har ökat\r\nunder senare tid. I dag kunde vi på Ekot höra att\r\nturistnäringen nu har uppnått mycket god\r\nkonkurrenskraft här i Sverige. Det finns trots allt\r\nmånga ljuspunkter i vår tillvaro. Vi bedriver en god\r\nnäringspolitik, där ekonomi och ekologi går hand i\r\nhand.</pre><pre>Fru talman! Med undantag av mom. 39 vill jag yrka\r\nbifall till utskottets hemställan och avslag på\r\nreservationerna från Socialdemokraterna och Ny\r\ndemokrati samt på meningsyttringen från\r\nVänsterpartiet.</pre><pre>Anf. 10  BIRGITTA JOHANSSON (s) replik:</pre><pre>Fru talman! Kjell Ericsson tog upp en av de\r\nväsentligaste bitarna i vårt betänkande. Det gäller\r\ndet avsnitt som behandlar riskkapitalförsörjningen.\r\nHan påpekade mycket riktigt att från den 15 mars\r\nhar utvecklingsfonderna möjlighet att ge\r\nnyföretagarlån till alla typer av företag, dvs. oavsett\r\nom det rör sig om kooperativa företag eller\r\nekonomiska föreningar. Vi vet också att trycket är\r\nmycket hårt på att utvecklingsfonderna skall låna ut\r\npengar. Regeringen har inte skickat med några\r\npengar från Industri- och nyföretagarfonden för\r\njust den här verksamheten. Det är ytterligare ett\r\nmoment som man tillåts göra, men man får inga nya\r\npengar.</pre><pre>Detsamma gäller för det kvinnliga företagandet,\r\nsom vi har reservat oss till förmån för. Det är riktigt\r\natt NUTEK och regeringen naturligtvis har\r\nambitionen att man skall satsa på det här.\r\nUtvecklingsfonderna får nya uppgifter att klara.\r\nMen samtidigt skall finansieringsverksamheten inte\r\nfå ha den omfattning som den har haft tidigare. Då\r\nblir det inte riktigt så enkelt.</pre><pre>Anf. 11  KJELL ERICSSON (c) replik:</pre><pre>Fru talman! Riskkapitalfrågorna är viktiga. Det är\r\nvi helt överens om. Jag tror också att alla försöker\r\nsträva efter att klara av detta. Det gäller inte minst\r\ni dagens sitaution med bankkris, vilket medför att\r\nnormala relationer mellan företag och banker inte\r\nfungerar som de skall. Därför är t.ex. bankakutens\r\ninsatser mycket viktiga, för att relationerna skall bli\r\nnormala. Detta är det viktigaste för alla företag --\r\noberoende om det rör sig om manligt eller kvinnligt\r\nföretagande eller om små eller stora företag. Det är\r\ntrots allt detta som fordrar de stora resurserna. Det\r\när också viktigt att man får även de andra delarna\r\natt fungera.</pre><pre>I det här läget har man just börjat med\r\nnyföretagarlån. Det ger först och främst aktiebolag\r\nmöjlighet att låna pengar. En ekonomisk förening\r\nsom bildar ett eget dotterbolag kan också låna\r\npengar av Nyföretagarfonden. Även\r\nutvecklingsfonderna kan låna ut pengar. Birgitta\r\nJohansson säger att vi inte skickar med några\r\npengar. Vi ger anstånd med inbetalningen nu. Jag\r\ntror att det är ungefär 470 miljoner som skulle\r\ninbetalas i år. Så nog finns det möjligheter att få\r\nmera pengar. Vi har också tittat på likviditeten i\r\nfonderna. En del fonder har över 80 % i likvida\r\nmedel. Jag tror att man skulle kunna klara av det\r\nhär på denna väg. Det är viktigt att pröva detta och\r\nse var behoven finns. Vilka företag kommer främst\r\natt söka pengar? Kommer det att vara ekonomiska\r\nföreningar eller enskilda företag. Hur ser det här\r\nut? Man måste nog utvärdera detta litet mera innan\r\nman går vidare. Vi får låta den här ordningen verka\r\nett tag.</pre><pre>Birgitta Johansson sade vidare att vi inte heller\r\nskickade med några pengar när det gäller kvinnligt\r\nföretagande. NUTEK har t.ex. 20 miljoner\r\nanslaget för att ta fram ett program för kvinnligt\r\nföretagande. Det är en sådan åtgärd. Det viktigaste\r\när nog hur man fördelar pengarna. Det var mot\r\ndetta som kritiken tidigare riktades. Även under\r\nden socialdemokratiska regeringen fördes det kritik\r\nmot att utvecklingsfonderna inte hjälpte kvinnliga\r\nföretgare tillräcklig. Men inte skickades det med\r\nmera pengar av den orsaken. Nu vill man att detta\r\nskall ses över så att de kvinnliga företagarna inte\r\ndiskrimineras utan i stället får hjälp med att sätta i\r\ngång. Det vill vi alla.</pre><pre>Anf. 12  BIRGITTA JOHANSSON (s)\r\nreplik:</pre><pre>Fru talman! Kjell Ericsson pratar mycket om\r\nIndustri- och nyföretagarfonden och om att\r\nverksamheten har startat ganska nyligen. Det är\r\nnaturligtvis riktigt. I höstas i samband med att\r\nbesluten fattades sade vi från socialdemokratiskt\r\nhåll att vi naturligtvis ville ge Industri- och\r\nnyföretagarfonden en chans att visa upp sin\r\nverksamhet.</pre><pre>Utskottet hade också möjlighet att träffa\r\nföreträdare för Industri- och nyföretagarfonden.\r\nDe pekade på de ansökningar som kommit in. Det\r\när riktigt, som Kjell Ericsson säger, att intresset för\r\nIndustri- och nyföretagarfonden är mycket stort.\r\nMen, tyvärr, de företag som fått del av\r\nnyföretagarlån är inte i någon stor omfattning\r\ntillverkande företag. I varje fall var det så i mars\r\nmånad -- vad som hänt under första delen av april\r\nvet vi inte. Det ser alltså inte ut att bildas så många\r\nnya sysselsättningstillfällen med dessa fonder. Det\r\ntycker vi är beklagligt.</pre><pre>Anf. 13  KJELL ERICSSON (c) replik:</pre><pre>Fru talman! Antalet ansökningar har varit ganska\r\nstort och förfrågningarna ännu fler. Men vi kan ju\r\ninte föreskriva att bara tillverkande företag skall få\r\nsöka. Alla har full möjlighet att söka. Gör de inte\r\ndet måste det kanske till någonting annat för att\r\nstimulera industrin, t.ex. sänkta skatter och\r\navgifter som också medverkar till att man får ett\r\npositivt klimat, så att den tillverkande industrin vill\r\nsöka dessa lån.</pre><pre>Jag tror inte vi kan styra på annat sätt. Fonden är\r\ntill för både små och medelstora nystartande\r\nföretag som i det läget kan få hjälp till\r\negenkapitalet.</pre><pre>Alla företag -- vare sig de är enmansföretag eller\r\nsysselsätter två, tre, eller tio man -- är viktiga. Vi\r\nbehöver alla typer av företag. Då är detta en bra\r\nstimulans till att få nystartade företag i Sverige.</pre><pre>Anf. 14  HANS ANDERSSON (v) replik:</pre><pre>Fru talman! När Kjell Ericsson talar låter det som\r\nom allt är bra. Jag skulle vilja säga att det mesta är\r\ndåligt på näringspolitikens område. Siffrorna talar\r\nsitt klara språk: den starka nedgången i\r\nsysselsättningen, den omfattande utslagningen av\r\nindustriell kapacitet, svårigheterna att få krediter --\r\ntänk så många uppfinningar som försvinner ut ur\r\nlandet!</pre><pre>Jag tycker att det är en mycket bristfällig analys\r\nsom Kjell Ericsson och utskottsmajoriteten står för.\r\nJag vill i många fall kalla det för ren\r\nfundamentalism. Man argumenterar så att man helt\r\nenkelt är för en generell politik och inte en selektiv\r\npolitik, att man är för en marknadslösning, och man\r\navser inte att göra någonting på många viktiga\r\nområden.</pre><pre>Jag begärde ordet när Kjell Ericsson sade att man\r\nnu satsar mycket på utbildning inne i företagen. Det\r\ngör man inte alls! En av de utredningar som ligger\r\nför fäfot i departementen är\r\nKompetensutredningen. Ingenting har genomförts\r\nav vad som föreslogs av Kompetensutredningen.\r\nDet handlar om att kunna utbilda människor inne i\r\nföretagen, innan de är arbetslösa, innan de varslas.\r\nAtt ingenting gjorts tycker jag är en skandal i detta\r\nläge.</pre><pre>Varför säger man nej till vårt förslag att utöka\r\nstödet till småföretagsamheten med bortåt 100\r\nmiljoner kronor? Varför säger man nej till att\r\nåterupprätta Verkstadstekniska delegationen,\r\nunderleverantörsprogram osv.?</pre><pre>Hittills har jag inte hört några goda argument. Jag\r\nhoppas jag får bra svar från Kjell Ericsson.</pre><pre>För att inte försvåra voteringarna framöver vill jag\r\npassa på tillfället att dra tillbaka mina yrkanden om\r\nbifall till de socialdemokratiska reservationerna 5,\r\n6 och 16. Jag gör det enbart av praktiska orsaker.\r\nDet är ingenting som har att göra med innehållet i\r\nreservationerna.</pre><pre>Anf. 15  KJELL ERICSSON (c) replik:</pre><pre>Fru talman! Man kunde göra en ganska lång\r\nhistoria av det här. Varför har vi fått en sådan\r\nnedgång i vår industri? Beror det på den nuvarande\r\nregeringens politik eller på den gamla regeringens\r\npolitik?</pre><pre>Bubblan brast 1989, alltså långt före den här\r\nregeringens tillträde. Det var också då man fick\r\nfastighetskrisen, finanskrisen, industrikrisen och\r\narbetslöshetskrisen.</pre><pre>Det är ju detta som lett oss dit där vi är i dag. Hur\r\nskall man komma ur detta? Skall man inte ge\r\nnäringslivet goda förutsättningar att verka i vårt\r\nland? Skall man inte ge ramar och spelregler? Skall\r\nman inte säga: Så här kan vi köra, och så kan vi nå\r\nresultat?</pre><pre>Det är sådana signaler näringslivet har väntat på.\r\nDen här regeringen har försökt få fram dessa\r\nsignaler.</pre><pre>Vi har genomfört många saker som förbättrat\r\nkonkurrenskraften, inte minst genom att slopa\r\ntillväxthämmande skatter och avgifter. Det är en\r\nviktig bit i det hela.</pre><pre>Vi måste också sanera ekonomin. Vi måste komma\r\ntill rätta med våra problem när det gäller\r\nfinanspolitiken och bankväsendet. De skapar stor\r\noreda, som i sin tur skapar många problem helt i\r\nonödan. Men de finns där i dag, och därför måste\r\nvi klara av dem också.</pre><pre>Detta är bakgrunden som vi måste ha klar för oss\r\nnär vi talar om vilka åtgärder som måste vidtas.</pre><pre>Jag vet att detta med krediter är svårt, men vi har\r\nnu vidtagit olika åtgärder. Jag tror också att inte\r\nminst insatserna från Bankstödsnämnden kommer\r\natt underlätta krediterna när vi får normala\r\nrelationer mellan banker och företag. Jag vill inte\r\ngeneralisera och säga att alla banker har svåra\r\nproblem i dag. Det finns många banker som gör ett\r\nalldeles förträffligt arbete. Men sammantaget är\r\ndet fortfarande problem, och de är stora.</pre><pre>Andra olika kreditinstitut är på väg att starta. Jag\r\nförmodar att de också kommer att ge bra resultat.\r\nMen det kanske är brist på information om vad som\r\nfinns. Kanske regeringen behövde informera om\r\natt dessa olika institut finns, att vi hjälper till med\r\ndem och att dessa regler gäller. Vi kanske kan\r\nbättra oss på den punkten.</pre><pre>Så några ord om utbildning.</pre><pre>Ta bara arbetsmarknadspolitiken. Det har aldrig\r\nnågonsin satsats så mycket pengar på\r\narbetsmarknadspolitik som vi gör nu. Vi hade en\r\ndebatt här förra fredagen. Hans Andersson var\r\nmed och vet vad det handlar om. Inte minst har vi\r\nde många utbildningsplatserna inom AMS som\r\nockså höjer kompetensen. Regeringen har också\r\npekat på att det under denna tid är viktigt att se till\r\natt höja kompetensen när det är arbetslöshet.</pre><pre>Också på forskning och utveckling kommer stora\r\nmedel att satsas. Tidigare satsades det mycket mer\r\npå grundforskning, numera är det mera på\r\nindustrirelaterad forskning, som också gynnar\r\nnäringslivet.</pre><pre>Regeringen har alltså tagit fram många saker som\r\nmåste få verka.</pre><pre>Här ropar man på selektiva åtgärder. Vi har sett vad\r\nsådana tidigare har lett till. Jag tror att vi måste\r\npröva nya vägar.</pre><pre>Anf. 16  HANS ANDERSSON (v) replik:</pre><pre>Fru talman! Detta skulle naturligtvis kunna föra\r\nlångt, men låt mig citera några rader ur NUTEK:s\r\nskrift Utveckling i förändring, som är alldeles ny.</pre><pre>''Under 1980-talet bromsades\r\nstrukturomvandlingen tillfälligt upp av de stora\r\ndevalveringarna.''</pre><pre>Set var alltså generella åtgärder.</pre><pre>''Förskjutningarna av relativpriser mellan arbete\r\noch kapital medförde att incitamenten till\r\nrationaliseringar försvagades.'' Företagen kunde\r\nframför allt ''tjäna ''pengar på pengar' och i mindre\r\nutsträckning på egen tillverkning''.</pre><pre>Det är faktiskt så att avkastningen på finansiellt\r\nkapital har varit större än avkastningen på\r\narbetande kapital, utom 1983--1984 och 1973--1975\r\nunder den senaste tjugo-årsperioden.</pre><pre>Här har vi bakgrunden till de verkligt stora\r\nproblemen. Det har inte lönat sig att arbeta\r\nindustriellt. Det har lönat sig att spekulera.</pre><pre>Visst -- det har aldrig förut gjorts så stora insatser\r\ninom arbetsmarknadspolitiken som nu, men det\r\nberor på att arbetslösheten aldrig varit så stor som\r\nnu. Det är en del av det fundamentala\r\nmisslyckandet för den här regeringen. Ändå satsas\r\ndet för litet. Vi påpekar det gång på gång, och\r\nregeringen får krypa efter och slå på en eller annan\r\nmiljard för att människor över huvud taget skall ha\r\nnågot att leva av och vara aktiva och inte passiva.</pre><pre>Men det jag frågade om var en strukturell insats, att\r\ngenomföra kompetenshöjande utbildning inne i\r\nföretagen innan folk blir arbetslösa. Där föreligger\r\nstatliga utredningar, där finns initiativ. Vi har\r\nföreslagit det gång på gång, men ingenting händer\r\näven om många pratar om det.</pre><pre>Jag skulle vilja ha svar i fråga om den saken.</pre><pre>Anf. 17  KJELL ERICSSON (c) replik:</pre><pre>Fru talman! Jag håller med Hans Andersson om att\r\ndet var mera lönsamt att spekulera än att producera\r\nvaror och tjänster på 1980-talet. Jag håller helt med\r\nom det, och det sade jag också i mitt anförande.\r\nOch det berodde på den politik vi hade. Det var så\r\nupplagt att man tjänade mera på att spekulera än\r\natt producera. Det är därför vi vill ändra på detta.</pre><pre>Men vi satsar nu på utbildning, och det gäller hela\r\nvägen: grundskolan, gymnasieskolan, komvux och\r\narbetsmarknadsutbildning. Det gäller nu på\r\nuniversitetsnivå och det gäller för forskning och\r\nutveckling. Det är stora medel som satsas här. Allt\r\ndetta kommer att medföra att vi får en högre\r\nkompetens.</pre><pre>Hans Andersson talar om behovet av\r\ncivilingenjörer. Jag håller med om det. Vi måste få\r\nfler civilingenjörer i Sverige, så att vi höjer den\r\ntekniska kompetensen. Vi har inga motsättningar\r\ndärvidlag. Det är sådant som måste ske och som\r\nregeringen satsar på.</pre><pre>Vänsterpartiet säger ofta att vi satsar för litet.\r\nVänsterpartiet har under den tid jag har varit i\r\nriksdagen alltid satsat väldigt mycket. Men man\r\nkan fråga: Vem skall betala?</pre><pre></pre><pre>Vi har i dag en synnerligen besvärlig ekonomi. Vi\r\nhar 200 miljarder i underskott i nuvarande budget,\r\noch vi har snart 1 000 miljoner i statsskuld,\r\nränteskuld på närmare 100 miljarder. Det är alltså\r\nstora pengar som går åt. Då har vi ingen möjlighet\r\natt gå med på alla de medel som Hans Andersson\r\nönskar.</pre><pre>Hans Andersson tog upp det här med miljö, energi\r\noch kretsloppstänkande. Även därvidlag har\r\nregeringen gjort stora framsteg och tagit fram\r\nkretsloppspropositionen och klimatpropositionen.\r\nMan talar där om att vi skall ha både återvinning\r\noch återanvändning. Det är första gången som vi\r\nhar kommit in på kretsloppstänkande. Det gäller\r\näven klimatpropositionen. Man vill satsa på\r\nbioenergi, som ger en god miljö. Det är viktigt att\r\nvi får en tillväxt i samhället, men det skall vara en\r\ntillväxt somt bygger på de miljömässiga grunder\r\nsom vi har och som gör att vi har en god miljö i\r\nframtiden. Det är regeringens politik.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 18  Näringsminister PER WESTERBERG\r\n(m):</pre><pre>Fru talman! De senaste 25 årens näringsklimat har\r\neroderat mycket kraftigt. Det går inte att på kort tid\r\nförändra näringsklimatet så radikalt att vi kan få en\r\nmycket kraftig expansion av den industriella\r\nsektorn. Vi kommer att genomföra mycket\r\nomfattande program och har redan genomfört\r\nmycket stora program som steg för steg kommer att\r\nändra på förhållandena.</pre><pre>Lindbeckkommissionen har påpekat att BNP per\r\nperson 1970 i Sverige låg 8 % över OECD-snittet. I\r\ndag, 1993, ligger vi nere på 6--7 % under OECD-\r\nsnittet, efter Norge, efter Italien. Vår relativa\r\nlevnadsstandard jämfört med övriga västvärlden\r\nhar under den senaste 25 årsperioden fallit med 14--\r\n15 procentenheter. Det har dess värre varit ganska\r\nlogiskt i och med att de senaste 25 åren har\r\ninneburit ett mycket besvärligt ekonomiskt läge för\r\nstora delar av det svenska näringslivet.</pre><pre>Vi kan notera att de senaste 25 åren har inneburit\r\nen tid då svenska små och medelstora företag\r\nförmodligen tillhört västvärldens hårdast\r\nbeskattade och då vi därmed helt logiskt har\r\nkommit att få en oerhört liten sektor av små och\r\nmedelstora företag jämfört med övriga\r\nVästeuropa. I dag sysselsätter vi kanske bara en\r\ntredjedel av den arbetskraft som motsvarande\r\nländer i Västeuropa sysselsätter i företag med\r\nunder 100 anställda.</pre><pre>Vi har också kunnat se att vi har haft en nedgång\r\ni den industriella strukturen under den senaste 20\r\nårsperioden. Det är också logiskt. När\r\nobligationsräntan på statsobligationer under denna\r\n20 årsperiod nästan varje enskilt år ligger över\r\navkastningen på arbetande kapital i företag är\r\nnaturligtvis människor logiska och minskar\r\nsatsningar på näringslivet och ökar dem i finansiella\r\nplaceringar. Det har inneburit att det svenska\r\nnäringslivet steg för steg gått nedåt under den\r\nsenaste 20 årsperioden. Vår ekonomiska tillväxt\r\nrelativt tillväxten i övriga Västeuropa har steg för\r\nsteg eroderat under denna period.</pre><pre>1980-talet har också inneburit en finansiell kris som\r\nlagts ovanpå den indstriella krisen i Sverige. Det\r\nhar inneburit att vi har fått en finansiell kris i vår\r\nomvärld också, men den har blivit mycket värre i\r\nSverige än i nästan alla jämförbara västeuropeiska\r\nländer. Den har vi huvudsakligen fått genom en\r\nfelaktig gång när det gäller avregleringarna på de\r\nfinansiella marknaderna i Sverige.</pre><pre>Först genomfördes kreditavregleringen, som\r\ngjorde det alltför lätt att låna pengar under hög\r\ninflation, med stora avdragsmöjligheter på skatten\r\nför räntan. Allt steg i värde. Sedan genomfördes en\r\navreglering gentemot utlandet, då allt blev billigt\r\nutomlands. Vi kom till en situation som skapade\r\nräntekänslighet. Därmed sprack bubblan. Priserna\r\nbörjade falla. Vi fick de enorma kreditförluster som\r\ntill stor del har skapat den finansiella krisen.</pre><pre>Vad Sverige nu behöver göra är en utomordentligt\r\nbesvärlig omdaning av sin ekonomi för att\r\nåterskapa produktiviteten och tillväxten i\r\nekonomin. Det finns knappast någon annan\r\nmöjlighet att steg för steg sanera finanserna,\r\nåterskapa en större grad av sysselsättning på vår\r\narbetsmarknad och därmed steg för steg\r\nåterkomma på välfärdsvägen i Europa.</pre><pre>Vi har naturligtvis tittat på de länder som har\r\nlyckats väl i denna omdaning i andra delar av\r\nvärlden. Vi finner att det är länder med låg ränta,\r\nlåg inflation och stabila spelregler för näringslivet\r\nsom skapar en situation där man inte behöver ta så\r\nstora finansiella risker vid investeringar utan\r\nhuvudsakligen kommersiella risker. Därmed får\r\nman en betydligt starkare industriell tillväxt.\r\nDärför är det centralt att vi nu kan bibehålla det\r\nkostnadsläge som vi fått så att man vågar investera\r\ni Sverige, inte återskapa 80-talets utförsbacke då vi\r\nsteg för steg kunde se att vår relativa\r\nkonkurrenskraft försämrades och att\r\ninvesteringarna därmed tenderade att läggas i\r\nandra länder i stället för i Sverige.</pre><pre>Vi har sänkt skatter. Vi har fattat beslut i denna\r\nkammare som motsvarar skattesänkningar på\r\nproduktionen med 40 miljarder kronor, varav 12 à\r\n14 miljarder har kommit små och medelstora\r\nföretag till del. Vi har fått en de factoavdevalvering\r\npå mycket stora tal som medfört de kanske största\r\nkonkurrensförbättringarna för svenskt näringsliv i\r\nmodern tid. Det skapar förutsättningar för en\r\nindustriell expansion. Men den måste vårdas med\r\nlåg ränta, låg inflation för att vi skall kunna\r\nbibehålla dessa förbättringar och ha stabila\r\nspelregler som möjliggör långsiktiga investeringar i\r\nSverige.</pre><pre>Vi måste också förnya näringslivet, få fram nya\r\nväxande företag som skapar nya arbetstillfällen och\r\nbygger för framtiden. Då är det naturligtvis viktigt\r\natt se till att man skapar den rätta drivkraften och\r\nde rätta incitamenten.</pre><pre>Jag sade tidigare att vi har sänkt skatter för små och\r\nmedelstora företag med ungefär 12--14 miljarder på\r\nhelårsbasis. Men även beskattningen av vinsterna i\r\ndessa företag måste göras konkurrenskraftig. Vi\r\nkommer att lägga fram förslag om detta till hösten.\r\nBolagsbeskattningen på aktiebolag är redan i dag\r\nkanske den mest konkurrenskraftiga i västvärlden.\r\nDet måste gå att tjäna pengar i små och medelstora\r\nföretag. Vi måste ha företagare, inte bara företag,\r\nför att få den rätta drivkraften och möjligheter att\r\nbygga upp ett eget kapital som skapar säkerhet och\r\nmöjligheter för framgång längre fram.</pre><pre>Vi har skapat förutsättningar för återskapande av\r\nen svensk riskkapitalmarknad dels genom\r\nsatsningen på riskkapitalbolag via Industri- och\r\nnyföretagarfonden, dels genom förändringar av\r\nskatteregler som gör beskattningen av riskkapitalet\r\nkonkurrenskraftig med beskattningen i andra\r\nländer.</pre><pre>Jag hoppas att vi skall få ekonomiskt utrymme för\r\natt även ta bort dubbelbeskattningen av\r\naktieutdelningar, inte för aktieägarnas skull, för för\r\ndem spelar det i praktiken ingen roll. Skall man\r\nsatsa pengar i Sverige som tysk eller svensk är\r\navkastningen efter skatt intressant. Är det\r\ndubbelbeskattning i Sverige och enkelbeskattning i\r\növriga Europa ställs det högre krav på lönsamheten\r\ni investeringarna i Sverige än utomlands. Det\r\nskapar ett tryck att föra investeringarna ut ur\r\nlandet. Därför är det viktigt att beskattningen på\r\nkapitalet också är konkurrenskraftig för att vi skall\r\nkunna dra till oss riskinvesteringar och\r\ninvesteringar i ny industriell kapacitet.</pre><pre>Vi behöver helt klart moderniseringar av\r\narbetsrätten. Det visar inte minst olika typer av\r\nungdomspraktikplatser, som till den helt\r\ndominerande delen har hamnat i små och\r\nmedelstora företag. Det är en klar indikation på att\r\ndet finns anledning till en modernisering av\r\narbetsrätten för att skapa bättre förutsättningar för\r\natt verkligen kunna expandera arbetsmarknaden\r\noch de mindre och medelstora företagen, där man\r\nuppenbarligen sett arbetsrätten i nuvarande\r\nutformning vara ett problem.</pre><pre>Men det gäller även förnyelsen av näringslivet. Det\r\när därför som vi vill göra de omfattande\r\nsatsningarna på industrirelevant forskning. På det\r\nsättet kan vi dra nytta av en bra forskning som kan\r\nomsättas i nya produkter och nya företag. I länder,\r\nexempelvis Tyskland och Japan, med låg ränta och\r\nlåg inflation finns det också ett mycket klart och\r\nentydigt samband mellan omfattande\r\nindustrirelevant forskning och stark ekonomisk\r\ntillväxt. Där har vi i Sverige historiskt sett inte varit\r\nså framstående.</pre><pre>Vi vill också skapa teknikbroar, som kan förena\r\nidéer från universitet och högskolor med\r\nentreprenörer. På det sättet kan man åstadkomma\r\nen bättre kunskaps- och tekniköverföring till\r\nmindre, medelstora och nya företag, som kan bidra\r\ntill en förnyelse av näringslivet.</pre><pre>Till hösten kommer vi att lägga fram förslag om\r\nvillkorslån. Det har varit ett av den viktigaste\r\nskatteincitamenten för att bygga upp en stor del av\r\ndet teknikintensiva nyföretagandet i ett antal\r\nländer runt om i världen.</pre><pre>Jag vill inte att Sverige skall bli ett låglöneland.\r\nDärför måste vi satsa på förnyelse av näringslivet.\r\nDet är den ökande industriella expansionen,\r\nforskningen och kompetensutvecklingen som kan\r\nmotivera högre löner. Därmed är det förnyelse och\r\ninte industriakuten som är det centrala för\r\nframtiden. Det är förmågan i de små och\r\nmedelstora företagen som måste finnas med i\r\nsatsningen på förnyelse, förutom att vi måste klara\r\nen fortsatt expansion bland de större företagen.</pre><pre>Anf. 19  HANS ANDERSSON (v) replik:</pre><pre>Herr talman! Jag blev överraskad när Per\r\nWesterberg dök upp här. Han fanns inte med på\r\ntalarlistan. Jag har inte hört honom på så lång tid\r\natt jag knappt trodde att han fanns. Det finns inte\r\nheller mycket av näringspolitik i landet.</pre><pre>Näringsministern sade att ungdomspraktiken visar\r\npå någonting bra. Jag har inte med mig papperen,\r\nmen det har gjorts en del utvärderingar.\r\nUngdomspraktikanterna i de små företagen finns\r\nframför allt inom sådana yrkesgrupper som\r\nhembiträden, kioskbiträden, djurskötare osv. --\r\njust inom sådana områden där det inte kommer att\r\nskapas några nya jobb. Det är tragiskt att se -- jag\r\nkommer själv från industrin -- att det finns praktiskt\r\ntaget inga praktikplatser inom den produktiva\r\nsektorn i industrin.</pre><pre>Per Westerberg betonar vikten av att ytterligare\r\nriva ner arbetsrätten. Det kommer att skapa\r\nkonfrontationer på arbetsplatserna. Då går vi miste\r\nom ett samarbetsklimat, där man kan dra nytta av\r\nde olika intressenterna i företagen. Detta är en\r\nundergångens väg, som kommer att leda till elände\r\ni landet. Vänta bara, Per Westerberg, på vad som\r\nhänder när Arbetsrättskommittén nu lägger fram\r\nsina förslag! Det som sker är tragiskt.</pre><pre>Det är lika tragiskt att se hur regeringen riktar sina\r\nangrepp på de sociala trygghetssystemen, som har\r\nvarit en del i möjligheterna att ha människor i\r\narbete, inte minst kvinnor. Den politik som i dag\r\nförs med avregleringar, privatiseringar och\r\nneddragningar av sociala trygghetssystem är till stor\r\nnackdel för arbetslivet på sikt.</pre><pre>Jag är emellertid överens med Per Westerberg om\r\natt allting inte bara är en fråga om trygghet. Jag har\r\nverkat i konkurrensutsatt industri under många år.\r\nDet handlar om att höja produktiviteten och att öka\r\nkompetensen. Varför har det ännu inte kommit\r\nnågot förslag från regeringen som bygger på\r\nkompetensutredningarnas förslag för att underlätta\r\nkompetensutveckling inom företaget? Då kan\r\nkonkurrenskraften ökas innan folk hamnar utanför\r\nföretagen i arbetslöshet.</pre><pre>Det har talats om den konkurrenskraftsförbättring\r\nsom har skett. Ja visst har det genomförts en sådan,\r\nmed det har till stor del skett trots -- skulle jag vilja\r\nsäga -- regeringens insatser. En avgörande orsak är\r\nkronkursfallet. En annan orsak är de mycket låga\r\nlöneavtal som Rehnbergavtalet resulterade i.</pre><pre>Jag ser näringspolitiken i första hand som en icke-\r\npolitik, där man hoppas på marknadskrafterna.\r\nDet är tyvärr just marknadsaktörerna som under\r\n80-talet satsade på finansiell spekulation i stället för\r\nindustriell innovation och investeringar. Jag fasar\r\nför vad som skall hända om den politiken får\r\nfortsätta under Per Westerbergs ledning.</pre><pre>Anf. 20  Näringsminister PER WESTERBERG\r\n(m):</pre><pre>Herr talman! Jag tycker att Hans Andersson i\r\nhuvudsak recenserar den socialdemokratiska\r\npolitiken under 70och 80-talen i stället för den\r\npolitik som den borgerliga regeringen har fört\r\nunder de gångna 18 månaderna. Det var på 70- och\r\n80-talen som den industriella nedrustningen skedde\r\noch den finansiella krisen skapades. Nu genomför\r\nvi i stället mycket omfattande förändringar i\r\nnäringsklimatet för företagen. Vi genomför\r\nkraftiga skattesänkningar -- vi skulle i och för sig\r\ngärna ha gjort det via sänkta arbetsgivaravgifter i\r\nstället för en de facto-devalvering , men nu blev det\r\nsom det blev beroende på krafter som vi icke kunde\r\nrå på. Vi har skapat en förutsättning för en mycket\r\nstark industriell expansion i Sverige.</pre><pre>Förändringarna för små och medelstora företag är\r\nstora. Vi satsar på förnyelse av näringslivet,\r\nforskning, utbildning, expansion av högre\r\nutbildning, kompetenshöjning i samband med\r\nomställningar inom industrin och på att höja den\r\nrelativa konkurrenskraften hos svensk arbetskraft.\r\nMen det går inte att göra allt, man måste både gasa\r\noch bromsa, inte minst med det statsfinansiella läge\r\nsom vi har fått ta över. Man kan inte bara öka\r\nutgifterna, utan man måste också skära ner på olika\r\nområden. Det är inte med någon glädje som vi går\r\nin i olika välfärdssystem och gör förändringar. Det\r\ngör vi för att vi är tvungna att skapa resurser för den\r\nindustriella expansion som genererar välfärd. Man\r\nkan inte bara fortsätta att tro att det är\r\nvälfärdssystemen som genererar välfärd. Det är\r\nfaktiskt näringslivet som skapar\r\ngrundförutsättningarna, något som kraftigt har\r\nförsummats under den senaste\r\ntjugofemårsperioden. Näringslivet måste nu\r\nrestaureras steg för steg.</pre><pre>Det talades litet grand om arbetsrätten. Jag tycker\r\natt man måste kunna diskutera områden där det\r\nråder problem. Jag säger inte att man skall ta bort\r\neller göra radikala förändringar, utan jag säger att\r\nman skall modernisera och föra konstruktiva\r\nsamtal för att försöka få fram arbetstillfällen och för\r\natt undanröja de hinder som ligger i vägen för en\r\nökad sysselsättning. Jag beklagar om det finns\r\nsådana blockeringar att man inte är beredd att föra\r\nen konstruktiv dialog för en modernisering som kan\r\nunderlätta för arbetsmarknaden att fungera och\r\nsom kan skapa ny sysselsättning.</pre><pre>Anf. 21  HANS ANDERSSON (v) replik:</pre><pre>Herr talman! Det finns visst beredskap, åtminstone\r\nfrån vår sida, för att föra samtal om och\r\nmodernisera t.ex. arbetsrättslagstiftningen. Men\r\ndet som nu har skett på initiativ av regeringen\r\ninnebär att man ställer den ena parten åt sidan och\r\natt låta ägarmakten slå igenom. Det är den sämsta\r\nlösningen som man tänka sig, om man vill ha en\r\nkonstruktiv utveckling.</pre><pre>Nej, välfärden kan inte upprätthållas utan en\r\nproduktion. Det är jag den förste att erkänna. Jag\r\nvet att Per Westerberg och jag har så att säga varit\r\nintressenter i samma bolag, men jag har befunnit\r\nmig på den produktiva sidan medan Per Westerberg\r\nhar befunnit sig på den kapitalägande sidan. Jag\r\ntror ändå att vi har insikt om betydelsen av\r\nproduktiv verksamhet och av att kunna stå sig i\r\nkonkurrensen. Man skall akta sig, så att man inte\r\nbegår dumheter.</pre><pre>Ja visst är det viktigt med budgetunderskottet.\r\nDärför förvånar det mig att varje initiativ till\r\ninkomstförstärkningar avvisas av regeringen. Man\r\nkan ju inte bara sänka skatter och öka\r\nbudgetunderskottet. Då kommer hög ränta och\r\nsvårigheter med investeringarna som ett brev på\r\nposten.</pre><pre>Jag efterlyser konstruktiva initiativ, sådana som\r\nman kan finna i Japan, Italien, Tyskland -- jag\r\nnämnde fler exempel i mitt anförande -- men de\r\nfinns bara inte. När det gäller vem av de borgerliga\r\noch socialdemokraterna som har mest skuld till 80-\r\ntalets politik, är detta sannerligen inte lätt att\r\navgöra. Men inte bidrog väl ni på den borgerliga\r\nsidan till att få stopp på det marknadsraseri och de\r\navregleringar som ledde till de utomordentligt\r\nskamliga handlingarna, som inte kan förklaras vara\r\ngjorda bara av lönsamhetsskäl. Det var dålig moral,\r\nspekulation och i väldigt många fall ren ekonomisk\r\nbrottslighet. Med tanke på det betänkande vi nu\r\ndiskuterar frågar jag mig: Varför sätter man stopp\r\nför initiativen när det gäller\r\nunderleverantörsprogram, VT-delegationen,\r\nteknikspridning osv.?</pre><pre>Vi borde kunna ha en konstruktiv diskussion, men\r\nbåde i propositioner och i utskottsbetänkanden\r\nmöts man hela tiden av formuleringarna: Nu har vi\r\nbestämt oss. En generell politik skall föras.\r\nMarknaden skall få råda. Vi är därför inte beredda\r\natt diskutera dessa konstruktiva förslag.</pre><pre>Jag tycker att detta är en usel näringspolitik och\r\nvart den har lett kan vi se i statistiken och i\r\nverkligheten i våra kommuner i Sverige.</pre><pre>Anf. 22  Näringsminister PER WESTERBERG\r\n(m):</pre><pre>Herr talman! Jag skall först nämna vart\r\nnäringspolitiken har lett. Vad erosionen av de\r\nsenaste 25 årens näringsklimat har lett till kan vi nu\r\nse. Det är de förändringar som vi nu genomför som\r\nkommer att ge resultat under de kommande åren,\r\nknappast nu medan vi steg för steg håller på att\r\nsätta dem i sjön.</pre><pre>Varför gör vi ingenting på underleverantörernas,\r\nteknikspridningens, VT-delegationens områden\r\netc.? Jo, vi gör väldigt mycket på dessa områden,\r\ninte minst genom att vi försöker att få ut ett antal\r\nmänniskor med högre utbildning i konstruktion,\r\nomdaning och produktförnyelse i företagen. Vi gör\r\nen hel del när det gäller teknikprovstiftelserna för\r\natt på så sätt kunna gifta samman kunskap och\r\nidéer -- kunskapsöverföring från universitet och\r\nhögskolor till näringslivet. Det vidtas ganska\r\nomfattande åtgärder för kompetenshöjning i\r\nsamband med omställningar inom industrin. Det\r\ngörs på en hel del områden där det gäller att hjälpa\r\nunderleverantörer under nuvarande omställningar,\r\ninte minst inom bilindustrin.</pre><pre>Jag tror att det finns ett delat ansvar från alla i\r\nkammaren för de avregleringar som genomfördes\r\nunder 80-talet. Så till vida kan jag hålla med om\r\ndetta. Men vi har hela tiden kritiserat\r\nordningsföljden. Vi ville först ha\r\nmarginalskattereformen, sedan\r\nvalutaavregleringen och därefter\r\nkreditavregleringen. Detta hade varit den rätta\r\nordningsföljden, och vi hade då kunnat undvika en\r\nmycket stor del av de finansiella problem som vi i\r\ndag ser i den finansiella kris som vi har ärvt.</pre><pre>Jag vill peka på vad det är som är bra och vad man\r\nhar lyckats med i Japan, Italien och Tyskland --\r\nländer som har varit framgångsrika. Det handlar\r\nom program, tekniköverföring,\r\nkunskapsöverföring, forskning, utveckling och\r\nstabila spelregler för näringslivet. Det är detta vi\r\nförsöker applicera här i Sverige. Det innebär inte\r\natt vi alltid behåller det som har funnits i Sverige,\r\nutan att vi vågar genomföra förändringar. Vi\r\nförsöker att ta till oss det bästa av det som finns runt\r\nom i världen.</pre><pre>Men detta innebär faktiskt också att vi nu lever i en\r\noerhört internationaliserad värld. Det går inte att\r\npå exempelvis produktionen -- företagen -- lägga\r\nhögre skatter i Sverige än utomlands, eftersom de\r\nhela tiden är konkurrensutsatta och kan flytta. Vill\r\nvi ha en högre social välfärd i Sverige får vi räkna\r\nmed att betala den med vår egen privata\r\nkonsumtion i stort sett. Det finns ingen annan som\r\nkan betala den. Jag tror därför att skattehöjningar\r\nmånga gånger kan vara direkt kontraproduktiva\r\noch att de kan skada ekonomin och tillväxten och\r\ndärmed även våra förutsättningar att komma åt\r\nbudgetunderskottet.</pre><pre>Till sist, herr talman, välkomnar jag att Hans\r\nAndersson är beredd att föra konstruktiva samtal\r\nför modernisering av arbetsrätt där det kan hjälpa\r\noch underlätta funktionen av arbetsmarknaden.\r\nDet tycker jag är positivt.</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 23  BIRGITTA JOHANSSON (s)\r\nreplik:</pre><pre>Herr talman! Vår näringsminister är som en\r\npokerspelare. När argumenten inte räcker till är det\r\nbara att höja rösten.</pre><pre>Det som Per Westerberg nu har sagt uppfattar jag\r\nsom väldigt tomt och innehållslöst. Naturligtvis har\r\nalla avregleringar kommit i fel ordning, vilket man\r\nhar hört under ett antal år, senast i den\r\nallmänpolitiska debatten. Jag tänker därför inte ta\r\nupp denna fråga nu.</pre><pre>Jag tycker att det är önskvärt att näringsministern\r\nlyssnar till vad som sägs från industrins sida. Där\r\nhar man en helt annan uppfattning om vilka\r\nåtgärder som behöver vidtas för att vi skall få fart på\r\nSverige. I sin argumentation säger näringsministern\r\natt alla andra politikområden skall rättas till för att\r\ndet skall bli ett fungerande näringsliv. Vi\r\nsocialdemokrater menar att det är exakt tvärtom.\r\nDet är näringspolitiken som är så oerhört viktig att\r\nandra områden får underordna sig och komma in\r\ni en samfas så att vi får ett näringsliv som gynnar\r\nindustrin, företagarna, de anställda, vår nation och\r\noss skattebetalare, och som kan garantera vår\r\nvälfärd. Det är en sådan industrination, som också\r\ntar tillvara miljön, som vi socialdemokrater vill ha.</pre><pre>När jag har ordet vill jag passa på att ta tillbaka en\r\ndel av de yrkanden som jag ställde i mitt\r\nhuvudanförande. Jag ber nu i stället att få yrka\r\nbifall till reservationerna 1, 3, 4, 8, 9, 14, 15 och 18.</pre><pre>Anf. 24  Näringsminister PER WESTERBERG\r\n(m):</pre><pre>Herr talman! Först vill jag tacka Birgitta Johansson\r\nför bekräftelsen på att vi hela tiden under ett antal\r\når har tjatat om att avregleringar för finansiella\r\nmarknader skall ske i rätt ordning. Om det hade\r\nskett i rätt ordning hade det svenska folket\r\nbesparats mycket.</pre><pre>När det sedan gäller industrins krav tror jag inte att\r\ndet är högre arbetsgivaravgifter och skatter som\r\nman vill ha, utan att det snarast är att man vill få en\r\nökad konkurrenskraft gentemot utlandet. Detta är\r\ni alla fall det vad som har sagts till mig. Man vill få\r\navregleringar som ökar förutsättningarna att delta i\r\nkonkurrensen och att få förutsättningar att få upp\r\nlönsamheten på arbetande kapital i industrin så att\r\nden överträffar obligationsräntan och helt säkra\r\nstatsobligationer. Detta är en grundförutsättning\r\nför att man egentligen skall kunna attrahera med\r\nbra riskkapital för expansion av svenskt näringsliv.</pre><pre>Vi måste se till att förutsättningarna blir bra för nya\r\nsmå och medelstora företag och att vi klarar\r\nriskkapitalbeskattningen, annars kommer vi aldrig\r\natt få rätt pris på riskkapitalet och därmed inte\r\nheller en industriell expansion.</pre><pre>Herr talman! Om Birgitta Johansson och hennes\r\nvänner under de senaste 20 åren hade varit mer\r\nvaksamma på näringslivets behov hade vi inte suttit\r\ni den här båten. Det är just bristen på lönsamhet,\r\nlägre obligationsränta, högre skatter än omvärldens\r\noch därmed lägre konkurrenskraft som under\r\ndenna uppförslöpa sedan 1970 har skapat de\r\nnuvarande ekonomiska problemen. Men jag är\r\nglad över att insikten nu finns att det är där\r\nsatsningarna måste sättas in. Det är näringslivets\r\nexpansion som skall klara både sysselsättningen\r\noch välfärden.</pre><pre>Om vi kan enas om detta och arbeta för\r\nnäringslivets konkurrenskraft, som kanske måste\r\nvara något bättre än omvärldens för att vi skall\r\nuppnå expansionen, tror jag att förutsättningarna\r\när goda för att kunna enas om medlen därför.</pre><pre>Anf. 25  BIRGITTA JOHANSSON (s)\r\nreplik:</pre><pre>Herr talman! Så överens är nog inte\r\nnäringsministern och jag i frågan om hur\r\nnäringslivet skall skötas i framtiden. Vi tror inte på\r\nalla de icke-politiska åtgärder som näringsministern\r\nständigt tror skall komma att lyfta upp svenskt\r\nnäringsliv. Det har talats om litet olika tidsperioder.\r\nIbland är det sedan 25 år tillbaka som hela Sverige\r\nhar eroderat och nu senast var det sedan 20 år\r\ntillbaka i tiden.</pre><pre>Det är märkligt att det enbart är\r\nSocialdemokraterna som skall stå till svars för\r\ndetta. Såvitt jag förstår består riksdagen av flera\r\npolitiska partier, varav Moderata samlingspartiet\r\nunder lång tid har tillhört denna kammare. På 80-\r\ntalet när valuta-, kredit- och skatteavregleringarna\r\ngenomfördes, uppfattade jag inte att det fanns\r\navvikande meningar. Därför har vi alla ett\r\ngemensamt ansvar.</pre><pre>Det är viktigt att lyssna till industrins företrädare,\r\nsom vill få en långsiktig utveckling av svensk\r\nindustri till stånd, och att ta tillvara den kunskap\r\noch de resurser som finns. Näringsdepartementet\r\nhar genom de olika förslag som har lagts fram i\r\nriksdagen avhänt sig den möjligheten. Den fria\r\nmarknaden kommer inte att ge konkurrensfördelar\r\nför Sverige och för svensk industri. Om vi inte hade\r\nhaft en statlig näringspolitik skulle många av de\r\nprojekt som har varit viktiga för Sverige, och som\r\nhar gett ett gott renommé utomlands, inte ha\r\nkommit fram. Det är detta innovationstänkande\r\nsom på ett bättre sätt måste komma fram igen. Men\r\nPer Westerberg säger ju att den borgerliga politiken\r\nsteg för steg har satts i sjön. Ja, den håller på att\r\ndrunkna.</pre><pre>Anf. 26  Näringsminister PER WESTERBERG\r\n(m):</pre><pre>Herr talman! Man kan naturligtvis kalla det icke-\r\npolitik om man vill. Men att det är en politik som\r\navviker från den socialdemokratiska, är väl alldeles\r\nuppenbart. Det är väl också ganska uppenbart\r\nvarför.</pre><pre>Om vi har haft en utförslöpa under 20--25 års tid,\r\ndå den svenska industriella basen har eroderat steg\r\nför steg, år från år, och det har blivit sämre år efter\r\når, vore det märkligt om man inte bytte politik och\r\npå detta sätt skapade förutsättningar för expansion.</pre><pre>Vi gör förändringar och vill göra moderniseringar i\r\narbetsrätten i konstruktiv anda. Vi gör\r\nförändringar i skatten med 40 miljarder på\r\nproduktionen. Vi är ganska ensamma om att driva\r\nden linjen. Vi gör förändringar när det gäller\r\nriskkapitalförsörjningen för företagen. Vi gör\r\nförändringar när det gäller avregleringar och\r\nkonkurrensförutsättningar för att vässa det svenska\r\nnäringslivet. Vi skapar förutsättningar för ökad\r\nexport och därmed ökad konkurrenskraft.</pre><pre>Jag tror att vi genomför ett program som ligger\r\noerhört nära det stora lyftet som Industriförbundet\r\npresenterade för omkring två år sedan för att\r\nrenovera det svenska näringslivet och ge det den\r\nindustriella expansionen av den industriella basen i\r\nSverige.</pre><pre>Vi genomför nästan punkt för punkt programmen\r\nfrån småföretagarorganisationerna för att göra dem\r\ninternationellt sett mycket konkurrenskraftiga i\r\nhela deras näringspolitiska miljö.</pre><pre>Vi gör satsningar på förnyelsen genom dessa\r\ninternationellt mycket stora satsningar på\r\nindustrirelevanta forskningsfonder och även\r\nteknikprovstiftelser vid våra tekniska högskolor,\r\nför att på det sättet få bättre kunskapsöverföring,\r\nökad kompetensutveckling och starkare utbildning\r\nför att kunna försvara vår välfärd, vårt löneläge och\r\ndessutom vår expansionskraft i näringslivet.</pre><pre>Till sist, herr talman, skall jag säga något om de\r\nfinansiella marknaderna. Det är bara att gå tillbaka\r\noch se hur det var på 80-talet. Jag tror inte att våra\r\nkrav på marginalskattesänkningar undgick någon,\r\natt det var detta som vi ville ha först. Självfallet\r\nmotsätter vi oss inte heller annan avreglering. Vi\r\nhar drivit krav på valutaavreglering, krav på\r\nkreditavreglering. Men självfallet måste all\r\navreglering skötas med stort ansvar för att det skall\r\ngå rätt till och för att man skall få fungerande\r\nmarknader, speciellt om man tar det stegvis.</pre><pre>Anf. 27  BENGT DALSTRÖM (nyd) replik:</pre><pre>Herr talman! Det är bra, herr näringsminister, att\r\nvi får nya satsningar på en industriorienterad\r\nforskning och utveckling med storskaliga lösningar\r\npå universitet, högskolor, riskkapitalbolag, osv.\r\nMen vi behöver nya lösningar och ekonomiska\r\nsatsningar som tränger längre ned, på gräsrotsnivå.</pre><pre>Jag undrar därför om näringsministern är beredd\r\natt medverka till att öka de insatser som skulle\r\nstimulera den enskilda uppfinnarens verksamhet,\r\noch för all del också småföretagsinnovatörernas\r\nagerande. Jag är främst ute efter tankar som skulle\r\nresultera i ökad tillgång till en organisation som\r\nbåde kan förmedla och som har kapital som ligger\r\npå seed capital-nivå.</pre><pre>Anf. 28  Näringsminister PER WESTERBERG\r\n(m):</pre><pre>Herr talman! Jag delar Bengt Dalströms\r\nuppfattning att detta är ett utomordentligt viktigt\r\nområde. Satsningarna på forskningsstiftelserna är\r\nnaturligtvis en omfattande satsning. Jag håller med\r\nom att den i mycket stor utsträckning kommer att\r\ngå till större företag, eftersom det är fråga om\r\nstörre projekt.</pre><pre>Jag vill dock peka på några saker som görs.\r\nTeknikprostiftelserna, som jag hoppas att\r\nriksdagen kommer att fatta beslut om senare i vår,\r\nkommer i stor utsträckning att rikta sig till små och\r\nnya innovatörer. Att gifta samman dem med olika\r\nformer av entreprenörer har det funnits många\r\npositiva exempel på runt om i världen. Jag hoppas\r\natt vi skall kunna genomföra det även här i Sverige.</pre><pre>Jag vet att riskkapitalbolagen och portföljbolagen\r\när på väg att bilda särskilda s.k. seed capital-bolag,\r\nsom skall satsa just på företagande på ett tidigt\r\ninnovationsstadium, för att på det sättet kunna vara\r\nlångsiktiga och hjälpa till i utvecklingsprocessen av\r\nnya produkter och företag.</pre><pre>Vi har Industri- och nyföretagarfonden, som ger en\r\nbetydande nysatsning som förefaller att gå\r\nutomordentligt väl. Men vi får naturligtvis avvakta\r\nsenare utvärdering.</pre><pre>Vi har diskuterat uppfinnarföreningar och\r\nuppfinnarverksamhet runt om i landet. Jag vill bara\r\nnotera de skrivningar som finns i utskottet. Det\r\nfinns även förberedelser i departementet för att så\r\nfort klubban faller i riksdagen tillsätta en\r\ninternutredning för att gå igenom möjligheterna för\r\nytterligare åtgärder på detta område. Jag vill\r\nemellertid betona att vad vi vill stötta är\r\nverksamhet inte organisationer, dvs. direkt hjälp\r\ntill uppfinnarskolor och liknande, inte\r\norganisationer i sig, eftersom det är den\r\nverksamheten som verkligen kommer\r\ninnovatörerna till godo.</pre><pre>Anf. 29  BENGT DALSTRÖM (nyd) replik:</pre><pre>Herr talman! Jag tackar näringsministern för ett\r\nuttömmande svar och gläder mig över att denna\r\nutredning kommer att tillsättas, vilket vi indirekt\r\nkommer att klubba i dag.</pre><pre>Anf. 30  GUDRUN NORBERG (fp):</pre><pre>Herr talman! Svenskt näringsliv mår\r\nutomordentligt dåligt i dag. Svenska företag sitter\r\nmycket hårt i kläm beroende på olika faktorer,\r\nnationella och internationella. Det gäller både\r\nstora och små företag inom de flesta branscher.</pre><pre>Detta är en situation som är så allvarlig att hela\r\nriksdagen, med regering och opposition, har all\r\nanledning att göra allt för att få i gång hjulen igen.</pre><pre>Det är näringslivet som skall försörja Sverige, som\r\nskall svara för produktion av varor och tjänster,\r\ntillgodose inhemska behov och genom export dra in\r\nvaluta till vårt land. Näringslivet skall alstra en\r\nekonomisk utveckling, som i sin tur är en\r\nförutsättning för att vi skall kunna upprätthålla den\r\nvälfärd som vi alla vill ha. Det är en gynnsam\r\nnäringslivsutveckling som är A och O för att\r\nmöjliggöra den sociala tryggheten.</pre><pre>Men detta förmår inte svenskt näringsliv att göra i\r\ndag i den utsträckning som behövs. Därför tvingas\r\nvi till nedskärningar i statens utgifter. Därför\r\ntvingas vi också att utsätta kommuner och landsting\r\nför samma nedskärningskrav.</pre><pre>Därför håller exempelvis äldreomsorgen inte den\r\nstandard och humanitet som vi skulle önska. Därför\r\ntalar man om prioriteringar inom sjukvården\r\nmellan olika svårt sjuka. Därför finns det inte\r\npengar till de skolmiljöer som skulle stimulera både\r\nelever och lärare. Därför räcker inte pengarna till\r\natt höja pensionerna över den knappa nivå som\r\nmånga folkpensionärer har i dag.</pre><pre>Därför har vi en hög arbetslöshet. Människor får\r\nlämna sina arbetsplatser. Många klarar det inte,\r\nvare sig mentalt eller ekonomiskt. Många måste gå\r\nifrån sina villor och bostäder.</pre><pre>Företagare jagar krediter och jagas av\r\nfordringsägare. Det blir för många företagare en\r\nojämn kamp som slutar med konkurs. De ser sitt\r\nlivsverk slås i spillror. Det är ofta en kedjereaktion\r\ngenom att fordringsägarna förlorar sina pengar och\r\nsjälva kommer på obestånd.</pre><pre>Konjunkturdalar är i regel smärtsamma genom att\r\nde innebär en rensning i företagsvärlden. De\r\nsvagaste slås ut, och de starkare överlever och\r\nexpanderar när bättre tider kommer. Men nu råder\r\ni Sverige inte en naturlig rensning -- nu handlar det\r\nom förluster.</pre><pre>Herr talman! Varför är svenskt näringsliv så hårt\r\ndrabbat?</pre><pre>Det har flera orsaker:</pre><pre>1. En djup internationell lågkonjunktur.</pre><pre>2. En samtidig finanskris i hela banksystemet i\r\nSverige, vilket undandrar möjligheterna för en\r\nnormal kreditförsörjning.</pre><pre>3. Höga räntor på lånat kapital och därtill starkt\r\nfallande fastighetspriser som försvårar\r\nsäkerhetsgivning vid upplåning.</pre><pre>4. Sverige har halkat efter vad gäller kompetens och\r\nkvalitet genom att forskning och utveckling har haft\r\nför litet stöd samt genom att investeringsflykten\r\nfrån Sverige för några år sedan drog med sig mycket\r\nav företagens FoU ut ur landet.</pre><pre>5. Svenskt näringsliv tappade marknadsandelar\r\ndärför att företagen led av ett för högt kostnadsläge\r\ngenom höga skatter, arbetsgivaravgifter,\r\nlöntagarfonder, hög frånvaro och låg produktivitet.</pre><pre>Det är alltså en serie faktorer som utgör orsaken till\r\ndagens utomordentligt svåra läge -- faktorer som\r\ndels beror på nuvarande situation, dels beror på\r\ntidigare brister i näringspolitiken. Det är faktiskt\r\ndessa tidigare brister som är grunden till\r\nförsvagningen. Lågkonjunkturen drabbas vi av,\r\nmen den inhemska svenska krisen har vi skapat\r\nsjälva.</pre><pre>Där kan Socialdemokraterna inte undandra sig sitt\r\nansvar. Birgitta Johansson frågade nyss varför man\r\nbara vill ställa den förra regeringen till ansvar.\r\nSocialdemokraterna brukar vara angelägna att här\r\ni kammaren påpeka att regeringen skall regera och\r\nbära ansvaret. Det gäller faktiskt också den\r\nförutvarande regeringen.</pre><pre>Grunden för den kris som vi upplever i dag lades av\r\nden socialdemokratiska regeringen under 80-talet.\r\nDevalveringseffekterna efter 1982 i samband med\r\nen begynnande högkonjunktur gav en falskt bild av\r\nden ekonomiska utvecklingen.</pre><pre>Den dåvarande regeringen ondgjorde sig över\r\nvinsterna i företagens årsredovisningar i mitten av\r\n80-talet och försökte minska lönsamheten genom\r\nolika pålagor på företagen, livligt påhejad av LO.\r\nSamtidigt fattades generösa beslut som genererade\r\nstatens strukturella underskott i\r\ntransfereringssystemet. Resultatet blev en\r\nutgiftskarusell som växte okontrollerat, medan\r\ndevalveringseffekterna var uppätna och den\r\nekonomiska tillväxten avstannade och förbyttes i\r\nen krympande bruttonationalprodukt.</pre><pre>Det var en totalt oansvarig politik, som inte kunde\r\nleda till annat än katastrof. Man ströp näringslivet,\r\ndvs. försörjningen, samtidigt som man gjorde yviga\r\nåtaganden inom offentliga sektorn. Den tilläts\r\nexpandera, medan ekonomiska tillväxten var noll.\r\nMan lät den offentliga sektorn svälla som en\r\nballong, medan man försvagade och krympte det\r\nchassi som skulle bära upp den.</pre><pre>Ingen regering kan på kort tid bota Sverige från\r\ndagens serie av kriser -- arbetslöshetskris,\r\nindustrikris, finanskris och statens utgiftskris. Det\r\nkrävs hårda nypor i ekonomin nu för att rädda det\r\nviktigaste av mjukvaran, dvs. den sociala\r\nvälfärden. Ty ju fortare och bättre vi kan övervinna\r\ndessa kriser och få i gång en ekonomisk tillväxt,\r\ndesto större blir möjligheterna att förbättra för\r\nsvaga grupper och att stärka tryggheten och\r\nvälfärden.</pre><pre>Den borgerliga regeringen har sänkt skattetrycket\r\npå näringslivet med ca 40 miljarder sedan valet.\r\nDetta var helt nödvändigt. Ändå vet vi att flera\r\nbranscher kämpar hårt för att klara konkurrensen\r\npå den internationella marknaden.</pre><pre>Den stora konkursvågen -- vilken började redan\r\n1989, under den socialdemokratiska regeringens\r\ntid -- visar också att betingelserna för småföretagen\r\nännu inte är acceptabla. Nytt riskkapital på minst\r\n10 miljarder har tillförts marknaden, och det kan\r\ntill en del ersätta den kapitalförsörjning som\r\nbankerna tidigare svarat för.</pre><pre>I det pågående arbetet med att stärka\r\nföretagsamheten är det viktigt att det sker en\r\nkontinuerlig uppföljning av politiska beslut.\r\nBesluten måste få den verkan som var avsedd. I\r\nannat fall måste korrigeringar ske.</pre><pre>Vi i Folkpartiet är av den åsikten att småföretagen\r\ninte får det stöd de behöver. Riskkapitalbolagen,\r\nsåväl de tidigare som de nuvarande, är en\r\nbesvikelse. De har ringa, eller ingen, koppling till\r\nsmåföretag. Däremot tror jag att de kan få\r\nbetydelse för vissa medelstora företag och projekt.\r\nMen det finns inte stor anledning att peka på\r\nriskkapitalbolagen när man talar om riskkapital till\r\nsmåföretag.</pre><pre>Industri- och nyföretagarfonden är så ny att det är\r\nomöjligt att nu utvärdera den. Hittills har den fått\r\nkritik för ovilja att låna ut och för lång\r\nhandläggningstid.</pre><pre>I utskottet var vi överens om att fonden skulle\r\nutnyttja befintliga regionala organisationer och\r\nmyndigheter vid den praktiska lånehanteringen.\r\nNu har utvecklingsfonderna fått bemyndigande att\r\narbeta med nyföretagarlånen -- men inte att bevilja\r\ndessa. Besluten skall fattas centralt i Stockholm,\r\noch där överhopas Industri- och nyföretagarfonden\r\nav ansökningar och telefonpåringningar. Det\r\ninnebär en tung och långsam hantering som är\r\nmycket olycklig i dagens läge. Jag tycker att det är\r\nsjälvklart att de organ som har att hantera lånen\r\nockså sköter beviljandet, så att lånepengarna\r\nfortast möjligt kommer i arbete.</pre><pre>Utvecklingsfondernas framtid ligger, som alla här\r\nvet, i händerna på en utredning. Jag tycker också\r\natt det är på sin plats att det nu sker en utvärdering\r\noch prövning av verksamheten och dess betydelse.\r\nPå Folkpartiets vägnar vill jag inte nu göra\r\nuttalanden om utvecklingsfonderna och om\r\neventuella förändringar. Utredningen måste arbeta\r\nvidare innan slutlig ställning tas. Därför vill jag i\r\ndenna debatt utelämna frågan om\r\nutvecklingsfondernas framtid.</pre><pre>Dock är det nog en gemensam uppfattning att\r\nsmåföretagen behöver bättre tillgång till både\r\nkapital och riskkapital. I ett läge där normal\r\nmarknadsekonomi är så störd som den är i dag,\r\nbl.a. genom bankkrisen, fungerar inte ens vanlig\r\nkapitalförsörjning. I de fall den fungerar blir den\r\nmycket dyr.</pre><pre>Det är angeläget att vi snarast får ett finanssystem\r\nsom åter kan stå på egna ben. Men jag är rädd att\r\ndet är långt dit. Under tiden måste staten träda in\r\noch bistå med kapital på rimliga villkor.</pre><pre>Herr talman! Den konjunkturuppgång som förre\r\nfinansministern Allan Larsson så tydligt såg i\r\nvalrörelsen 1991 har vi inte sett skymten av under\r\nde 18 månader som gått sedan dess. Först nu finns\r\ndet vissa positiva tecken på en annalkande\r\nkonjunkturvändning. Men ett lika positivt tecken\r\när att Sverige nu har en regering som har viljan att\r\nföra en näringspolitik som förbättrar och stärker\r\nföretagsamheten. Vi har en regering som har\r\nförmåga att förändra i arbetsrättslagarna och som\r\nhar modet att fatta de impopulära beslut som krävs\r\nför att börja dämma i det statliga utgiftsflödet och\r\nstimulera den konkurrensutsatta sektorn, dvs.\r\nnäringslivet, som skall bära upp svensk ekonomi.</pre><pre>Herr talman! Med detta yrkar jag bifall till\r\nutskottets hemställan i betänkandet.</pre><pre>Anf. 31  BIRGITTA JOHANSSON (s)\r\nreplik:</pre><pre>Herr talman! Gudrun Norberg var mycket\r\npessimistisk i sin inledning här. Men så nattsvart ser\r\njag inte Sveriges situation, även om jag är kritisk till\r\nmycket av det som sker när det gäller den\r\nborgerliga regeringens förslag.</pre><pre>Jag skulle önska att Gudrun Norberg röstar för vår\r\nreservation nr 1. Då får hon igenom allt som behövs\r\nför ett aktivt näringsliv.</pre><pre>För att det skall gå att komma till rätta med den\r\nindustrikris som vi nu befinner oss i krävs det enligt\r\nvår mening näringspolitiska insatser på bred front\r\noch med litet olika tidsperspektiv.</pre><pre>Vi måste se till att strukturomvandlingen\r\nunderlättas. Därmed förbättras\r\nkonkurrensförmågan. Samtidigt lyfter vi\r\nutbildningsnivåerna inom företagen. Det gäller ju\r\natt ge näringspolitiken högsta prioritet på andra\r\npolitikerområden och att dessa inordnas under\r\nnäringspolitiken.</pre><pre>Då är det enkelt, då löser vi alla de här problemen.\r\nJag tror inte att vi skall se så nattsvart på samhället\r\nsom Gudrun Norberg gjorde, för i det klimatet kan\r\nvi inte ha några företag.</pre><pre>En punkt tycker jag att det var välgörande att\r\nGudrun Norberg tog upp, jag gjorde det också\r\ndelvis, och det är byråkratin och krångligheten\r\nkring nyföretagarlånen, vilket inte ger det resultat\r\nsom vi hade förväntat oss och som hade varit\r\nönskvärt i dagens lågkonjunktur.</pre><pre>Anf. 32  GUDRUN NORBERG (fp) replik:</pre><pre>Herr talman! Jag ser inte nattsvart på tillvaron. Det\r\nsade jag. Den konjunktursvängning som förre\r\nfinansministern ansåg sig se 1991 har vi inte sett,\r\nmen nu börjar vi faktiskt skönja att det\r\nförhoppningsvis går åt rätt håll.</pre><pre>Det man kan se nattsvart på tycker jag är att den\r\nsocialdemokratiska oppositionen inte har förmågan\r\natt hjälpa till i det renoveringsarbete som måste ske\r\nför att få fart på näringslivet.</pre><pre>Enligt det jag hörde på nyheterna i morse sitter den\r\nsocialdemokratiska partistyrelsen i dag och\r\nförsöker utarbeta ett sparförslag för att spara 12\r\nmiljarder i de statliga finanserna. Allan Larsson\r\nhade inga sparförslag. Hans hemliga portfölj var,\r\nprecis som vi trodde, tom.</pre><pre>Oppositionen har alltså inte förmågan att visa på\r\nnågra sparförslag som kan få ekonomin i balans och\r\nsom kan medge de stimulanser för näringslivet som\r\nbehövs. I stället står ni faktiskt ansvariga för att ha\r\nförsatt svenskt näringsliv i den situation som har\r\nuppstått och som har krävt de stora förändringar\r\nsom den här regeringen har hunnit genomföra på\r\nett och ett halvt år.</pre><pre>Anf. 33  BIRGITTA JOHANSSON (s)\r\nreplik:</pre><pre>Herr talman! Gudrun Norberg tar upp situationen\r\n1991 och den bedömning som vi socialdemokrater\r\ngjorde av konjunkturen. Jag hörde aldrig att någon\r\nannan sade emot. Jag har aldrig hört att något av de\r\nborgerliga partierna har haft en annan uppfattning\r\ni just den typen av frågor. Där har vi i så fall ett\r\ngemensamt ansvar, att vi inte kunnat bedöma\r\nkonjunkturen på ett vettigt sätt.</pre><pre>Gudrun Norberg säger att vi har tomma portföljer,\r\nutan sparförslag. Vi har inga tomma portföljer. När\r\nbesluten om sparåtgärder skall fattas i riksdagen\r\nkommer vi att ha förslag. Men det är inte aktuellt\r\nnu. De besluten skall inte fattas i samband med\r\ndetta betänkande.</pre><pre>För övrigt har vi en mer offensiv satsning på\r\nnäringspolitiken, och det är näringspolitiken som vi\r\ndiskuterar i dag. Där pekar vi på att vi måste\r\nunderlätta strukturomvandlingen för att förbättra\r\nkonkurrensförmågan och lyfta hela industrin. Vi\r\nmåste kunna få upp utbildningsnivån i företagen, ge\r\ndem det stödet. De orkar inte med detta själva i\r\ndag, därför behövs det stöd. Där kan vi göra en\r\ngemensam insats. Vi har förslagen.</pre><pre>Anf. 34  GUDRUN NORBERG (fp) replik:</pre><pre>Herr talman! Det kan väl ändå inte vara Birgitta\r\nJohansson obekant vad hela valrörelsen handlade\r\nom 1991. Den handlade om statens finanser, som\r\nvar i olag. Den handlade om att stora besparingar\r\nmåste göras i statens utgifter. Den handlade om den\r\nbegynnande arbetslösheten, som var i full färd med\r\natt rusa uppåt, såsom har skett.</pre><pre>Arbetslösheten började stiga långt innan\r\nregimskiftet ägde rum i Sverige. Detsamma gäller\r\nkonkursvågen. Den hade pågått i ett par års tid\r\ninnan regeringsskiftet skedde. Det här var frågor\r\nsom hela valrörelsen handlade om och där vi krävde\r\natt man måste göra nedskärningar i statens utgifter\r\nför att kunna få medel till att stimulera just\r\nnäringslivet. Det är bara ett lönsamt och vinstrikt\r\nnäringsliv som kan ge fasta jobb.</pre><pre>Nu säger Birgitta Johansson: Hjälp oss att stödja\r\nnäringslivet! Hjälp oss att ge näringslivet det stöd\r\ndet skall ha!</pre><pre>Vi vill gärna hjälpa till, men ni vill inte hjälpa till,\r\nBirgitta Johansson. Ni har inte i era sparförslag en\r\nenda krona att stödja näringslivet med, för ni har\r\ninte tagit fram vad det är ni vill spara på. Det visar\r\nsig nu också att ni inte hade några sådana förslag\r\nutarbetade.</pre><pre>Förste vice talmannen anmälde att Birgitta\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 35  ROLAND LÉBEN (kds):</pre><pre>Herr talman! Jag vill börja med att instämma i\r\nbifallsyrkandet till hemställan i betänkandet, utom\r\ni fråga om mom. 39 där jag yrkar bifall till\r\nreservation nr 17.</pre><pre>Jag vill också tacka näringsministern för ett alldeles\r\nutmärkt anförande. Nu börjar vi faktiskt se den\r\nberömda vändpunkten. Det Allan Larsson såg 1991\r\nvar visserligen en vändpunkt. Men det var den som\r\ninträffade när kollapsen kom. Han stod nämligen\r\nfelvänd och drömde sig bakåt till de goda tiderna.</pre><pre>Regeringens inriktning av näringspolitiken mot\r\ngenerella villkor i ett företagsvänligt klimat är\r\nabsolut nödvändig. Brist på fungerande generella\r\nspelregler och ett överflöd av detaljstyrningar har\r\nbidragit till att göra dagens svåra situation åtskilligt\r\nsvårare än den annars skulle ha varit.</pre><pre>Jag vill inskränka mig till att nämna några av de\r\nviktiga förutsättningarna för att den generella\r\nnäringspolitiken skall ge den utdelning vi förväntar\r\noss.</pre><pre>För det första vill jag lyfta fram nödvändigheten av\r\nen fungerande riskkapitalmarknad. Detta kan\r\nknappast överbetonas. De nya riskkapitalbolagen\r\nmöter tyvärr inte på ett önskvärt sätt det stora\r\nbehovet av utpräglat riskkapital. Jag instämmer i\r\nKjell Ericssons förhoppningar, men jag är inte\r\nalltför optimistisk i det avseendet.</pre><pre>I betänkandet uppmärksammas\r\nutvecklingsfonderna. Jag delar uppfattningen som\r\nframförs i motionsyrkanden, att\r\nutvecklingsfonderna har ett klart berättigande,\r\nbl.a. när det gäller riskkapitalförsörjningen.</pre><pre>Jag är förvissad om att det inte finns majoritet i\r\ndenna kammare för att avskaffa\r\nutvecklingsfonderna som sådana. Vi kommer\r\nförmodligen att så småningom få ta ställning till\r\nkonstruktiva förslag som kommer att göra\r\nframtidens utvecklingsfonder effektivare och bättre\r\nskickade för sin uppgift. Att under pågående\r\nutredning gå in och klåfingrigt föregripa\r\nutredningens förslag är, som utskottsmajoriteten\r\nmycket riktigt påpekar, inte alls nödvändigt.</pre><pre>Till frågan om en fungerande riskkapitalmarknad\r\nhör också de rekonstruktionslån som motionen\r\nN239 efterlyser. Exemplen som styrker behovet av\r\nrekonstruktionslån är legio i dagens besvärliga\r\nsituation, och lösningar måste komma fram mycket\r\nsnart.</pre><pre>Jag vill något otåligt instämma i utskottets\r\nberättigade förväntan på uppföljning av\r\nInsolvensutredningens förslag. Beredning av\r\nutredningsresultatet pågår i regeringskansliet och\r\nkonkreta förslag bör snarast möjligt föreläggas\r\nriksdagen för beslut.</pre><pre>Herr talman! För det andra vill jag helt kort beröra\r\nstödet till uppfinnare och innovatörer.</pre><pre>Jag vill med kraft understryka utskottets\r\nuppmaning till regeringen att omgående utreda och\r\nlägga fram ett handlingsprogram med förslag till\r\nåtgärder för att stödja uppfinnare och innovatörer.\r\nDetta är en typ av riktad insats som är en\r\nförutsättning för den generella näringspolitiken.\r\nDet är en förutsättning för att få i gång en mångfald\r\nav verksamheter i ett positivt och generellt\r\nnäringslivsklimat, där innovationer kan exploateras\r\noch komma svensk industri till godo.</pre><pre>Jag kan i detta sammanhang inte hålla tillbaka ett\r\nupprepande av mitt förslag från den\r\nnäringspolitiska debatten i februari, nämligen\r\ntillsättandet av en småföretagarminister.</pre><pre>Småföretagsfrågorna har, i likhet med t.ex.\r\nbostadsfrågorna, bäring på flera departement, och\r\nbehovet av en ansvarig samordnare av\r\nsmåföretagsfrågorna är uppenbart. Det handlar om\r\natt vidareutveckla och prioritera dessa frågor som\r\när så viktiga för den tillväxt vi alla vill främja.</pre><pre>Herr talman! För det tredje vill jag beröra\r\nytterligare ett område som är viktigt för den\r\ngenerella näringspolitiken, troligen det viktigaste i\r\ndet långa perspektivet. Behovet av ett konsekvent\r\noch gemensamt etiskt förhållningssätt.</pre><pre>Begreppet etik är meningslöst utan en definition av\r\nvilken etik man talar om. Det kan beskrivas på\r\nsamma sätt som den gamla klassikern om hur pastor\r\nJansson beskriver livet som en påse; tomt och\r\ninnehållslöst, om man inte fyller det med något.\r\nDetta något, i fråga om en bärande etik för vårt\r\nsamhällsbygge, kan inte vara vad som helst.</pre><pre></pre><pre>Det är de ur kristendomen och humanismen\r\nskapade demokratiska och etiska värderingarna jag\r\nhänvisar till. Även det som kallas gammaldags\r\nhederlighet och moral.</pre><pre>Jag vill kommentera Hans Anderssons inlägg om\r\netiken och marknaden. Han har påpassligt lämnat\r\nkammaren när det är dags för kds att gå upp i\r\ntalarstolen. Men jag vill fråga honom vilken etik\r\nVänsterpartiet och han vill ha. Han pekar på\r\navregeleringen av taxibranschen och de etiska\r\nproblem som har uppstått där. Vidare har vi de\r\netiska problemen i samband med avregleringen av\r\nvalutaregleringen. Visst! Avsaknad av väl avvägda\r\noch fungerande generella spelregler medför en\r\nurholkning av moralen. Detta kulminerar i den\r\nsituation som uppstår när misstagen skall rättas till.\r\nDetta illustreras kraftigt i de tidigare\r\nkommunistländerna. Vilken etik vill Vänsterpartiet\r\nha?</pre><pre>Det är inte underligt att vreden sjuder i alla svenska\r\nhem över den fruktansvärda demonstration av\r\nförakt för allt vad heder och samvete heter som\r\nkommit till uttryck i stora delar av bank- och\r\nfinansväsendet.</pre><pre>Det hedrar skatteminister Bo Lundgren, liksom\r\nOdd Engström m.fl., att man har gett klara signaler\r\ni fråga om hur man ser på dessa frågor och den\r\nbrottslighet som kan tänkas uppdagas i samband\r\nmed arbetet att rekonstruera banker. Det får inte\r\nbli en lynchstämning i vredesmod, men ansvar\r\nmåste utkrävas och brott beivras.</pre><pre>Vägen tillbaka till ett återupprättat förtroende är\r\nlång, mödosam och kostsam. Lösningen ligger inte\r\ni planekonomi och inte heller i en ohämmad fri\r\nmarknad som inte tar hänsyn till det allmännas\r\nintresse. Vi har inte råd att avstå från den\r\nmödosamma vandringen att återuppbygga\r\nförtroendet och se till att det skapas spelregler som\r\nbidrar till att förhindra upprepningar.</pre><pre>I det betänkande som vi nu behandlar finns en viss\r\nkonkretisering av ett riktigt, etiskt förhållningssätt.\r\nKravet på ett handlingsprogram för stöd till\r\nuppfinnare och innovatörer är ett exempel. En\r\nnation behöver stödja den typ av eldsjälar och\r\nidealister som innovatörerna ofta är. Ett annat\r\nexempel är att från samhällets sida ta ett visst\r\nansvar för uthållighet i en utpräglad\r\nriskkapitalförsörjning.</pre><pre>Enligt kristdemokratiskt tänkande kan samhället\r\ninte två sina händer och överlämna utformandet av\r\nett etiskt förhållningssätt helt och hållet till\r\nmarknadskrafterna. Här finns ett gemensamt\r\nintresse för hela samhällets bästa. Att bejaka det\r\nbehovet och gå in i det är ett riktigt etiskt\r\nförhållningssätt.</pre><pre>Anf. 36  LENNART NILSSON (s):</pre><pre>Herr talman! På 70-talet åkte en buss från Svenska\r\nArbetsgivareföreningen runt i landet. Med bussen\r\nåkte en docka som kallades för fabrikör Johansson.\r\nVarje gång dockan öppnade munnen talade den om\r\nhur eländigt den socialdemokratiska politiken\r\nsköttes. Om bara en eller annan lag avskaffades\r\nskulle allt bli så mycket bättre. Det går att dra en\r\nparallell med de anföranden som har hållits i dag\r\noch den talande dockan. Det är som att trycka på\r\nen knapp -- så forsar allt ut om hur eländigt\r\nSocialdemokraterna har skött politiken under ett\r\nantal år.</pre><pre>Herr talman! Jag skall inte hänga upp mig vid det\r\nsom hände för 20--25 år sedan. Det är bara att\r\nkonstatera att mellan 1976 och 1982 och efter 1991\r\nhar det här landet upplevt de största politiska\r\nkriserna någonsin.</pre><pre>Gårdagen är egentligen ganska ointressant. Det\r\nhela handlar om framtiden. Jag vet inte om det är\r\nödets ironi att när vi i dag skall diskutera\r\nnärinspolitiken inför framtiden tillverkas samtidigt\r\nden sista bilen på Volvos Uddevallafabrik.</pre><pre>Vad kommer att hända med de människor som nu\r\nfår sparken från Volvofabriken i Uddevalla? Var är\r\nden dialog som näringsministern har talat om? Vi\r\nbohusländska socialdemokrater har försökt att\r\nskapa en dialog genom att väcka en\r\nriksdagsmotion. Utskottet menar att dessa frågor\r\nbör ha en positiv effekt på utvecklingen av\r\nnäringslivet. Men utskottet anser också att denna\r\nsamverkan bör ingå som en naturlig del i olika\r\norgans näringsverksamhet. Därför finns det inte\r\nnågot behov av något uttalande. Jag tycker att det\r\när litet märkligt. Det borde vara precis tvärt om.\r\nDet finns ett behov av ett uttalande, eftersom\r\ndialogen inte finns.</pre><pre>Nu har NUTEK beslutat att Volvo måste betala\r\ntillbaka en del av det stöd som har erhållits på 115\r\nmiljoner kronor. Enligt tidningsuppgifter i\r\ngårdagens Bohuslänning har en moderat\r\nriksdagsledamot blivit lovad av näringsministern att\r\ndessa pengar på ett eller annat sätt bör tillfalla\r\ndenna region för att utveckla det goda arbete som\r\nVolvofabriken ändå har erbjudit och kan erbjuda i\r\nframtiden -- om de kunskaper som finns tas till\r\nvara.</pre><pre>En forskare vid namn Åke Sandberg har i dagens\r\nGöteborgs-Posten skrivit en artikel. Han menar att\r\ndet nu måste skapas ett rådrum. Forskarna har sökt\r\nen dialog men har mötts av maktens tystnad.\r\nKanske är det ett symptom för tillståndet i Sverige\r\ni dag osv.</pre><pre>Vi som kommer från Bohuslän, och vi som bor i\r\nUddevalla, upplever att man stöter på patrull hur\r\nman än resonerar. Det gäller\r\nNäringsdepartementet och Volvo. De anställda\r\nkommer i kläm. De får inga svar eller besked.\r\nDialogen existerar inte.</pre><pre>Vi har nu en regering med en näringsminister som\r\nheter Per Westerberg. Oavsett vad man tycker om\r\nministern och regeringen måste det väl ändå vara\r\nen uppgift för regeringen att föra denna dialog, i\r\nstället för att stå i riksdagen och prata om det? Man\r\nmåste väl försöka ta de initiativ som behövs?</pre><pre>Jag har några raka frågor till näringsministern.\r\nKommer dessa 115 miljoner kronor att användas\r\nför att ta till vara de kunskaper som har utvecklats\r\ni Volvofabriken i Uddevalla? Kommer\r\nnäringsministern att medverka till att skapa en\r\ntillgång till dessa kunskaper och att uppmuntra en\r\nutveckling? Näringsministern har i dag själv sagt att\r\nman måste satsa på det som utgör framtiden inom\r\nindustrin. Förste vice talmannen och jag har det\r\ngemensamma att vi kommer från sådana orter som\r\nhar försökt att utveckla det goda arbete som har\r\ngjorts i Uddevalla och Kalmar. Vilken dialog har\r\nnäringsministern fört med direktörerna på Volvo\r\nom att försöka behålla och utveckla kunnandet i\r\ndessa bägge fabriker?</pre><pre>Vi har dividerat, dribblat och pratat om vem som\r\nhar fel om allt här i livet. Men för de 800\r\nVolvoanställda som nu i dag tillverkar den senaste\r\nbilen är vad som hände på 70- och 80-talen\r\nfullständigt meningslöst. De vill få besked om vad\r\nsom skall hända dem och deras arbetsplats, deras\r\nfamiljer osv. i framtiden. Verkligheten ser i dag\r\ndyster ut i Uddevalla med tanke på att\r\narbetslösheten kommer att nå upp till 20 % i\r\nsommar.</pre><pre>Regeringen borde i varje fall lyssna på alla de\r\nforskare och människor som har fört en dialog, en\r\ndebatt, om dessa frågor. De kan i varje fall\r\nbetraktas som stående utanför det partipolitiska\r\nspelet. Oberoende forskare säger att det är en\r\nkatastrof för Sveriges industri att göra sig av med\r\ndenna kompetens. Näringsministern borde väl ha\r\nnågon uppfattning om på vilket sätt kunskapen som\r\nfinns i bl.a. Uddevalla och Kalmar skall behållas för\r\natt kunna utveckla den kompetens som finns.</pre><pre>Vi är besvikna på att utskottet anser att det inte\r\nbehövs något uttalande. Jag utgår från att det\r\nbehöver hända saker och ting. Det går inte att bara\r\nstå här i talarstolen och prata. Saker och ting måste\r\nfå utvecklas. Jag vet att de fackliga\r\norganisationerna, kommunen och näringslivet i\r\nUddevalla vill samarbeta för att ta till vara på\r\nkompetensen.</pre><pre>Vi bohusländska riksdagsledamöter besökte så sent\r\nsom i förra veckan Uddevalla kommun. Det\r\nproblem man upplevde var att man kör huvudet i\r\nväggen vart man än vänder sig. Regeringen ger\r\ninget besked. NUTEK hänvisar till någon annan.\r\nDet händer ingenting.</pre><pre>Det viktiga för en politiker är att försöka dra ihop\r\nde grupper av intressenter som finns i ett samhälle.\r\nGunnar Sträng sade på sin tid att det som är bra för\r\nVolvo är bra för Sverige. Litet av den andan önskas\r\nfrån en regering som säger sig representera\r\nnäringslivet. Det gäller att föra en dialog\r\ntillsammans med både fackliga organisationer och\r\nnäringslivsorganisationer.</pre><pre>Jag har aldrig upplevt att någon facklig\r\norganisation, någon anställd, har varit motståndare\r\ntill att utveckla ett företags produktivitet osv.\r\nTvärtom! Det är ofta de fackliga organisationerna\r\nsom har drivit på verksamheten. Nu försöker man\r\nskapa något slags motsatsförhållande.</pre><pre>Vi är besvikna över att ingenting händer. Det är\r\ninte för vår skull som socialdemokrater, utan för\r\nalla de människor som ändå hoppas på en ljusning.\r\nDet räcker tyvärr inte med att säga att skatterna har\r\nsänkts för företagen. Samtidigt säger näringslivets\r\nföreträdare att de kanske skall flytta\r\nhuvudkontoren utomlands, eftersom de finner\r\nsituationen så osäker i Sverige. Vad är det för\r\nframtidstro som företagen har med Per Westerberg\r\nsom minister?</pre><pre>Jag vill ha ett besked från näringsministern i dag.\r\nStämmer de uppgifter som har framkommit av en\r\nmoderat riksdagsledamot, dvs. att de medel som\r\nVolvo har fått för att skapa jobb i Uddevalla\r\nkommer på ett eller annat sätt att användas för att\r\nutveckla Uddevalla som en industristad även i\r\nfortsättningen?</pre><pre>I detta anförande instämde Karl-Erik Svartberg (s).</pre><pre>Anf. 37  Näringsminister PER WESTERBERG\r\n(m):</pre><pre>Herr talman! Jag vill först notera att nedgången i\r\nproduktionen från 1970 till 1990 talar ett\r\nutomordentligt entydigt språk. På närmare bestämt\r\n21 år har Sveriges relativa produktion gentemot\r\növriga Västeuropa fallit med 14 %. Det är facit av\r\nden gamla näringspolitiken, som har eroderat\r\nbasen i Sverige och därmed bär en betydande del av\r\nansvaret för det läge vi i dag befinner oss i.</pre><pre>Det råder inget tvivel om att det utspelar sig många\r\ntragedier i samband med företagsnedläggningar\r\nsom påverkar enskilda människor, samhället och\r\nfamiljer. Den förändring som nu måste ske måste\r\ngöras från ett bottenläge. Ekonomin har körts ned\r\nså långt under denna 20-årsperiod att det inte finns\r\nså stort utrymme för att kunna vidta många av de\r\nåtgärder som skulle behöva göras. Vi försöker\r\nskapa en vändning som är snabb och som skapar\r\nekonomisk tillväxt, konkurrenskraftiga företag och\r\ndärmed stoppar upp nedläggningsvågen i Sverige.</pre><pre>Jag känner inte till uppgiften i Bohuslänningen från\r\nigår. Jag har uttryckt sympati för att pengar skall\r\nanvändas för arbetsmarknadspolitiska åtgärder för\r\nföretag i Uddevallaregionen. Lennart Nilsson vet\r\nsäkert att NUTEK själv disponerar över pengarna\r\nsom skall ges som regionalpolitisk stöd. Beslut\r\nfattade av NUTEK kan överklagas till regeringen.\r\nRegionalpolitiken ligger dessutom under\r\nArbetsmarknadsdepartementets område.</pre><pre>Jag hyser sympati för att regionalpolitiska åtgärder\r\nmåste vidtas i samband med nedläggningar. En\r\ndialog har förts bl.a. med Volvo när det gäller\r\narbetsmetoder och organisation m.m. i\r\nUddevallafabriken. Delar av det som görs på\r\nUddevallafabriken tillämpas även på andra\r\nenheter. Ytterst måste det vara Volvo som själv tar\r\nansvar för att ta till vara de erfarenheter och\r\nkunskap om medtodutveckling som har skett i\r\nUddevalla. Volvo måste själv bedöma var det finns\r\nstörst förutsättning att kunna producera\r\nkonkurrenskraftiga bilar som kan göra att Volvo\r\nsom företag har framtiden för sig och säkrar\r\narbetstillfällen. Det kan inte vi göra.</pre><pre>Herr talman! Jag för en närmast oavbruten dialog\r\nmed näringslivsorganisationer, företag och även\r\nfack i olika sammanhang. Jag kom från ett sådant\r\nmöte direkt till kammaren i dag. Jag har sådana\r\nmöten i princip varje för- och eftermiddag med\r\nolika typer av grupper.</pre><pre>Dialogen är omfattande och jag vågar säga även i\r\nde allra flesta fall konstruktiv, men det innebär inte\r\natt man kan göra mirakel. Vad vi kan åstadkomma\r\när en snabb vändning av de ekonomiska\r\nförutsättningarna för svenskt näringsliv i Sverige,\r\nså att den industriella basen börjar växa. Det kan\r\nske genom lägre skatt på produktionen, så att den\r\nblir konkurrenskraftig, genom förändring och\r\navreglering. Det är även det bästa sättet att säkra\r\narbetstillfällen på västkusten.</pre><pre>Anf. 38  LENNART NILSSON (s) replik:</pre><pre>Herr talman! Nu är näringsministern återigen inne\r\npå det som hänt under de senaste 20 åren. Men om\r\nmina matematiska insikter inte pekar alldeles fel\r\nhar Per Westerberg och hans parti ett medansvar\r\nför det som hänt under i stort sett 8 av dessa 20 år.\r\nVi kan dividera om vem som bär skulden för än det\r\nena, än det andra, men det är egentligen ganska\r\nointressant. Vad det handlar om för människorna\r\när, som jag tidigare sade, vad som skall ske i\r\nframtiden. Det är inte heller jag och mina\r\npartikamrater som har regeringsansvaret, utan det\r\när Per Westerberg och andra i den knepiga\r\nregeringskoalitionen.</pre><pre>Man kan naturligtvis bolla över ansvaret och säga:\r\nDet här är inte mitt bord. Detta är sådant som\r\nArbetsmarknadsdepartementet sysslar med. På det\r\nsättet frigör man sig från ansvaret. Men jag utgår\r\nfrån att Per Westerberg sitter i en regering med ett\r\nkollektivt ansvar och en gemensam uppfattning.\r\nMan kunde därför åtminstone hoppas att Per\r\nWesterberg skulle ha något slags uppfattning om\r\nvad man vill göra med exempelvis de nu aktuella\r\nmedlen.</pre><pre>Per Westerberg säger att det ytterst är Volvo som\r\nskall avgöra hur företaget skall klara framtiden.\r\nOkej, men jag utgår ändå från att både\r\nnäringsministern och jag vill åstadkomma en\r\nutveckling i detta sammanhang. För mig är det\r\negentligen ganska ointressant om de 115\r\nmiljonerna går tillbaka till statskassan eller inte.\r\nDet viktigaste för mig är att åtminstone en del av de\r\n800 personerna får möjlighet till en framtid. I stället\r\nför att gå och stämpla kunde de sysselsättas på ett\r\nutvecklingscentrum för att med olika metoder\r\nbygga framtidens bilar.</pre><pre>Ministern har utifrån sin regeringsställning ett\r\noerhört stort ansvar för att föra en dialog om vad\r\nsom kan göras med dessa medel, inte för att de skall\r\nutbetalas i form av a-kasseersättning utan för att\r\nutveckla något unikt, som forskarna säger är viktigt\r\nför framtiden. Jag hade önskat att ministern hade\r\nhaft en uppfattning om detta. Är Per Westerberg\r\nberedd att samarbeta med kommunen, som ju har\r\nidéer på detta område? Vi har besökt kommunen,\r\nvars näringslivskontor har en hel del sådana idéer.</pre><pre>Visst kan man säga att det är Volvos bord, men vårt\r\nproblem i Uddevalla i dag är att vi inte får några\r\nbesked från Volvo. Det förs ingen dialog. Man\r\nköper sig fri på olika sätt. Volvo är så viktigt och har\r\nett sådant ansvar att ministern, även om han kanske\r\ninte tycker om Volvo, borde vara med i\r\ndiskussionen om att ta till vara dessa medel och\r\nutveckla något med hjälp av dem. Det händer\r\ningenting bara genom att man betalar tillbaka 115\r\nmiljoner. Sätt press på Volvo att använda dessa\r\npengar för att skapa någonting som vi kan ha nytta\r\nav i framtiden! Det är det som vi är ute efter, och\r\nvi vill få besked om huruvida näringsministern vill\r\nmedverka till detta.</pre><pre>Anf. 39  Näringsminister PER WESTERBERG\r\n(m):</pre><pre>Herr talman! Lennart Nilsson är så gammal i\r\nkammaren att han mycket väl vet att jag inte kan gå\r\nin i ett ämbetsverk och bestämma vart pengar skall\r\ngå. Jag kan inte heller gå in på andra departements\r\nområde och avgöra vart pengar där skall gå.\r\nDäremot kan jag uttrycka en personlig uppfattning\r\natt det finns skäl att göra insatser i Uddevalla på det\r\narbetsmarknadspolitiska området och även för att\r\nunderstödja företagande på området, eftersom det\r\ningår i min ämbetsutövning.</pre><pre>När det sedan gäller ansvaret tycker jag inte att\r\nman som Lennart Nilsson bara skall försöka smita\r\nundan. Vi måste konstatera att det har gått illa\r\nunder 21 år fram till 1991, såsom\r\nLindbeckkommissionen räknat fram. Det var en\r\nmycket stark relativ nedgång för Sverige i\r\nindustriell produktion gentemot omvärlden.</pre><pre>Vi gör nu mycket stora förändringar. Det som med\r\nen populär benämning kallas unit labour cost,\r\narbetskraftskostnaden per producerad enhet, har\r\nsjunkit med 30 % i Sverige jämfört med våra\r\nviktigaste konkurrentländer. Vi förändrar\r\nsmåföretagarvillkoren så att de håller på att bli\r\njämbördiga med de mest konkurrenskraftiga\r\nländernas. Vi försöker också modernisera\r\narbetsrätten och göra avregleringar för att skapa\r\narbetstillfällen och nya företag som kan skapa\r\nvälfärd.</pre><pre>Självfallet skall vi föra en dialog. Som Lennart\r\nNilsson säkerligen är väl medveten om kommer jag\r\nsjälv att besöka Uddevalla i augusti för att föra en\r\ndialog med företagarna där och se på vilket sätt vi\r\nkan hjälpa och bistå och skapa förutsättningar för\r\natt underlätta den omställning som nu pågår och\r\nminska de mänskliga svårigheter, problem och\r\ntragedier som utspelas.</pre><pre>Men vi skall inte pressa Volvo på ett sätt som kan\r\nskada eller hota Volvos framtid. Volvo är viktigt för\r\nSverige som arbetsplats, som stort företag, och\r\nVolvo måste få fatta besluten om vad som är bäst\r\nför företagets förmåga att konkurrera, expandera\r\noch ge arbetstillfällen i Sverige i framtiden.</pre><pre>Jag vet också att man inom Volvo hyser ett ganska\r\nbetydande socialt och fackligt intresse för att skapa\r\ngoda förhållanden i samband med omställning vid\r\nsina resp. anläggningar.</pre><pre>Anf. 40  LENNART NILSSON (s) replik:</pre><pre>Herr talman! Näringsministern har rätt i att jag har\r\nvarit med i kammaren några år. Under de åren har\r\njag lärt mig att även om det finns något som heter\r\nministerstyre, är det inte förbjudet för en minister\r\natt prata med företrädare både för ämbetsverk och\r\nför andra parter och uttrycka sin uppfattning om de\r\nriktlinjer som bör vara gällande i olika\r\nsammanhang, naturligtvis utifrån de beslut som\r\nfattas av riksdagen.</pre><pre>Näringsministern säger att vi inte skall göra\r\nnågonting mot Volvo som inte är bra för företaget.\r\nMen egentligen är det inte bra för Volvo att staten\r\nåterkräver 115 miljoner kronor. Det kan vi vara\r\növerens om. Men det hade kanske varit bra inte\r\nbara för Volvo utan också för metallarbetarna på\r\nVolvofabriken i Uddevalla och för den övriga\r\nbefolkningen i samhället, om man hade kunnat föra\r\nen dialog med Volvo. Där kunde framhållas att\r\nföretaget enligt gällande regler är skyldigt att betala\r\ntillbaka 115 miljoner kronor, men att det är viktigt\r\nför regeringen att främja sysselsättning och att\r\nskapa en framtida industristruktur. Låt oss då\r\ndiskutera hur vi i stället kan använda de 115\r\nmiljonerna för att bygga en bättre framtid och\r\nindustristruktur i exempelvis Uddevalla!</pre><pre>Jag tycker att man borde ha den infallsvinkeln i\r\nstället för att bara uttrycka en sympati över hur\r\neländigt allting blir. Sympati brukar man känna i\r\nsamband med begravningar, men nu handlar det\r\nom att aktivt medverka till att skapa en ny\r\nnäringslivsstruktur i Uddevalla, och i det\r\nsammanhanget har näringsministern ett stort\r\nansvar.</pre><pre>Anf 41  Näringsminister PER WESTERBERG\r\n(m):</pre><pre>Herr talman! Det är konstitutionellt ganska\r\ntveksamt om jag har rätt att uttrycka min\r\nuppfattning om hur ämbetsverk skall göra. Jag vill\r\ninte heller göra detta, utan uttrycker sympati för de\r\narbetsmarknadspolitiska åtgärder som det\r\nsjälvfallet finns behov av i Uddevalla i samband\r\nmed den smärtsamma omställning som man nu\r\ngenomgår. Det behövs även åtgärder på\r\nföretagandets område för att skapa bästa möjliga\r\nförutsättningar för nya arbetstillfällen och nya\r\nföretag, som kan ge utveckling och kan dämpa de\r\nproblem som uppstår vid nedläggningen.</pre><pre>Frågan om en dialog direkt med Volvo om de 115\r\nmiljonerna är i mycket hög grad en intern fråga för\r\nVolvo, de fackliga organisationerna på Volvo och\r\nUddevalla kommun om hur man bäst kan komma\r\nfram till åtgärder. Grunden för att pengarna har\r\nutbetalats var att man skapade ett antal\r\narbetstillfällen. Kan man skapa andra\r\narbetstillfällen har man uppfyllt sitt åtagande.</pre><pre>Dialogen bör alltså föras i rätt sammanhang. Jag\r\nhar fört en viss, begränsad dialog med Volvo även i\r\ndenna fråga. Jag tycker att det är bra att Volvo i de\r\nallra flesta fall försöker ta ett mycket betydande\r\nansvar och att man för en mycket betydande\r\ndiskussion med sina fackliga organisationer för att\r\nförsöka få så bra lösningar som möjligt. Men till\r\nsyvende och sist är det viktigt att Volvo klarar sig\r\nbra som företag. Det gäller för de anställda, för\r\nVolvo som företag och för Sverige.</pre><pre>Förste vice talmannen anmälde att Lennart Nilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 42  LENNART FRIDÉN (m):</pre><pre>Herr talman! Av de många inläggen både från\r\nregeringens sida och från oppositionens sida och av\r\ninnehållet i betänkandet framgår vilken ofantligt\r\nviktig fråga som vi just nu behandlar. Läget är\r\nsådant att inte någonting kan lämnas oprövat när\r\ndet gäller det svenska näringslivet. Det är nu som\r\ndet behövs åtgärder. Klyschan ''medan gräset gror,\r\ndör kon'' är gammal och sliten, men i detta läge är\r\nden inte desto mindre sann. Vi måste vidta många\r\nolika åtgärder på en gång.</pre><pre>Som jag sade får vi inte lämna någonting oprövat,\r\noch anledningen till att jag begärt ordet är motion\r\nN242 om formerna för stöd till små och medelstora\r\nföretag. Yttrandet över motionen är mycket\r\nkortfattat, men jag får ändå intrycket att utskottet\r\ninte riktigt har förstått vad frågan gäller.</pre><pre>I utskottets skrivning återkommer man hela tiden\r\ntill begreppet rådgivning, men det rör sig här i\r\nstället om s.k. fadderskap inom företagsamheten.\r\nDet är alltså inte bara fråga om rådgivning utan om\r\natt gå in som medarbetare i företag, ofta i\r\nsmåföretag, där de största bristerna finns, och\r\nstanna där till dess att företaget självt har skaffat sig\r\nde behövliga kunskaperna. Det vore synd om man\r\ninte prövade också denna form av verksamhet för\r\natt få pengarna att hamna på rätt ställe och att\r\nanvändas på rätt sätt inom företagsamheten.</pre><pre>Man brukar när det gäller småföretag och\r\nnystartade företag ofta tala om den s.k. två-k-\r\nsjukan; dvs. där saknas både kapital och kunskaper\r\nom hur man driver företag. Det finns en möjlighet\r\ni dag, vilket bevisas bl.a. av den försöksverksamhet\r\nsom bedrivs inom det s.k. 55-projektet i\r\nGöteborgsområdet, att utnyttja den lediga\r\nkapacitet som finns i form av många duktiga\r\nföretagsledare som friställts på grund av det\r\nnuvarande konjunkturläget. De skulle kunna gå in\r\noch lyfta de företag som har de nya idéerna och som\r\när utvecklingsbara.</pre><pre>Det hänvisas i betänkandet till att utredningen om\r\nutvecklingsfonderna skall ta upp bl.a.\r\nfadderfrågorna. Jag vill uttala den förhoppningen\r\natt den verkligen sätter sig in i vad det här är fråga\r\nom. Det har, som jag sade, redan påbörjats försök\r\ntill vidareutveckling av dessa idéer. Ingenting får\r\nlämnas oprövat för att få full fart på det svenska\r\nnäringslivet.</pre><pre>Anf. 43  BO NILSSON (s):</pre><pre>Herr talman! Jag har tillsammans med några\r\nkolleger i en motion tagit upp frågorna om ett\r\nfortsatt stöd till den lilla varvsindustri som vi har\r\nkvar i landet. Vi har tagit upp hur andra länder, inte\r\nminst flera EG-länder, stöder sin varvsindustri.\r\nDen regering som vi nu har använder i många\r\nsammanhang två honnörsord: konkurrens -- kanske\r\npå lika villkor -- och EG-anpassning, men i denna\r\nfråga gäller tydligen varken det ena eller det andra.</pre><pre>Danmark subventionerar sin varvsindustri med\r\n9 % plus garantier, Norge sin med 13,2 % och\r\nTyskland sin med 9 %. EG-kommissionen har å sin\r\nsida beslutat att på grund av det akuta läget\r\nsubsidienivån skall frysas vid 9 %.</pre><pre>Här är alltså den borgerliga regeringen inte beredd\r\natt vare sig upprätthålla konkurrens på lika villkor\r\neller anpassa våra regler till EG:s. Det är tydligen\r\ninte heller utskottsmajoriteten beredd att göra.\r\nMedan detta ärende behandlats i näringsutskottet\r\nhar flera företag i branschen uppvaktat utskottet\r\nför att understryka vikten och behovet av stödet på\r\ndetta område. Sedan dess har åtminstone ett av\r\ndessa företag gått i konkurs, och man kunde i går\r\nläsa i tidningarna att Bruces i Landskrona\r\npermitterar 70 personer. Jag känner inte närmare\r\ntill orsakerna till detta, men jag menar ändå att det\r\nunderstryker allvaret i motionens krav.</pre><pre>I näringsutskottets betänkande nr 25 skriver\r\nutskottet att det är mycket viktigt att olika\r\nindustrigrenar erhåller konkurrensneutralitet i\r\nförhållande till motsvarande industrigrenar i\r\nkonkurrentländerna. Sedan kommer något\r\nhäpnadsväckande. Eftersom regeringen är inne på\r\nsamma linje bör man inte nu ta något initiativ av det\r\nslag som föreslås i motionen. Kjell Ericsson har\r\nockså sagt samma sak i debatten i dag, medan\r\nGudrun Norberg säger att vi har skäl och underlag\r\natt göra allt för att nu rädda och värna\r\nsysselsättningen. Men det är som föregående talare\r\nsade, medan gräset växer dör kon.</pre><pre>För tydlighetens skull vill jag säga att det bästa\r\ntroligen hade varit att alla de berörda länderna\r\nslutat att lämna subsidier till varvsbranschen. Men\r\nnär både EG och enskilda länder snarare gör\r\ntvärtom anser jag att vi måste följa med.</pre><pre>Situationen för de svenska företagen i branschen\r\nblir, och är kanske redan, ytterst svår. Det gäller\r\nt.ex. Bruces i Landskrona som jag har nämnt. I en\r\nsituation med låga fartygspriser och ytterst\r\npressade marginaler är ett fortsatt varvsstöd av stor\r\nbetydelse. Om man av något skäl inte vill införa\r\nregler som liknar EG:s, finns i min motion en\r\nannan, om än sämre, lösning. Fram till den 14\r\njanuari 1993 gällde att svensk fartygsproduktion\r\nsubventionerades med 5 %. Dessa regler borde\r\nkunna förlängas lika länge som våra\r\nkonkurrentländer lämnar subsidier till sin\r\nvarvsindustri.</pre><pre>Herr talman! Med dessa korta ord vill jag yrka\r\nbifall till den socialdemokratiska reservationen nr\r\n16. Det innebär också bifall till min motion om\r\nfortsatt stöd till varvsindustrin.</pre><pre>Anf. 44  Näringsminister PER WESTERBERG\r\n(m):</pre><pre>Herr talman! Jag vill bara mycket kort kommentera\r\ndetta med varvsstöd. Det är korrekt att det utgick\r\nett varvsstöd motsvarande 5 % fram till den 31\r\ndecember föregående år. Det har skett en mångårig\r\nnedtrappning av varvsstödet i Sverige från de\r\nmycket stora belopp som utbetalades längre\r\ntillbaka i tiden.</pre><pre>De sista tolv månaderna har för Sverige inneburit\r\natt unit labour cost, dvs. arbetskraftskostnaden per\r\nenhet, har sjunkit med drygt 30 procentenheter.\r\nDet har gjort att man har fått en mycket kraftig\r\nförbättring av konkurrenskraften gentemot sina\r\nviktigaste utländska konkurrenter.</pre><pre>Det är korrekt att ett antal länder inom den\r\neuropeiska gemenskapen ger betydande\r\nsubventioner. Det är allt ifrån 14 % av\r\nfaktureringen upp till 40 %, enligt de uppgifter jag\r\nhar fått. Vissa andra länder i världen ligger också\r\nuppe på de nivåerna. Jag anser det dock inte\r\nförsvarbart att statskassan i nuvarande läge går in\r\nmed den typen av subventioner.</pre><pre>Vi måste försöka skapa det konkurrenskraftiga\r\nklimat som är bra för samtliga företag. Det går inte\r\natt i längden upprätthålla vissa företag genom\r\nstatsstöd i den här formen.</pre><pre>Vi har inte heller statsstöd inom stålområdet. Det\r\när också vanligt i en rad andra länder. Trots det har\r\nvi i dag en mycket stark och konkurrenskraftig\r\nstålindustri. Vi har sagt tidigare här i kammaren att\r\nvi skall följa utvecklingen inom den europeiska\r\ngemenskapen för att se om de kommer att avveckla\r\nsitt varvsstöd eller ej. Vi skall också titta på\r\nutvecklingen hos motsvarande svenska företag för\r\natt se vad som eventuellt kan behöva göras. Men vi\r\nvill för närvarande inte sträcka oss längre än till att\r\nfölja utvecklingen.</pre><pre>Anf. 45  BO NILSSON (s) replik:</pre><pre>Herr talman! Per Westerberg nämner detta med\r\nkonkurrentländerna och de förändringar som har\r\nskett där. Valutan är osäker även i några av de\r\nländerna. När man skall göra dessa stora\r\nbeställningar tror jag inte att detta är tillräckligt.</pre><pre>Vi har inte råd att vara så ädla och gå före de EG-\r\nregler som jag tycker att vi skall följa. Som jag sade\r\ni mitt inledningsanförande tror jag att det hade varit\r\nbra om alla länder hade avvecklat varvsstödet. Det\r\nhade varit den bästa lösningen. Men nu är det inte\r\nså. Det är snarare tvärtom, de här länderna ökar\r\nsina subventioner. Vi har inte råd att vara ädla.</pre><pre>I det här läget, när så många människor går\r\narbetslösa, måste vi övervintra och se till att dessa\r\nföretag får chans att leva vidare. Sedan är jag\r\nberedd att medverka till att vi skall anpassa oss till\r\nde regler som gäller inom EG och till att vi skall\r\navveckla varvssubventionerna. Men vi skall inte\r\ngöra det nu dels för att inte gå före, dels för att\r\narbetslöshetssituationen är så kärv.</pre><pre>Anf. 46  Näringsminister PER WESTERBERG\r\n(m):</pre><pre>Herr talman! Det är inte frågan om att gå före. Det\r\när ett gammalt program för nedtrappning av\r\nsubventionerna som löpte ut vid årsskiftet. Det är\r\ndet som gör att vi har tagit bort de sista fem\r\nprocenten av subventioner.</pre><pre>Det är inte heller så att Europa har någon enhetlig\r\nsubventionsnivå till sin varvsindustri. Den varierar\r\nvåldsamt mellan olika länder. Det är frågan om\r\nmycket stora subventioner per arbetstillfälle. Det\r\ngäller inte heller bara för Europa, utan även för\r\nandra länder.</pre><pre>Vi tog bort varvssubventionerna och detta råkade\r\nsammanfalla med den mångåriga nedtrappningen\r\nsom löpte ut vid årsskiftet. Detta samverkade\r\nmycket väl med den utomordentligt starka\r\nförbättringen av konkurrenskraften som har skett\r\nför svensk exportindustri. Där kommer varven i\r\nallra högsta grad in. Det är därför vi inte vill göra\r\nmer än noga följa den fortsatta hanteringen inom\r\nEG. Det är inte sunt att i en bransch ha\r\nsubventioner med varierande belopp och metoder i\r\nolika länder.</pre><pre>Anf. 47  BO NILSSON (s) replik:</pre><pre>Herr talman! Jag sade i mitt inledningsanförande\r\natt det finns olika subventionsgrader. Det skall\r\ngudarna veta. Men det näst bästa förslaget från min\r\nsida är att vi hade kunnat bibehålla de 5 % vi hade\r\nfram till januari i år till dess att de andra länderna\r\nockså var beredda att slopa sina varvsstöd. Jag\r\ntycker att det är rimligt. Jag tror inte att vi, med den\r\narbetsmarknadssituation som vi har, har råd att\r\nvara så ädla att vi går före med detta.</pre><pre>I utskottsbetänkande står det så här i samband med\r\natt Rolf L Nilson ställde en fråga till\r\nindustriministern: ''Han uttalade vidare att\r\nregeringen mycket noga följer utvecklingen inom\r\nEG och att den, i det fall att det fattas beslut om\r\nförlängt varvsstöd inom EG, ånyo kommer att\r\npröva frågan.''</pre><pre>Nu har ju EG fattat det här beslutet. Då finns det\r\nalla skäl för oss att följa efter, dock inte längre än\r\natt de andra länderna också kan avveckla sitt stöd.\r\nJag vill alltså att man på sikt skall kunna ha en\r\nlikvärdig konkurrens utan statssubventioner. Men\r\nså länge det är på det här sättet måste vi också följa\r\nmed.</pre><pre>Jag berättade i mitt inledningsanförande att ett av\r\nde företag som uppvaktade utskottet redan har gått\r\ni konkurs. Jag läste i tidningen i går att ett annat\r\npermitterar en stor del av sin arbetsstyrka. Det är\r\nvisserligen tillfälligt, men det pekar på allvaret i\r\nsituationen. Stödet är begränsat och det kunde\r\ndessutom vara tidsbegränsat. Jag tycker att vi måste\r\nkosta på oss detta för att rädda jobb och för att\r\nrädda den lilla spillra som vi har kvar av\r\nvarvsindustrin. Jag tror att industriministern skulle\r\nkunna gå med på detta utan att på något sätt\r\nförstöra likheterna med EG eller några\r\nkonkurrensvillkor.</pre><pre>Anf. 48  Näringsminister PER WESTERBERG\r\n(m):</pre><pre>Herr talman! Först vill jag ånyo betona att det är\r\nmycket heterogena regler som gäller i olika länder\r\ni Europa och även i världen i övrigt. Där är\r\nsubventionsnivåerna ofta inte 5 %, utan 14 % eller\r\n40 %. Det är alltså väldiga subventioner som går till\r\nvarvsindustrin i dag.</pre><pre>Det går inte att uppnå likvärdiga regler, hur man än\r\nbär sig åt, utan att det åstadkommer mycket stora\r\nhål i statskassan. Det blir väldigt mycket pengar per\r\narbetstillfälle.</pre><pre>Vi har valt att avvakta situationen tills vidare. Vi\r\nhar även noterat vad Bo Nilsson säger och vad som\r\nsker inom EG-området. Men vi avvaktar framför\r\nallt därför att vi har fått en utomordentligt stark\r\nrelativ konkurrensförbättring gentemot nästan alla\r\nandra länder med varvsindustrier i Europa. Det är\r\nett mycket bra läge att försöka fasa ut skillnaderna.</pre><pre>Men jag håller gärna med om att det finns\r\nanledning att följa utvecklingen mycket noggrant.\r\nDet gör vi också för att se om det kan behöva göras\r\nnågot långsiktigt förmånligt för branschen.</pre><pre>Förste vice talmannen anmälde att Bo Nilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 49  ROLAND SUNDGREN (s):</pre><pre>Herr talman! Det är ett stort antal motioner i det\r\nhär betänkandet som behandlar den kooperativa\r\nföretagsformen. De flesta är socialdemokratiska,\r\nmen det finns även motioner från Vänsterpartiet,\r\nCentern och Kristdemokraterna.</pre><pre>I alla dessa partier finns det ett engagemang för de\r\nkooperativa frågorna. Det är något som jag tycker\r\nkänns löftesrikt, inte minst inför det närmande till\r\nEuropa som vi, oavsett vad som händer med EG-\r\nmedlemskapet, blir tvungna till. Tyvärr har inte\r\nCentern och kds ansett sig kunna ställa upp på det\r\nuttalande som Socialdemokraterna med\r\ninstämmande av Vänsterpartiet gjort i reservation\r\n15 till betänkandet. Det beror troligen på deras\r\nregeringsdeltagande -- allting har ju sitt pris.</pre><pre>Allt fler börjar inse att marknadskrafterna inte\r\nkommer att lösa samhällets alla problem. Men inte\r\nheller traditionella ekonomiskt politiska lösningar\r\när möjliga. På flera håll i Europa ser man den\r\nsociala ekonomin som ett viktigt alternativ. Inte\r\nminst Jacques Delors, som är på besök i Sverige\r\nden här veckan, har engagerat sig mycket för det\r\nsom man inom EG kallar den sociala ekonomin.\r\nInom den är de kooperativa företagen ryggraden.</pre><pre>Kooperation är ett sätt av flera att organisera\r\nekonomisk verksamhet. Det är en modell för\r\nsamverkan människor emellan. Den kooperativa\r\norganisationsformen ger bättre möjligheter att\r\nrealisera vissa väsentliga mål än andra\r\norganisationsformer. Själva organiserandet av\r\nekonomisk verksamhet i samhället är ett växande\r\nproblem, vilket vi inte minst känner av efter det\r\nmarknadsliberala 80-talet.</pre><pre>Här finns utrymme för ett nytänkande som vi inte\r\nalls kan spåra i Lindbeckkommissionens rapport.\r\nDen kooperativa organisationsformen kan i hög\r\ngrad lösa många av det efterindustriella samhällets\r\nproblem om den kooperativa särarten tas till vara\r\noch utvecklas. Därför måste de kooperativa\r\nföretagen lyftas fram som en väsentlig och omistlig\r\ndel av ett mångsidigt och differentierat näringsliv.</pre><pre>Kooperationen har ändå på många viktiga områden\r\nsom dagligvaror, kläder, skor, försäkringar, olja,\r\nbensin, bostäder och livsmedelsproduktion\r\nmarknadsandelar på 20--30 % och på vissa\r\nområden ännu mer. Därmed är den en vital del av\r\nnäringslivet. Att den ändå spelat en så undanskymd\r\nroll i debatten kan kanske bero på att det är de\r\ninneboende motsättningarna mellan arbete och\r\nkapital som har fått dominera debatten i allt för hög\r\ngrad. Det gäller t.ex. löntagarfondsdiskussionerna.</pre><pre>De kooperativa grundtankarna innefattar ingen på\r\nförhand given motsatsställning mellan dessa båda\r\nproduktionsfaktorer, utan bygger på en positiv\r\nsamverkan mellan arbets- och kapitalinsatser. De\r\när nödvändiga för en positiv samhällsutveckling.</pre><pre>Näringspolitiken har hittills i allt för stor\r\nutsträckning ensidigt anpassats till aktiebolaget\r\nsom den dominerande företagsformen. Det gäller\r\nföreningslagen som utformats efter mönster från\r\naktiebolagslagen. Det gäller också kredit- och\r\nkapitalmarknaden som i hög grad formats för\r\naktiebolagen. Även utbildningen och forskningen\r\nhar inriktats på aktiebolagen som den dominerande\r\nassociationsformen i ett samhälle där\r\nmarknadsekonomiska principer gäller.</pre><pre>Näringslivet präglas av snabb strukturomvandling\r\nsamt krav på decentralisering och demokratisering.</pre><pre>Under de här förhållandena är det från samhällets\r\nsynpunkt angeläget att den kooperativa\r\nföretagsformen utvecklas som ett livskraftigt\r\nalternativ och komplement till både den privata och\r\nden statliga företagsformen. Näringspolitiken\r\nmåste likställa villkoren för de kooperativa\r\nföretagen med de villkor som gäller för de privata\r\naktiebolagen. Det kan t.o.m. finnas skäl att, som\r\nman gör inom EG, främja den kooperativa\r\nföretagsformen. Den medverkar till att skapa\r\nsamhällsanda och engagemang i breda mänskliga\r\noch sociala frågor.</pre><pre>Det är också så, att den kooperativa\r\nföretagsformen sparar pengar för samhället. Det är\r\ninga kooperativa banker och sparkassor som\r\nbelastar någon bankakut. På bostadsområdet har\r\nbostadskooperationen genom en utökad\r\nsjälvförvaltning och minskning av de spekulativa\r\ninslagen på fastighetsmarknaden sett till att de\r\ngenomsnittliga årskostnaderna stigit mindre i\r\nbostadsrätter än i hyresrätter. Bostadsbidragen till\r\nboende i bostadsrätter är väsentligt lägre än till\r\nboende i hyreslägenheter. Dessutom medverkar\r\nbostadskooperationen liksom övrig kooperation till\r\nett ökat enskilt sparande som minskar krav på\r\nekonomiska insatser från samhällets sida.</pre><pre>Det finns därför all anledning att som framförs i\r\nreservation 15, vilken utgår bl.a. från en motion\r\nmed Hans Gustafsson som första namn, uttala att\r\ndet är oacceptabelt att statsmakterna genom\r\nutformning av regelsystem som missgynnar den\r\nkooperativa företagsformen åstadkommer en\r\nstyrning bort från denna företagsform. Riksdagen\r\nbör genom ett uttalande till regeringen klarlägga att\r\nde kooperativa företagen skall behandlas likvärdigt\r\nmed andra företag.</pre><pre>Herr talman! Jag vill med detta anförande\r\nunderstryka att jag ansluter mig till reservation 15 i\r\nbetänkandet.</pre><pre>Anf. 50  KJELL ERICSSON (c) replik:</pre><pre>Herr talman! Roland Sundgren säger att kds och\r\nCentern skulle ha lagt sig när det gäller kooperativ\r\nverksamhet. Det är helt fel. I betänkandet kan man\r\nläsa positiva saker om denna verksamhet.\r\nCivilminister Inger Davidson skriver att det är\r\nvärdefullt om människorna själva tar ett större\r\nansvar för sin välfärd genom att organisera sig i\r\nkooperativa företag.</pre><pre>Jag har personligen varit mycket engagerad i\r\nkooperativt arbete, och jag har varit med om att\r\ndriva olika ekonomiska föreningar. Det är en\r\nmycket fin och bra företagsform. Jag tycker att den\r\nskall få fortsätta. Regeringen är inte emot\r\nkooperativa föreningar och företag.</pre><pre>Jag var själv under förra mandatperioden med och\r\ndrev igenom en höjning av anslagen från 2,5\r\nmiljoner till 5 miljoner. Den nuvarande regeringen\r\nhöjde förra budgetåret anslagen till 5,2 miljoner. På\r\ngrund av det ekonomiska läget har de nu sänkts till\r\n4,5 miljoner, men det står skrivet i betänkandet att\r\nman skall kunna ta pengar även från länsanslaget\r\ntill verksamheten, och att medel för utredningar\r\nskall gå till olika lokala kooperativa\r\nutvecklingsprojekt.</pre><pre>Det finns en positiv inställning till kooperativ\r\nföretagsamhet, och vi har inte ändrat oss på någon\r\npunkt i det fallet.</pre><pre>Anf. 51  ROLAND SUNDGREN (s) replik:</pre><pre>Herr talman! Jag framförde bara ett beklagande av\r\ndet faktum att Centern och Kristdemokraterna inte\r\nkunde ställa upp på uttalandet. Jag sade också att\r\nregeringssamverkan har sitt pris. Jag förstår att det\r\ngäller det, eftersom jag inledde med att säga att det\r\nfinns ett starkt engagemang för de kooperativa\r\nvärderingarna och idéerna hos Centerpartiet och\r\nhos Kristdemokraterna.</pre><pre>Det har hänt, vilket vi bl.a. tar upp i motionen, att\r\nman diskriminerar den kooperativa\r\nföretagsformen. Småföretagarlån kan endast ges\r\ntill aktiebolag och krediter får endast beviljas\r\ngenom aktiebolag. Det faktum att bankgarantin\r\ninte omfattar sparande som bedrivs inom\r\nkonsumentkooperationer kan jag leva med, för\r\ndenna garanti har vi väl inte så stort intresse av,\r\nmen vissa områden kan kanske ha nytta av den.</pre><pre>Det var bara ett beklagande av det faktum att ni\r\ninte kunde ställa upp på reservation 15.</pre><pre>Anf. 52  KJELL ERICSSON (c) replik:</pre><pre>Herr talman! Jag har tidigare här i dag debatterat\r\nom nyföretagarlånen och om möjligheten att låna\r\nut till kooperativa företag. Fonden lånar inte ut\r\npengar till ekonomiska föreningar, men man kan\r\nbilda dotterbolag som ekonomiska föreningar äger,\r\noch detta dotterbolag kan få låna. Sedan har\r\nregeringen sett till att utvecklingsfonderna lånar ut\r\ntill alla företagsformer, också till ekonomiska\r\nföreningar.</pre><pre>Jag sade också i mitt anförande att vi får se hur\r\ndessa nya ordningar fungerar och vilket behov som\r\nfinns. Nyföretagarlånet är också nytt och måste\r\nutvärderas och prövas innan vi kan säga om det har\r\nblivit fel eller inte.</pre><pre>Låt oss nu se hur stort behovet är i olika\r\nföretagsformer, och sedan får vi återkomma.</pre><pre>Anf. 53  ROLAND LÉBEN (kds) replik:</pre><pre>Herr talman! Kds har inte svikit sina ideal. Vi har\r\nen långsiktig strategi. Vi vet vad vi vill. Vi sätter ett\r\noerhört stort värde på kooperativ verksamhet och\r\nkänner oss befryndade med den politik som förs i\r\nEuropa.</pre><pre>Regeringssamverkan har sitt pris, säger Roland\r\nSundgren. Ja, det vet faktiskt Socialdemokraterna\r\nrätt så väl. I sitt s.k. rosornas krig har de mycket\r\nstor erfarenhet från att ge och ta och inte alltid till\r\npunkt och pricka vid exakt den tid man helst ville få\r\nse alla sina ideala förslag realiserade.</pre><pre>Politik är det möjligas konst. Just nu är det en\r\nbalansakt på slak linja för att sanera svensk\r\nekonomi. Det är en strävan som kanske\r\nsocialdemokraterna skulle kunna ge ett ännu mera\r\nväsentligt bidrag till.</pre><pre>Jag ser framtiden an med tillförsikt när det gäller de\r\nkooperativa verksamheterna.</pre><pre>Anf. 54  ROLAND SUNDGREN (s) replik:</pre><pre>Herr talman! Kooperationen har, tror jag, en stor\r\nuppgift, och det är att humanisera den\r\nkapitalistiska värld och ekonomi vi lever i. Ju större\r\nkooperationens del är i samhällsekonomin, ju mer\r\npåverkar det marknadsekonomin, och det tror jag\r\när viktigt.</pre><pre>Vad kds nu gör är att medverka i någonting som går\r\ni precis motsatt riktning.</pre><pre>Anf. 55  ROLAND LÉBEN (kds) replik:</pre><pre>Herr talman! Vi går inte i motsatt riktning. Vi går i\r\nrätt riktning, och det är det viktiga. Det är inte\r\nalltid takten som är det viktigaste, utan\r\ninriktningen, och där är vi helt klara.</pre><pre>Anf. 56  ROLAND SUNDGREN (s) replik:</pre><pre>Herr talman! Det kanske mest beklagliga är att\r\nRoland Lében tror att man går i rätt riktning. Det är\r\ndet som bekymrar mig allra mest.</pre><pre>Anf. 57  SIMON LILIEDAHL (nyd):</pre><pre>Herr talman! Jag vet att Per Westerberg har\r\nbråttom och jag skall omdisponera mitt anförande\r\nså att jag först tar upp det budskap jag vill att han\r\nskall få höra.</pre><pre>Jag kommer att tala om näringslivets inriktning och\r\nframföra Ny demokratis synpunkter på hur vi vill\r\nändra på regeringens och det konservativa\r\nnäringsutskottets politik.</pre><pre>När man läser detta ärggröna häfte finner man att\r\nfärgen är det mest aggressiva. Det finns inte mycket\r\nutrymme för nysatsningar. Det upplevde jag redan\r\ni början på veckan när vi diskuterade hur man\r\nskulle öka marknadsinsatserna i Baltikum och\r\növriga Östeuropa. Då var inte näringsutskottet och\r\nutrikesutskottet med på att utöka\r\nexportkreditramarna, som kostar väldigt litet, men\r\nsom är nödvändiga för att man skall våga satsa.\r\nMan sade helt enkelt att en kraftig utökning av\r\nkreditgarantiramarna skulle medföra\r\nutomordentligt stora förlustrisker. Man ville över\r\nhuvud taget inte ta några risker i detta eller göra\r\nnågra nysatsningar.</pre><pre>Som vi alla hört under förmiddagen måste det\r\nsatsningar till för att vi skall kunna öka exporten.</pre><pre>Jag tycker att detta är ett intetsägande betänkande.\r\nDet visar inte den friskhet vi från exportindustrins\r\nsida och företagssidan skulle vilja se.</pre><pre>Jag skall inte gå in närmare på bankräntorna. Vi vet\r\nalla vad räntorna betyder för att småföretagen --\r\nsom jag själv representerar -- liksom även\r\nstorföretagen skall komma i gång. Jag har tidigare\r\ndebatterat med Bo Lundgren här i kammaren om\r\ndetta. Fortfarande händer ingenting.</pre><pre>Som småföretagare får jag i Sverige betala 5-6 %\r\nhögre ränta än jag får för mitt lilla bolag i Hamburg\r\ni Tyskland. Det finns inget incitament för mig att\r\ninvestera i Sverige. Tyvärr tycker många, om inte\r\nde flesta, bolagen likadant. Det är därför det inte\r\nhänder någonting på nyföretagarfronten.</pre><pre>Det gäller också att få rörelsekapital för\r\nsmåföretagen. Bankerna håller emot och vill ha\r\nohemula säkerheter som gör att varje\r\nsmåföretagare får sätta sin egen lilla förmögenhet\r\noch sitt eget hus på spel för att företaget över huvud\r\ntaget skall kunna överleva.</pre><pre>Man talar inte i den ärggröna om Lindbecks 113\r\nteser, som jag tycker man skulle få höra någonting\r\nom. Jag tycker att regeringen och utskottet skulle\r\nlåta spika dessa 113 teser på alla kyrkdörrar i\r\nSverige, ungefär som när Martin Luther spikade\r\nsina 90 teser på slottskyrkodörren i Wittenberg.\r\nHans teser handlade om avlatsbrev. Jag tror det är\r\nför sent för näringsutskottet och regeringen att\r\nköpa avlatsbrev -- man är redan korsfäst i många\r\nväljares ögon. Det händer för litet -- det händer\r\ningenting.</pre><pre>En av sakerna i vår reservation beträffande\r\nnäringspolitikens inriktning gäller hur man skall\r\nstimulera utlandet att investera i Sverige. Det är\r\nnyckelfrågan.</pre><pre>Invest in Sweden är ett utmärkt initiativ men\r\nStyrelsen för Sverigebilden som skall hantera\r\ndetta -- vilket hopplöst namn förresten -- tycker jag\r\när fel instans för att ansvara för profileringen av\r\nSverige som investeringsland.</pre><pre>Här behövs inte marknadsförare, utan specialister\r\nsom kan tala investeringar med Merchant Banks\r\noch utländska Venture Capital-bolag.</pre><pre>Vi har nämligen en hel del att sälja. Som Per\r\nWesterberg sade har vi den lägsta bolagsskatten i\r\nVästvärlden. Man räknar kanske inte Hongkong\r\ndit som ligger på 16 procent, men det är i varje fall\r\nett mycket fint försäljningsargument, som vi inte\r\ntillräckligt utnyttjar.</pre><pre>Jag tror man borde skaffa specialister på\r\ninvesteringar, som kan sälja inte bara i Japan, där\r\nvi redan har en specialist, utan även i Taiwan och\r\nKorea och andra investeringsvilliga länder.</pre><pre>Jag har själv tagit initiativ i detta. Jag har hört\r\ndiskussionen om Uddevalla som jag tycker är djupt\r\ntragiskt. Jag har sett fabriken, och jag har upplevt\r\nVolvos fabrik i Gent, till vilken man delvis flyttat.\r\nJag tror detta är högst olyckligt.</pre><pre>Hade Volvo vetat -- vilket man borde ha gjort -- att\r\nvalutan skulle devalveras med 20 % -- och jag tror\r\ninte vi har sett slutet än -- hade man kanske stannat\r\nkvar i Sverige.</pre><pre>Jag vill driva tesen att man skall gå på dessa svenska\r\nföretag som har investerat utomlands och tala om\r\nför dem vilket charmant land Sverige är med den\r\narbetskraft vi har här, och vilka incitament som vi\r\ndock har och i ännu högre grad kommer att få om\r\nPer Westerberg får vara med och bestämma.</pre><pre>Vi får inte glömma bort att under 1991 fanns det\r\n525 000 anställda, som arbetade i svenska företag\r\nutomlands, medan endast 470 000 arbetade i dessa\r\nföretag i Sverige. Det är en skandal! Det är\r\nförödande siffror. Regeringen måste göra sitt\r\nabsolut bästa för att locka tillbaka dessa företag.</pre><pre></pre><pre>Jag skall försöka att göra samma sak med mitt eget\r\ngamla företag Electrolux, som jag också tror har\r\nflyttat ut för mycket av sin verksamhet.</pre><pre>Om vi skall få företagen att stanna kvar är det\r\nviktigt att vi ändrar på lagstiftningen. Det\r\ndiskuteras mycket, men det finns en rädsla framför\r\nallt i Fjärran Östern för att investera i ett land som\r\nhar en snårig lagstiftning på detta område. Jag vet\r\nsjälv som småföretagare i Sverige hur svårt det är\r\nmed turordningen och vem man skall välja när man\r\nskall friställa folk och hur gärna man vill\r\nprovanställa ungt folk under längre tid. Vi måste\r\nförsöka komma fram till någonting här, för annars\r\nfår vi aldrig dessa investeringar från Fjärran\r\nÖstern.</pre><pre>Jag besökte själv Uddevallafabriken med en\r\ndelegation från Korea. Diskussionerna föll just på\r\nlagstiftningen och givetvis på den höga räntan. Om\r\nvi inte klarar av att lösa dessa två jätteproblem tror\r\njag att vi får se oss om efter de utländska\r\ninvesteringar som vi så innerligt väl behöver för att\r\növerleva.</pre><pre>Jag har med tanke på Per Westerberg kortat av\r\nanförandet. Jag har velat tala om de viktigaste\r\nsakerna. Jag kan bara uppmana de kära\r\nledamöterna av näringsutskottet att bli lika\r\naggressiva som färgen på betänkandet och se till att\r\nstora såväl som små företagare får det bättre. Ni\r\nkan göra mycket. Ni har sopat för mycket under\r\nmattan. Det går inte att som EKN säga att man inte\r\när beredd att ta chanser men ändå vilja tjäna\r\npengar. Det är just chanser vi måste ta i dagens läge\r\nför att få fart på landet. Jag tror inte att det finns\r\nnågot billigare medel än att ge\r\nexportkreditgarantier.</pre><pre>Företagen får ju betala en självrisk, och de ger sig\r\ninte ut på hal is när de vet att de själva skall betala\r\n10 % i slutändan.</pre><pre>Jag vill för ordningens skull yrka bifall till Ny\r\ndemokratis reservation nr 2, mom. 1.</pre><pre>Anf. 58  Näringsminister PER WESTERBERG\r\n(m):</pre><pre>Herr talman! Jag vill bara göra några korta\r\nkommentarer och reflexioner. Jag tror inte att man\r\nskall anklaga vare sig regering eller näringsutskott\r\nför att man inte hunnit verkställa Lindbecks alla\r\nförslag. De kom så pass sent. Jag vågar säga att jag\r\nkan instämma i det dominerande antalet förslag.\r\nJag vågar säga att de steg för steg också kommer att\r\ngenomföras. Men tiden måste ha sin gång. Man\r\nmåste hinna bereda och gå igenom ärendena, men\r\nde passar ganska väl ihop med den sittande\r\nregeringens grundläggande politiska inriktning.</pre><pre>När det gäller östbistånd och\r\nExportkreditnämnden vill jag säga att vi har lämnat\r\nett förslag till en kostnadsram. Jag kan hålla med\r\nom att den är begränsad. Det finns ett problem med\r\ndessa typer av kreditgarantier. Det finns så många\r\nföretagare runt om i Sverige i dag som konstaterar\r\natt de kan sälja hela sin produktion till Östeuropa\r\nbara regeringen ger kreditgarantier till rimlig\r\nkostnad.</pre><pre>Om inflationen i exempelvis Ryssland är över\r\n2 000 % per år går det inte att ta reverser som\r\nsäkerhet. Vi måste -- och det försöker vi göra -- föra\r\nkonstruktiva samtal för att hitta nya metoder för att\r\nfå andra säkerheter för exporten. Det kan vara gas,\r\nolja eller andra produkter som går att omsätta i\r\nandra valutor än rubeln. Rubeln har ett mycket\r\ntveksamt värde.</pre><pre>Jag tror att vi kommer att nå fram på en del\r\npunkter. Jag har samtalat även med en del av mina\r\neuropeiska kolleger för att hitta metoder för och\r\nidéer om hur vi skulle kunna öka handelsutbytet\r\ntrots problemen med den ryska rubeln.</pre><pre>Föregående år fick vi, efter att på 80-talet och\r\nbörjan på 90-talet ha haft mycket stora utflöden, för\r\nförsta gången ett nettoinflöde av riskkapital till\r\nSverige. Det enda vi kan göra är att se till att vi har\r\nett utomordentligt konkurrenskraftigt klimat i\r\nSverige för företag. Invest in Sweden-projektet\r\nfördes över till Sverigebilden den 1 januari 1993.\r\nTanken är att man där skall rekrytera personal som\r\njust skall syssla med dessa specifika frågor för att få\r\nutländska investerare in i landet. Jag är inte orolig\r\növer att svenska företag investerar utomlands, men\r\njag efterlyser återflödet från andra utländska bolag\r\nin i Sverige. Jag tror på internationaliseringen av\r\nnäringslivet i sig.</pre><pre>Jag instämmer till sist i uppfattningen att det finns\r\nbetydande problem vad gäller bankräntor och\r\nrörelsekapital. De är inte så akuta just nu, men de\r\nkommer att bli mycket besvärligare när\r\nkonjunkturen tar fart och efterfrågan på krediter\r\ndärmed ökar. Jag kan bara säga att vi i regeringen\r\ntrycker på vad vi kan för att försöka få en lösning på\r\nden finansiella krisen och framför allt på bankernas\r\nproblem under våren. Där ligger till stor del\r\nnyckeln till lösningen på problemen med\r\nbankräntorna och bankkrediterna.</pre><pre>Vi måste dock vara på de klara med att vi måste ha\r\nen konkurrenskraftig kapitalbeskattning -- annars\r\nfår vi inget inflöde av riskkapital. Det skulle bara\r\ninnebära att kraven på avkastningen på\r\nriskkapitalet höjs i Sverige om vi har högre\r\nbeskattning. Vi måste se till att vi steg för steg\r\nkommer ned på de nivåer som är\r\nkonkurrenskraftiga.</pre><pre>Anf. 59  SIMON LILIEDAHL (nyd) replik:</pre><pre>Herr talman! Jag tackar näringsministern för dessa\r\ntrots allt något positiva tongångar.</pre><pre>Vad beträffar bankerna och deras möjlighet att få\r\nned räntorna börjar man misströsta. Vi har hört\r\nsamma sak sägas av regeringsmedlemmarna Bo\r\nLundgren och Per Westerberg i ett års tid, dvs. att\r\nman skall göra allt. Ingenting händer, och företag\r\ngår omkull. Jag tror att den bistra medicinen måste\r\nsväljas. Staten måste gå in och genom\r\nminoritetsägande i t.ex. bankerna bestämma att de\r\nskall sänka sin spridning till normal europeisk nivå\r\noch på så sätt få ned räntorna.</pre><pre>Jag vet att det stöter på tekniska problem.\r\nKonkurrensen med banker som inte behöver hjälp\r\ngör det svårt. Men någonting måste göras. Vi kan\r\ninte acceptera att år efter år tvingas leva med den\r\nförödande höga räntan utan att det händer\r\nnågonting.</pre><pre>Det är glädjande att höra att man håller på att\r\njobba med exportkreditgarantiramarna. Jag tror,\r\nsom jag har sagt tidigare, att man måste börja med\r\nExportkreditnämnden. Det är en rigid myndighet,\r\nstyrd av byråkrater, där de verkliga affärsmännen\r\ninte sätter sin fot. Där finns några få representanter\r\nför den privata sektorn, men det är inte tillräckligt.\r\nNämnden måste få instruktioner från regeringen att\r\nta risker. Det är fullständigt barockt att ha en\r\norganisation som inte är beredd att ta några som\r\nhelst risker. Det är ju risktagande som behövs.</pre><pre>Jag tror att man även skall titta på\r\ninvesteringsgarantierna som handhas av EKN. Nu\r\nger man bara investeringsgarantier för politiska\r\nrisker men däremot inte för några kommersiella.\r\nDet är också en sektor som man måste göra\r\nnågonting åt för att det skall hända någonting i\r\nekonomin.</pre><pre>Jag vidhåller fortfarande att man har hamnat i fel\r\nfålla med investeringsspecialisterna vid\r\nSverigebilden. Jag tror inte att det spelar så stor roll\r\nom specialisterna jobbar i USA eller i England. De\r\nhar genom sina bankkontakter i alla fall grepp om\r\nvad som händer i Sverige. Dessa pengar skulle jag\r\nheller investera i t.ex. Taiwan där man, vilket Per\r\nWesterberg vet, har världens största\r\nvalutaöverskott på bortåt 90 miljarder US-dollar.\r\nDet är sådana länder som man skall satsa på.\r\nFöretagen är också beredda att göra det. Jag har ett\r\nexempel på en lyckad satsning för bara något år\r\nsedan, som har inneburit att det redan har satts i\r\ngång viss tillverkning av persondatorer i Sverige.</pre><pre>Anf. 60  Näringsminister PER WESTERBERG\r\n(m):</pre><pre>Herr talman! Vi jobbar mycket intensivt med att\r\nförsöka få ordning på bankerna. Man skall ändå\r\nkomma ihåg att det är ganska kort tid som den\r\nakuta bankkrisen har varat, och det är mycket stora\r\nbelopp som står på spel. Det gäller då att verkligen\r\ngöra analyserna och försöka finna konstruktiva\r\nlösningar, som bygger upp någonting för framtiden\r\noch skapar en fungerande kreditmarknad. Jag\r\nvågar säga att ingen möda sparas för att försöka\r\nhålla uppe hastigheten, men det gäller då att inte\r\ngöra för grova fel i det sammanhanget.</pre><pre>När det gäller Baltikum, precis som Östeuropa,\r\nmåste man inse att det inte bara kommer att vara\r\nfråga om export, utan också om att lägga ut\r\nproduktion för vidareexport till Östeuropa. Det har\r\nman fått göra i Sydostasien och många andra\r\nländer. Vissa delar måste dock behållas här\r\nhemma. Jag tror att man måste se mera\r\nokonventionellt på detta.</pre><pre>Exportkreditnämnden är egentligen en\r\nförsäkringsrörelse, där man försäkrar sig för\r\nkreditrisker, och själva avgiften är en premie. Man\r\nkan säga att avgifterna i dag ligger ganska nära\r\ngenomsnittet i Europa. Sedan finns det\r\nuppenbarligen en del länder som anser att risken är\r\ndensamma, oavsett vilket land man säljer till.</pre><pre>Jag tror att det snarast är fråga om, i den dialog som\r\nvi för, att försöka hitta mer okonventionella\r\nsäkerheter för exportkreditgarantierna i\r\nÖsteuropa, när man icke har en fungerande\r\npenningekonomi. Det är så man har löst det i ett\r\nantal länder, där man har varit förhållandevis\r\nframgångsrik i fråga om att skapa ökad handel på\r\ndet här området.</pre><pre>Det kan alltid diskuteras om Invest in Sweden skall\r\nligga under Sverigebilden. Vi fann att det var\r\nrationellt. Sverigebilden skall marknadsföra\r\nSverige, inte bara som turistland utan också som\r\ninvesteringsland. Det står i statuten. Det är den\r\ntotala bilden av Sverige som skall föras ut, både för\r\naffärer, för rekreation och för mycket annat.</pre><pre>Invest in Sweden är nu i uppbyggnadsskedet, och\r\njag tror att det har en betydande arbetsuppgift att\r\nfylla, med att verkligen marknadsföra den\r\nförändring i attityd som har skett i Sverige. Vi är\r\nalltså mycket positiva till investeringar i landet, i\r\noch med att det skapar arbetstillfällen och\r\ndessutom utvecklar näringslivet.</pre><pre>Anf. 61  SIMON LILIEDAHL (nyd) replik:</pre><pre>Herr talman! Jag är den förste som vill satsa på\r\nInvest in Sweden. Jag tror bara att man måste skilja\r\npå finansiella investeringar och turism. Men låt oss\r\nse! Vi kan göra en utvärdering om ett år och se hur\r\ndet har gått.</pre><pre>Jag håller med Per Westerberg om att det är\r\nokonventionella säkerhetsinstitut, som ser till att\r\nman får låna, som behövs i Baltikum och\r\nÖsteuropa. Vi väntar bara på regeringens initiativ\r\ntill denna komplettering av Exportkreditnämnden.\r\nDet är det enda som jag nu än en gång vill klara ut:\r\nAllting tar så lång tid, när någonting skall tas fram.\r\nDet är nu som det behövs, och det skall inte utredas\r\nför mycket.</pre><pre>Jag tackar näringsministern för att han har ställt\r\nupp och diskuterat det här. Jag vill inte förlänga\r\ndebatten.</pre><pre>Anf. 62  BO G. JENEVALL (nyd):</pre><pre>Herr talman! Jag vill helt kort tala om den lilla\r\nspillra som finns kvar av vår en gång så stolta\r\nvarvsnäring. Frågan tas upp i det betänkande som\r\nvi diskuterar här i dag, och ett par talare har\r\ntidigare berört ämnet. Jag skall därför inte gå in på\r\ndetaljerna.</pre><pre>I betänkandet slås bl.a. fast att de här stödformerna\r\nupphör vid utgången av 1993, enligt EG:s direktiv.\r\nDet var då litet olyckligt att våra åtgärder här i\r\nSverige upphörde ett år tidigare. Det kunde ha varit\r\nbra om detta hade samordnats.</pre><pre>Jag vill citera några meningar i betänkandet, bl.a.\r\nföljande: ''När EES-avtalet har trätt i kraft kommer\r\nSverige genom avtalets beslutsmekanismer att ha\r\nmöjlighet att delta i utarbetandet av eventuella nya\r\ndirektiv.''</pre><pre>Jag undrar: Innebär det att vi med viss automatik\r\nansluter oss till de regler som då kommer att gälla\r\ninom EG? Jag förutsätter faktiskt det.</pre><pre>Man kan också konstatera, vilket står i\r\nbetänkandet, att Norge har gått den andra vägen\r\noch höjt sina bidrag till 13,2 %, samtidigt som vi har\r\ntagit bort dem.</pre><pre>Näringsministern deltog i en frågestund här i\r\ndecember förra året, vilket omnämns i\r\nbetänkandet: ''I sitt svar erinrade näringsministern\r\nom att varvsstödet inom EG-området gäller t.o.m.\r\når 1993. Han uttalade vidare att regeringen mycket\r\nnoga följer utvecklingen inom EG och att den, i det\r\nfall att det fattas beslut om förlängt varvsstöd inom\r\nEG, ånyo kommer att pröva frågan.''</pre><pre>Det stryker väl ytterligare under samma sak.</pre><pre>Näringsministern sade också här i dag att det inte\r\nskall bli högre skatter eller avgifter utan att det\r\nbehövs konkurrensneutralitet inom de olika\r\nområdena. Det är precis vad det här handlar om.</pre><pre>Utskottet har vidare sagt att det är mycket viktigt\r\natt olika industrigrenar erhåller\r\nkonkurrensneutralitet. Över huvud taget är\r\nutskottet i hela betänkandet mycket positivt inställt\r\ntill att göra någonting åt situationen, samtidigt som\r\nman beslutar att inte göra någonting alls.</pre><pre>Därför är den här meningen mycket viktig:\r\n''Däremot menar utskottet att det är angeläget att\r\nregeringen noga följer utvecklingen och vid behov\r\nvidtar åtgärder.''</pre><pre>Det jag egentligen skulle vilja säga är att det finns\r\nett sätt att hjälpa varvsnäringen -- den spillra som\r\nfinns kvar. Vi hörde tidigare i debatten att\r\nytterligare ett av de få företagen nu har gått i\r\nkonkurs. Därför skulle jag vilja framställa ett\r\nförslag till näringsministern och därmed till\r\nregeringen, nämligen att man överväger\r\nmöjligheten att ge statliga kreditgarantier utan\r\nsubventioner. Det skulle alltså, förhoppningsvis,\r\ninte kosta staten någonting alls, men det skulle ha\r\nen vidunderlig effekt och innebära en stor skillnad\r\nför de återstående varvsenheterna, nämligen att de\r\nkunde lösa finansieringsfrågan.</pre><pre>Det är möjligt att näringministern svarar att det\r\nfinns sådana villkor inom EKN, vilket står i\r\nbetänkandet. Det äger sin riktighet, men de\r\nkrediterna är mycket kostsamma. Därmed ökar de\r\nytterligare den stora räntebörda som de svenska\r\nenheterna får ta på sig.</pre><pre>Jag vill alltså skicka det förslaget med\r\nnäringsministern och hoppas att regeringen vill\r\növerväga det.</pre><pre>Överläggningen var härmed avslutad.</pre><pre>Beslut</pre><pre>Mom. 1 (näringspolitikens inriktning)</pre><pre>Först biträddes reservation 2 av Bengt Dalström\r\nmed 21 röster mot 8 för meningsyttringen av Rolf L\r\nNilson i motsvarande del. 249 ledamöter avstod\r\nfrån att rösta.</pre><pre>Härefter biträddes reservation 1 av Birgitta\r\nJohansson m.fl. med 113 röster mot 21 för\r\nreservation 2 av Bengt Dalström. 145 ledamöter\r\navstod från att rösta.</pre><pre>Slutligen bifölls utskottets hemställan med 144\r\nröster mot 113 för reservation 1 av Birgitta\r\nJohansson m.fl. 23 ledamöter avstod från att rösta.</pre><pre>Mom. 2 (bibehållande av utvecklingsfondernas\r\nfinansieringsverksamhet)</pre><pre>Utskottets hemställan bifölls med 160 röster mot\r\n119 för reservation 3 av Birgitta Johansson m.fl. 1\r\nledamot avstod från att rösta.</pre><pre>Leif Marklud (s) anmälde att han avsett att rösta ja\r\nmen markerats rösta nej.</pre><pre>Mom. 4 (AP-fondens placeringsrätt)</pre><pre>Utskottets hemställan bifölls med 160 röster mot\r\n119 för reservation 4 av Birgitta Johansson m.fl.</pre><pre>Mom. 10 (nätverk för småföretag)</pre><pre>Först biträddes reservation 7 av Birgitta Johansson\r\nm.fl. med 110 röster mot 6 för meningsyttringen av\r\nRolf L Nilson i motsvarande del. 163 ledamöter\r\navstod från att rösta.</pre><pre>Härefter bifölls utskottets hemställan med 158\r\nröster mot 114 för reservation 7 av Birgitta\r\nJohansson m.fl. 5 ledamöter avstod från att rösta.</pre><pre>Mom. 13 (stöd till uppfinnare och innovatörer)</pre><pre>Utskottets hemställan bifölls med 159 röster mot\r\n119 för reservation 8 av Birgitta Johansson m.fl.</pre><pre>Mom. 14 (verkstadstekniska delegationen, VT-\r\ndelegationen)</pre><pre>Utskottets hemställan bifölls med 159 röster mot\r\n119 för reservation 9 av Birgitta Johansson m.fl.</pre><pre>Mom. 20 (idécentra)</pre><pre>Utskottets hemställan bifölls med 254 röster mot 22\r\nför reservation 12 av Bengt Dalström. 2 ledamöter\r\navstod från att rösta.</pre><pre>Mom. 26 (småföretagsutveckling)</pre><pre>Först biträddes reservation 14 av Birgitta\r\nJohansson m.fl. med 116 röster mot 8 för\r\nmeningsyttringen av Rolf L Nilson i motsvarande\r\ndel. 154 ledamöter avstod från att rösta.</pre><pre>Härefter bifölls utskottets hemställan med 159\r\nröster mot 120 för reservation 14 av Birgitta\r\nJohansson m.fl.</pre><pre>Mom. 27 (stöd till kooperativ utveckling)</pre><pre>Utskottets hemställan bifölls med 158 röster mot\r\n121 för reservation 15 av Birgitta Johansson m.fl.</pre><pre>Mom. 33 (stöd till varvsindustrin, m.m.)</pre><pre>Utskottets hemställan bifölls med 158 röster mot\r\n121 för reservation 16 av Birgitta Johansson m.fl.</pre><pre>Mom. 39 (teknisk-vetenskaplig attachéverksamhet)</pre><pre>Utskottets hemställan bifölls med 140 röster mot\r\n138 för reservation 17 av Rolf Dahlberg m.fl. 1\r\nledamot avstod från att rösta.</pre><pre>Krister Örnfjäder (s) anmälde att han avsett att\r\nrösta ja men markerats ha avstått från att rösta.</pre><pre>Fanny Rizell (kds) anmälde att hon avsett att rösta\r\nnej men markerats ha röstat ja.</pre><pre>Mom. 41 (Standardiseringskommissionen)</pre><pre>Utskottets hemställan bifölls med 158 röster mot\r\n119 för reservation 18 av Birgitta Johansson m.fl.</pre><pre>Övriga moment</pre><pre>Utskottets hemställan bifölls.</pre><pre>4 §  Beslut om fortsatt ärendebehandling den 21\r\napril</pre><pre>Kammaren beslöt att ärendebehandlingen skulle\r\nfortsättas vid arbetsplenum den 21 april.</pre><pre>5 §  Bordläggning</pre><pre>Anmäldes och bordlades</pre><pre>Skatteutskottets betänkanden</pre><pre>1992/93:SkU21 Företagsskattefrågor</pre><pre>1992/93:SkU22 Anslag till skatteförvaltningen,\r\nm.m.</pre><pre>Justitieutskottets betänkanden</pre><pre>1992/93:JuU25 Anslag till kriminal vården, m.m.</pre><pre>1992/93:JuU26 Anslag till rättshjälp m.m.</pre><pre>1992/93:JuU27 Anslag till brottsskadenämnden\r\nm.m.</pre><pre>1992/93:JuU28 Anslag till Svensk\r\nförfattningssamling m.m.</pre><pre>Lagutskottets betänkande</pre><pre>1992/93:LU39 Vissa frågor om ansvarsförsäkring</pre><pre>Socialförsäkringsutskottets betänkande</pre><pre>1992/93:SfU14 Socialförsäkring -- inriktning och\r\nanslag</pre><pre>Näringsutskottets betänkande</pre><pre>1992/93:NU24 Bankstödet m.m.</pre><pre>6 §  Anmälan om interpellationer</pre><pre>Anmäldes att följande interpellationer framställts</pre><pre>den 14 april</pre><pre>1992/93:143 av Lena Klevenås (s) till statsrådet\r\nBeatrice Ask om de framtida möjligheterna till\r\nkomvuxutbildning:</pre><pre>I regeringens proposition 1992/93:100 kan man\r\nläsa: ''Kunskapssamhället kräver att perspektivet i\r\nsynen på utbildningen förändras, från att se\r\nutbildning som en ungdomens introduktion till ett\r\nlångt yrkesliv till att se utbildning som en livslång\r\nprocess, där kunskaper kompletteras, förnyas och\r\nfördjupas, i utbildningssystemet, på arbetsplatsen\r\noch på fritiden.''</pre><pre>Men i ett dokument kallat ''Målrelaterade\r\nstatsstipendier'' från Utbildningsdepartementet,\r\nDs 1992:123, kan man läsa följande: ''Staten bör\r\ninte hymla med att eftersatta gymnasiestudier är\r\nnågot som den enskilde kommer att få betala själv\r\ngenom ett eget hårt arbete'' och ''Statens\r\nsignalsystem skulle entydigt bli att slarv med den\r\ngrundläggande skolgången är något som man i\r\nhuvudsak på egen bekostnad och genom egna\r\nansträngningar får hämta igen senare i livet.''</pre><pre>Mot bakgrund av ovanstående vill jag fråga\r\nstatsrådet Beatrice Ask följande:</pre><pre>Avser regeringen att försvåra för vuxna att ta igen\r\neller komplettera utbildning på komvux på det sätt\r\nsom hittills har varit möjligt, vilket av flera\r\nutländska bedömare ansetts vara världens bästa\r\nvuxenutbildning?</pre><pre>1992/93:144 av Birgit Henriksson (m) till\r\njustitieministern om hämtning till\r\ndomstolsförhandling:</pre><pre>Det händer allt oftare att tilltalade inte kommer till\r\nhuvudförhandling. Detta gäller som regel personer\r\nsom inte bryr sig om utfärdade viten -- de är\r\n''betalningsimmuna''.</pre><pre>1984 ändrades rättegångsbalken på så sätt att\r\ndomstol kan besluta att polisen får omhänderta en\r\ntrilskande person upp till 18 timmar före\r\ntidpunkten för domstolsinställelsen.</pre><pre>Rättegångsbalken 9 kap. 10 § har nu följande\r\nlydelse: ''Skall någon hämtas till ett sammanträde\r\ninför rätten, får han, om ej annat följer av vad som\r\nsägs nedan, inte omhändertas tidigare än vad som\r\när nödvändigt för att han skall kunna inställas\r\nomedelbart till sammanträdet.</pre><pre>Om hämtningsförsök tidigare misslyckats eller om\r\nman på grund av vad som är känt om den som skall\r\nhämtas och har grund för denna särskilda hämtning\r\nfår rätten eller polismyndigheten besluta om att\r\ngöra omhändertagandet tidigare än vad som sägs i\r\nförsta stycket. Det får dock ske högst 6 timmar --\r\neller om rätten beslutat -- högst 18 timmar tidigare.\r\nVid rättens prövning skall särskilt beaktas vilka\r\nolägenheter det kan antas medföra att den som\r\nskall hämtas inte är närvärande vid sammanträdet\r\ninför rätten.</pre><pre>Den, som har omhändertagits enligt andra stycket,\r\när skyldig att i avvaktan på inställelsen stanna kvar\r\npå polisstationen eller annan plats, som bestämts av\r\npolismyndigheten. Den omhändertagne får inte\r\nunderkastas annan inskränkning i sin frihet än vad\r\nsom påkallas av ändamålet med\r\nomhändertagandet, ordningen eller allmän\r\nsäkerhet.''</pre><pre>Polismyndigheten anser inte att den hämtade kan\r\nförvaras i arrest. Därför blir det i princip omöjligt\r\nför polisen att genomföra detta slags hämtningar.\r\nEftersom man inte heller anser att den hämtade kan\r\nsitta i polisreception eller liknande lokal upp till 18\r\ntimmar -- man har inte resurser att bevaka de\r\nhämtade -- innebär det att man i praktiken inte kan\r\ngenomföra sådana hämtningar.</pre><pre>Köpings tingsrätt har gjort en förfrågan till polisen\r\ni Köping om man delar uppfattningen att hämtad\r\ninte får förvaras i arrest.</pre><pre>Polisen i Köping har inhämtat yttrande från\r\nPolishögskolan.</pre><pre>Om Polishögskolans tolkning av RB 9 kap. 10 § är\r\nriktig försvåras domstolarnas handläggning av mål\r\nenligt ovan.</pre><pre>Med hänvisning till det ovan anförda vill jag fråga\r\njustitieministern:</pre><pre>Är justitieministern beredd att ändra lagrummet på\r\nså sätt att förvaring i arrest blir tillåten i de fall det\r\när befogat?</pre><pre>7 §  Anmälan om frågor</pre><pre>Anmäldes att följande frågor framställts</pre><pre>den 15 april</pre><pre>1992/93:557  av Lars Sundin (fp) till statsrådet Ulf\r\nDinkelspiel om EG-förhandlingarna och frihandeln\r\nmed Baltikum:</pre><pre>Finns det någon grund för uppgifterna i\r\nmassmedierna om att Sverige i EG-förhandlingarna\r\nskulle vara berett att ge upp frihandeln med\r\nBaltikum?</pre><pre>1992/93:558 av Elvy Söderström (s) till\r\narbetsmarknadsministern om\r\nstödområdesplacering av Örnsköldsviks kommun:</pre><pre>Vid sammanträde den 7 april beslöt regeringen att\r\nlägga ytterligare ett antal kommuner, hela eller\r\ndelar därav, i tillfälligt stödområde fram till den 30\r\njuni 1995. Regeringen beslöt också att de\r\nkommuner som tidigare placerats in i tillfälligt\r\nstödområde får behålla sin ställning.</pre><pre>I likhet med många andra kommuner runt om i\r\nSverige brottas Örnsköldsviks kommun med stora\r\nproblem vad gäller hög arbetslöshet. Under de tre\r\nsenaste åren har strukturförändringar och\r\nrationaliseringar inom industrin gett ett bortfall av\r\n3 000 arbetstillfällen, vilket är 12--13 % av\r\narbetskraften. I förteckningen över de kommuner\r\nsom regeringen den 7 april 1993 beslutat placera i\r\ntillfälligt stödområde finns inte Örnsköldsviks\r\nkommun med.</pre><pre>Min fråga är därför:</pre><pre>På vad grundade regeringen sitt beslut att ej\r\ninplacera de delar av Örnsköldsviks kommun som\r\nej ingår i stödområde två i tillfälligt stödområde?</pre><pre>1992/93:559 av Sten Söderberg (-) till\r\nutrikesministern om vapenembargot mot Bosnien-\r\nHercegovina:</pre><pre>Utrotningen fortsätter i Bosnien-Hercegovina vad\r\ngäller den muslimska befolkningen.</pre><pre>Detta kan ej längre accepteras. Vi måste börja ge\r\nbistånd i form av robotar från Bofors.</pre><pre>FN:s vapenembargo måste bort vad gäller Bosnien.</pre><pre>Min fråga är:</pre><pre>Är regeringen beredd att verka för att FN:s\r\nvapenembargo mot Bosnien-Hercegovina upphör?</pre><pre>1992/93:560 av Sten Söderberg (-) till\r\njordbruksministern om förbudet mot s.k. religiös\r\nslakt:</pre><pre>Enligt svensk djurskyddslag skall husdjur vid slakt\r\nvara bedövat när blodet tappas av. Detta innebär\r\natt s.k. religiös slakt, judisk och muslimsk, är\r\nförbjuden. Detta innebär en inskräkning av\r\nreligionsfrihet m.m. Dispenser bör ges.</pre><pre>Min fråga är:</pre><pre>Avser jordbruksministern medverka till att judar\r\noch muslimer får behövliga dispenser?</pre><pre>1992/93:561 av John Andersson (-) till\r\nmiljöministern om blyhagel:</pre><pre>Det har uppstått en märklig debatt om blyhagel och\r\ndess användning. Kommuner har tagit beslut om att\r\nstänga skjutbanor med mycket tvivelaktiga\r\nundersökningar som grund. Miljöministern har på\r\nkort tid vid två tillfällen fått svara på frågor om\r\nblyhagel och ev. åtgärder mot dess användning.</pre><pre>\r\nSjälvfallet skall allt som orsakar skador på natur\r\noch miljö tas på allvar och förhindras. Då kan det\r\nvara försvarbart att inskränka\r\nblyhagelanvändningen i vissa våtmarker.</pre><pre>Men nu finns risk för ren hysteri och oövertänkta\r\nbeslut, vilket ingen är betjänt av. Nu måste en\r\nallsidig bedömning göras av miljökonsekvenserna\r\nvid all blyanvändning, exempelvis av alla de\r\nhundratusentals ton blykabel som är nergrävda i\r\nmarken.</pre><pre>Det finns även andra frågeställningar att räta ut,\r\nbl.a.:</pre><pre>I vilken utsträckning måste gevären bytas ut? Vissa\r\nuppgifter talar om ca 90 % av hagelvapnen. Är det\r\nmöjligt att åtgärda skjutbanorna i stället för att\r\nstänga dessa och förvisa skyttarna ut i skogen?</pre><pre>Debatten kring blyhaglen visar att det behövs en\r\nallsidig utredning för att undvika helt felaktiga\r\nåtgärder eller belsut.</pre><pre>Är miljöministern beredd att ta nödvändiga\r\ninitiativ så att frågekomplexet kring blyhaglen\r\nsnabbt utreds?</pre><pre>1992/93:562 av Bengt Lindqvist (s) till statsrådet\r\nBeatrice Ask om läromedel för synskade:</pre><pre>Synskadade barn och ungdomar går numera i\r\nhemortens grundskolor och gymnasier. För att\r\ndetta skall fungera måste de givetvis få tillgång till\r\nde böcker och andra läromedel som kamraterna i\r\nklassen använder. Ansvaret för att synskadade\r\nelever får de läromedel de behöver åvilar SIH-\r\nläromedel.</pre><pre>Nu kommer alarmerande rapporter från elever,\r\nföräldrar och lärare om att synskadade elever inte\r\nlängre kan få de böcker de behöver. Från SIH-\r\nläromedel uppger man i en rapport att resurserna\r\nför nästa läsår endast räcker till att framställa\r\nhälften av de böcker eleverna kommer att behöva.\r\nDetta är givetvis en fullständigt oacceptabel\r\nsituation.</pre><pre>Vilka åtgärder ämnar statsrådet Ask vidta i syfte att\r\nse till att synskadade elever under nästa läsår får\r\ntillgång till de böcker de behöver?</pre><pre>1992/93:563 av Kjell Eldensjö (kds) till statsrådet\r\nUlf Dinkelspiel om svensk alkoholpolitik inför EG:</pre><pre>I informationsfoldern ''EG, EES, EU inför\r\nfolkomröstningen'' står det bl.a. angående svensk\r\nalkoholpolitik: ''Regering och riksdag vill behålla\r\nde svenska alkoholmonopolen av sociala skäl.''\r\nSamtidigt sägs emellertid att det finns risk att de\r\nstrider mot EES konkurrensregler. Detta uppfattar\r\njag så att risken för att svensk alkoholpolitik\r\neventuellt måste omprövas för att ''EG-\r\nanpassas''redan i denna informationsbroschyr\r\nframskymtar</pre><pre>Min fråga till statsrådet Dinkelspiel är följande:</pre><pre>Finns det över huvud taget något\r\nkompromissutrymme från svensk sida vad gäller\r\nalkoholpolitiken?</pre><pre>1992/93:564 av Kjell Eldensjö (kds) till\r\njustitieministern om åtgärder för att öka\r\nmänniskors rättstrygghet:</pre><pre>Allmänhetens tilltro till rättsväsendet i Sverige har\r\nvarit vikande under ett antal år. Det grova våldet i\r\nsamhället har ökat, liksom antalet väpnade rån.\r\nPolisens brottsuppklarandeprocent är dess värre\r\nalltför låg.</pre><pre>Opinionsmätningar visar att många människor,\r\nspeciellt män, skulle vilja beväpna sig för att lättare\r\nkunna värja sig vid eventuella våldspåhopp. Enligt\r\nuppgift i medierna finns det en del taxichaufförer\r\nsom har beväpnat sig olagligen, för att känna sig\r\nnågot tryggare i sin yrkesutövning. Ännu fler skulle\r\nvilja beväpna sig.</pre><pre>Min fråga till justitieministern är följande:</pre><pre>Hur kommer Justitiedepartementet att agera för att\r\nminska människors oro, så att den olagliga\r\nbeväpningen känns obehövlig och inte ökar\r\nytterligare i omfattning?</pre><pre>1992/93:565 av Ingbritt Irhammar (c) till statsrådet\r\nReidunn Laurén om översyn av sekretesslagen:</pre><pre>Svea Hovrätt har fastslagit att de videofilmer som\r\när bevismaterial i den s.k. barnporrhärvan dels är\r\nallmänna handlingar, dels ej är sekretessbelagda.\r\nDe skall därför på begärna lämnas ut till var och en\r\nsom önskar en kopia av filmerna enligt den s.k.\r\noffentlighetsprincipen. Nuvarande sekretesslag\r\nhindrar därmed ej spridning av barnporrfilmer,\r\näven om detta är förbjudet enligt annan lag.\r\nKonsekvensen av detta blir att tingsrätten först\r\ntvingas sprida barnporr till självkostnadspris, för\r\natt av senare döma utgivaren för en spridning av\r\nsamma alster. Detta är, enligt min mening,\r\nmotsägelsefullt och inkonsekvent.</pre><pre>Mot denna bakgrund vill jag fråga statsrådet:</pre><pre>Ämnar statsrådet ta initiativ till att ändra\r\nsekretesslagen på detta område?</pre><pre>1992/93:566 av Kent Carlsson (s) till\r\nutrikesministern om Västbanken och Gaza:</pre><pre>Den israeliska regeringen beslutade för en tid sedan\r\natt stänga av de av Israel ockuperade områdena\r\nGaza och Västbanken. Beslutet innebär att\r\npalestinier i dessa områden förhindras att ta sig till\r\nsina arbeten eller skolor.</pre><pre>För många enskilda palestinier innebär detta att\r\nderas möjlighet till egen försörjning förstörs. I\r\nförlängningen kommer detta att ställa större krav\r\npå ökat direkt bistånd från världssamfundet till de\r\nockuperade områdena.</pre><pre>Israels regering beslutade för knappt en vecka\r\nsedan att förlänga avstängningen på obestämd tid.</pre><pre>Jag vill med anledning av detta fråga\r\nutrikesministern:</pre><pre>Har den svenska regeringen hos den israeliska\r\nregeringen protesterat mot beslutet att stänga av\r\nVästbanken och Gaza?</pre><pre>1992/93:567 av Mats Hellström (s) till\r\njordbruksministern om EG-förhandlingarna och\r\nkonsumentintressena:</pre><pre>Jordbruksministern har inbjudit producentintresset\r\ngenom LRF att delta i den officiella svenska\r\nförhandlingsdelegationen vid genomgången av\r\nEG:s regelverk i medlemskapsförhandlingarna.</pre><pre>Avser jordbruksministern att ge representanter för\r\nkonsumentintresset samma möjligheter att\r\nmedverka i det officiella förhandlingsarbetet med\r\nEG?</pre><pre>1992/93:568 av Chatrine Pålsson (kds) till statsrådet\r\nBo Lundgren om beskattningen av den s.k.\r\nbarnomsorgspengen:</pre><pre>Stockholms kommun införde vid årsskiftet en\r\nbarnomsorgspeng. Den möjliggör för föräldrar att\r\nköpa barnomsorg av i princip vem som helst --\r\nkommunalt, kooperativt eller privat. För att få\r\nmöjlighet att ta emot barnomsorgspengen ställer\r\nkommunen som krav att dagmamman eller annan\r\nvårdare, som kan vara barnets mormor, har ett eget\r\nföretag. Kommunen ställer också som krav att\r\nföretagaren/vårdaren har utbildning eller\r\nerfarenhet av barn och att han/hon betalar skatt.\r\nFöräldrarna kan tyvärr inte själva ta\r\nbarnomsorgspengen eftersom det i sådana fall\r\nskulle räknas som en vårdlön.</pre><pre>Problemet är nu att skattemyndigheterna sätter\r\nkäppar i hjulet då de kräver att vårdaren skall sköta\r\nom minst fem barn för att få ta hand om barn över\r\nhuvud taget. Jag menar att det är beklagligt att\r\nskattemyndigheterna försöker sabotera en\r\nkommuns försök att skapa valfrihet för föräldrarna\r\noch mångfald i barnomsorgen.</pre><pre>Avser skatteministern att vidta åtgärder i syfte att\r\nundanröja dessa hinder?</pre><pre>1992/93:569 av Eva Zetterberg (v) till statsrådet Ulf\r\nDinkelspiel om fruktimporten från Sydafrika:</pre><pre>Regeringen uppges ha beviljat alla 159 ansökningar\r\nom dispens från förbudet för handel med Sydafrika\r\nutom 10. Dispenserna för export till Sydafrika har\r\nregeringen motiverat med sysselsättningsskäl.</pre><pre>Nu har även fruktimportörer fått dispens. I\r\nrealiteten upphäver regeringen på detta sätt lagen\r\nom handelsförbud.</pre><pre>Detta sker utan att de villkor uppfyllts som\r\nriksdagen antog för mindre än ett år sedan. Någon\r\nbindande överenskommelse om en\r\növergångsregering har inte träffats. Hela\r\ndemokratiseringsprocessen är allvarligt hotad av\r\ndet tilltagande våldet. Militanta extremist- eller\r\nnazistgrupper har hotat med inbördeskrig.</pre><pre>Med anledning härav frågar jag\r\nutrikeshandelsministern:</pre><pre>På vilka grunder har regeringen beviljat dispens för\r\nfruktimport från Sydafrika?</pre><pre>1992/93:570 av Robert Jousma (nyd) till\r\nkulturministern om uppehållstillstånd för\r\nhivpositiva personer:</pre><pre>Svenska smittskyddsläkare uppger i en artikel i\r\nsenaste numret av Läkartidningen att det pågår en\r\noroande ökning av smittspridning från hivpositiva\r\nafrikaner i Stockholms län. Antalet nyanmälda fall\r\ntill smittskyddsläkarna ökar årligen. Afrikaner är\r\nmed något enstaka undantag smittade via\r\nheterosexuella kontakter.</pre><pre>Förutom de 266 hivsmittade afrikanerna finns i\r\nStockholms län även 40 heterosexuellt smittade\r\npersoner av annat utländskt ursprung. Av de 120\r\nsvenskar i länet som smittats heterosexuellt är ca 35\r\nsmittade av afrikaner och 30 av andra\r\nnationaliteter.</pre><pre>Enligt läkarna är det svårt att få de smittade\r\nafrikanerna att följa de förhållningsregler som\r\ngäller. De uppger inte för sina partner att de är\r\nsmittade, och de använder inte kondom.</pre><pre>Utvecklingen är enligt smittskyddsläkarna mycket\r\noroande. Personligen instämmer jag i detta, och\r\nmin fråga till kulturministern är om\r\nkulturmininstern är beredd att medverka till att de\r\nhivssmittade som inte följer de skyddsregler som\r\ngäller inte skall få uppehållstillstånd och förpassas\r\nur riket.</pre><pre>1992/93:571 av Ulf Eriksson (nyd) till\r\nsocialministern om icke vårdnadshavares rätt till\r\ns.k. skolbesök:</pre><pre>Det förekommer enligt uppgift i ganska många fall\r\natt förälderr med ensamvårdnad utestänger den\r\nandra föräldern eller annan anhörig till barnet från\r\natt besöka barnet i skolan för att där följa\r\nundervisningen.</pre><pre>Det ligger ofta i både barnets och den utestängda\r\nförälderns intresse att de här skolbesöken görs. Min\r\nfråga till socialministern är därför om\r\nsocialministern är beredd att medverka till att\r\nensamvårdnadshavare inte tillåts att på detta sätt\r\nutestänga den andra föräldern eller annan anhörig\r\nfrån att utöva sin rätt till skolbesök.</pre><pre>1992/93:572 av Peter Kling (nyd) till\r\nkommunikationsministern om avgifterna för\r\nbortforsling av fordon:</pre><pre>Nu skall Gatu- och fastighetskontoret höja avgiften\r\nför bortforsling av fordon från 1 200 till 1 500 kr, en\r\nhöjning med 25 %! Samtidigt höjs dygnskostnaden\r\nför förvaring av fordon i samband med flyttning\r\nfrån 30 till 40 kr,. även det en 25-procentig höjning!</pre><pre>I stället för att införa skatte- eller momsökningar\r\nsom så att säga öppet måste redovisas smyghöjer\r\nman på detta sätt de kommunala intäkterna.</pre><pre>Vad är det för samhälle vi lever i, undrar man, där\r\nmedborgarna förföljs av lapplisor som har att följa\r\nabsurt krångliga parkeringsregler som ofta är mer\r\neller mindre omöjliga för medborgarna att förstå\r\noch som vid överträdelse leder till mycket dyra\r\nparkeringsböter m.m?</pre><pre>Är statsrådet beredd att medverka till en snabb\r\nregeländring så att den här typen av konfiskering\r\ninte längre tillåts?</pre><pre>1992/93:573 av Ulf Björklund (kds) till\r\nmiljöministern om skyddsnivån för valar:</pre><pre>År 1991 stödde Sverige en IWC-resolution som\r\nbl.a. slog fast en skyddsnivå för valtammar som är\r\n54 % av beståndets ursprungliga storlek. År 1992\r\nstödde Sverige en resolution som åter slog fast\r\ndenna skyddsnivå. Denna nivå har inte uppnåtts för\r\nvikvalen trots att stammen troligtvis tillvuxit sedan\r\nförbudet mot kommersiell valfångst infördes 1982.\r\nEnligt IWC:s vetenskapliga kommitté minskade\r\nstammen av vikval kontinuerligt under de 30 åren\r\ninnan moratoriet trädde i kraft. Det finns med\r\nandra ord anledning till stor försiktighet vid ett\r\neventuellt hävande av moratoriet.</pre><pre>Önskvärt vore om Sverige kan stödja Frankrikes\r\nförslag till att IWC etablerar skyddsreservat för\r\nvalar i Antarktis söder om den 40:e breddgraden.\r\nVidare vore det önskvärt om Sveriges inställning\r\nkunde vara att alla delar i IWC:s\r\nförvaltningsmodell bör antas av kommissionen\r\ninnan IWC:s förbud mot kommersiell valfångst kan\r\nhävas.</pre><pre>Vilka instruktioner kommer Sveriges representant\r\ni den internationella valfångskommissionen (IWC)\r\natt få inför kommissionens årsmöte i Kyoto den 10--\r\n14 maj?</pre><pre>1992/93:574 av Annika Åhnberg (-) till\r\nmiljöministern om kärnkraftsreaktorn i Ågesta:</pre><pre>Den 1 maj 1969 var kärnkraftsreaktorn i Ågesta\r\nmycket nära ett totalt haveri, som skulle ha fått\r\nfruktansvärda konsekvenser.</pre><pre>Detta synnerligen allvarliga tillbud har först nu\r\nkommit till allmän kännedom. Rapportering och\r\nanalys av det inträffade har varit otillfredsställande.\r\nDet måste nu klarläggas varför.</pre><pre>Själva händelseförloppet måste också noggrant\r\nutredas, och denna analys måste bli offentligt\r\ntillgänglig.</pre><pre>Jag vill därför fråga miljöministern:</pre><pre>Avser regeringen vidta åtgärder så att\r\nomständigheterna kring det som skedde vid\r\nÅgestareaktorn den 1 maj 1969 blir klarlagda?</pre><pre>1992/93:575 av Kenneth Lantz (kds) till\r\narbetsmarknadsministern om ökad sysselsättning\r\ngenom arbete som förbättrar miljön:</pre><pre>Arbetsmarknaden fortsätter att vara ansträngd\r\ntrots flera åtgärder som borde gett något bättre\r\nresultat än vad vi ser i dag. Många hem har fått\r\nmöta denna bistra verklighet samtidigt som många\r\nav oss konstaterar att vi ännu har mycket att göra i\r\nutvecklingen av vårt land. Miljösituationen i\r\nSverige är bättre än i många av våra grannländer.\r\nDetta är dock ingen anledning att underlåta att\r\nvidta fortsatta åtgärder till förmån för en bättre\r\nmiljö i Sverige. Vi har många år av försyndelser\r\nbakom oss med utsläpp av olika slag. Såväl mark-\r\nsom sjöområden väntar i dag på insatser av olika\r\nslag.</pre><pre>Med nuvarande arbetsmarknadsläge borde det\r\nfinnas utrymme för konkreta insatser till förmån för\r\nmiljöarbete. Det finns i vårt land flera kommuner\r\nsom kan uppvisa behov av ganska enkla men\r\narbetskrävande arbetsuppgifter inom miljöarbetet.\r\nDet skulle vara en förträfflig investering att satsa på\r\nmiljövårdande arbetsinsatser i denna speciella tid.</pre><pre>Vilka arbetsmarknadsåtgärder ämnar\r\narbetsmarknadsministern vidtaga inom just\r\nmiljöarbetet?</pre><pre>1992/93:576 av Sylvia Lindgren (s) till\r\narbetsmarknadsministern om ökad tillväxt och fler\r\narbetstillfällen i kommunerna:</pre><pre>Arbetslösheten och antalet varsel om uppsägning\r\nfortsätter att öka och då inte minst i våra storstäder.\r\nDe negativa konsekvenserna av att man inte har\r\nnågot jobb eller riskerar att snart bli arbetslös är för\r\nden enskilde individen mycket stora men också\r\nförödande för samhällsekonomin. Vi har helt\r\nenkelt inte råd med arbetslöshet. I Stockholm\r\nberäknas socialbidragskostnaderna för 1993 till\r\nminst 1,3 miljarder kronor, bl.a. som en följd av\r\narbetslösheten.</pre><pre>Nuvarande statsbidragssystem missgynnar\r\ndessutom i hög grad storstäderna. Statliga beslut\r\nledde till att Stockholms stad förlorade ca 2,7\r\nmiljarder av sina inkomster för 1993.</pre><pre>Ämnar arbetsmarknadsministern att vidtaga några\r\nåtgärder för att stimulera en ökad tillväxt i\r\nkommunerna och fler arbetstillfällen -- i stället för\r\natt straffa dem genom sänkta statsbidrag?</pre><pre>8 §  Kammaren åtskildes kl. 13.45.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 18 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}