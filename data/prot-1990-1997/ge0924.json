{"dokumentstatus":{"dokument":{"hangar_id":"2438912","dok_id":"GE0924","rm":"1990/91","beteckning":"24","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"24","slutnummer":"0","datum":"1990-11-14 00:00:00","systemdatum":"2010-02-17 00:00:00","publicerad":"1990-11-14 00:00:00","titel":"Riksdagens snabbprotokoll 1990/91:24 Onsdagen den 14 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{9579CDC1-91FE-46B4-82C9-9EB21D8ADA39}","dokument_url_text":"http://data.riksdagen.se/dokument/GE0924/text","dokument_url_html":"http://data.riksdagen.se/dokument/GE0924","dokumentstatus_url_xml":"http://data.riksdagen.se/dokumentstatus/GE0924","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:24</div>\r\n<div class=\"sidhuvud_datum\">Onsdagen den 14 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 8 november.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:Sk15--Sk19 till skatteutskottet</pre><pre>1990/91:U3 och U4 till utrikesutskottet</pre><pre>3 § Beslut rörande utskottsbetänkanden som\r\nslutdebatterats den 7 november</pre><pre>Företogs till avgörande försvarsutskottets\r\nbetänkanden 1990/91:FöU1, FöU2, FöU3 och\r\nFöU4, kulturutskottets betänkande 1990/91:KrU2,\r\ntrafikutskottets betänkande 1990/91:TU4,\r\nnäringsutskottets betänkanden 1990/91:NU3, NU5\r\noch NU19 samt bostadsutskottets betänkande\r\n1990/91:BoU3 (beträffande debatten i dessa\r\närenden, se prot. 19).</pre><pre>Försvarsutskottets betänkande FöU1</pre><pre>Mom. 2 (åtgärder för att i första hand transportera\r\nfarligt gods per järnväg eller till sjöss med\r\ndubbelbottnade fartyg)</pre><pre>Utskottets hemställan -- som ställdes mot\r\nreservation 1 av Paul Ciszuk -- bifölls med\r\nacklamation.</pre><pre>Mom. 7 (tillämpning av miljöskyddslagen)</pre><pre>Utskottets hemställan -- som ställdes mot\r\nreservation 2 av Paul Ciszuk -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Försvarsutskottets betänkande FöU2</pre><pre>Utskottets hemställan bifölls.</pre><pre>Försvarsutskottets betänkande FöU3</pre><pre>Mom. 1 och 2</pre><pre>Utskottets hemställan bifölls.</pre><pre>Mom. 3 (avveckling av Hästholmens skjutfält)</pre><pre>Utskottets hemställan -- som ställdes mot\r\nreservationen av Paul Ciszuk -- bifölls med\r\nacklamation.</pre><pre>Försvarsutskottets betänkande FöU4</pre><pre>Mom. 1</pre><pre>Utskottets hemställan bifölls.</pre><pre>Mom. 2 (utvidgade tjänstgöringsområden vid\r\nvapenfri tjänst)</pre><pre>Utskottets hemställan bifölls med 251 röster mot 35\r\nför reservationen av Jan Jennehag och Paul Ciszuk.\r\n3 ledamöter avstod från att rösta.</pre><pre>Kulturutskottets betänkande KrU2</pre><pre>Mom. 1 (turismens betydelse för landsbygden)</pre><pre>Utskottets hemställan bifölls med 234 röster mot 55\r\nför reservation 1 av Ingrid Sundberg m.fl. 1\r\nledamot avstod från att rösta.</pre><pre>Mom. 10 (information om allemansrätten)</pre><pre>Utskottets hemställan -- som ställdes mot\r\nreservation 3 av Jan Hyttring och Stina\r\nGustavsson -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU4</pre><pre>Mom. 1 (avslag på propositionen)</pre><pre>Utskottets hemställan bifölls med 235 röster mot 55\r\nför reservation 1 av Görel Bohlin m.fl.</pre><pre>Mom. 2 (utformningen av regeringens lagförslag)</pre><pre>Utskottets hemställan bifölls med 260 röster mot 20\r\nför reservation 2 av Viola Claesson. 10 ledamöter\r\navstod från att rösta.</pre><pre>Mom. 3 (miljökvalitetsnormer)</pre><pre>Utskottets hemställan bifölls med 267 röster mot 18\r\nför reservation 3 av Roy Ottosson. 5 ledamöter\r\navstod från att rösta.</pre><pre>Mom. 4 (förslag av regeringen om vissa\r\nkompletterande åtgärder)</pre><pre>Utskottets hemställan bifölls med 194 röster mot\r\n89 för reservation 4 av Kenth Skårvik m.fl. 6\r\nledamöter avstod från att rösta.</pre><pre>Mom. 5</pre><pre>Utskottets hemställan bifölls.</pre><pre>Näringsutskottets betänkande NU3</pre><pre>Mom. 1 (krav på framtagande av en ren bil)</pre><pre>Hemställan</pre><pre>Utskottets hemställan -- som ställdes mot\r\nhemställan i reservation 2 av Rolf L Nilson och Lars\r\nNorberg -- bifölls med acklamation.</pre><pre>Motivering</pre><pre>Utskottets motivering godkändes med 187 röster\r\nmot 90 för den i reservation 1 av Hadar Cars m.fl.\r\nanförda motiveringen. 13 ledamöter avstod från att\r\nrösta.</pre><pre>Mom. 2 (forskningsprogram för utveckling av mer\r\nmiljövänliga motorer och drivmedel)</pre><pre>Utskottets hemställan -- som ställdes mot\r\nreservation 3 av Hadar Cars m.fl. -- bifölls med\r\nacklamation.</pre><pre>Mom. 5 (utredning om alternativ produktion för\r\nbilindustrin)</pre><pre>Utskottets hemställan bifölls med 253 röster mot\r\n35 för reservation 5 av Rolf L Nilson och Lars\r\nNorberg.</pre><pre>Mom. 7 (bilindustrins framtid)</pre><pre>Utskottets hemställan bifölls med 255 röster mot\r\n35 för reservation 6 av Rolf L Nilson och Lars\r\nNorberg.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU5</pre><pre>Utskottets hemställan bifölls med 199 röster mot\r\n91 för reservationen av Hadar Cars m.fl.</pre><pre>Näringsutskottets betänkande NU19</pre><pre>Hemställan</pre><pre>Utskottets hemställan bifölls med 157 röster mot\r\n123 för hemställan i reservation 1 av Hadar Cars\r\nm.fl. 10 ledamöter avstod från att rösta.</pre><pre>Motivering</pre><pre>Utskottets motivering godkändes med 199 röster\r\nmot 18 för den i reservation 2 av Lars Norberg\r\nanförda motiveringen. 72 ledamöter avstod från att\r\nrösta.</pre><pre>Bostadsutskottets betänkande BoU3</pre><pre>Mom. 1 (lönsamhetsvillkoret)</pre><pre>Utskottets hemställan bifölls med 181 röster mot\r\n106 för reservation 1 av Knut Billing m.fl.</pre><pre>Mom. 3 (bo- och brukarplikt)</pre><pre>Utskottets hemställan bifölls med 272 röster mot\r\n18 för reservation 3 av Kjell Dahlström.</pre><pre>Mom. 4 (fiskefastigheter)</pre><pre>Utskottets hemställan bifölls med 255 röster mot\r\n34 för reservation 4 av Eva Zetterberg.</pre><pre>Mom. 6 (s.k. skyddszoner)</pre><pre>Utskottets hemställan bifölls med 235 röster mot\r\n54 för reservation 6 av Knut Billing m.fl.</pre><pre>Mom. 12 (hyresgästinflytandet enligt\r\nanläggningslagen)</pre><pre>Utskottets hemställan bifölls med 173 röster mot\r\n115 för reservation 10 av Agne Hansson m.fl.</pre><pre>Övriga moment</pre><pre>Utskottets hemställan bifölls.</pre><pre>\r\nMeddelande om samlad votering</pre><pre>Förste vice talmannen meddelade att\r\nkonstitutionsutskottets betänkanden KU4, KU7,\r\nKU12 och KU13 samt utrikesutskottets\r\nbetänkanden UU3 och UU4 skulle avgöras i ett\r\nsammanhang efter avslutad debatt.</pre><pre>4 § Vallagsfrågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU4 Vallagsfrågor.</pre><pre>Anf. 1 GÖRAN ÅSTRAND (m):</pre><pre>Fru talman! Detta är ett ärende som är viktigt och\r\nangeläget. Det berör bl.a. de förhållanden som\r\nskall gälla när vi har val i Sverige. Jag skall i mitt\r\nkorta anförande kommentera några av de saker\r\nsom utskottet har behandlat och redovisa några\r\nprincipiella synpunkter.</pre><pre>Till en början noterar jag att utskottet i första delen\r\nav utskottsbetänkandet diskuterar det splittrade\r\nsystem vi har i våra lokala val.\r\nKommunfullmäktigevalet och landstingsvalet\r\ngenomförs icke efter likartade regler. I\r\nlandstingsvalet finns det liksom vid riksdagsvalet\r\nutjämningsmandat och småpartispärr. Vid\r\nkommunalvalet är det valkretsarnas antal och\r\nstorlek som avgör hur det proportionella utfallet\r\nblir.</pre><pre>Utskottet är enigt om att man bör vidta åtgärder för\r\natt se över detta system och kanske ändra det. Jag\r\ntolkar utskottets skrivning och de debatter som\r\nvarit så, att vi får en översyn av de kommunala\r\nvalen i samband med den författningsöversyn som\r\nkommer. Det var den första kommentaren.</pre><pre>Den andra kommentaren, som är mer principiell\r\noch som vi moderater följt upp i ett särskilt\r\nyttrande, är att vi menar att man skall se över\r\nvalkretsindelningen i Skåne. I årtionden har det\r\nunderliga förfarandet att de fyra städerna i\r\nfyrstadskretsen bildar en valkrets innesluten i\r\nMalmöhus län släpat kvar. Vi hade hoppats att\r\nandra partier skulle göra samma bedömning som\r\nmoderata samlingspartiet, nämligen att man borde\r\nse över detta förhållande och undersöka vilka\r\nmöjligheter det finns att justera denna\r\nvalkretsindelning. Vi har fått signaler som tydde på\r\nen sådan villighet. Men utskottsbehandlingen visar\r\natt den för ögonblicket inte föreligger, i varje fall\r\ninte i konkreta termer. Vi har då valt att göra\r\nmarkeringen att vi anser att detta är angeläget. Man\r\nbör göra en justering i den riktningen att\r\nfyrstadskretsen upphör som egen valkrets. Vi\r\nmoderater har markerat detta i ett särskilt yttrande.</pre><pre>Den tredje frågan handlar om de kyrkliga valen,\r\noch där är jag själv motionär. Jag har följt upp ett\r\nönskemål som länge har diskuterats i riksdagen,\r\nnämligen att man skall försöka skapa en egen\r\nkyrkans valdag. När vi har val till\r\nkyrkofullmäktige -- eller samfällighet, beroende på\r\nvilken konstruktion som finns hemma i\r\nförsamlingarna -- skulle vi samtidigt kunna ha val\r\ntill flera andra kyrkliga organ, t.ex. kyrkomötet,\r\noch också val i direkt form till stiftsfullmäktige.</pre><pre>Dessa frågor har diskuterats mycket i denna sal när\r\nkyrkomötet samlats, men har också diskuterats i\r\nriksdagen ett antal gånger. Utskottet gör en seriös\r\noch riktig kommentar när utskottet säger att den\r\nfråga som jag tagit upp i min motion för närvarande\r\när under övervägande i kyrkans centralstyrelse.\r\nDen kommentaren är riktig och har så mycket\r\ntyngd att jag böjer mig för den. Men jag vill\r\nsamtidigt här i talarstolen säga att jag hoppas att vi\r\ni de kyrkliga organen kommer fram till en lösning\r\nsom senare passerar riksdagen och möjliggör en\r\negen valdag för kyrkan. Genom att kunna ha\r\ndirektval till en eller flera av de kyrkliga organen\r\nhoppas vi bl.a. att kunna vitalisera dessa val och\r\nkraftigt öka valdeltagandet.</pre><pre>Fru talman! Den egentliga orsaken till att jag\r\nbegärde ordet och som är angeläget att framföra\r\nnär det gäller detta betänkande är den mycket\r\nviktiga reservation om budröstning som fyra av\r\nriksdagens partier har avgivit. I detta sammanhang\r\nkan jag tala med en viss tyngd, ett visst eftertryck\r\noch också utifrån egen erfarenhet. Jag har under\r\nmånga år varit ordförande i vårt lands största\r\nvalnämnd, nämligen Stockholms stad. När vi\r\notaliga gånger har lärt upp valnämndsordföranden\r\noch andra tjänstemän som arbetar med\r\nvalförrättning, har jag noterat den otydlighet och\r\noklarhet som trots allt finns när det gäller att i en\r\nvallokal, i en rätt stressad situation, bedöma\r\nvårdaren och vårdarens ställning i relation till den\r\nsom vårdaren röstar åt. Utskottet noterar\r\nproblemet och hänvisar till de överväganden som\r\nriksskatteverkets skrivelse till\r\njustitiedepartementet föranleder, och det är en bra\r\nkommentar. Men vi kan inte ställa valförrättarna\r\ninför ännu ett val i denna besvärliga situation. Det\r\när ett uppenbart problem att valförrättarna känner\r\nosäkerhet.</pre><pre>Jag skulle gärna se att Sture Thun och Bo Hammar,\r\nsom här kommer att representera majoriteten i\r\nutskottet, förklarar varför man inte kan göra\r\nnågonting åt detta problem. Man behöver inte\r\nskriva exakt som vi har gjort i reservationen -- det\r\när ett sätt som vi har valt för att tackla problemet,\r\nmen det förvånar mig att man inte vill göra\r\nnågonting alls. Jag vill uppfordra Sture Thun att\r\nförklara hur man ser på frågan.</pre><pre>Jag vill till protokollet läsa innantill ur vår\r\nreservation. I reservationen följer vi upp två\r\nmotioner, en av Bertil Fiskesjö och en av Anders\r\nBjörck. I vårt förslag till lagtext vill vi göra två\r\ntillägg som inte finns i den lagtext som majoriteten\r\nförordar och inte heller i den nuvarande lagtexten.\r\nVi har skrivit: ''Vårdare är den som yrkesmässigt\r\neller på ett därmed likartat sätt ger väljaren vård av\r\nmera varaktigt slag.''</pre><pre>Jag anser att detta är ett förtydligande som måste\r\nunderlätta för valförrättaren att definiera vårdarens\r\nställning i relation till väljaren.</pre><pre>Längre fram i vårt föreslagna tillägg skriver vi:\r\n''Vårdare skall ange i vilket vårdnadsförhållande\r\nhan står till väljaren''.</pre><pre>Enligt min uppfattning är det nödvändigt att ta med\r\ndetta tillägg. Jag vill uppfordra Sture Thun att\r\nförklara varför han inte kommenterar detta, och\r\njag vill egentligen uppfordra honom som\r\nrepresentant för sitt parti att instämma i\r\nreservationen. Jag vet att Sture Thun också har\r\nerfarenhet av dessa frågor, och har man den\r\nerfarenheten är man medveten om att detta är ett\r\nmycket stort problem. Det är ingenting som man\r\nkan ha eller mista, utan det är verkligen ett stort\r\nproblem. De tusentals valförrättare som har att\r\ngenomföra valen väntar ett besked från Sveriges\r\nriksdag, och det tycker jag att vi skall ge dem.</pre><pre>Herr talman! Med stort eftertryck yrkar jag bifall\r\ntill den reservation som är fogad till betänkandet.</pre><pre>Anf. 2 INGELA MÅRTENSSON (fp):</pre><pre>Fru talman! Göran Åstrand har här på ett mycket\r\nklart och eftertryckligt sätt redogjort för hur vi som\r\nhar reserverat oss anser att man skall förändra och\r\ndefiniera begreppet vårdare i samband med\r\nbudröstning. Därför skall jag inte bli långrandig,\r\nutan jag instämmer helt och hållet i det som Göran\r\nÅstrand sade.</pre><pre>Inte heller jag förstår varför socialdemokraterna\r\noch övriga som bildar majoritet inte kan instämma\r\ni förslaget om ett tillägg om hur man skall definiera\r\nbegreppet vårdare.</pre><pre>Det är väldigt viktigt att man inte utsätter sig för\r\nmisstankar om att det begås valfusk. Det tillhör en\r\ndemokrati att valen skall vara så ärliga som möjligt,\r\noch då borde misstankarna om valfusk minimeras.</pre><pre>Också jag undrar varför man inte vill definiera\r\nbegreppet vårdare på det sätt som föreslås i\r\nreservationen.</pre><pre>Anf. 3 Tredje vice talman BERTIL FISKESJÖ\r\n(c):</pre><pre>Fru talman! I betänkandet behandlas flera\r\nangelägna frågor som rör valen. De allmänna valen\r\när ju en utomordentligt viktig tilldragelse i en\r\ndemokrati. Jag noterar med tillfredsställelse att ett\r\nav de förslag som vi har drivit i våra motioner har\r\nfått en mycket positiv behandling av utskottet. Det\r\ngäller frågan om valkretsindelning och\r\nutjämningsmandat i de kommunala valen. Jag\r\nanser att det är viktigt att vi snart kan ta itu med\r\ndenna fråga, eftersom valkretsindelningen har\r\nanvänts här och var i landet som ett sätt att påverka\r\nutgången av valen. Det har förekommit flera fall\r\ndär meningarna har varit mycket delade i de\r\nkommunala församlingarna, men där majoriteten\r\nhar beslutat på ett sådant sätt att man tror att det\r\nkan gynna den sittande majoriteten vid kommande\r\nval. Det är naturligtvis inte bra att sådant\r\nförekommer, och det enklaste sättet att komma\r\nifrån detta är att man i de kommuner där man måste\r\nha valkretsindelning, på grund av att de är stora och\r\nfolkrika, har någon form av utjämning. Det är\r\nmycket tillfredsställande att utskottet efter en extra\r\nomgång -- det kan jag avslöja -- har kommit fram\r\ntill en enig skrivning.</pre><pre>Valkretsindelningen i Malmöhus län har fått ett\r\neget avsnitt i betänkandet. Jag vill bara göra en kort\r\nkommentar till detta.</pre><pre>Göran Åstrand har här pläderat för den moderata\r\nreservationen. Jag kan avslöja att en av de allra\r\nförsta motioner som jag väckte till riksdagen när jag\r\nen gång för mycket länge år sedan kom hit gällde\r\njust valkretsindelningen i Malmöhus län. Frågan\r\nhar behandlats i olika utredningsomgångar, och vid\r\nett tillfälle var vi mycket nära att komma fram till\r\nett beslut. Men den partipolitiska enigheten sprack\r\ni sista vändan, och det utbröt återigen kaos. Den\r\nbedömning som jag och andra ledamöter i utskottet\r\nhar gjort är att det för närvarande inte finns\r\npolitiska förutsättningar för att ta upp frågan igen.\r\nDen behöver inte utredas mer, eftersom fler\r\nutredningar i detalj har redovisat hur en förändring\r\nskulle kunna gå till. Det är alltså en fråga om den\r\npolitiska viljan. Frågan om valkretsindelningen i\r\nMalmöhus län är ju en viktig fråga, och för den\r\nskull bör det råda enighet över partigränserna.</pre><pre>Jag kommer sedan till långköraren om de regler\r\nsom skall gälla för budröstning vid valen. Från\r\ncentern har vi år efter år motionerat, och under\r\nsenare år har också moderaterna ställt samma krav\r\ni sina motioner. Även folkpartiet har slutit upp\r\nkring dessa krav. Det är bra att det har blivit en\r\nbredare enighet om att man bör skärpa de\r\nbestämmelser som gäller för användning av vårdare\r\nsom bud vid röstning. Som Göran Åstrand visade i\r\nsitt anförande är detta ett problem, och ett problem\r\nsom ofta inte uppenbaras.</pre><pre>Valprövningsnämnden har tidigare behandlat en\r\ndel fall där man i varje fall har kunnat påtala\r\nbekymret med vårdarbegreppet ute i vallokalerna.\r\nAtt det inte har skett några överklaganden under\r\nsenare år som man anslutit till detta innebär ju inte\r\natt problemet är borta.</pre><pre>Det grundläggande problemet är att det händer så\r\nmycket i vallokalerna som man inte i efterhand kan\r\nkomma åt. Antingen godtar man en person som\r\nvårdare eller också gör man det inte, och det kan\r\nbegås fel när det inte krävs en mer klarläggande\r\nverifiering av dels vem som är vårdare, dels av\r\nvårdarbegreppet som sådant. Jag tycker alltså att\r\nden här frågan är viktig, och den har också blivit\r\nviktigare, eftersom antalet budröster med hjälp av\r\nvårdare kan förväntas öka med hänsyn till att\r\nomyndigförklarandeinstitutet har tagits bort ur vår\r\nförfattning.</pre><pre>Jag yrkar således bifall till reservationen som är\r\nfogad till detta betänkande.</pre><pre></pre><pre>Anf. 4 STURE THUN (s):</pre><pre>Fru talman! I föreliggande betänkande behandlas\r\nalltså ett antal motioner från årets allmänna\r\nmotionstid om olika vallagsfrågor.</pre><pre>Utskottet hänvisar i betänkandet till att\r\nriksskatteverket i sin sedvanliga utvärdering av de\r\nallmänna valen, som görs efter varje val, samt i en\r\nsärskild promemoria har föreslagit att det tekniska\r\noch administrativa valförfarandet bör bli föremål\r\nför en grundläggande översyn.</pre><pre>Enligt vad utskottet har erfarit bereds\r\nriksskatteverkets förslag inom\r\njustitiedepartementet. Den planerade översynen\r\nkommer att preciseras närmare i början av nästa år.</pre><pre>Utskottet anser att det är angeläget att en översyn\r\nenligt riksskatteverkets förslag nu kommer till\r\nstånd. Utskottet framhåller att även andra\r\nvalfrågor än de som riksskatteverket har föreslagit\r\nskall kunna bli föremål för översyn. Utskottets\r\nuppfattning är att den i flera motioner\r\naktualiserade frågan om utjämningsmandat i\r\nvalkretsindelade kommuner samt enhetligt\r\nvalsystem för kommunfullmäktige och landsting\r\nkan innefattas i översynen. Utskottet erinrar om att\r\nen översyn av sådant slag som det här är fråga om\r\nnormalt brukar föregås av överläggningar mellan\r\nregeringen och partiernas företrädare i\r\nvallagsfrågor.</pre><pre>Den slutliga beredningen av aktuella valfrågor bör\r\nenligt utskottet ske med parlamentarisk\r\nmedverkan. Detta vill utskottet ge regeringen till\r\nkänna.</pre><pre>Valkretsindelningen i Malmöhus län, som tidigare\r\nberörts, är en ständigt återkommande vallagsfråga.\r\nUtskottet hänvisar till tidigare behandling här i\r\nkammaren och avstyrker motionen. I denna fråga\r\nhar man ju inte lyckats nå politisk enighet.</pre><pre>De kyrkliga valen tas upp i flera motioner. Bl.a.\r\nyrkas på en kyrkans valdag och att de kyrkliga valen\r\nskall förläggas till året före de allmänna valen. Det\r\nfinns även motioner om att kyrkofullmäktigevalet\r\nskall ske samma dag som övriga val.</pre><pre>De kyrkliga valen har i många sammanhang varit\r\nföremål för diskussion. Folkstyrelsekommittén\r\nföreslog i sitt betänkande att kyrkofullmäktigeval\r\nskulle ske året före de allmänna valen.</pre><pre>I den proposition som lades fram med anledning av\r\nfolkstyrelsekommitténs betänkande föreslogs med\r\nhänvisning till bristande politisk enighet ingen\r\nändring av tidpunkten för kyrkofullmäktigeval.</pre><pre>I det betänkande som vi nu behandlar framhåller\r\nutskottet att det inte bör övervägas att ha de\r\nkyrkliga valen samma dag som de allmänna valen.\r\nDäremot anser utskottet, med hänvisning till\r\növerväganden som sker i civildepartementet och i\r\nsvenska kyrkans centralstyrelse, att frågor om\r\nändrad tidpunkt för de kyrkliga valen bör tas upp\r\ntill prövning.</pre><pre>Fru talman! Till betänkandet har fogats en\r\nreservation. I den vid flera tillfällen behandlade\r\nfrågan om budröstning återkommer tredje vice\r\ntalman Bertil Fiskesjö som första namn i en motion\r\noch vill ställa särskilda krav på vårdare som\r\nbudröstare. I motionen krävs att vårdaren skall\r\nkunna styrka i vilket vårdnadsförhållande han eller\r\nhon står till den röstberättigade. I reservationen,\r\nsom de borgerliga partierna och miljöpartiet står\r\nbakom, sägs att erfarenheten visar att särskilda\r\nproblem uppkommit i vad gäller budröstning\r\ngenom vårdare. Rena missbruk har förekommit,\r\nsägs det.</pre><pre>Efter de senaste två valen har endast ett öppet\r\nbrev -- 1985 års val -- kommit till\r\nvalprövningsnämnden i den här frågan. Jag kan inte\r\nse att det här är något stort problem.</pre><pre>Så sent som förra hösten avstyrkte utskottet, liksom\r\ntidigare, motionsförslag som liknar det\r\nföreliggande förslaget. Kammaren följde utskottet.\r\nI den promemoria som riksskatteverket upprättade\r\nefter 1988 års val och som nu övervägs inom\r\njustitiedepartementet tas budröstningen upp i ett\r\nvidare perspektiv. Resultatet av dessa\r\növerväganden bör därför avvaktas.</pre><pre>Med hänvisning till vad jag nu har anfört och\r\ntidigare ställningstagande i denna kammare yrkar\r\njag avslag på reservationen och bifall till\r\nutskottsmajoritetens hemställan och, fru talman, i\r\növrigt bifall till utskottets hemställan.</pre><pre>Som kommentar till vad som sagts om budröstning\r\nvill jag framhålla att jag personligen tycker att man\r\ninte skall anse att vårdarna står i ett särskilt\r\nförhållande när de skall göra en tjänst åt en annan\r\nperson. I motionen skrivs det ju att vårdarna skall\r\nkunna styrka i vilket vårdnadsförhållande de står.\r\nSåledes måste de, såvitt jag förstår, ha intyg från\r\nnågon att de är vårdare. Andra som skall vara bud\r\nställs det inte sådana krav på. Det kan ju tänkas att\r\nbarnbarn skall avlämna en röst för sin farfar, morfar\r\neller någon annan åldring. Vederbörande bor\r\nkanske långt bort. Jag tror att det är lika svårt för\r\nvalförrättare att i sådana fall säkert avgöra om allt\r\när riktigt. Som jag sade tidigare är det här fråga om\r\nen översyn och jag tycker därför att vi med\r\ntillförsikt skall avvakta resultatet, innan vårdarna\r\nsärbehandlas.</pre><pre>Anf. 5 GÖRAN ÅSTRAND (m) replik:</pre><pre>Fru talman! Jag skall börja med att be om ursäkt\r\nför att jag tilltalade Sture Thun med ''du'' i förra\r\nanförandet, men jag vände mig till honom\r\npersonligen.</pre><pre>När nu Sture Thun svarade blev jag inte nöjd. Det\r\nsom de fyra partiernas representanter pekar på är\r\nett problem. Jag kan med mycket stort eftertryck\r\noch med mycket lång erfarenhet säga att det är ett\r\nproblem. Om man har ett problem i lagstiftningen\r\nnär det gäller det demokratiska genomförandet av\r\nett val är det mycket viktigt, Sture Thun, att vara\r\ntydlig. Det är tydligheten som vi efterlyser i\r\nutskottet och i reservationen. Jag skulle gärna vilja\r\natt Sture Thun återkommer och förklarar varför\r\ninte erfarenhet finns. Det finns erfarenhet. Att\r\nhänvisa till ett brev tycker jag är en dumhet -- för\r\natt använda klartext. Jag vet vilka problem som\r\nvalnämnderna har haft och vet att frågan allvarligt\r\nhar diskuterats i justitiedepartementet och ingår i\r\nutvärderingen. Man är alltså mitt uppe i\r\nproblematiken. De fyra partierna menar inte att\r\nman skall ändra lagstiftningen men att\r\nlagstiftningen skall vara tydligare, så att de\r\ntusentals personer som är valförrättare kan klara\r\nvalförrättningen på rätt sätt och så att systemet inte\r\nkan manipuleras. Den föreslagna ändringen av\r\nlagstiftningen innebär att även omyndigförklarade\r\nfår rösträtt. Det är, som Bertil Fiskesjö sade, en\r\nsjälvklarhet att detta kommer att innebära att det\r\nblir fler fall då det kan bli svårt att veta i vilken\r\nrelation vårdaren står till väljaren. Här handlar det\r\nbara om att vara tydlig. Jag vill att Sture Thun\r\nåterkommer och talar om varför vi inte nu skulle\r\nkunna vidta en åtgärd som skulle underlätta för\r\nvalförrättarna. Faktum är ju, Sture Thun, att det\r\nhär är ett mycket stort problem för valförrättarna.\r\nDe får sätta sig ned och fundera över vilka regler\r\nsom gäller. Inne i vallokalen -- och det är det stora\r\nproblemet -- möter de i en stressad situation väljare\r\nsom kommer med entydiga påståenden om varför\r\nde har rätt att lämna rösten. Då måste\r\nvalförrättaren kunna luta sig mot en tydlig\r\nlagstiftning. Det är skälet till reservationen.</pre><pre>Anf. 6 Tredje vice talman BERTIL FISKESJÖ\r\n(c) replik:</pre><pre>Fru talman! Vallagstiftningens syfte måste ju vara\r\natt så mycket som möjligt minska möjligheterna till\r\nskönsmässiga avgöranden i själva vallokalen. Det\r\nskall finnas klara regler att gå efter, regler som alla\r\nkänner till och som man vet tillämpas lika över hela\r\nlandet. När det gäller just frågan om budröstning\r\nkan man naturligtvis komma till olika slutsatser i\r\nolika vallokaler.</pre><pre>Nu går det inte, som Sture Thun gjorde, att jämföra\r\nvårdarna som budbärare med nära släktningar. En\r\nvårdare kan ju företräda väldigt många. Det har ju\r\nförekommit tidigare att man har samlat ihop en stor\r\nmängd röstande och varit bud åt dessa utan att\r\nvårdarförhållandet har varit särskilt klart. Det\r\ngäller alltså flera, och det går således inte att\r\njämföra med barnbarn som röstar för farfar. I de\r\nallra flesta fall har väl barnbarnet bara en farfar att\r\nrösta för.</pre><pre>Anf. 7 STURE THUN (s) replik:</pre><pre>Fru talman! Jag har inte tjänstgjort som\r\nvalförrättare, men det är möjligt att det är stora\r\nproblem för dem som är valförrättare. Men hur vi\r\nän skriver lagar tror jag inte att det kommer att vara\r\npå samma sätt i alla vallokaler, eftersom det ju görs\r\npersonliga tolkningar av vallagen. Jag tror alltså att\r\ndet kommer att förekomma en del variationer.</pre><pre>Jag vill peka på vad man har sagt i riksskatteverkets\r\npromemoria från den 16 juni 1989.</pre><pre>''Enligt RSVs bedömning kan en avsevärd\r\nförbättring åstadkommas genom att make åläggs\r\natt underteckna försändelsen.'' Det sker ju inte nu\r\nom äkta makar röstar för varandra.</pre><pre>RRV fortsätter: ''Det kan i detta sammanhang även\r\nifrågasättas om kraven på sjukdom, rörelsehinder\r\neller hög ålder måste finnas vid budröstning med\r\nhänsyn till att dessa förhållanden normalt inte kan\r\nkontrolleras.''</pre><pre>Således vill riksskatteverket, såvitt jag förstår, se\r\növer hela budröstningsförfarandet. Om det ändå\r\nskall ske en översyn av detta, tycker jag att det är\r\nonödigt att stifta en ny lag nu. Därför bör vi avvakta\r\nvad som kommer fram vid översynen.</pre><pre>Anf. 8 GÖRAN ÅSTRAND (m) replik:</pre><pre>Fru talman! Det handlar inte om någon ny\r\nlagstiftning. I reservationen talas det om att den\r\nbefintliga lagstiftning som är nödvändig skall\r\nkompletteras med ett förtydligande, eller rättare\r\nsagt två förtydliganden, kring samma\r\nproblemkomplex.</pre><pre>Sedan säger Sture Thun här i riksdagens plenisal att\r\nman tolkar lagen olika i vallokalerna. Det är just\r\ndetta som är problemet och det är just därför som\r\nvi skriver reservationen. Det är fullständigt\r\noacceptabelt att det i vårt demokratiska valsystem\r\nfinns denna typ av otydligheter. Sture Thun har\r\ngenom sitt inlägg gjort det ännu mer nödvändigt att\r\nvi allvarligt överväger om vi inte skall ha ett\r\nförtydligande av de regler som skall gälla för\r\nvalförrättarna när de skall pröva vem som är\r\nvårdare.</pre><pre>Anf. 9 STURE THUN (s) replik:</pre><pre>Fru talman! Det är ju inte bara valförrättare som\r\ntolkar lagen på olika sätt. Även domstolar tolkar\r\nden på olika sätt. Därför tycker jag att vi skall\r\nacceptera att en valförrättare anser att en\r\nbudröstning skall godkännas, medan en annan\r\nvalförrättare, som känner till de personliga\r\nförhållandena bättre, har en annan uppfattning.\r\nMen jag menar alltså att det är onödigt att vi nu\r\nändrar lagen om det kommer att ske en total\r\növersyn inom kort.</pre><pre>Förste vice talmannen anmälde att Göran Åstrand\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 10 BO HAMMAR (v):</pre><pre>Fru talman! Jag är mycket nöjd med att utskottet i\r\ndetta betänkande för första gången enhälligt uttalar\r\nbehovet av att frågan om utjämningsmandat i\r\nkommunala val ses över. I praktiken stöder\r\nutskottet tanken på utjämningsmandat, och det\r\nutmynnar i ett tillkännagivande till regeringen om\r\natt den här frågan måste ses över.</pre><pre>Tidigare har ju mitt parti, och även folkpartiet och\r\ncentern jag gemensamt tror jag, reserverat sig i den\r\nhär frågan, men nu har vi alltså ett enhälligt utskott,\r\noch det är mycket bra.</pre><pre>Fru talman! Det är litet paradoxalt att\r\nsocialdemokraterna samtidigt som\r\nkonstitutionsutskottet enhälligt gör detta uttalande\r\nom större rättvisa i de kommunala valen, driver\r\nlinjen att de vill ha större orättvisa i riksdagsvalen.\r\nJag tycker att Sture Thun kan utveckla varför det är\r\nså angeläget att vi skall ha mer orättvisa\r\nriksdagsval, dvs. ha en valordning när det gäller\r\nriksdagsvalen som inte ger en proportionell\r\nfördelning av mandaten samtidigt som vi när det\r\ngäller de kommunala valen nu för första gången\r\nsäger att vi vill ha en större rättvisa i vallagen. Men\r\njag är alltså nöjd med det tillkännagivande som\r\nutskottet gör i detta betänkande.</pre><pre>När det gäller budröstningen säger utskottet att en\r\növersyn kommer att ske, enligt en promemoria som\r\nriksskatteverket har inlämnat till\r\njustitiedepartementet. Det är möjligt att en sådan\r\növersyn behövs. Men jag förstår inte riktigt varför\r\ndet inte kan räcka med det, och jag har svårt att\r\nförstå den här dramatiken som innebär att fyra\r\npartier reserverar sig i den här frågan. Jag har inte\r\nupplevt att det har varit stora problem kring\r\nbudröstningen eller att det skulle pågå något\r\nutbrett valfusk eller valfiffel. Det är möjligt att man\r\nkan se över vissa frågor, men då får man väl göra\r\ndet med anledning av den här promemorian.\r\nSamtidigt tycker jag att det är mycket angeläget att\r\nvi inte skapar regler som allvarligt kommer att\r\nförsvåra budröstningen och krångla till den i\r\nonödan. Nu när omyndighetsförklaringen har\r\nupphävts och fler människor har möjlighet att delta\r\ni val, tycker jag att man måste hitta smidiga former\r\nför budröstningen. Jag har alltså inte upplevt att det\r\nhär har varit något stort problem. Jag anser därför\r\natt den tekniska översyn som nu kommer att ske är\r\ntill fyllest. Därför har jag litet svårt att förstå att\r\nman skall behöva reservera sig i den här frågan.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>5 § Normgivning m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU7 Normgivning (prop. 1989/90:100\r\ndelvis).</pre><pre>Anf. 11 ELISABETH FLEETWOOD (m):</pre><pre>Fru talman! Först vill jag be om ursäkt för att jag i\r\ngår inte hann anmäla mig på talarlistan. Därför\r\nfinns jag inte med på dagens talarlista.</pre><pre>I det här betänkandet, 1990/91:KU7, har vi\r\nmoderater fyra reservationer, och vi är ensamma\r\nom alla fyra. I och för sig är det kända\r\nställningstaganden, men av den anledningen är de\r\ninte mindre väsentliga. Som en röd tråd i dessa\r\nreservationer, liksom i vår politik över huvud taget,\r\ngår omsorgen om den enskilda människan, den\r\nenskilda människans rätt gentemot den starkare\r\nstatsmakten, myndighetsmakten.</pre><pre>Jag uppfattar socialdemokratisk politik som raka\r\nmotsatsen. Det visar inte minst det som har hänt\r\nunder de senaste veckorna beträffande förslag om\r\nen ny ordning, som innebär att det största partiets\r\nmakt stärks gentemot de övriga. Det föreslås att\r\nman skall gå ifrån proportionalitet och annat. Jag\r\nskulle gärna vilja höra socialdemokraternas\r\nföreträdare Kurt Ove Johansson motivera varför\r\nsocialdemokraterna skall ha några fördelar framför\r\nde andra partierna, varför de vill lämna den\r\nproportionalitet om vilken vi tidigare har varit\r\növerens, även om det tog lång tid för\r\nsocialdemokraterna att komma fram till det\r\nbeslutet.</pre><pre>I reservation 1 sägs det att det är nödvändigt att\r\nlagarna är så utformade att den enskilda\r\nmedborgaren kan förutse följderna av de beslut han\r\nfattar i egna ärenden. Därför måste vi begränsa\r\nramlagstiftning och generalklausuler, annars råkar\r\nden enskilde illa ut. Om eller, tyvärr måste jag säga,\r\nnär tveksamhet uppstår skall lagen enligt vår\r\nuppfattning tolkas till den enskildes förmån. Det är\r\nsåledes den enskilde som skall ha\r\ntolkningsföreträde. Det anser inte\r\nsocialdemokraterna, och tyvärr har inte de andra\r\npartierna velat stämma in i den här reservationen.\r\nJag tror dock att vi i sak är ense med några.</pre><pre>I reservation 2 behandlas lagstiftningen i övrigt.\r\nDen enskilda människan skall i största möjliga\r\nutsträckning tillförsäkras rättssäkerhet och\r\nintegritet, säger vi, och det är en uppföljning av vad\r\nvi har sagt tidigare. Det allmänna skall reglera den\r\nenskilda människan, honom eller henne, i så liten\r\nutsträckning som det över huvud taget är möjligt.\r\nLikaså skall lagarna naturligtvis stiftas i\r\növerensstämmelse med våra grundlagar och med\r\nEuropakonventionen. Att Europakonventionen\r\nhär måste slå igenom blir allt tydligare allteftersom\r\nden ena företrädaren efter den andra för det största\r\npartiet går ut och säger att vi måste samarbeta med\r\nEuropa i olika avseenden.</pre><pre>Reservation 3: Konsekvensanalys av de förslag som\r\nföreläggs riksdagen måste ges en mer påtaglig plats.\r\nVi tycker inte att den har varit tillräcklig hittills.\r\nVarje förslag till ny lag måste åtföljas, när det\r\nkommer till riksdagen, av en ordentlig analys av\r\nkonsekvenserna för den enskilda människan, för de\r\nföretag som drabbas och naturligtvis också för\r\nstatsmakten. Om en sådan konsekvensanalys inte\r\nmedföljer, betyder det att vi sitter här i riksdagen\r\noch beslutar utan att veta hur det drabbar\r\nsamhället. Dåliga lagar undergräver respekten för\r\nlagstiftningsmakten över huvud taget, för lagar och\r\nsamhällets beslut. Det är en farlig väg som man är\r\nute på om man inte ser till att vi får\r\nkonsekvensanalys och därmed respekt för lagarna.</pre><pre>När vi fattar för snabba beslut betyder det att den\r\nenskilde kan drabbas av rättsförluster. Sådana\r\nrättsförluster måste i största möjliga utsträckning\r\nundvikas.</pre><pre>Reservation 7 är den fjärde av våra reservationer. I\r\nden hävdar vi att en genomgång av svensk\r\nlagstiftning i syfte att bringa den i\r\növerensstämmelse med Europakonventionen\r\nenligt vår uppfattning bör göras. Sverige har vid en\r\nrad tillfällen fällts av Europadomstolen, ibland i\r\nganska pinsamma fall. Det har visat sig att vår\r\nlagstiftning inte i alla delar uppfyller, eller har\r\nuppfyllt -- i några fall har vi ändrat lagstiftningen --\r\nde krav som Europakonventionen ställer. Vi vill att\r\nen utredning tillsätts för att undersöka\r\nmöjligheterna för införlivande eller inkorporering i\r\nsvensk rätt av Europakonventionen.</pre><pre>I sak tillstyrker jag naturligtvis, fru talman, alla\r\nvåra reservationer men formellt, för att spara\r\nkammarens tid, yrkar jag bifall endast till\r\nreservation 1.</pre><pre>Anf. 12 INGELA MÅRTENSSON (fp):</pre><pre>Fru talman! Folkpartiet har under lång tid ställt\r\nkrav på att den enskilde skall ha rätt att få\r\nförvaltningsbeslut domstolsprövade. För några år\r\nsedan fattade riksdagen beslut om lagen om\r\nrättsprövning av vissa förvaltningsbeslut. Vi tycker\r\nfrån folkpartiets sida att lagen är begränsad och att\r\nhänsyn bara tas till Europarådsorganen. Det tycker\r\nvi är en brist i lagen. Vi menar att den enskilde,\r\noavsett Europarådsorgan, skall ha större\r\nmöjligheter att få förvaltningsbeslut prövade i\r\ndomstol.</pre><pre>Det här har vi tagit upp i vår motion om folkstyre.\r\nVi menar att man borde gå vidare efter tre\r\nhuvudlinjer.</pre><pre>För det första bör möjligheterna till rättsprövning\r\nutvidgas genom vad vi kallar rättsbesvär. För det\r\nandra skall avregleringen fortsätta. Genom att\r\nupphäva onödiga föreskrifter som reglerar\r\nförhållandet mellan den enskilde och det allmänna\r\nminskar anledningarna till konflikt. För det tredje\r\nmenar vi att vissa avgöranden kan flyttas från\r\nmyndigheterna till domstolarna. Det är så här vi\r\nönskar att man skulle utöka den enskildes rätt till\r\natt få förvaltningsbeslut prövade i domstol.</pre><pre>Utslag av Europadomstolen menar vi bör få\r\nkonsekvenser för hur man bedömer liknande\r\närenden i fortsättningen. Dessa domstolsbeslut\r\nmåste vara vägledande för\r\nförvaltningsmyndigheterna och regeringen. Det\r\nbör klarläggas av regeringen i lämplig ordning. Det\r\nhar vi tagit upp i ett särskilt yttrande i betänkandet.</pre><pre>Vidare finns några folkpartimotioner, -- en av Lars\r\nSundin -- som tas upp i betänkandet, där jag inte\r\nkan se annat sätt än att man tillstyrker motionen.\r\nDet gäller svensk författningssamling, där man\r\nmenar att den inte bara skall finnas i tryck utan\r\näven på försök i databaser. Så småningom skall den\r\nkunna utvidgas så att man via elektroniska medel\r\nskall kunna få ta del av svensk författningssamling.\r\nHär har utskottet uttryckt sig som så att man utgår\r\nfrån att så skall ske. Jag kan som sagt inte se det på\r\nannat sätt än att det betyder bifall till motionen.</pre><pre>En annan motion gäller en fråga som vi tidigare\r\ndiskuterat i det här sammanhanget, nämligen hur\r\nklara grundlagarna är för medborgarna att ta del av.\r\nDär finns en motion av Lola Björkquist, som tycker\r\natt vi borde ha en populärversion av grundlagarna.\r\nDet har vi från folkpartiets sida stött. Vi borde\r\nkanske ha haft en reservation i det här fallet, inte så\r\natt vi har ändrat vår politik i det avseendet, utan vi\r\nstöder fortfarande förslaget om en populärversion.\r\nDet är väldigt viktigt i ett demokratiskt samhälle att\r\nmedborgarna verkligen kan få del av våra\r\ngrundlagar, dem som vår demokrati bygger på.</pre><pre>Jag skulle kunna yrka bifall till motionen, men jag\r\ngör inte det med tanke på att det ställer till en del\r\ntrassel i det administrativa hänseendet. Jag stöder\r\nfullt och fast den motion som Lola Björkquist har\r\nskrivit. När nu KU igen skall ta upp frågan om att se\r\növer grundlagarna, vore det kanske anledning för\r\nmajoriteten att i det sammanhanget fundera över\r\nom det är lämpligt att ta upp kravet på en\r\npoupulärversion av grundlagarna. Jag nöjer mig\r\nmed detta.</pre><pre>Anf. 13 Tredje vice talman BERTIL FISKESJÖ\r\n(c):</pre><pre>Fru talman! Vi hade förra onsdagen en ganska\r\nomfattande debatt om grundlagsfrågor. De frågor\r\nsom tas upp i det aktuella betänkandet anknyter\r\nganska nära till de diskussioner som vi förde då. Jag\r\nskall inte upprepa i varje fall alltför mycket av vad\r\njag sade vid det tillfället.</pre><pre>Uppmärksamheten i de olika motionerna är mest\r\nriktad mot själva lagstiftningsprocessen som helhet.\r\nVi berör den från centerpartiets sida ganska\r\nutförligt i vår motion om dessa frågor. Det\r\ngenomgående temat i vår motion är att de lagar som\r\nvi antar här i riksdagen skall vara noga förberedda.\r\nDe skall ha utsatts för den granskning som lagrådet\r\när skyldigt att göra och riksdagen skall ha goda\r\nmöjligheter att på ett tillfredsställande sätt bereda\r\närendet när det har kommit hit. Det är, tror jag, det\r\nallra viktigaste när det gäller att garantera en\r\nkodexsamling som är klar och redig, som kan\r\nbegripas av svenska folket och som kan tillämpas på\r\nett sätt som inte är motsägelsefullt.</pre><pre>Nu är jag naturligtvis väl medveten om att här finns\r\nhakar och problem i olika led i denna önskvärda\r\nprocess. En sak som jag personligen har reagerat\r\nmot många gånger, inte minst i dessa dagar, är att\r\nman väldigt hastigt och lustigt bestämmer sig för en\r\nsak som skall genomföras mycket snabbt. Det är\r\nnaturligtvis inte bra. Det leder som regel till illa\r\növertänkta bestämmelser, som myndigheterna först\r\nunder tveksamhet tvingas tillämpa och där vi så\r\nsmåningom tvingas komma tillbaka och ändra. När\r\ndet gäller lagstiftning tycker jag att det är väldigt\r\nviktigt att vi har en framförhållning, en långsiktig\r\nplanering, ett rejält utredande -- man skäller\r\nmycket på det svenska utredningsväsendet, men\r\ndet gör aldrig jag för jag tycker att det är gediget,\r\nvärdefullt och viktigt -- och att vi har tidsutrymme\r\nbåde i regeringen och i riksdagen innan vi tar slutlig\r\nställning till lagförslaget. Det skall alltså, på detta\r\nområde, inte vara snabba klipp som gäller.</pre><pre>Sedan finns det olika moment som man naturligtvis\r\nkan diskutera och där man kan föreslå\r\nförbättringar. En fråga som getts betydande\r\nutrymme och som ingalunda är enkel är frågan om\r\nramlagstiftning. Med ramlag menar vi som regel\r\növersiktliga bestämmelser som skall ge tillämpande\r\nmyndigheter utrymme för skönsmässiga\r\nbedömningar; kommunallagen är väl en av de\r\nfrämsta ramlagar vi har i vårt land. Här är det två\r\nprinciper som står emot varandra. Den ena är att\r\nlagen skall vara tydlig och helst gå så djupt i detalj\r\nsom möjligt. Den andra principen är att man i en\r\nhel del fall skall kunna rätta tillämpningen efter\r\nbehovet och efter lokala förhållanden eller\r\nsärskilda omständigheter i det enskilda fallet. Om\r\nman bortser från sådana specialiteter som\r\nkommunallagarna, tycker jag för min del att vi här\r\ni riksdagen skall eftersträva ett så fullständigt\r\nlagstiftningskomplex som möjligt så att utrymmet\r\nför skönsmässiga avgöranden begränsas. Det är\r\nockså ett tema i den motion som vi har väckt i det\r\nhär ärendet.</pre><pre>Men det gäller naturligtvis också att se till att den\r\nenskilde kan få sin rätt prövad i de fall där tvister\r\nuppstår. Här har vi ett gammalt problem i vårt land,\r\nberoende på förvaltningstradition, att många\r\nförvaltningsbeslut inte kan tas upp i domstol vilket\r\när vanligt runt om i världen och hos våra nordiska\r\ngrannar. Den frågan har vi tagit upp i en särskild\r\nmotion i anslutning till den förestående\r\nomprövningen av de nya regler som har införts vad\r\ngäller domstolsprövning av förvaltningsbeslut, dvs.\r\natt regeringsrätten kan gå in i vissa fall.</pre><pre>Jag tycker för min del att vi behöver ha mer generell\r\nlagstiftning på det här området. Jag tror inte att det\r\nskulle åstadkomma så mycket bekymmer som en\r\ndel föreställer sig; klarar man det i Danmark och\r\nNorge bör vi kunna klara det i Sverige också. Det\r\när klart att det är en garanti för att den enskilde får\r\nen helt objektiv prövning av sina klagomål om han\r\nkan gå till domstol. Att vi inte har haft det så är ju\r\nen av de främsta anledningarna till att vi vid\r\nenskilda tillfällen har blivit fällda i\r\nEuropadomstolen, som ju bygger på en mer\r\nkontinental syn.</pre><pre>Jag har nu talat den angivna tiden. Men jag vill bara\r\nsäga att ett led i lagstiftningsarbetet ju måste vara\r\natt förberedelserna görs så att man någorlunda kan\r\növerblicka konsekvenserna av den lag som\r\nriksdagen stiftar. Där har det enligt vår mening\r\nbrustit. Det tycker vi inte är bra.</pre><pre>Jag skall nöja mig med att yrka bifall till två\r\nreservationer: reservation 4 -- som gäller just\r\nkonsekvensanalyser -- och reservation 9 om\r\nEuropakonventionen och rätten till\r\ndomstolsprövning.</pre><pre>Anf. 14 BO HAMMAR (v):</pre><pre>Fru talman! Jag skulle vilja yrka bifall till\r\nreservation 11 i det här betänkandet.</pre><pre>Jag är litet förvånad över att vi över huvud taget har\r\nbehövt reservera oss på den här punkten och ännu\r\nmer förvånad över att jag är ensam reservant.</pre><pre>Det här handlar ju om något så enkelt som att vi\r\nvill att utskottet skall göra ett tillkännagivande om\r\nvikten av att handikappade människor kan delta\r\nfullt ut i den demokratiska processen. Vi vet att så\r\ninte är fallet i dag. Svårigheterna är stora. Det kan\r\nvara lokaler som är omöjliga för handikappade att\r\nbesöka och vistas i. Det kan vara att man inte har\r\ninformation på punktskrift och ljudband eller att\r\ndet saknas hörselslingor. Det finns många sådana\r\npraktiska svårigheter. Jag vet att det pågår en\r\nhandikapputredning som delvis berör de här\r\nfrågorna. Men det är ju en viktig demokratisk fråga\r\noch jag tycker att det vore på sin plats att\r\nkonstitutionsutskottet med ett tillkännagivande\r\nmarkerade de här frågornas vikt. Jag blir litet\r\nförvånad över skillnaderna i engagemang. I det\r\nförra betänkandet som handlade om att strama åt\r\nbudröstningen, en fråga som ju ofta gäller\r\nhandikappade människor, vill man skärpa reglerna\r\noch skapa garantier mot valfusk. Det må vara\r\nberättigat. Men jag tycker att det kontrasterar litet\r\nmot ointresset när det gäller att verkligen öka\r\nhandikappade människors möjligheter att delta i\r\nsamhällslivet, att delta i den demokratiska\r\nprocessen.</pre><pre>I övrigt håller jag med om vad utskottet skriver i\r\nbetänkandet och nöjer mig med att yrka bifall till\r\nreservation 11.</pre><pre></pre><pre>Anf. 15 HANS LEGHAMMAR (mp):</pre><pre>Fru talman! Jag skall främst ta upp två\r\nreservationer: reservation 4 och reservation 10.</pre><pre>Reservation 4 handlar om vikten av\r\nkonsekvensanalyser i beredningsarbetet och i\r\nriksdagsarbetet över huvud taget. Miljöpartiet har\r\nmotionerat i den här frågan, och motionen har\r\nbesvarats i andra betänkanden. Vi tycker att det är\r\nviktigt att konsekvenser kommer fram väldigt\r\ntydligt i det löpande riksdags- och\r\nutredningsarbetet.</pre><pre>Vi är smått förvånade över att man inte uttrycker\r\nsig kraftfullare. Vi får ofta litet luddiga och halvt\r\npositiva besked från utskottets majoritet om att\r\nsaker och ting är på gång. Men om man inte i\r\nbetänkandena konkretiserar vad det är för\r\nkonsekvenser som skall ingå kommer vi dess värre\r\ninte längre än vad vi gjort i dag. Detta är framför\r\nallt ganska tydligt i den problematik som rör sig om\r\nEG-frågorna. Därför är jag litet förvånad över att\r\nvänsterpartiet inte är med på reservationen som\r\ngäller ökade möjligheter till konsekvensanalyser.\r\nNär det gäller EG-frågan ser vi väldigt ofta att\r\nkonsekvenserna är något som man inte vill beröra.\r\nMan vill inte föra fram dem i diskussionen. Vilka\r\nkonsekvenser får det på olika områden? Vilka\r\nkonsekvenser får det på miljö, fördelningspolitik,\r\nden kommunala beskattningsrätten osv.? Det är\r\nsvårt att få fram det i den politiska debatten, men\r\ndet måste vi för att stärka demokratin.</pre><pre>Moderaterna har också skrivit en motion och en\r\nreservation om ökad konsekvensanalys i\r\nberedningsarbetet. Jag blir förvånad när jag läser\r\nden här motionen. Det man tar upp är litet av de\r\nfördomar som man onekligen bär på i moderat\r\npolitik; det är moderategoismen. Det man vill ha\r\nfram är kostnader för den enskilde, kostnader för\r\nföretagen. Det tycker jag också att man skall ha\r\nfram i riksdagsbesluten. Men det kan väl inte bara\r\nvara det som är viktigt att få fram i\r\nriksdagsdebatten, Elisabeth Fleetwood?</pre><pre>Vad som också kommer fram och som är betänkligt\r\nnär det gäller frågan om svårigheten med\r\nkonsekvensanalyser och EG är att en hel del av det\r\nmaterial som vi från den kritiska sidan av EG-\r\nanpassningen och en eventuell anslutning till EG\r\nvill ha debatt om t.o.m. är hemligstämplat. Det går\r\nalltså inte att debattera. Man måste luska och\r\nförsöka hitta läckor för att få fram ett material som\r\nkan debatteras av oss politiker.</pre><pre>Den andra reservationen som vi har i betänkandet\r\när en reservation som vi har följt upp från förra\r\nårets debatt. Den handlar om transformering\r\nutländska konventioner till svensk lagtext. Vi hade\r\nen större debatt i anslutning till fjolårets\r\nbetänkande angående detta. Jag tänker inte\r\nnärmare gå in på den frågan nu, men jag tycker att\r\nden är så viktig att jag ämnar yrka bifall även till\r\nden.</pre><pre>Fru talman! Jag yrkar bifall till reservationerna 4\r\noch 10.</pre><pre>Anf. 16 KURT OVE JOHANSSON (s):</pre><pre>Fru talman! Normgivning är ju ett ständigt\r\nåterkommande diskussionsämne i Sveriges riksdag.\r\nMed tanke på de konstitutionella aspekter som\r\nryms inom normgivningens område är det naturligt\r\natt konstitutionsutskottet ägnar hithörande frågor\r\nnödvändig uppmärksamhet.</pre><pre>I föreliggande betänkande behandlas bl.a.\r\nprinciperna för lagstiftningen, rätten till\r\ndomstolsprövning i Sverige, internationella\r\nkonventioners införlivande i svensk rätt och den\r\noffentliga sektorns informationsverksamhet. Det är\r\nmed andra ord intressanta och viktiga\r\nintresseområden som berörs i betänkandet.</pre><pre>Till betänkandet har fogats elva reservationer och\r\ntvå särskilda yttranden. Vid ett mera ytligt\r\nbetraktande kan det därför se ut som om\r\noenigheten mellan riksdagens partier i dessa frågor\r\när mycket stor. Men så är det inte -- tvärtom! En\r\nmera grundlig genomläsning visar faktiskt att\r\nenigheten snarare är regel än undantag.</pre><pre>Reservationerna är mycket allmänt hållna. Jag tror\r\natt de medborgare som sätter sig ned och läser\r\nreservationerna kommer att fråga sig mer än en\r\ngång varför inte reservanterna kunnat sluta upp\r\nkring majoritetens skrivningar, detta med tanke på\r\nvad som redovisats i betänkandet om vad som skett\r\noch förbereds inom de berörda områdena.</pre><pre>Vi kan t.ex. konstatera att enigheten kring\r\nprinciperna för lagstiftning är mycket stor i Sveriges\r\nriksdag. Det betyder ju inte att vi alltid måste vara\r\neniga om lagstiftningens innehåll, och det är vi som\r\nbekant inte heller. Men den värdegemenskap som\r\nfinns mellan oss när det gäller principer för\r\nlagstiftning finns det all anledning att värna om.\r\nDen samsynen är sett utifrån demokratiska\r\nutgångspunkter synnerligen värdefull.</pre><pre>Jag kan inte se att det finns några större\r\nskiljaktigheter mellan oss när det gäller synen på\r\nramlagstiftning. Utskottets majoritet slår fast att\r\nramlagstiftning i vissa fall kan leda till en\r\nsvåröverskådlig mängd föreskrifter. Vi har också nu\r\nliksom tidigare klart uttalat vikten av att så långt\r\ndet är möjligt begränsa användningen av\r\nramlagstiftning. Den uppfattningen har också\r\nregeringen.</pre><pre>Att moderaterna, som Elisabeth Fleetwood sade,\r\nskulle värna den enskilde gentemot det allmänna\r\nmer än något annat parti -- det är väl mera en\r\nfloskel som man använder i en talarstol. I\r\nverkligheten förhåller det sig ju inte på det sättet.\r\nDen kritik som Hans Leghammar alldeles nyss här\r\nfrån talarstolen riktade mot Elisabeth Fleetwoods\r\nuttalande på den punkten kan jag instämma i.</pre><pre>Sedan en längre tid tillbaka är myndigheterna\r\ngenom beslut av riksdagen och av regeringen hårt\r\nhållna när det gäller att besluta om nya föreskrifter.\r\nMyndigheterna är skyldiga, som det heter, att\r\niaktta sträng restriktivitet i detta avseende. Det\r\narbete med avreglering och regelförenkling som\r\nständigt pågår numera inom regeringskansliet har\r\nju varit ganska framgångsrikt. Antalet\r\ngrundförfattningar är det lägsta på 20 år. Sedan\r\n1986 har myndighetsreglerna minskat med drygt\r\n4 000.</pre><pre>Fru talman! Jag vill också med några ord beröra\r\nberedningen av lagstiftningsärenden, eftersom en\r\ndel talare har varit inne på detta.</pre><pre>Lagrådets roll och betydelse i lagstiftningsarbetet\r\nkan inte nog understrykas. Om detta är vi i allt\r\nväsentligt ense, såvitt jag förstår. Att\r\nkonstitutionsutskottets granskning på denna punkt\r\nvid ett flertal tillfällen lett fram till kritiska\r\nuttalanden är ingenting att hymla om. Under årens\r\nlopp har mer än en regering fått vidkännas sådan\r\nkritik. Regeringarna har som sig bör varit mycket\r\nlyhörda för konstitutionsutskottets synpunkter.\r\nDen granskning som utskottet gör varje år\r\nbeträffande lagrådsgranskningen ger stöd för ett\r\nsådant påstående. Men -- och det vill jag kraftigt\r\nunderstryka -- det finns därför inte saklig grund för\r\natt hävda att regeringen skulle ha visat bristande\r\nintresse för lagrådets synpunkter, som påstås i\r\nnågon av de motioner som utskottet har behandlat.</pre><pre>Konstitutionsutskottet har vid en rad olika tillfällen\r\nbetonat betydelsen av att riksdagsbeslut i\r\nlagstiftningsärenden är väl förberedda. I det\r\nsammanhanget har utskottet också framhållit det\r\nvärdefulla inslag i beslutsprocessen som den\r\noffentliga utredningsverksamheten utgör. På den\r\npunkten tror jag inte att det finns någon bristande\r\növerensstämmelse mellan Bertil Fiskesjö och\r\nsocialdemokraterna -- och sannolikt inte när det\r\ngäller något av de andra partierna heller. Formerna\r\nför utredningsverksamheten har regeringen på ett\r\nförtjänstfullt sätt redovisat i kommittéhandboken.\r\nMed ledning därav kan jag inte finna att regeringen\r\nskulle ha någon annan uppfattning än utskottet när\r\ndet gäller värdet av parlamentariska utredningar.</pre><pre>Samma slutsats kommer man fram till när det gäller\r\nbetydelsen av konsekvensanalyser i samband med\r\nbeslut i riksdagen. Vikten av ordentliga\r\nkonsekvensanalyser i lagstiftningsarbetet har också\r\nbetonats inom regeringskansliet. Där pågår ett\r\nintensivt arbete med att åstadkomma ännu bättre\r\nkonsekvensanalyser. Frågan om bättre\r\nkonsekvensanalyser har också hög prioritet i vårt\r\nutskott -- det har de anföranden som hållits tidigare\r\nhär vittnat om. I föreliggande betänkande\r\nframhåller vi att konstitutionsutskottet i sitt\r\nframtida granskningsarbete särskilt skall\r\nuppmärksamma hur konsekvensanalyser\r\nutvecklats i framlagda propositioner.</pre><pre>Europakonventionen och rätten till\r\ndomstolsprövning tas upp i några reservationer och\r\nutmynnar i krav på utredning.</pre><pre>Lagen om rättsprövning av vissa förvaltningsbeslut\r\när tidsbegränsad till utgången av 1991. Den trädde\r\nsom bekant i kraft den 1 juni 1988.</pre><pre>Som framgår av den redovisning som lämnats i\r\nutskottets betänkande pågår det inom\r\nregeringskansliet en uppföljning av lagen. På varje\r\nområde där Europakonventionens krav på tillgång\r\ntill domstolsprövning gör sig gällande undersöks\r\nom det är ändamålsenligt att låta domstolsprövning\r\nersätta överklagande i administrativ ordning. Den\r\nhär översynen skall i princip vara slutförd vid\r\nårsskiftet 1990-1991. Förberedelserna för ett mera\r\nfullödigt beslutsunderlag pågår alltså fortlöpande.</pre><pre>Regeringens uppgift att bevaka den svenska\r\nlagstiftningens förenlighet med ingångna\r\nkonventioner är, enligt min uppfattning, närmast\r\nen självklarhet mot bakgrund av de uttalanden som\r\nredan gjorts av konstitutionsutskottet och av\r\nriksdagen. Vi kan också konstatera att det arbete\r\nsom sker på regeringsnivå har medfört att en rad\r\närendegrupper överflyttats till domstolarna. Vi har\r\nju särskilt redovisat detta i konstitutionsutskottets\r\nbetänkande.</pre><pre>När det gäller frågan om införlivande av\r\ninternationella konventioner i svensk rätt skall jag\r\nuttrycka mig mycket kort. Denna fråga\r\nbehandlades ingående vid föregående års riksdag.\r\nVi kom fram till att både transformations- och\r\ninkorporationsmetoden är godtagbara från\r\nkonstitutionell synpunkt. Vi slog fast att det måste\r\navgöras från fall till fall vilken metod som skall\r\nanvändas.</pre><pre>I detta sammanhang kan det vara på sin plats att än\r\nen gång erinra om det självklara i att internationella\r\nkonventioner som antagits också skall uppfyllas,\r\nmen att detta inte alltid förutsätter att åtagandena\r\nskall ha en motsvarighet i svensk rätt. Kring detta\r\när, såvitt jag förstår, också enigheten ganska stor i\r\nriksdagen.</pre><pre>Till sist, fru talman, några ord om\r\nsamhällsinformationen. Frågan om informationen\r\ntill medborgarna i syfte att öka deras möjligheter\r\natt delta i den demokratiska samhällsprocessen är\r\nutomordentligt viktig. Om den saken behöver vi\r\ninte tvista. På den punkten är vi, Bo Hammar, helt\r\növerens. Men jag tycker att det är fel om man\r\nförsöker framställa detta så, att det här skulle vara\r\nnågonting som vänsterpartiet särskilt värnar om.\r\nJag tror mig kunna påstå att de flesta partier här i\r\nriksdagen gång efter annan har visat ett stort\r\nintresse för dessa frågor.</pre><pre>Jag vill betona att det, åtminstone från vårt håll,\r\ngörs en hel del när det gäller att ge medborgarna\r\nmöjligheter att ta del av olika beslut. Men\r\nsjälvfallet kan ännu mera göras. På flera områden\r\npågår det också ett arbete med en sådan inriktning,\r\ninte minst inom regeringskansliet. Det\r\nutredningsarbete som bedrivs t.ex. inom\r\ncivildepartementet beträffande en samhällsdatabas\r\ni videotex är mycket intressant från allmänhetens\r\nsynpunkt men även ur de gruppers synvinkel som\r\nBo Hammar talade om. Om detta skulle kunna\r\ngenomföras så som vi har beskrivit i betänkandet,\r\nskulle en bred allmänhet få tillgång till en\r\nomfattande samhällsinformation.</pre><pre>När det gäller de viktiga frågorna om de\r\nfunktionshindrades förutsättningar att delta i den\r\ndemokratiska processen och att ha möjligheter till\r\ninflytande i egna ärenden hos olika myndigheter vill\r\njag nämna -- precis det var Bo Hammar inne på --\r\natt handikapputredningen behandlar frågor som\r\nhör samman med detta. Vad som sägs från\r\nutskottets sida är att vi bör avvakta resultatet av\r\nutredningen innan vi går vidare.</pre><pre>Fru talman! Med detta yrkar jag bifall till\r\nhemställan i konstitutionsutskottets betänkande\r\noch avslag på samtliga reservationer.</pre><pre>Anf. 17 ELISABETH FLEETWOOD (m):</pre><pre>Fru talman! Först vill jag ta upp det som Bo\r\nHammar kom in på, nämligen reservation 11. Jag\r\nkan inte se att Bo Hammar finns i kammaren just\r\nnu, men jag hoppas att han snart är tillbaka. Bo\r\nHammar var förundrad över att andra inte hade\r\nställt upp på förbättrade förhållanden när det gäller\r\nde handikappades möjligheter att rösta. Jag kan\r\nsäga att jag känner för den saken i allra högsta grad.\r\nMen jag tar för givet att man i resp. vallokal gör allt\r\nför att de handikappade skall få rösta.</pre><pre>Vidare vill jag till Bo Hammar säga, var han nu än\r\nbefinner sig, något om det som vi diskuterade i\r\nsamband med behandlingen av förra betänkandet,\r\nnämligen vårdarproblematiken. Vi vill ju bl.a. ha\r\nen tydligare skrivning av lagen i det avseendet för\r\natt tillförsäkra de handikappade och de gamla den\r\nintegritet som de behöver ha när de går till\r\nröstlokalen. Det här är en viktig fråga när det gäller\r\natt just tillgodose de handikappades önskemål.</pre><pre>Hans Leghammar talade om detta med\r\nkonsekvensanalyser och sade att det var typiskt att\r\nmoderaterna bara talade om kostnaderna. Men om\r\nHans Leghammar hade läst vad som står litet\r\ntidigare i reservationen, skulle han ha funnit att vi\r\ndär skriver om både konsekvenser och kostnader.\r\nKonsekvenserna är mångfasetterade, men vi har\r\ninte heller glömt kostnaderna, som vi anser vara\r\nmycket relevanta i sammanhanget. Därmed faller\r\nHans Leghammars opposition mot vad vi skriver i\r\nvår reservation om konsekvensanalyser.</pre><pre>Kurt Ove Johansson säger att nödvändig\r\nuppmärksamhet ägnas åt normgivningen. Ja, och\r\ndet sade jag också i mitt första inlägg; vi är i stora\r\ndelar eniga på den punkten. Men vi tycker inte att\r\nmajoriteten har varit tillräckligt tydlig. Därför har\r\nvi förbehållit oss rätten att reservera oss.</pre><pre>Att här tala om viljeinriktningen när det gäller att\r\nvärna om den enskilde är en floskel i talarstolen --\r\njag tror att Kurt Ove Johansson uttryckte sig på det\r\nsättet. Men jag undrar om väljarna och de enskilda\r\nmänniskorna tycker att vårt tal om deras rättigheter\r\när floskler. Jag skall dock inte besvara den frågan\r\nhär i talarstolen, utan jag överlåter åt de enskilda\r\nmänniskorna att avgöra om det är fråga om floskler\r\ni det här sammanhanget.</pre><pre>Jag skulle kunna nämna en lång rad människor som\r\nhar varit föremål för uppmärksamhet, även här i\r\nriksdagen. Det gäller människor som har känt sig\r\növerkörda -- enskilda människor som upplever att\r\nde har blivit trampade på tårna vad gäller deras\r\nrättigheter.</pre><pre>Sedan säger Kurt Ove Johansson, och i det\r\navseendet håller jag med honom, att lagrådets roll\r\ninte nog kan understrykas. Ja, det tycker således vi\r\nockså. Men hur kommer det sig att propositioner\r\ngång på gång kommer så sent att vi först då får veta\r\natt tidsutrymmet, tyvärr, är begränsat och att det\r\ndärför inte går att remittera ärendet till lagrådet.\r\nDet är inte att visa respekt för lagrådets betydelse.\r\nAlltför ofta händer det att socialdemokraterna\r\nanser att det inte är nödvändigt att gå till lagrådet.\r\nDär har vi inte samma åsikt. Vi anser att det här\r\nalltför ofta, finns ett bristande intresse för lagrådets\r\nroll och en sådan situation måste undvikas.</pre><pre>Anf. 18 HANS LEGHAMMAR (mp):</pre><pre>Fru talman! Elisabeth Fleetwood kände sig\r\ntydligen litet trampad på tårna när det gällde\r\nreservationerna om konsekvensanalyser. Här har\r\ndet faktiskt, fru talman, blivit två reservationer om\r\nkonsekvensanalyser. Om Elisabeth Fleetwood och\r\nmoderaterna tycker att alla konsekvenser skall\r\nbelysas, hade det väl inte funnits någon anledning\r\natt skriva en egen reservation. Då hade det väl i\r\nstället varit väldigt lätt att förena sig med centern\r\noch miljöpartiet i en gemensam reservation om\r\nkonsekvensanalyser. Det är bara det att det här\r\nfinns en skillnad i synsättet, och de konsekvenser\r\nsom tas upp i den moderata reservationen är\r\nkombinerade med preciserade kostnader för\r\nenskilda individer, företag och statsmakterna.</pre><pre>Men jag ger gärna Elisabeth Fleetwood en chans.\r\nOm Elisabeth Fleetwood anser att\r\nkonsekvensanalyserna ändå skall gälla på\r\nmiljöområdet, inom fördelningspolitiken osv.,\r\nbegär jag gärna votering i det här ärendet. Jag\r\nskulle med glädje se att moderaterna röstade med\r\ncentern och miljöpartiet. Och så blir det väl om\r\nElisabeth Fleetwood menar allvar med sitt tal om\r\nviljan att få fram alla konsekvenser, inte bara de\r\nsom är av enskild ekonomisk art. Dess värre tolkar\r\njag den moderata reservationen på det senare\r\nsättet.</pre><pre>Anf. 19 KURT OVE JOHANSSON (s):</pre><pre>Fru talman! När man lyssnar på Elisabeth\r\nFleetwood kan man få ett intryck av att\r\nsocialdemokraterna i regeringsställning förbereder\r\nlagförslag sämre än vad t.ex. de borgerliga\r\nregeringarna gjorde mellan 1976 och 1982. Sakligt\r\nsett, Elisabeth Fleetwood, finns det inget som helst\r\nstöd för en sådan beskrivning. Alla minnesgoda\r\nerinrar sig att vi i konstitutionsutskottets\r\nbetänkande 1987/88:3 hade undersökt detta. Där\r\nframgår det att man just beträffande\r\nberedningsarbetet i det här fallet inte kunnat påvisa\r\nnågon avgörande skillnad mellan perioderna före\r\n1982 och perioden efter 1982. Just detta har\r\nfaktiskt, om jag nu inte minns fel, också\r\nmoderaterna -- jag tror t.o.m. att Elisabeth\r\nFleetwood var med vid det aktuella tillfället -- varit\r\nmed om att skriva under. Skall vi föra en saklig\r\ndiskussion, tycker jag att man skall framhålla den\r\nkorrekta bilden.</pre><pre>Det jag kallade för en floskel, Elisabeth Fleetwood,\r\nvar när moderaterna påstår sig ha ensamrätt att\r\nvärna om den enskilde. Att den enskildes\r\nförhållande gentemot det allmänna är en mycket\r\nviktig fråga har jag aldrig stuckit under stol med och\r\ninte mitt parti heller.</pre><pre>Beträffande det som i moderaternas reservation\r\nanförs om tolkning av ramlag och generalklausul till\r\nförmån för den enskilde, anser utskottet att man\r\nmåste ta hänsyn till olika faktorer. Vi har i\r\nutskottsbetänkandet bl.a. pekat på att principen att\r\nregler som ålägger bördor eller pålagor skall tolkas\r\nsnävt. Det är utan tvivel en formulering som har\r\nstor betydelse med tanke på den enskilde.</pre><pre>Vi behöver inte skapa motsättningar i onödan. Men\r\neftersom Elisabeth Fleetwood särskilt vill betona\r\nmoderaternas reservation 1 om ramlagar, vill jag\r\ngärna säga att jag tycker att utskottsmajoriteten går\r\nlängre än moderaterna gör på den här punkten. Vi\r\nsäger rent ut att vi bör ha en minskad användning av\r\nramlagar. Jag tycker att moderaterna skulle kunna\r\nställa upp på det.</pre><pre>Anf. 20 ELISABETH FLEETWOOD (m):</pre><pre>Fru talman! Först vill jag vända mig till Hans\r\nLeghammars som går upp och säger att jag känner\r\nmig trampad på tårna. Inte alls. Jag apostroferades\r\ni det Hans Leghammar sade. Det är därför\r\nsjälvklart att jag svarade på det. Det är ganska\r\nmärkligt att Hans Leghammar vill ge oss möjlighet\r\natt ansluta oss till den andra reservationen om\r\nkonsekvensanalys. Ni har tre namn på er\r\nreservation och vi har tre namn på vår. Jag inbjuder\r\nHans Leghammar att få sina medreservanter att\r\nansluta sig till vår reservation i stället.</pre><pre>Vi har skrivit två reservationer, för vi har litet olika\r\nuppfattningar. Låt båda dessa stå. Jag förstår inte\r\nalls varför Hans Leghammar skulle tycka att jag\r\nkände mig trampad på tårna när jag yttrade det jag\r\ngjorde.</pre><pre>Kurt Ove Johansson påstår att jag har sagt att\r\nsocialdemokraterna förbereder lagförslag sämre\r\noch att vi betänkande 1987/88:KU3 hade gjort\r\nkonstaterandet att ansvarsfördelningen var ungefär\r\nlika. Det vi har yttrat oss om här är framför allt de\r\nsenaste årens fördelning. Vi tycker att man alltför\r\nofta har lämnat bl.a. lagrådet utanför och den\r\nuppfattningen har vi fortfarande.</pre><pre>Att tala om floskler tror jag nästan, fru talman, att\r\njag avstår från. Nu vinklade Kurt Ove Johansson\r\nuttalandet på ett annat sätt och fick det till att den\r\nenskilda människan skulle känna sig lika\r\nomhändertagen. Den diskussionen vill jag inte ens\r\nta upp här. Jag tycker att det är ovärdigt.</pre><pre>Anf. 21 HANS LEGHAMMAR (mp):</pre><pre>Fru talman! Elisabeth Fleetwood glömmer\r\ntydligen vad debatten startade med när det gäller\r\nkonsekvensanalyserna. Jag angrep er moderater\r\nför att ni hade en snäv skrivning och bara tog upp\r\nfrågor utan kostnadsanalys. Jag talade varmt om\r\nden reservation som centern och miljöpartiet har\r\nskrivit i samma fråga, och som vill ha en bred analys\r\nav alla konsekvenser.</pre><pre>Då fick jag till svar att jag hade tolkat den moderata\r\nreservationen fel, för den var så bred. Var så god,\r\nElisabeth Fleetwood, visa hur brett det moderata\r\ntyckandet är i konsekvensanalyserna och rösta med\r\ncenter- och miljöpartireservationen, som täcker in\r\noch vill ha fram alla konsekvenser och inte stirrar\r\nsig blind på gruppegoismens altare när det gäller\r\nkostnaderna, vilket den moderata reservationen\r\ndess värre gör. Jag kan inte tolka det på annat sätt.\r\nMen om reservationen har blivit missuppfattad av\r\nmig och andra som har läst den, finns det all\r\nmöjlighet att rösta tillsammans med centern och\r\nmiljöpartiet.</pre><pre></pre><pre>Anf. 22 ELISABETH FLEETWOOD (m):</pre><pre>Fru talman! Det beror på hur man läser saker och\r\nting. I vår reservation läser jag innantill så här:\r\n''Det är nödvändigt att varje förslag till ny lag\r\nåtföljs av en ordentlig utvärdering av konsekvenser\r\noch kostnader för enskilda individer, företag och\r\nstatsmakterna.''</pre><pre>I ordet konsekvenser lägger vi in -- vad nu Hans\r\nLeghammar kan mena -- olika konsekvenser. Det\r\när bara det att vi använder ett ord för konsekvenser\r\növer huvud taget, vad som gäller olika områden i\r\nsamhällslivet. Det står fullt klart i vår reservation\r\nvad vi avser. Den är icke begränsad och vi kommer\r\natt rösta för den i sak, som jag sade i talarstolen,\r\neftersom vi formellt inte har yrkat bifall till den.\r\nHans Leghammars angrepp är helt omotiverat.</pre><pre>Anf. 23 HANS LEGHAMMAR (mp):</pre><pre>Fru talman! Man kan undra över om moderaterna\r\nverkligen vill ha en bred analys. Varför väljer de i\r\nså fall att gå skilda vägar? Varför har man inte\r\nredan från början gått med på den\r\nkonsekvensanalys som centern och miljöpartiet har\r\nvelat ha? Varför har man valt att skriva en egen\r\nreservation? Det kanske finns en skillnad ändå.</pre><pre>Anf. 24 ELISABETH FLEETWOOD (m):</pre><pre>Fru talman! Just det, Hans Leghammar, varför har\r\nman inte anslutit sig till vår reservation? Vi har två\r\nreservationer i denna fråga. Det finns ingen\r\nanledning att argumentera så som Hans\r\nLeghammar gör.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 § Radio- och TV-frågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU12 Radio- och TV-frågor.</pre><pre>Anf. 25 ANDERS BJÖRCK (m):</pre><pre>Fru talman! Sveriges etermediepolitik tillhör\r\nförmodligen de mest utredda politiska frågorna i\r\nmodern tid. Trots allt detta utredande väntar\r\nfortfarande frågan om en modern\r\netermedielagstiftning på ett avgörande. Sällan har\r\nväl uttrycket långbänk varit mer passande än när\r\ndet gäller att beskriva regeringens beslutsvånda på\r\ndet här området.</pre><pre>Kommunikations- och informationsteknikens\r\nlandvinningar under senare år har skapat en helt ny\r\nmediemiljö. I allt fler länder inser man betydelsen\r\nav valfrihet, konkurrens och mångfald. Det som\r\nfaktiskt sker, fru talman, är att man i land efter\r\nland, inte minst i våra grannländer, avreglerar\r\nradion och televisionen.</pre><pre>Särskilt glädjande är den utveckling som nu äger\r\nrum i Öst- och Centraleuropa. Där var förr\r\ninformationsförmedlingen en statlig angelägenhet.\r\nNu spirar yttrandefrihet och mångfald även där,\r\nt.ex. i Litauens andra fristående kommersiella\r\nradiokanal, som startade under hösten. Det är bara\r\nett exempel på att våra grannländer nu håller på att\r\ngå om oss när det gäller frihet på\r\netermedieområdet.</pre><pre>Det behöver knappast understrykas, fru talman, att\r\nyttrandefriheten är en grundsten i det fria och\r\ndemokratiska samhället. Därför måste också\r\nradion och televisionen omfattas av principen om\r\nyttrandefrihet. Detta har alltid varit moderata\r\nsamlingspartiets utgångspunkt i debatten om radio\r\noch TV. De som säger sig förespråka fria och öppna\r\nsamhällen kan inte med trovärdighet också försvara\r\nradio- och TV-monopolet. Därför måste Sveriges\r\nRadios monopol upphävas. Moderata\r\nsamlingspartiet menar att endast tekniska\r\nbegränsningar skall tillåtas inskränka\r\netableringsfriheten.</pre><pre>I dag förs en livlig debatt om framför allt TV-\r\npolitiken. Tyvärr betraktas reklamfrågan av många\r\nsom avgörande. Det är emellertid en farlig felsyn.\r\nReklam i radio och TV är naturligtvis inget\r\nsjälvändamål. Det är ett sätt att finansiera\r\nfristående kanaler och därmed ett medel att\r\nförverkliga yttrandefriheten. Därför är ett\r\nupphävande av reklamförbudet en förutsättning för\r\nyttrandefrihet, konkurrens och mångfald.</pre><pre>Under lång tid har socialdemokraterna envetet\r\nförsvarat Sveriges Radios monopol. De\r\nuppluckringar av monopolet som har ägt rum på\r\nsenare tid har partiet faktiskt aktivt försökt\r\nmotarbeta. Jag tänker inte minst på den debatt som\r\nvi har fört om satellit- och kabel-TV.</pre><pre>Det är emellertid glädjande att socialdemokraterna\r\nnu har retirerat från sitt tidigare motstånd mot\r\nreklam. De har gjort det 20--30 år senare än vad de\r\nflesta andra partier har gjort och 20--30 år senare än\r\nde egna partivännerna nere på kontinenten. Men,\r\nsom det heter, himlen välkomnar varje omvänd\r\nsyndare. Så det är väl bättre sent än aldrig.</pre><pre>Nu skall det -- har vi läst i tidningarna -- tillsättas\r\nen parlamentarisk beredning. Den skulle ha tillsatts\r\nför länge sedan, men vecka efter vecka har det\r\nkommit nya uppskovsbesked därför att kanslihuset\r\noch utbildningsdepartementet slåss i den här frågan\r\noch inte kan komma överens. Precis som det förr\r\nvar i Östeuropa, så väntar nu svenska folket och\r\nriksdagen på att det maktägande partiet internt\r\nskall kunna besluta sig. Också där, fru talman,\r\nligger vi efter och väntar på partikongressbeslut,\r\nprecis som man i Östeuropa väntade på\r\nPolitbyråbeslut.</pre><pre>Fru talman! När vi nu diskuterar radio- och TV-\r\nfrågorna samt den lagstiftning som behandlas i\r\ndetta betänkande, så är det viktigt att inte glömma\r\nbort radion för televisionens skull. Radiomediet\r\nhar utvecklats annorlunda än TV-mediet. I dag\r\nskiljer sig utvecklingen mellan dessa medier ganska\r\nmycket. Vi tycker självfallet att också\r\nradiofrågorna nu skall tas på allvar.</pre><pre>När det nu skall fattas ett nytt beslut på detta\r\nområde är det enligt moderata samlingspartiets\r\nmening viktigt att ett sådant beslut garanterar\r\nSveriges Radios ställning som ett public service-\r\nföretag. Enligt vår uppfattning vore det olyckligt\r\nom koncernen gjordes halvkommersiell genom att\r\nreklam tilläts i TV 1 och TV 2. Om Sveriges\r\nRadiokoncernen behöver mer pengar finns det\r\nandra möjligheter att lösa den problematiken än\r\ngenom reklam i det egna mediet.</pre><pre>Det här innebär att TV-reklam inte bör tillåtas i\r\nSveriges Radiokanalerna. Den måste förbehållas\r\nnya fristående markkanaler som saknar möjlighet\r\ntill licensfinansiering.</pre><pre>Eftersom vi nu diskuterar ett KU-betänkande vill\r\njag peka på att en liten minoritet i riksdagen kan\r\nvad gäller en inskränkning i fri- och rättigheterna --\r\ndär kommer reklamfrågan in i bilden -- skjuta fram\r\nbeslutet ett år. Skulle ett beslut till våren i frågan\r\nom reglering av radio- och TV-frågorna innebära\r\nsådana inskränkningar som kan befaras, då\r\nkommer vi i moderata samlingspartiet att utnyttja\r\ndenna vår rätt. Vi får också erforderligt antal röster\r\nför det i kammaren. Frågans avgörande kommer i\r\nså fall att skjutas ett år framåt i tiden dvs. över valet\r\nnästa höst.</pre><pre>Fru talman! Låt mig säga några ord om det\r\nparlamentariska läget. Vi hoppas att den\r\nparlamentariska beredningen skall uppnå en bred\r\nlösning, så att vi i fortsättningen slipper att riva upp\r\nbeslut efter varje majoritetsskifte i riksdagen. Om\r\nregeringen vill få till stånd en bred uppgörelse, finns\r\ndet i fråga om reklamens placering möjlighet att\r\nsöka samförstånd med såväl folkpartiet som\r\nmoderata samlingspartiet samt förhoppningsvis\r\nockså andra partier.</pre><pre>Låt mig slutligen säga några ord om problematiken\r\nmed radio, och för den delen också TV, över öppet\r\nvatten. Det finns i dag något som kallas för Radio\r\nNord-lagen. Det är egentligen fantastiskt att den\r\nhär typen av begränsningar finns och att människor\r\ni Sverige fortfarande kan sättas i fängelse för\r\nradiosändningar från internationellt vatten riktade\r\nmot Sverige. Det är en lagstiftning som är\r\ndrakonisk i sin stränghet, och den har faktiskt också\r\ntillämpats. Människor har satts i fängelse på grund\r\nav att de har sänt radio riktad mot Sverige. Jag\r\nhoppas att den parlamentariska beredningen tar\r\nupp också denna aspekt till behandling.</pre><pre>Jag ber därför, fru talman, att få yrka bifall till den\r\nreservation som är fogad till utskottets betänkande\r\npå denna punkt.</pre><pre>Anf. 26 KURT OVE JOHANSSON (s):</pre><pre>Fru talman! Vid nästan varje riksmöte under\r\nsenare tid har konstitutionsutskottet behandlat\r\nmotioner om radio- och TV-frågor. Många av de\r\nkrav som har förts fram i dessa motioner har gått ut\r\npå en grundläggande förändring av radio- och TV-\r\nverksamheten i vårt land. Man har velat släppa in\r\nytterligare företag, och man har velat låta\r\nverksamheten bli helt eller delvis\r\nreklamfinansierad. Någon gång har det också förts\r\nfram krav på en etableringsfrihet som liknar den\r\nsom gäller för tryckta skrifter.</pre><pre>Utskottsmajoriteten har regelmässigt avstyrkt\r\nsådana motionsyrkanden. Lika regelmässigt har det\r\nförekommit reservationer till förmån för\r\nyrkandena.</pre><pre>Även årets KU-betänkande behandlar sådana\r\nmotioner och också i år avstyrks de. Vad som\r\nemellertid skiljer detta betänkande från tidigare\r\nbetänkanden är att utskottet -- med undantag för en\r\nmycket speciell fråga, som jag skall återkomma\r\ntill -- denna gång är enigt i sina ställningstaganden.\r\nDet som har åstadkommit denna enighet i utskottet\r\när givetvis den senaste utvecklingen på\r\nmediepolitikens område.</pre><pre>Under många år har det som bekant pågått ett\r\narbete med att få till stånd ett utvidgat\r\ngrundlagsskydd för andra medier än det tryckta\r\nordet. I beredningsarbetet har deltagit en\r\nberedningsgrupp med företrädare för samtliga\r\nriksdagspartier. Nyligen tog beredningsarbetet ett\r\nstort steg framåt. Sedan överläggningarna i den\r\nparlamentariska beredningsgruppen avslutats,\r\nremitterade nämligen regeringen ett förslag till en\r\nyttrandefrihetslag till lagrådet. En proposition kan\r\nförväntas redan i december i år.</pre><pre>De yttrandefrihetsrättsliga aspekterna på\r\nmediefrågorna kan därmed förväntas bli avgjorda i\r\nbrett samförstånd. Jag vill särskilt understryka det.\r\nÄven när det gäller andra aspekter på\r\nmediefrågorna är det viktigt -- i likhet med Anders\r\nBjörck vill jag också understryka det -- med en så\r\nbred enighet som möjligt. Det är därför som det i\r\nden senaste regeringsförklaringen sägs att den\r\nnationella mediepolitiken bör utformas i bredast\r\nmöjliga samförstånd. Bättre svar på den punkten\r\nkan jag inte ge Anders Björck. Som en följd av\r\ndetta har regeringen också förklarat att den\r\nkommer att inbjuda riksdagens partier till en\r\nparlamantarisk beredning om den framtida\r\nmediepolitiken.</pre><pre>Det är med hänsyn till beredningsarbetet på dessa\r\nbåda områden som ett enigt utskott nu avstyrker\r\nmotioner om rätten att sända radio- och TV-\r\nprogram från sändare på marken, motioner om\r\nytterligare utredning om TV-politiken, motioner\r\nom reklamfinansierade markbundna svenska radio-\r\noch TV-sändningar samt motioner om lokala TV-\r\nstationer.</pre><pre>I betänkandet behandlar utskottet också motioner\r\nom ändringar i kabellagstiftningen och om en\r\nomedelbar ratificering av konventionen om\r\ngränsöverskridande television. Ett enigt utskott\r\nkonstaterar att radiolagsutredningen arbetar med\r\ndessa frågor och att det arbetet inte bör föregripas.</pre><pre>En motion behandlar den gamla frågan om\r\nlagstadgad rätt att i efterhand ta del av program\r\nsom sänts av Sveriges Radio. Utskottet konstaterar\r\natt upphovsrättsutredningen har lagt fram ett\r\nförslag om detta som nu bereds i regeringskansliet.\r\nPå denna punkt uttalar utskottet -- också detta i\r\nenighet -- att det är angeläget med en snar lösning\r\nav frågan men att beredningsarbetet inte bör\r\nföregripas av någon åtgärd från riksdagens sida.</pre><pre>I full enighet avstyrker utskottet också\r\nmotionsyrkanden som gäller frekvenser för\r\nkommunikationsradio -- också i detta fall med\r\nhänvisning till en pågående utredning.</pre><pre>Fru talman! Som jag antydde förrut, finns det en\r\nfråga där det inte råder fullständig enighet i\r\nutskottet. Det gäller en motion som väckts av\r\nutskottets vice ordförande Anders Björck.\r\nMotionen är -- det vill jag gärna understryka -- inte\r\nalldeles lätt att förstå. Björk vänder sig mot något\r\nsom han kallar Radio Nord-lagen. Enligt Björck\r\nstår denna i strid med yttrandefrihetens principer\r\noch bör därför upphävas.</pre><pre>Tittar man på yrkandet i motionen, finner man\r\nemellertid att Björck vill att riksdagen skall\r\nupphäva en ändringsförfattning till en gammal\r\nkunglig kungörelse från 1939. Det intressanta i\r\nsammanhanget är att regeringen upphävde denna\r\nkungörelse redan 1967.</pre><pre>Motionsyrkandet är alltså 23 år efter sin tid.\r\nUtskottet kunde naturligtvis ha nöjt sig med att\r\nkonstatera detta och föreslå att motionen inte\r\nborde föranleda någon åtgärd från riksdagens sida.\r\nMen det här är ett snällt utskott, och utskottet har\r\ndå välvilligt tolkat motionen så att den vänder sig\r\nmot 1966 års lag om förbud i vissa fall mot\r\nrundradiosändning från fartyg utanför Sveriges\r\nterritorium.</pre><pre>Utskottet konstaterar att denna lag grundar sig på\r\nen Europarådskonvention från 1965 som ålägger\r\nSverige att såsom lagöverträdelse beivra\r\nupprättandet och användandet av\r\nrundradiostationer på öppna havet. Att upphäva\r\nlagen skulle, Anders Björck, innebära ett brott mot\r\nkonventionen. Av den anledningen avstyrker\r\nutskottet motionen.</pre><pre>Utskottets moderata ledamöter har ändå reserverat\r\nsig. De yrkar inte bifall till motionen -- naturligt\r\nnog -- men vill i stället att regeringen tar initiativ till\r\nen annan konvention och att regeringen lägger fram\r\nförslag om mildare straff. Jag kan för min del inte\r\nfinna det motiverat att riva upp 1965 års\r\nEuroparådskonvention eller att ändra på\r\nstraffbestämmelserna i lagen.</pre><pre>Fru talman! Jag yrkar med detta bifall till utskottets\r\nhemställan om avslag på samtliga motioner.</pre><pre>Anf. 27 ANDERS BJÖRCK (m):</pre><pre>Fru talman! Låt mig då säga att enigheten i\r\nbetänkandet beror ju på att vi går och väntar på en\r\nutredning som skulle ha tillsatts för länge sedan.\r\nDen skulle ha tillsatts omedelbart efter den\r\nsocialdemokratiska partikongressen i varje fall,\r\ndvs. i slutet av september. Nu är vi i mitten av\r\nnovember, och på grund av splittringen inom\r\nsocialdemokratin har vi ännu inte fått den här\r\nberedningen.</pre><pre>Jag hoppas emellertid att den skall komma till\r\nstånd. Jag tror att det finns icke obetydliga\r\nmöjligheter till en bred enighet, i synnerhet om\r\nman följer de tankegångar som har framförts av\r\nbl.a. utrikesminister Bengt Göransson vad gäller\r\nreklamens placering. Då tror jag att vi kan få en\r\nsnabb uppgörelse och också en uppgörelse som\r\nhåller under ganska lång tid.</pre><pre>Sedan till frågan om den s.k. Radio Nord-lagen.\r\nOm Kurt Ove Johansson hade läst reservationen,\r\nskulle han där ha funnit att när Europarådet antog\r\nden konvention som reglerar den här frågan sade\r\nman att man hoppades att signatärmakterna\r\nuteslutande använde överenskommelsen i\r\navseende på den begränsade tillgången av\r\nfrekvenser och inte för att bevara några statliga\r\neller andra monopols intressen i fråga om\r\nmasstelekommunikationer.</pre><pre>Det är ju precis tvärtom, fru talman.\r\nSocialdemokraterna drev igenom den här lagen,\r\nman har använt den och satt folk i fängelse,\r\ntvärtemot Europarådets rekommendation! Det\r\nfinns ingen brist på frekvenser, utan vad det\r\nhandlade om var att tysta Radio Nord och Radio\r\nSyd.</pre><pre>Med tanke på den debatt som här har förts mellan\r\nKurt Ove Johansson och mig, där han menar att\r\nvad göras skall är redan gjort, vill jag rikta en direkt\r\nfråga, som är viktig för tillämpningen, till Kurt Ove\r\nJohansson: Innebär det han har sagt från\r\nriksdagens talarstol att det i fortsättningen enligt\r\nhans uppfattning -- socialdemokratisk\r\nuppfattning -- är fritt fram för sändare av typ Radio\r\nNord och Radio Syd? Den frågan måste vi få ett\r\nsvar på från Kurt Ove Johansson här i dag.</pre><pre>Anf. 28 KURT OVE JOHANSSON (s):</pre><pre>Fru talman! Jag tror att det är väldigt mycket\r\nviktigare att vi försöker att klara ut vad egentligen\r\nAnders Björck och reservanterna menar. Av hans\r\nanförande och av reservationen framgår ju helt\r\nklart för dem som kan läsa innantill att t.o.m.\r\nAnders Björck insett att han inte längre kan stå\r\nkvar vid den ståndpunkt som han har intagit i\r\nmotionen.</pre><pre>Därför har inte heller reservanterna yrkat bifall till\r\nmotionen. Det kan ju, som jag sade tidigare, inte\r\ngärna hävdas att man skall upphäva någonting 1990\r\nsom regeringen upphävt redan 1967. Jag noterar\r\nmed tillfredsställelse att Anders Björck efter 23 år,\r\nlåt vara kanske som siste man på skansen, har\r\nkommit fram till denna insikt. Alla sådana här\r\nframgångar gläder naturligtvis en gammal\r\nfolkbildare, det vill jag gärna understryka.</pre><pre>Jag tycker närmast att det är en pinsam uppvisning\r\nsom Anders Björck presterar här i kammaren. Jag\r\nskall i och för sig inte göra pinan längre än\r\nnövändigt, men jag måste ändå få ställa några\r\nfrågor till Anders Björck på den här punkten.</pre><pre>Har Europarådets rådgivande församling hävdat\r\natt den här lagen, 1976:78, skulle stå i strid med den\r\ninternationella överenskommelse som lagen\r\ngrundar sig på? Vad är det som gör att Anders\r\nBjörck vill göra det lättare att bryta mot en\r\ninternationell konvention?</pre><pre>Om det nu är någonting som Anders Björck menar\r\nstår i strid med yttrandefrihetens principer, varför\r\ngjorde då inte t.ex. Anders Björcks partivänner\r\nnågonting mellan 1976 och 1982, när vi hade\r\nborgerliga regeringar där moderaterna stundtals\r\ningick? Varför teg Anders Björck under den tiden?</pre><pre>Varför kan inte Anders Björck inse och medge att\r\ndet var en tavla när han väckte motionen? Det\r\nhederligaste hade ju varit att säga: Vi tar tillbaka\r\nden här motionen och kommer igen nästa år med\r\nnya krafttag.</pre><pre>Anf. 29 ANDERS BJÖRCK (m):</pre><pre>Fru talman! Kurt Ove Johansson försöker blanda\r\nbort korten och vill inte svara på frågan om han\r\nfortfarande vill ha kvar en lagstiftning som innebär\r\natt svenskar kan hamna i fängelse för att de från en\r\nbåt utanför Sveriges kust sänder radio som svenskar\r\nkan avlyssna. Jag frågar Kurt Ove Johansson om\r\nhan fortfarande är av den uppfattningen att det är\r\nrimligt, med tanke på den utveckling som nu pågår\r\noch de nya tekniska möjligheterna, att hota\r\nmänniskor med fängelse.</pre><pre>\r\nOm han inte anser det i yttrandefrihetens namn, är\r\ndet då så enligt Kurt Ove Johansson, och jag\r\nförmodar enligt socialdemokraterna, att den här\r\nlagstiftningen inte längre skall anses tillämplig? Jag\r\nhar frågat Kurt Ove Johansson detta, men han\r\nvägrade svara på denna fråga i sitt förra inlägg. Är\r\ndet nu enligt Kurt Ove Johanssons tolkning fritt\r\nfram att sända radio och television från fartyg\r\nutanför Sveriges kust?</pre><pre>Jag har redan citerat vad som rekommenderas på\r\ndet här området av Europarådet. Det framgår av\r\nreservationen. Jag förmodar att Kurt Ove\r\nJohansson kan ta del av den direkt.</pre><pre>Anf. 30 KURT OVE JOHANSSON (s):</pre><pre>Fru talman! Jag har en känsla av att Anders Björck\r\nverkligen trampar vatten. Den fråga som han\r\nställde besvarade jag faktiskt i mitt\r\ninledningsanförande. Jag sade att jag för min del\r\ninte kan finna det motiverat att riva upp 1965 års\r\nEuropakonvention eller att ändra\r\nstraffbestämmelserna i lagen. Mera klart besked än\r\nså kan man väl inte få av en politisk motståndare.</pre><pre>De fyra eller fem frågor som jag ställde till Anders\r\nBjörck har jag däremot inte fått ett enda svar på.\r\nJag hade heller inte väntat mig något svar. Svar på\r\nde frågorna skulle nämligen vara förödande för\r\nAnders Björck.</pre><pre>Vi har kunnat konstatera att Anders Björck är\r\nmycket trög när det gäller att vilja lära sig något\r\nnytt. Vi kan inte gärna stå här i ytterligare 23 år.\r\nDet tycks vara ''inkubationstiden'' när det gäller att\r\nfå Anders Björck att inse de felaktigheter som är\r\nbegångna.</pre><pre>Anders Björcks budskap till världen i motionen var\r\natt lagen står i strid med yttrandefrihetens principer\r\noch bör upphävas. Av denna stolta paroll, Anders\r\nBjörck, som t.o.m. gavs viss uppmärksamhet i\r\nmassmedia, finns inte mycket kvar. Enligt\r\nreservationen skall lagen, som enligt Anders\r\nBjörck står i strid med yttrandefrihetens principer,\r\ninte längre upphävas. Man skall i stället bestraffas,\r\nfast litet mildare. Det står klart och tydligt i Anders\r\nBjörcks reservation att han vill ha mildare\r\nbestraffning. Han tycker att fängelse är för hårt.\r\nAnders Björck har således gått ifrån att det skall\r\nupphävas till en situation där bestraffningen skall\r\nvara mildare. Såsom en annan kändis, Anders\r\nBjörck, skulle man kunna utbrista: En sådan seger\r\ntill och jag är förlorad!</pre><pre>Anders Björck tycks således på fullt allvar mena att\r\nstraffet skall sättas så lågt att det inte är särskilt\r\nkännbart att bryta mot en lag som grundas på\r\ninternationell överenskommelse. Att en\r\nEuroparådspresident kan uttrycka sig på det sättet\r\ntycker jag strider mot allt sunt förnuft.</pre><pre>Anf. 31 ANDERS BJÖRCK (m):</pre><pre>Fru talman! Vad som strider mot allt sunt förnuft\r\när faktiskt att Sverige har en lagstiftning som\r\ninnebär att människor kan sättas i fängelse på grund\r\nav denna typ av brott, som Kurt Ove Johansson vill\r\nkalla för yttrandefrihetsbrott. Nu håller andra\r\nländer på att undan för undan avskaffa sina\r\nregleringar, förbud och inskränkningar. Det\r\nallvarliga är att Kurt Ove Johansson i det läget står\r\nkvar på skansen och kräver att människor\r\nfortfarande skall kunna sättas i fängelse.</pre><pre>Jag noterar, fru talman, att Kurt Ove Johansson\r\nfaktiskt vill att fängelsestraff och förbud av det här\r\nslaget även skall finnas i fortsättningen. Kurt Ove\r\nJohansson har inte noterat vad som har hänt. Sedan\r\når 1967, som han åberopade, har vi fått en ny\r\ngrundlag och ett nytt fri- och rättighetskapitel. Han\r\nhar inte heller noterat vad som har hänt i\r\nEuroparådet. Det kanske man inte skall begära.\r\nDet finns en ny konvention om gränsöverskridande\r\ntelevision, som reglerar det som Kurt Ove\r\nJohansson tror reglerades på 60-talet. Han tror\r\nockså att det inte har hänt något sedan dess. Kurt\r\nOve Johansson är mycket dåligt påläst på dessa\r\npunkter.</pre><pre>Det är faktiskt inte moderata samlingspartiet som\r\nhar förhindrat en utveckling mot ökad\r\nyttrandefrihet i det här landet.</pre><pre>Anf. 32 KURT OVE JOHANSSON (s):</pre><pre>Fru talman! Vem som är bäst påläst kan vi\r\nnaturligtvis också diskutera länge. Hade Anders\r\nBjörck varit riktigt påläst hade han naturligtvis inte\r\nskrivit en motion om att man skall upphäva något\r\nsom redan upphävdes år 1967.</pre><pre>På sina affischer har moderaterna bl.a. en vit mås\r\nsom flyger mot en blå himmel. Jag läste i en av våra\r\ndagliga tidningar häromdagen att det på\r\nmoderaternas kongress nyligen utbröt en debatt om\r\nhuruvida det var måsar eller skräntärnor som\r\ndekorerade lokalen. Enligt tidningen rådde det\r\ninget tvivel om att det var stortrutar. När man\r\nlyssnar på Anders Björck, storvulen som han alltid\r\när, får man intrycket att han fortfarande tror sig\r\nvara kvar i moderaternas kongresstal.\r\nÅterkommen till verkligheten här i riksdagen har\r\nhan inget kvar från sin ståtliga pamflett i form av\r\nmotionen om yttrandefrihetens principer. Det han\r\ni motionen vill avskaffa, har redan avskaffats. Det\r\nsom skall göras, som Anders Björck själv sade, är\r\nredan gjort.</pre><pre>Lagen som skulle bort, skall nu finnas kvar. Mera\r\navklädd än så, Anders Björck, kan man väl nästan\r\naldrig bli i en politisk debatt. Georg Rydeberg -- en\r\nav våra duktiga skådespelare -- sade följande om en\r\nung kollega: Han gjorde entré i frack, men när han\r\ntalat stod han där naken. Jag tycker att det i hög\r\ngrad gäller Anders Björck i denna fråga.</pre><pre>Anf. 33 ANDERS BJÖRCK (m):</pre><pre>Fru talman! Det är inte varje dag en ledamot står\r\noch recenserar sina inlägg på det pompösa sätt som\r\nKurt Ove Johansson gör. Jag tycker att man skall\r\növerlåta till andra att recensera en debatt och inte\r\nvara så självbelåten som Kurt Ove Johansson har\r\nvarit.</pre><pre>I denna fråga har vi krävt att få bort lagen mot\r\nRadio Nord och Radio Syd. Kurt Ove Johansson\r\nvill inte vara med om det. Han tycker att det är bra\r\noch rimligt att folk även i fortsättningen kan sättas\r\ni fängelse när det gäller yttrandefrihetsfrågor. Jag\r\nkan bara konstatera att jag har misslyckats när det\r\ngäller att få Kurt Ove Johansson att förstå detta.</pre><pre>Eftersom Kurt Ove Johansson började tala om\r\nfåglar, är det naturligtvis frestande att dra\r\nparalleller. Jag skall också göra det, i synnerhet som\r\ndet rör sig om en skånsk riksdagsman. I november\r\näter man ju gås. Den parallellen tycker jag är en bra\r\nbeskrivning på när det gäller det sätt som Kurt Ove\r\nJohansson har argumenterat på.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre></pre><pre>7 § Vissa fri- och rättigheter m.m.</pre><pre>Föredrogs</pre><pre>konstitutionsutskottets betänkande 1990/91:KU13\r\nVissa fri- och rättigheter m.m.</pre><pre>Anf. 34 STIG BERTILSSON (m):</pre><pre>Fru talman! KUs betänkande nr 13 om vissa fri-\r\noch rättigheter behandlar viktiga frågor av\r\ngrundlagskaraktär. De återkommer nu till\r\nkammaren. De har nämligen förekommit flera\r\ngånger tidigare under åren.</pre><pre>Vi moderater har återkommit med motioner i dessa\r\nfrågor, som bl.a. handlar om stärkt minoritetsskydd\r\ni författningen, stärkt grundlagsskyddad\r\nfamiljerätt, grundlagsfäst egendoms- och\r\näganderätt, begränsningar i beskattningsmakten\r\noch en stärkt närings- och yrkesfrihet. I samtliga fall\r\nhar vi rest krav på att möjligheterna att\r\ngrundlagsskydda skall utredas. I flera av dessa fall\r\nstår vi också tillsammans med de andra borgerliga\r\npartierna bakom de reservationer som föreligger.\r\nVi stöder självfallet samtliga dessa reservationer\r\nodelat, men i dag yrkar vi endast bifall till\r\nreservationerna nr 2 och 5.</pre><pre>Jag skall ta upp några av dessa frågor. Senare\r\nkommer Charlotte Cederschiöld att i ett särskilt\r\nanförande ta upp den del som handlar om\r\nfamiljerätten.</pre><pre>Som jag sade återkommer våra krav från tidigare\r\når. Det är förvånande att se vilken kallsinnighet\r\nsocialdemokraterna visar våra ändock relativt\r\nblygsamma utredningskrav. Det är uppenbart att\r\nsocialdemokraterna inte kan eller vill se den\r\nutveckling som alltmer har stärkt behovet av\r\ngrundlagsskydd. I dag behöver enskilda\r\nmänniskors ställning stärkas. Grundläggande för\r\nett rättssamhälle är en livskraftig demokrati, som är\r\nså uppbyggd att medborgarna får goda möjligheter\r\natt påverka de beslut som fattas.</pre><pre>De lagar som stiftas måste stå i överensstämmelse\r\nmed grundlagar och Europakonventionens stadgar.\r\nUtgångspunkten vid lagstiftning måste vara\r\nbehovet av att öka den enskildes säkerhet och\r\nsjälvbestämmande och inte att stärka det allmännas\r\nmakt. Den enskildes krav på rättssäkerhet får inte\r\nåsidosättas i lagstiftningsarbetet.</pre><pre>Vi tycker att så sker. Den socialistiska grundsynen\r\nbygger i dag på misstro mot den enskildes rätt och\r\nförmåga att kunna klara sina egna angelägenheter\r\noch kunna samarbeta med andra. Genom\r\nkollektiva lösningar förmenar man den enskilde\r\nrätten och möjligheten att utifrån egna önskemål\r\noch bedömningar forma sin tillvaro i skilda\r\nsammanhang. Detta gäller inom t.ex.\r\nfamiljerätten, egendomsrätten och närings- och\r\nyrkesfriheten.</pre><pre>Enligt socialdemokratisk modell skall inkomster\r\nutjämnas kollektivt. Barn skall vårdas och fostras\r\nav det allmänna. Undervisning och sjukvård skall\r\nvara det allmännas monopol. Boendet skall gynnas\r\ninom den s.k. allmännyttan. Detta synsätt får utan\r\ntvekan konsekvenser för medborgarnas\r\nrättssäkerhet. De kollektiva lösningarna\r\nprioriteras, och de enskildas intresse sätts i andra\r\nhand. Valfriheten utplånas faktiskt.</pre><pre>Jag vill ta upp ett par av de reservationer som vi har\r\nfogat till betänkandet och gå in litet närmare på\r\ndem. Det gäller inte minst frågan om rättigheter\r\noch skydd för minoriteter. Vi anser att minoriteter\r\ni dag har ett alltför svagt skydd i den svenska\r\nförfattningen. Majoriteten har inte alltid rätt. I\r\nsyfte att skydda minoriteter bör man skapa\r\nmöjligheter t.ex. till att genomföra\r\nfolkomröstningar. Minoriteter kan komma till sin\r\nrätt genom rådgivande folkomröstningar och, när\r\ndet gäller grundlagsfrågor, beslutande\r\nfolkomröstningar. Vi moderater menar, fru talman,\r\natt folkomröstningar används i alltför liten\r\nutsträckning i vårt land.</pre><pre>Det brukar framför allt från socialdemokratiskt håll\r\nanföras att folkomröstningar inte är bra, eftersom\r\nde fördröjer lagstiftning. Detta är inte ett\r\nbärkraftigt skäl för att motsätta sig dem. Finns det\r\nskäl att anta att en majoritet av befolkningen inte\r\nönskar ha en viss lag, skall självfallet inte\r\nproceduren som sådan vara ett argument för att\r\nförhindra att denna majoritetens vilja respekteras.</pre><pre>För närvarande bestämmer en majoritet om en\r\nfolkomröstning skall ske. Något minoritetsskydd\r\nfinns alltså inte, utom beträffande vilande\r\ngrundlagsförslag. Vi anser att starka skäl talar för\r\natt låta en del av riksdagens ledamöter, exempelvis\r\nen tredjedel, kunna kräva att en rådgivande\r\nfolkomröstning anordnas. Det finns flera frågor där\r\nrådgivande folkomröstningar skulle kunna vara\r\nlämpliga, och vi talar därför starkt för detta förslag.</pre><pre>Fru talman! Allvarlig är den stegvisa urholkning av\r\nägande- och egendomsrätten som ägt rum i vårt\r\nland, framför allt under senare år. Det klassiska\r\nexemplet är beskattningen: egendom avhänds\r\nenskilda och andra genom skatteuttag. I vår\r\ngrundlag föreskrivs inte något tak för det samlade\r\nskatteuttaget. Skatter upp till 100 % är fullt\r\ngenomförbara, och i Sverige har som bekant\r\nskatteuttag på mer än hela den beskattningsbara\r\ninkomsten förekommit.</pre><pre>Slutsatsen av detta är naturligtvis, fru talman, att\r\ndet nuvarande skyddet för äganderätten i det här\r\navseendet är bristfälligt. En riksdagsmajoritet har\r\nfaktiskt i dag möjlighet att genom vanlig lag besluta\r\nom den här typen av begränsningar i enskilt\r\nägande.</pre><pre>Vi moderater anser att personlig äganderätt är en\r\nviktig förutsättning i ett samhälle vars ekonomiska\r\nsystem är marknadsekonomin. När äganderätten\r\nbegränsas eller störs, störs också\r\nmarknadsekonomin. Därför tycker vi att man bör\r\nutreda frågan hur äganderätten kan förstärkas i\r\nregeringsformen. Detta är ett arbete som vi anser\r\nbör påbörjas snart och bedrivas skyndsamt.</pre><pre>Är man mer konkret i dessa frågor kan man\r\nkonstatera att den ständiga ökningen av den\r\noffentliga sektorn under senare år naturligtvis\r\nockså har inneburit en inskränkning i den enskilda\r\näganderätten. Offentligt och enskilt ägande är ju i\r\nnågon form kommunicerande kärl -- ökar det ena,\r\nså minskar det andra. Detta är ett exempel på hur\r\nen fortsatt socialisering har ägt rum och på hur\r\nsocialdemokraterna i det här avseendet inte alls har\r\ntagit intryck av den utveckling som sker i världen i\r\növrigt, där man i dag faktiskt lämnar den här\r\npolitiken och den här inriktningen.</pre><pre>Fru talman! Visserligen finns det ett och annat\r\ntecken i skyn som visar att utvecklingen till slut\r\nhinner i fatt socialdemokraterna. Jag tänker här på\r\nen så enkel sak som det kommunala skattestoppet.\r\nMan har nu kunnat konstatera att det inte går att\r\nbeskatta mer och längre. Men det är ju i alla\r\navseenden en omvändelse, om det nu är en sådan,\r\nunder galgen. Varför måste det alltid vara så för\r\nsocialdemokraterna?</pre><pre>Det finns flera ytterligare skäl att betona vikten av\r\natt människors ställning när det gäller ägande- och\r\negendomsrätten stärks i grundlag.</pre><pre>Slutligen några ord om vårt krav på stärkt närings-\r\noch yrkesfrihet. Vi ser nära nog dagligen hur\r\nenskilda näringsidkare kommer i kläm i vårt land.\r\nVi kan läsa i tidningarna om hur företagare tvingas\r\nlämna sina företag därför att de kommer i kläm i en\r\nhelt omöjlig lagstiftning. Vi moderater har\r\nprincipen att friheten för människor att vara\r\nverksamma i den näring eller det yrke de önskar är\r\nav den allra största betydelse för\r\nmarknadsekonomin. Friheten att starta och driva\r\nett företag är en omistlig del av samma ekonomi. På\r\nsamma sätt förhåller det sig med rätten att välja ett\r\nvisst yrke.</pre><pre>Under senare år har vi kunnat se hur det blivit allt\r\nsvårare för den enskilde att fritt välja och utöva en\r\nnäring, att fritt driva ett företag eller att ägna sig åt\r\nett yrke. Näringsfriheten har inskränkts på väldigt\r\nmånga olika sätt. Även om det i ett modernt\r\nsamhälle självfallet krävs en viss auktorisation, om\r\nman får uttrycka det så, för olika verksamheter, är\r\ndet ändå alldeles klart att den enskilda människan\r\nhar hamnat i bakvatten, för att använda ett\r\npopulärt uttryck.</pre><pre>Fru talman! Vi moderater kommer att fortsätta att\r\ndriva de här frågorna. Vi har ju sett att det faktiskt\r\nlönar sig att driva på i frågor om\r\ngrundlagsändringar. Det såg vi så sent som för\r\nnågon vecka sedan i den här kammaren. Vi har\r\nfaktiskt förhoppningen att vi också när det gäller de\r\nnu aktuella frågorna så småningom kommer att\r\nkunna få en majoritet för att gå vidare.</pre><pre>Anf. 35 Tredje vice talmannen BERTIL\r\nFISKESJÖ (c):</pre><pre>Fru talman! Jag skall försöka göra mitt inlägg kort.\r\nDetta betänkande är ju egentligen ett slags\r\nfortsättning på det betänkande som vi behandlade i\r\nförra veckan. Dagens betänkande tar upp krav på\r\nutredningar om förändringar i grundlagen. I\r\nonsdags bifölls ett återremisskrav. När de frågor\r\nsom behandlades i förra veckans betänkande skall\r\ntas upp i utskottet, är det naturligt att även de nu\r\naktuella frågorna kommer upp. Vi får i\r\nkonstitutionsutskottet försöka bli ense om vad en\r\nny utredning skall syssla med. Att det skall bli en\r\nutredning har vi fått signaler om i ett\r\npressmeddelande från regeringen. Jag hoppas att\r\ndet blir ett positivt beslut om en utredning.</pre><pre>Tre av reservationerna i detta betänkande är\r\ngemensamma för centerpartiet, folkpartiet och\r\nmoderaterna. Stig Bertilsson har talat för dessa\r\nreservationer, och det är kanske inte så mycket att\r\ntillägga. Jag är medveten om att det inte är så helt\r\nenkelt att formulera de föreslagna kraven i\r\ngrundlagstext. Det krävs naturligtvis vissa\r\nreservationer. Det är emellertid angelägna ärenden\r\nsom tas upp, och för den skull bör man göra ett\r\nordentligt försök.</pre><pre>Reservation nr 6 om beskattningsmaktens gränser\r\nbygger för centerpartiets del på de allmänna\r\ntankegångar som vi brukar framföra i\r\ngrundlagsfrågor, nämligen att grundlagen skall vara\r\nklar och tydlig; man skall veta vad den innehåller.\r\nHär råder onekligen förvirring när det gäller just\r\nskattebegreppet. Vi talar ibland om avgifter och\r\nibland om skatter, och det är inte alltid lätt att finna\r\ndistinktionerna. Vi har i våra motioner på detta\r\nområde under senare år krävt att det skall göras en\r\nklar definition av vad som skall betraktas som\r\navgifter. Den som betalar en avgift bör rimligtvis få\r\nnågon förmån. Skatter däremot är en ren pålaga\r\nsom vi betalar för att ordna våra gemensamma\r\nangelägenheter. Det är också viktigt ur\r\nretroaktivitetssynpunkt att vi har en klar\r\ndistinktion. Skatter får ju enligt grundlagen inte tas\r\nut retroaktivt. Genom denna terminologiska\r\nförvirring uppkommer särskilda svårigheter.</pre><pre>Jag tycker alltså att de tre reservationerna -- om\r\nnärings- och yrkesfrihet, om beskattningsmaktens\r\ngränser och om äganderätten är viktiga\r\ngrundlagsfrågor. Vi bör därför inte tveka att utreda\r\nom vi kan stärka skyddet på dessa områden.\r\nDessutom bör vi alltså se till att\r\ngrundlagsbestämmelserna blir klara.</pre><pre>Jag kan inte underlåta att något kommentera ett\r\npar av de reservationer, som moderaterna\r\nensamma står för. Jag förstår inte riktigt\r\nreservation nr 2; det finns inget klart budskap i\r\ndenna.</pre><pre>Stig Bertilsson talade här om folkomröstningar. Jag\r\nhar ungefär samma uppfattning som han utom på\r\nen punkt. Jag tycker inte att vi skall ha rådgivande\r\nfolkomröstningar utan att folkomröstningarna bör\r\nvara beslutande. Rådgivande folkomröstningar\r\nåstadkommer bara förvirring. Jag har också en\r\nbestämd uppfattning om hur folkomröstningarna\r\nbör arrangeras. Det bör först fattas ett\r\nriksdagsbeslut, varefter en minoritet bör ha\r\nmöjlighet att föra ut frågan till folkomröstning.\r\nDenna skall då vara beslutande. Detta får betydelse\r\ninte bara för att folkomröstningar skall kunna\r\nanordnas utan också därför att det blir en press på\r\nledamöterna i riksdagen att försöka komma fram\r\ntill lösningar som kan accepteras av alla. Det är ju\r\nså bestämmelserna i grundlagen om folkomröstning\r\nhittills har fungerat. Denna fråga behandlade vi\r\nemellertid förra onsdagen, och jag kan inte finna att\r\ndet i reservation 2 talas särskilt om\r\nfolkomröstningar.</pre><pre>Reservation 3 tar upp frågan om familjerätt. Jag\r\nbrukar yttra mig i denna fråga, eftersom jag är litet\r\nängslig inför tanken på en grundlagsfäst familjerätt.\r\nJag står i alla möjliga diskussioner på barnens sida.\r\nOm det är någonting som skulle vara angeläget att\r\ngrundlagsfästa så är det barnens rätt. Vi vet att\r\nmånga barn far väldigt illa. Att på detta sätt\r\nytterligare öka föräldraauktoriteten och på något\r\nsätt göra denna absolut vänder jag mig mot. Vi har\r\nhaft uppmärksammade internationella konferenser\r\nom barnens situation i världen. Detta tycker jag är\r\nen angelägen fråga att ta upp och försöka hitta\r\nformuleringar för en grundlagstext. I varje fall\r\nanser jag den frågan vara mycket angelägnare än att\r\nföra in familjerätten i grundlagen, hur en sådan nu\r\nskulle formuleras.</pre><pre>Jag ber att få instämma i yrkandet om bifall till\r\nreservation nr 5.</pre><pre>Anf. 36 STIG BERTILSSON (m) replik:</pre><pre>Fru talman! Bara en mycket kort kommentar med\r\nanledning av Bertil Fiskesjös uttalande om\r\nfolkomröstningar.</pre><pre>Traditionen i vårt land är sådan att jag tror att om\r\nman börjar med rådgivande folkomröstningar i\r\nnågot större utsträckning än hittills har man nått en\r\nviss framgång. Kommer det däremot ett förslag om\r\natt folkomröstningarna över lag skall vara\r\nbeslutande, lär vi inte komma i närheten av en\r\nreform. En sådan tanke kan jag inte finna att det\r\nfinns majoritet för i Sveriges riksdag.</pre><pre>Anf. 37 Tredje vice talman BERTIL FISKESJÖ\r\n(c) replik:</pre><pre>Fru talman! Jag måste erkänna att jag funderat\r\nmycket på detta. De erfarenheter vi har fått av\r\nrådgivande folkomröstningar är sannerligen inte\r\nenbart positiva. Särskilt bedrövligt är det när man\r\nefter en folkomröstning håller på och disputerar\r\nvilket omröstningsresultatet egentligen blev.\r\nFortfarande råder det ju oenighet i denna kammare\r\nom tolkningen av resultatet av folkomröstningen\r\nom kärnkraften. Så anser jag inte att det bör vara.\r\nDärför borde vi seriöst pröva den ordning som man\r\nhar i Danmark. Folketinget fattar där först ett\r\nbeslut, och sedan kan frågan föras ut till\r\nfolkomröstning. Svaret blir då ett ja eller nej, och\r\ndå vet alla vilket som blivit resultatet av\r\nomröstningen. Det är den modell som jag förordar.</pre><pre>Anf. 38 STIG BERTILSSON (m) replik:</pre><pre>Fru talman! Man får vara glad över att\r\nfolkomröstningen om kärnkraften inte var\r\nbeslutande, eftersom man inte lyckats utröna ens\r\nvad de olika alternativen innebär.</pre><pre>Anf. 39 Tredje vice talmannen BERTIL\r\nFISKESJÖ (c) replik:</pre><pre>Fru talman! Detta är just en konsekvens av att\r\nomröstningsinstitutet är sådant som det är. Här\r\nfinns nämligen ytterligare ett moment som är av\r\nintresse, om man skulle följa min modell. Då\r\ntvingas de politiska partierna att ta ställning. Man\r\nskulle inte kunna gå ut med diffusa förslag, utan\r\nförst måste partierna visa färg här i riksdagen. När\r\nman gjort det, kan frågan föras ut till\r\nfolkomröstning. Medborgarna vet då vad riksdagen\r\nhar beslutat och var de olika partierna står. Vi får\r\ndå ett resultat, om vars tolkning vi inte behöver\r\ntvista.</pre><pre>Förste vice talmannen anmälde att Stig Bertilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 40 BO HAMMAR (v):</pre><pre>Fru talman! Jag vill yrka bifall till reservation nr 1\r\ntill detta betänkande.</pre><pre>Jag undrar vart folkpartiet tog vägen i denna\r\ndebatt. Ylva Annerstedt har väckt en motion om\r\nstrejkrätten, som jag tycker är väldigt viktig. Vi har\r\nfått den litet ovanliga kombinationen i utskottet att\r\nYlva Annerstedt och jag har reserverat oss i fråga\r\nom den fackliga strejkrätten.</pre><pre>Jag tycker att detta betänkande visar på en del\r\nintressanta skillnader i hur de olika partierna ser på\r\nfrågan om fri- och rättigheter. För oss i\r\nvänsterpartiet är rätten att strejka, rätten att vägra\r\nsälja sin arbetskraft, en grundläggande rättighet.\r\nRegeringens förslag förra vintern om strejkförbud\r\nvisar att det är angeläget att vi i grundlagen får ett\r\nstarkare skydd för strejkrätten. Det är mycket\r\nintressant att just Ylva Annerstedt och jag tycks\r\nvara ensamma i utskottet om den åsikten. Den\r\nandra liberalen i utskottet, miljöpartiet och\r\nsocialdemokraterna var inte intresserade av den\r\nhär frågan. Socialdemokraterna tycks vara helt\r\nobekymrade om dessa starka attacker mot den fria\r\nstrejkrätten. Jag vill gärna, fru talman, passa på att\r\nuttrycka min respekt för Ylva Annerstedt som i god\r\nliberal anda vill stärka skyddet för denna\r\ngrundläggande rättighet.</pre><pre>Sedan har vi en del andra reservationer i\r\nbetänkandet. ''Sällskapet ägarfrämjandet'' i form\r\nav de tre borgerliga partierna har reserverat sig på\r\nen rad punkter för att stärka äganderätten. Vi fick\r\nalldeles nyss höra av Stig Bertilsson att skatt är\r\nnästan att betrakta som stöld. Jag tror att det var\r\nMarx som en gång sade att egendom är stöld, men\r\njag är inte säker på det. Nu får vi höra att skatt är\r\ndetsamma som stöld.</pre><pre>Då kan man undra hur det här grundlagsskyddet för\r\näganderätten skall se ut. Man riktigt känner dessa\r\nreservationer hur bondens sista ko är hotad.\r\nLöntagarfonderna har, av de borgerliga partierna,\r\ntidigare beskrivits som ett hot mot äganderätten,\r\nmedan Wallenbergfonderna skulle var en garant för\r\nsamma äganderätt och samma demokratiska\r\nrättighet.</pre><pre>Fru talman! Jag anser inte att äganderätten är\r\nnågon absolut och självklar rättighet. Det finns\r\nredan en rad inskränkningar, och det är nödvändigt\r\ni ett demokratiskt och civiliserat samhälle. Hur\r\nbred äganderätten skall vara är en politisk\r\nstridsfråga och inte en grundlagsfråga. Man kan\r\näven notera att Dagens Nyheters ledarsida, som väl\r\när det främsta uttrycket för liberalismen i svensk\r\npolitik, delar den här uppfattningen. Detta går inte\r\natt reglera på det sätt som de borgerliga vill. De\r\nborgerliga partiernas linje innebär att riksdagens\r\nmöjligheter att göra vissa inskränkningar i\r\näganderätten, att fatta vissa skattebeslut osv. skulle\r\nnästan försvinna. Det finns redan ett skydd för\r\näganderätten i våra lagar och i vår grundlag, och jag\r\ntycker att det skyddet räcker.</pre><pre>Fru talman! Sedan har vi, tillsammans med\r\nmiljöpartiet, reserverat oss för en motion som\r\nmiljöpartiet har väckt. Jag tror att det är Hans\r\nLeghammar själv som har väckt motionen som vi är\r\növerens om, nämligen att man skall grundlagsfästa\r\nallemansrätten.</pre><pre>Jag har den uppfattningen att vi inte skall föra in\r\nalla möjliga frågor i grundlagen. Det har bl.a.\r\ndiskuterats grundlagsskydd för älvar och många\r\nandra frågor. Jag tror inte att vi skall proppa\r\ngrundlagen full med sådana detaljföreskrifter, men\r\nallemansrätten är en mycket grundläggande\r\nrättighet i vårt land. Jag är orolig för att ett\r\nkommande EG-medlemskap skall urholka denna\r\nurgamla rätt. Därför tycker jag att det är lämpligt\r\natt grundlagsfästa allemansrätten, och därför vill\r\njag gärna yrka bifall till reservation nr 4.</pre><pre>Anf. 41 STIG BERTILSSON (m) replik:</pre><pre>Fru talman! Jag kan inte underlåta att göra två\r\nkorta kommentarer. I en tid när det över hela\r\nvärlden sveper en rörelse för ökat enskilt ägande,\r\nnär man inte minst i den del av världen där Bo\r\nHammar har sina förebilder lagstiftar om ett ökat\r\nenskilt ägande, då talar socialdemokraterna i\r\nSverige i termer som att ägande är stöld eller näst\r\nintill. Det är i alla fall en profet som har uttalat det,\r\nkonstaterade vi tidigare. Det är alldeles uppenbart\r\natt det är samma ull i de nya vänsterkläderna.</pre><pre>Anf. 42 Tredje vice talman BERTIL FISKESJÖ\r\n(c) replik:</pre><pre>Fru talman! Bo Hammar hamnar väl i precis\r\nsamma svårigheter som vi som står bakom\r\ntrepartireservationerna möjligen kan hamna i. Det\r\när inte så enkelt som det kan se ut på papperet. Jag\r\nsade redan i mitt inlägg att det naturligtvis krävs\r\nnoggranna överväganden. Det måste finnas\r\ninbyggda reservationer. Det gäller så snart man tar\r\nin materiella krav i grundlagen över huvud taget.\r\nDe här förslagen om allemansrätten i grundlagen\r\noch om strejkförbud är precis lika svåra. Det är inte\r\nenklare att komma med sådana bestämmelser i\r\ngrundlagen som skall kunna tillämpas oreserverat,\r\nän vad det är på de andra punkterna. Jag föreställer\r\nmig att även Bo Hammar inser att det kan finnas\r\nsituationer där landets välfärd kräver att riksdagen\r\nkan fatta ett beslut. Det har vi ju gjort. En av mina\r\nförsta upplevelser här i riksdagen var att vi bröt\r\nstrejken 1971 genom ett beslut i riksdagen.\r\nPartierna gjorde detta under stor enighet. Man får\r\nvara försiktig med absoluta krav över huvud taget.</pre><pre></pre><pre>Anf. 43 BO HAMMAR (v) replik:</pre><pre>Fru talman! Jag är helt överens med Bertil\r\nFiskesjö. Det är naturligtvis inte så lätt att\r\ngrundlagsreglera allting, och jag konstaterar att\r\nBertil Fiskesjö inser det vad gäller äganderätten.</pre><pre>När det gäller frågan om rätten att strejka är det\r\nklart att inga rättigheter kan vara absoluta. Det kan\r\nfinnas lägen då man har anledning att ta till\r\nlagstiftning. Det som hände i vintras, när\r\nregeringen gick ut och sade att nu har vi litet\r\nsvårigheter i landet, nu skall vi genomföra ett\r\nflerårigt strejkförbud, ger anledning att titta på\r\nfrågan om inte strejkrätten måste få ett ökat skydd\r\ni grundlagen.</pre><pre>Stig Bertilsson, jag har inte talat om, och jag tror\r\ninte socialdemokraterna heller anser, att ägande\r\nskulle vara stöld. Det finns ganska vittgående\r\nregleringar som skyddar äganderätten i det här\r\nlandet. Ni vill ju åstadkomma en\r\ngrundlagsreglering som kommer att göra det\r\nmycket svårt att, också när det är mycket angeläget,\r\nbeskära äganderättens villkor. Stig Bertilsson var\r\nsnudd på att säga att det var stöld att ta ut skatter,\r\natt det nästan är en kränkning av äganderätten. Där\r\när vi inte överens.</pre><pre>Anf. 44 HANS LEGHAMMAR (mp):</pre><pre>Fru talman! Jag skall främst prata för reservation\r\n4, som handlar om allemansrätten och behovet av\r\ngrundlagsskydd för denna. Bo Hammar nämnde att\r\ndet var en motion av mig. Det är det faktiskt inte,\r\nBo Hammar, utan det är en socialdemokratisk\r\nmotion. Jan Fransson har skrivit den här motionen.</pre><pre>Däremot har jag varit ganska engagerad och\r\nfunderat på hur det går med den svenska\r\nallemansrätten i integrationsarbetet och vid ett\r\neventuellt medlemskap i EG. Bo Hammar och jag\r\nhade en litet djupare diskussion om detta vid ett\r\nkaffebord, när vi var ute och reste med utskottet till\r\nEG och EGs institutioner. Har jag tidigare befarat\r\natt allemansrätten inte är så skyddad som den borde\r\nvara enligt mitt förmenande, så stärktes den oron\r\nnär jag såg hur domstolen i Bryssel arbetade.</pre><pre>Jag hade för avsikt att under allmänna\r\nmotionstiden skriva en motion med en längre\r\nformulering, men det blev inte tid till det. Det är\r\nmånga motioner som skall skrivas om man är\r\nutskottsansvarig på olika områden. Det var därför\r\ntill min glädje som jag såg att det fanns en\r\nsocialdemokratisk motion i samma ämne. Jag yrkar\r\nmed glädje bifall till den socialdemokratiska\r\nmotionen om grundlagsskydd för allemansrätten,\r\noch jag hoppas att vi kan få en debatt om detta\r\neftersom socialdemokraterna inte har stött den i\r\nutskottet.</pre><pre>Det skulle vara intressant att få en litet seriösare\r\ndebatt om stejkrätten. Jag delar i stor utsträckning\r\nBo Hammars åsikter om behovet av ett starkt skydd\r\nför strejkrätten. Vinterns händelser visade att det\r\nredan i dag finns ett ganska starkt skydd för\r\nstrejkrätten. Det lades fram ett förslag om en\r\ninskränkning av strejkrätten, men det lyckades\r\naldrig genomdrivas. Det visar att vi har ett ganska\r\nstarkt skydd.</pre><pre>De debatter som fördes kring frågan om\r\nstrejkrätten var ganska inflammerade. Jag håller\r\nmed om att skyddet måste vara mycket starkt. Jag\r\nvet inte om Bo Hammar läste Anna Cristensen\r\ndebattartikel i DN någon månad efter dessa\r\ninflammerade turer. Hon pekade där på hur\r\nstrejkrätten egentligen har utvecklats från den tid\r\ndå det handlade om den svages rätt att säga ifrån,\r\nden svages möjlighet att verkligen påverka\r\narbetsmarknaden. Hon menade -- och hon hade\r\nenligt min uppfattning ganska stor fog för det -- att\r\ndet inte riktigt är på det sättet i dag.</pre><pre>Jag läser ibland KPML(r)-tidningen för att få en\r\nlitet bredare syn på alla politiska vinklingar som\r\nfinns i landet. Tidningen redovisar väldigt ofta vilda\r\nstrejker, småstrejker, osv. som förekommer varje\r\nvecka. Mycket få av dessa strejker får något\r\nresultat. Ofta sker dessa små strejker bland ganska\r\nsvaga grupper.</pre><pre>De strejker som verkligen får resultat är strejker\r\nbland nyckelgrupper. Dessa nyckelpersoner,\r\nflygledare och personer som innehar andra mycket\r\nviktiga funktioner i samhället, har i dag med hjälp\r\nav strejkvapnet en oerhörd makt. Men den svaga\r\nmänniskan inom industrin har inte någon sådan\r\nmakt.</pre><pre>Det vore därför intressant att diskutera just\r\nstrejkrättens utveckling. Är strejkrätten till för\r\ndessa nyckelgrupper? De här grupperna har enligt\r\nmin uppfattning i dag ett oerhört starkt skydd.\r\nDäremot skulle det vara intressant att se på frågan\r\nom strejkskyddet för andra grupper. Det är av den\r\nanledningen som vi har litet svårt att stödja\r\nreservationen. Allmänt sett menar jag att\r\nstrejkrätten är ganska väl skyddad i dag. Men\r\nibland blir det litet groteskt när man ser hur\r\nnyckelgrupper kan driva sina frågor gentemot\r\nandra.</pre><pre>Anf. 45 BO HAMMAR (v) replik:</pre><pre>Fru talman! Jag vill ingalunda romantisera strejken\r\nsom något slags vapen i den politiska kampen. Jag\r\ntycker, precis som Hans Leghammar, att man\r\nmycket väl kan diskutera olika aspekter på\r\nstrejkfrågan. Men jag tror att det vore mycket\r\nfarligt att inskränka strejkrätten och säga att den\r\ngäller vissa grupper men inte andra. Då tror jag att\r\nvi snart skulle befinna oss i ett skymningsland och i\r\nett mycket farligt läge, där strejkrätten skulle vara\r\nhelt urholkad.</pre><pre>Det är, som Hans Leghammar säger, riktigt att vi i\r\nvintras avvisade detta. Jag befarar att det delvis var\r\nav taktiska skäl som en del borgerliga partier gick\r\nemot regeringens förslag i det avseendet.</pre><pre>Jag undrar hur det skulle gå med strejkrätten om vi\r\nfick en borgerlig majoritet och väldigt många fler\r\nmoderater i de här bänkarna. Jag kan mycket väl\r\ntänka mig att en riksdagsmajoritet då allvarligt\r\nskulle kunna inskränka den grundläggande fri- och\r\nrättighet som strejkrätten ändå är. Därför menar\r\njag att det finns anledning att på ett mera klart sätt\r\nskydda strejkrätten i grundlagen.</pre><pre>Anf. 46 OLLE SVENSSON (s):</pre><pre>Fru talman! Jag skall fatta mig ganska kort och\r\nförsöka att bygga mitt anförande på ett principiellt\r\nställningstagande. Detta är något jag faktiskt har\r\njobbat för väldigt ofta ända sedan vi började\r\ndiskutera dessa fri- och rättigheter. Jag arbetade\r\nmed dessa frågor när jag satt med i fri- och\r\nrättighetsutredningen och diskuterade fri- och\r\nrättighetskapitlet i regeringsformen.</pre><pre>Jag menar att man trots allt måste hålla fast vid att\r\nSverige har ett parlamentariskt representativt\r\nstatsskick och att vår författning bygger på den s.k.\r\nfolksuveränitetsprincipen. Det innebär att ärenden\r\nsom regel skall avgöras genom majoritetsbeslut. Vi\r\nhar i Sverige en tradition med en fri\r\nopinionsbildning. Debatten får alltså föras kring de\r\npolitiska frågorna och så småningom leda fram till\r\nbeslut.</pre><pre>Jag känner mig litet besviken över att så många här\r\nvill påkalla grundlagsregleringar och därigenom\r\ninskränka demokratins verkningskrets och de\r\ndiskussioner vi för kring dessa frågor.</pre><pre>Stig Bertilsson menade att man skall undanta\r\nskattedebatter och debatter om äganderätt från\r\ndetta och att man på olika sätt skall införa\r\nrestriktioner. Detta är en kampanj som i dag förs\r\nfrån Arbetsgivareföreningen och från näringslivets\r\norganisationer. Jag tycker emellertid att debatten\r\nsett från moderaternas synpunkt är litet\r\ndefaitistisk. Tror ni inte på era argument i den\r\nallmänna debatten, eftersom ni inte kan föra\r\ndebatten utifrån de utgångspunkterna? Tror ni inte\r\natt ni kan vinna majoritet för era ståndpunkter här\r\ni riksdagen, eftersom ni måste se till att det finns ett\r\nskydd för minoriteter?</pre><pre>Huvudprincipen i Sverige är\r\nfolksuveränitetsprincipen.</pre><pre>Jag kan ställa samma fråga till Bo Hammar: Tror\r\ninte Bo Hammar på att han kan upprätthålla\r\nprinciperna när det gäller de fackliga\r\nstridsåtgärderna genom att delta i den allmänna\r\ndebatten, genom att i den fria debatten verka för\r\ndetta? Varför påkalla ytterligare\r\ngrundlagsreglering, när det är så svårt att nå fram\r\ntill förbättringar den vägen?</pre><pre>Sedan jag har sagt detta vill jag gärna säga att vi,\r\ngenom de bestämmelser som finns i\r\nregeringsformens rättighetskapitel, i viss mån har\r\nrestriktioner för beslutsfattarna. De rättigheterna\r\nhar ju fått ett särskilt skydd i 2 kap. i\r\nregeringsformen. Beslut om dessa rättigheter har\r\nfattats -- och detta är nödvändigt -- i bred politisk\r\nenighet. Vi skall ha en grundlagsreglering i de\r\nfrågor där vi har en gemensam värdering. Vi skall\r\nha en grundlagsreglering mot tortyr och i en rad\r\nfrågor där det är viktigt att markera att vi inte kan\r\ngodta att rättigheter kränks.</pre><pre>Jag menar att konstitutionsutskottet aktivt har\r\nmedverkat till två utredningar med deltagande av\r\nsamtliga partier -- fri- och rättighetsutredningen\r\noch rättsskyddsutredningen -- som efter ingående\r\növerväganden har förberett de bestämmelser och\r\ndet reformverk vi har i dag.</pre><pre>Även reglerna om minoriteters möjligheter att i\r\nriksdagen förhindra eller uppskjuta beslut, som\r\ntogs upp av Stig Bertilsson, har utformats i strävan\r\nefter att uppnå consensusbeslut. Man kan här\r\nerinra Stig Bertilsson om att förre högerledaren,\r\nstatsvetaren Gunnar Heckscher, på ett\r\nförtjänstfullt sätt, genom att vara ordförande i en\r\nav dessa utredningar, medverkade till sådana\r\nlösningar i enighet. Detta gäller även de nuvarande\r\nbestämmelserna om egendomsskyddet som finns i\r\nregeringsformen.</pre><pre>Beträffande fackliga stridsåtgärder, familjerätt och\r\nnärings- och yrkesfrihet ter sig för mig förslagen om\r\ngrundlagsreglering resp. införandet av ett starkare\r\nskydd i grundlagen svåra att tillfredsställa. Dels är\r\nskälen principiella, genom att det i vissa fall gäller\r\nförhållandet mellan enskilda och inte ett skydd\r\ngentemot det allmänna, dels är det tvivelaktigt om\r\nskyddet verkligen förstärks genom\r\ngrundlagsregleringen, eftersom den om detta förs\r\nin i stor utsträckning måste öppnas för undantag\r\noch möjligheter att då reglera en hel del\r\nförhållanden i vanlig lagstiftning.</pre><pre>På de här principiella grunderna yrkar jag bifall till\r\nutskottets hemställan i samtliga delar.</pre><pre>Anf. 47 STIG BERTILSSON (m) replik:</pre><pre>Fru talman! Utskottets ordförande Olle Svensson\r\nanklagar oss moderater för att vilja införa fler\r\nrestriktioner. Det vill vi naturligtvis med våra krav\r\nom grundlagsskydd. Men därefter försvarar Olle\r\nSvensson de restriktioner som finns i dag. Det blir\r\ningen enhetlig linje i det resonemanget.</pre><pre>Fru talman! Vi moderater är naturligtvis alldeles på\r\ndet klara med att detta är utomordentligt svåra\r\nfrågor. Det är därför som vi i samtliga fall uttrycker\r\noss så försiktigt att vi talar om utredningskrav. Vi är\r\ninte mer långtgående i våra krav än att vi tror att\r\nman i utredningar kan komma fram till\r\nförbättringar.</pre><pre>När det gäller skatterna och ägandet har det i dag\r\nfaktiskt gått så långt att det här fordras en ändring.\r\nTidigare i debatten har det talats om den enskilda\r\nmänniskans situation. Jag skall ta ytterligare ett\r\nlitet exempel. Att år 1990 och 1991 talar om\r\nårhundradets skattereform, när man enbart\r\nåstadkommer något som kan kallas en\r\nskatteomläggning, visar hur långt man gått i sina\r\nintentioner att beskatta det svenska folket. Man\r\nsänker över huvud taget inte skatten. Då anser vi\r\nmoderater, fru talman, att möjligheten att skydda\r\nenskilda människor måste utredas.</pre><pre>Anf. 48 Tredje vice talman BERTIL FISKESJÖ\r\n(c) replik:</pre><pre>Fru talman! Man kan naturligtvis driva det\r\nprincipiella resonemang som Olle Svensson här\r\nförde. Det är så att säga den engelska modellen om\r\nman drar ut konsekvenserna, dvs. parlamentet är\r\nsuveränt. Det finns ingen konkurrent gentemot\r\nparlamentet. I det engelska parlamentet kan man\r\nbesluta vad som helst.</pre><pre>Men vi har i Sverige valt den modellen att det skall\r\nfinnas en grundlag i vårt land. Sedan blir då nästa\r\nsteg i diskussionen: Vad skall den innehålla? Jag var\r\nmed en gång i tiden när vi arbetade fram den nya\r\ngrundlagen, och jag har också deltagit i senare\r\nutredningar. Jag kan gärna avslöja att jag från\r\nbörjan ansåg att grundlagen skulle vara en rejäl\r\nregelbok för riksdag och regering, för val och\r\nliknande ting. Den skall på ett otvetydigt sätt\r\nreglera den formella sidan av hur ett demokratiskt\r\nstyrelseskick skall se ut.</pre><pre>Jag var motståndare till de allmänna\r\nmålsättningsparagrafer som sedan fördes in i\r\ngrundlagen, eftersom jag trodde mig kunna ana att\r\ndessa skulle bereda svårigheter. Ju mer luddigheter\r\ndet finns i grundlagen, desto större risk är det att\r\nkraven på författningsdomstol och liknande vinner\r\ngehör, dvs. vi får jurister som borta från allt\r\npolitiskt ansvar sitter och beslutar vad grundlagen\r\negentligen innehåller. Så vill inte jag ha det.</pre><pre>Men det har sedan ändå visat sig att vi undan för\r\nundan har kunnat enas om att det i vissa frågor bör\r\nfinnas materiella bestämmelser i grundlagen som\r\nför fram sådana saker som man anser vara särskilt\r\nskyddsvärda. Detta har vi gjort, som Olle Svensson\r\nkom in på, i en lång rad fall. För min personliga del\r\nhar jag inte varit opåverkbar i den debatt som har\r\nförts. Det har varit omfattande diskussioner om att\r\näven en demokrati kan bli förtryckande.</pre><pre>Det är inte säkert att det alltid blir de bästa\r\nbesluten, eller de som är bäst för det stora flertalet,\r\nom man ger fritt fram för majoriteten. Jag uppfattar\r\ndärför restriktioner som en uppmaning till dem som\r\nhar majoritet att eftersträva så bred enighet som\r\nmöjligt i frågor som uppfattas som mycket\r\nangelägna för medborgarna.</pre><pre>Anf. 49 BO HAMMAR (v) replik:</pre><pre>Fru talman! Jag är överens med Olle Svensson om\r\natt kampen för de fackliga fri- och rättigheterna\r\nnaturligtvis främst är en politisk kamp och att vad\r\nsom står i grundlagen inte innebär någon garanti.\r\nMan kan inte föra in allting i grundlagen. Men jag\r\nanser att rätten att strejka är en grundläggande fri-\r\noch rättighet.</pre><pre>Om ett antal människor på en arbetsplats har\r\nsådana förhållanden att de helt enkelt inte vill\r\nfortsätta sälja sin arbetskraft till arbetsgivaren och\r\ngår samman och säger: Nu slutar vi arbeta, är detta\r\nen rättighet de har som ingen skall kunna ta ifrån\r\ndem.</pre><pre>Jag är mycket orolig över den pågående mycket\r\nstarka kampanjen mot fackföreningsrörelsen. Vi\r\nsåg den problematiken i vintras när t.o.m. den\r\nsocialdemokratiska regeringen var inne och tafsade\r\npå strejkrätten. Jag är mycket orolig för vad som\r\nskulle kunna inträffa om det blir en borgerlig\r\nmajoritet i denna kammare med ett starkt\r\nhögerinflytande. Jag anser därför att det finns ännu\r\nstörre anledning att på ett bättre sätt skydda denna\r\ngrundläggande rättighet, strejkrätten, i vår\r\ngrundlag.</pre><pre>Anf. 50 OLLE SVENSSON (s) replik:</pre><pre>Fru talman! Jag vill först vända mig till Stig\r\nBertilsson. I det första anförandet som Stig\r\nBertilsson höll nämnde han att det kommunala\r\nskattetaket var någonting positivt. Beslutet om\r\ndetta har fattats inom ramen för\r\nfolksuveränitetsprincipen genom majoritetsbeslut i\r\nriksdagen. Den kommunala självstyrelsen regleras\r\ni grundlagen, men jag tror inte att man skall införa\r\nkommunalt skattestopp som någon\r\ngrundlagsprincip. Den frågan passar inte riktigt in i\r\nden här debatten.</pre><pre>Stig Bertilsson förde en svepande diskussion om\r\nårhundradets skattereform. Detta är ett exempel\r\npå en kontroversiell fråga där politiska partier har\r\nolika meningar, och därför leder detta till en\r\npolitisk debatt. Behandlingen av en sådan fråga\r\nmåste ske inom ramen för författningsregler och\r\nslutligen leda fram till ett majoritetsbeslut. Men\r\nnaturligtvis skall det vara en fri opinionsbildning\r\noch en fri debatt. Jag anser alltså att det inte finns\r\nnågot som helst argument för kraven på ytterligare\r\ngrundlagsreglering.</pre><pre>Jag anser att Bertil Fiskesjö här förde en ganska\r\nnyanserad debatt i dessa frågor. Jag vill bara\r\ntillägga följande. Jag har tagit del av och deltagit i\r\ndebatter med personer som försökt att forma ett\r\nalternativ till den nuvarande grundlagen. Jag har\r\ninte funnit att de har kunnat formulera\r\nskattebegreppet på ett klarare sätt än vad som är\r\nfallet i dag. Inte heller har jag lyckats hittat någon\r\nformulering när det gäller äganderätten och dess\r\nprinciper och hur den skall skrivas in i grundlagen\r\nsom gör att jag tycker att man vinner i precision i\r\nförhållande till de resultat man nått i det tidigare\r\nutredningsarbetet.</pre><pre>Sedan vill jag slutligen säga till Bo Hammar att det\r\ni 2 kap. 17 § regeringsformen föreskrivs att:\r\n''Förening av arbetstagare samt arbetsgivare och\r\nförening av arbetsgivare äger rätt att vidtaga\r\nfackliga stridsåtgärder, om annat ej följer av lag\r\neller avtal.'' Jag har en känsla av att man inte heller\r\ndär kan komma så mycket längre.</pre><pre>När vi i fri- och rättighetsutredningen diskuterade\r\nden här frågan, vilket också framgår av\r\nbetänkandet, svarade LO, TCO och SACO-SR att\r\nde anslöt sig till denna formulering och att man inte\r\nkunde komma längre. Det skedde nog i\r\nförvissningen om att man i den allmänna debatten\r\nmycket väl skulle kunna värna dessa frågor. Också\r\njag har en tilltro till detta. Det fördes en mycket\r\nlivlig diskussion i anslutning till det s.k.\r\nstoppaketet, och det visar att vi har en vital\r\nmedborgaropinion som gärna slår larm om man\r\nkänner att någon rättighet kränkts.</pre><pre></pre><pre>Anf. 51 CHARLOTTE CEDERSCHIÖLD\r\n(m):</pre><pre>Fru talman! Såsom författare till en av de motioner\r\nsom behandlas i detta betänkande -- i reservation\r\n3 -- vill jag framföra några kortfattade synpunkter.</pre><pre>När det gäller motion 209 angående behovet av att\r\nstarkare markera familjen i lagstiftningen finns\r\nanledning att ifrågasätta socialdemokraternas skäl\r\natt motsätta sig en utredning om familjerätten. Låt\r\nvara att socialdemokraterna tycker att det är svårt\r\natt införa ett skydd för familjen i författningen.\r\nMen varför förvägra en utredning möjligheten att\r\nförsöka? Om en fråga är svår löser man den inte\r\nbättre genom att avstå från att försöka lösa den --\r\nom det inte är så att man inte vill lösa problemet,\r\nförstås. Det är nog snarare där skon klämmer, och\r\nmindre gäller det nog svårigheterna för utredarna.</pre><pre>Värt att notera är att exakt samma diskussion som\r\nvi nu här för pågår i Österrike i den stora\r\nkoalitionen mellan socialdemokraterna och vårt\r\nsysterparti ÖVP. ÖVP vill skydda familjen och\r\näktenskapet i författningen. Det vill däremot inte\r\nsocialdemokraterna.</pre><pre>Om socialdemokraterna nu anser att det är så svårt\r\natt skydda familjerätten kan man ju ta konsulthjälp\r\nfrån Österrike -- där finns det färdiga formuleringar\r\natt hämta.</pre><pre>Familjen utgör basen i vår samhällsordning. Starka\r\nfamiljeband ger ofta en inre styrka och större\r\nmöjligheter att klara påfrestningar. Oavsett ålder\r\nhar faktiskt de flesta behov av sådana familjeband.</pre><pre>Familjerna ser ut på olika sätt. Familjestrukturen\r\nförändras snabbare i ett samhälle med många\r\nskilsmässor, samboförhållanden och omgiften. Då\r\när det viktigt att samhället värnar om familjen som\r\nsådan och stöder den.</pre><pre>Familjen är barnets första upplevelse av\r\nomvärlden, för spädbarnet det mest betydelsefulla.\r\nBarnet skall har rätt till sina föräldrar, rätt till tid\r\nmed sina föräldrar, för att få möjlighet att utveckla\r\nstarka familjeband. Föräldrar skall ha rätt till så\r\nmycket tid med barnen att de kan delta i barnens\r\nutveckling, skolarbete och intressen.</pre><pre>Stat och samhälle drar nytta av starka familjer och\r\nharmoniska individer som fungerar i sin\r\nsamhällsroll, såväl på dagis som i skolan och på\r\narbetsplatsen. Det ligger i det allmännas intresse att\r\nfamiljen fungerar -- det borde det i alla fall göra.</pre><pre>Föräldrarnas ansvar för barnens fostran är en\r\ngrundläggande rättighet och skyldighet.\r\nFöräldrarna måste då också ha det yttersta ansvaret\r\nnär det gäller uppväxtmiljöer som skola, daghem,\r\nfritidshem och annat som tillhör barnens vardag.\r\nBehoven är olika i olika familjer. Men den som får\r\nta konsekvenserna, måste också kunna fatta\r\nbesluten.</pre><pre>Arbete med barn i familj skall inte nedvärderas\r\neller negligeras. Det drabbar familjen och dem som\r\när mest beroende av familjen, nämligen barnen.\r\nOm samhället är familjeovänligt drabbas barnen.\r\nFöräldrarätten finns i internationella\r\nrättighetskataloger. Rättigheter kräver kontroll för\r\natt få ett reellt innehåll och värde. Denna kontroll\r\nbehöver påtagligt förbättras i vårt land. När det\r\ngäller konstitutionell kontroll är Sverige ur ett\r\nvästeuropeiskt perspektiv relativt efterblivet.</pre><pre>Den svenska rättighetskatalogen bör innehålla de\r\nrättigheter en människa skall ha, och till det måste\r\ndefinitivt rätten till sin familj anses höra.</pre><pre>Sedan en kommentar till Bertil Fiskesjö, som\r\ntalade om reservation 3. Det handlar här om just\r\nbarnens rätt. Här står inte ''föräldrarnas rätt till sina\r\nbarn'', här står ''familjerätt'', vilket alltså\r\ninkluderar barnens rätt till sina föräldrar. Det är det\r\nsom är den viktiga förändringen. De som har störst\r\nbehov av familjen är ju just barnen.</pre><pre>Det här ligger helt i linje med vårdnads- och\r\numgängesförslagen, som nu håller på att växa fram\r\ni lagutskottet. Vår utgångspunkt är just barnens\r\nbästa. Om centern skulle vara konsekvent i sina\r\nsynpunker på barnens bästa borde man således\r\ntillstyrka reservation 3. En grundlagsfäst\r\nfamiljerätt skulle markera samhällets stöd till\r\nfamiljen och uppskattning av familjens betydelse.</pre><pre>Anf. 52 Tredje vice talmannen BERTIL\r\nFISKESJÖ (c):</pre><pre>Fru talman! Jag vill inte framstå som den som inte\r\nvill skydda familjen. Jag tycker att familjen är en fin\r\ninstitution, och jag tycker att man skall hålla ihop\r\noch hjälpas åt med barn, osv. Men verkligheten är\r\ndess värre inte upplyftande i många av de här\r\nsammanhangen. Vi får acceptera att en tredjedel av\r\näktenskapen helt enkelt spricker. När man här talar\r\nom familjen frågar jag: Vilken familj? Vilken\r\nfamiljs rätt är det det gäller?</pre><pre>Vad jag har velat betona är bara att vi inte får\r\nförskjuta perspektivet så att vi på något sätt\r\nprivilegierar föräldrarna i förhållande till barnen.\r\nVi vet ju att väldigt många barn far illa. Det viktiga\r\ntycker jag är att garantera barnens rätt i samhället,\r\noavsett hur familjesituationen kan utvecklas. Jag\r\ntror för min del inte att man genom att föra in\r\nnågon bestämmelse i grundlagen om familjerätt\r\nhjälper till att hålla samman äktenskap som av\r\nandra skäl brister.</pre><pre>Anf. 53 CHARLOTTE CEDERSCHIÖLD\r\n(m):</pre><pre>Fru talman! Jag tog i mitt anförande upp att det\r\ngivetvis handlar om olika sorters familjer. Det här\r\nhandlar inte bara om den traditionella familjen.\r\nFamiljer kan se ut på väldigt många olika sätt, och\r\nalla ingår naturligtvis i familjebegreppet. Det är\r\nfråga om att vi vill stärka just barnens rätt genom\r\natt skriva in formuleringen om familjerätten -- det\r\nhandlar alltså inte om föräldrarnas rätt utan om\r\nbarnens rätt.</pre><pre>Nu är det inte någon större skillnad, tror jag,\r\nmellan vad Bertil Fiskesjö tycker och vad jag syftar\r\ntill. Jag tror faktiskt att vi har ganska likartade\r\nsynpunkter när det gäller barnens bästa. Den\r\nideologiska skiljelinjen här går mellan\r\nsocialdemokratin och borgerligheten; därför skall\r\nBertil Fiskesjö och jag inte diskutera det här.</pre><pre>Faktum är att det finns en mängd citat av\r\nsocialdemokraterna som markerar en helt annan\r\nsyn. Jag tycker att landets statsminister snudd på tar\r\navstånd från familjen när han säger: Det finns i det\r\nhär landet stora privata sfärer, men barnen och\r\nderas utveckling är för socialdemokraterna så\r\nviktiga att vi ser dem som samhällets ansvar. -- Inte\r\nett ord om familjen där!</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 § Eritrea</pre><pre>Föredrogs</pre><pre>utrikesutskottets betänkande</pre><pre>1990/91:UU3 Eritrea.</pre><pre>Anf. 54 VIOLA FURUBJELKE (s):</pre><pre>Fru talman! Det betänkande från utrikesutskottet\r\nsom handlar om Eritrea är helt enhälligt. Det\r\ninnehåller inga reservationer och inga särskilda\r\nyttranden. Att ett antal företrädare för partierna\r\nändå har satt upp sig på talarlistan under denna\r\npunkt tyder, anser jag, på att vi har ett starkt och\r\nlångvarigt engagemang för den här frågan.</pre><pre>Sverige har ju en mycket lång tradition av\r\nsamarbete med Etiopien. Vi har funnits där i ett\r\nhundratal år, till att börja med genom\r\nmissionärsverksamhet och senare genom\r\nbiståndsverksamhet. Etiopien är ett av våra\r\nprogramländer, ett av de länder som vi längst givit\r\nbistånd.</pre><pre>Det här har naturligtvis gjort det extra svårt och\r\nkonfliktfyllt att se det grymma kriget där utvecklas.\r\nI snart 30 år har det pågått. Det har varit det mest\r\nutdragna, det blodigaste och grymmaste\r\nbefrielsekriget i Afrikas historia. Man räknar med\r\nuppemot en halv miljon döda och hundratusentals\r\nsårade. Därtill kommer att kriget har givit upphov\r\ntill ett enormt flyktingproblem.</pre><pre>Man räknar med att ungefär 50 % av Etiopiens\r\nstatsutgifter går direkt till kriget. Det sker i ett land\r\nsom så väl behöver sina resurser för utveckling.</pre><pre>Under våren och försommaren förra året såg det för\r\nförsta gången på länge ut som om det skulle kunna\r\nhända någonting positivt i den konflikten. Det var\r\nnär expresident Carter medverkade till att försöka\r\nfå parterna till förhandlingsbordet. Tyvärr tyder\r\nmycket på att de förhandlingarna har gått i stå.\r\nAnsträngningarna verkar ha avstannat. Men det är\r\ninte alls acceptabelt. Man måste göra stora\r\nansträngningar för att åter få parterna till\r\nförhandlingsbordet. Utskottet skriver i sitt\r\nbetänkande att en varaktig fred bara kan uppnås i\r\nförhandlingar.</pre><pre>Utskottet anser att de förhandlingar vi vill se kan\r\nleda fram till olika former av självbestämmande för\r\nEritrea. Det kan handla om regional autonomi, om\r\nfederation eller om självstyre. Utskottet\r\nkonstaterar dock att principen om\r\nsjälvbestämmande för Eritrea är politiskt och\r\nfolkrättsligt välgrundad. En varaktig lösning på\r\nkonflikten bör bygga på det eritreanska folkets rätt\r\ntill självbestämmande.</pre><pre>Vidare anser utskottet att eritreanerna själva bör få\r\nge sin syn på hur de anser att frågan skall lösas.\r\nEnligt utskottet kan detta ske genom en\r\ninternationellt övervakad folkomröstning. Men\r\nparterna måste naturligtvis komma överens om allt\r\ndetta i förhandlingar.</pre><pre>Herr talman! I år är det 100 år sedan Eritrea\r\nformellt koloniserades av Italien. Under andra\r\nvärldskriget tog Storbritannien över\r\nadministrationen av landet. Efter 10 år av brittiskt\r\nmilitärstyre kompromissade äntligen FNs under\r\nsvår vånda fram till ett beslut om eritreanskt\r\nsjälvstyre inom en federation med Etiopien.</pre><pre>Det blev tyvärr bara en kort tid av självstyre.\r\nEritrea hade visserligen ett eget parlament, man\r\nhade politiska partier och man hade börjat bygga\r\nupp fackföreningsrörelser, organisationer m.m.\r\nDet fungerade väl, men etiopierna accepterade\r\naldrig detta beslut. Successivt började Etiopien att\r\nta över Eritrea, och 1962 hade Eritrea införlivats\r\nmed Etiopien som en provins. Sedan ett år innan,\r\n1961, hade befrielsekriget pågått.\r\nStormaktsintresset har hela tiden under den här\r\nkonflikten varit betydande. Stormakterna har\r\nanvänt denna konflikt för sina egna intressen, och\r\nde har frikostigt försett parterna med vapen,\r\nömsom den ena sidan och ömsom den andra.</pre><pre>Det finns ett mycket talande eritreanskt ordspråk\r\nsom säger: När de stora elefanterna slåss, är det\r\ngräset som dör. Detta ordspråk kan mycket väl\r\nappliceras på den här konflikten. Sedan ett år\r\ntillbaka har emellertid stormakterna en mycket\r\nbättre relation med varandra, och detta har också\r\ngivit resultat vid en mängd olika regionala\r\nkonflikter. Tyvärr har detta inte i någon högre grad\r\nännu påverkat lösningen av Eritrea-konflikten.</pre><pre>Det är kanske precis så som en något bitter eritrean\r\nsade när jag för en tid sedan talade med honom, att\r\nnär de stora elefanterna slåss, är det gräset som dör,\r\nmen när de stora elefanterna älskar, är det också\r\ngräset som dör.</pre><pre>Utskottets betänkande tar inte ställning vare sig till\r\nde stora elefanternas hat eller kärlek -- däremot\r\nhandlar det mycket om vad som krävs för att gräset\r\nåter skall växa i Eritrea.</pre><pre>Det är utskottets mening att Sverige skall verka för\r\natt frågan åter förs upp på FNs dagordning, så att\r\ndetta grymma krig kan få sin lösning vid\r\nförhandlingsbordet, till gagn för freden i enlighet\r\nmed folkrätten och för främjande av mänskliga\r\nrättigheter och utveckling i Eritrea.</pre><pre>Herr talman! Det är med tillfredsställelse som jag\r\nyrkar bifall till hemställan i detta eniga betänkande\r\nom Eritreas framtida status.</pre><pre>Anf. 55 INGER KOCH (m):</pre><pre>Herr talman! När vi för nästan ett år sedan här i\r\nkammaren behandlade Eritrea-frågan och\r\nsituationen i Etiopien, hade vi anledning att\r\nuttrycka en viss optimism.</pre><pre>Den etiopiska regeringen hade på grund av\r\nmotståndsrörelsens militära framgångar, de\r\neritreanska och tigreanska folkens outtröttliga\r\nkamp mot terror och förtryck och längtan efter fred\r\noch självbestämmande, sett sig tvingad att gå med\r\npå att inleda parallella förhandlingar med EPLF\r\noch TPLF.</pre><pre>Under ledning av den förre amerikanske\r\npresidenten Carter träffades också parterna vid\r\nnågra tillfällen under förra hösten.</pre><pre>Men de inledande samtalen avbröts utan att några\r\npåtagliga resultat uppnåddes, och det är för\r\nnärvarande ovisst när några konkreta förhandlingar\r\nmellan de olika parterna på nytt kan komma i gång.</pre><pre>Afrikas längsta och blodigaste krig fortsätter --\r\ndetta grymma krig, som i nästan 30 år har orsakat\r\nett sådant oerhört lidande för civilbefolkningen.\r\nHundratusentals människor har dött på grund av\r\nden etiopiska arméns terrorbombningar och\r\nrepressalieaktioner i ett land där regimen inte\r\ntillåter någon opposition.</pre><pre>Diktaturen har använt terrorn som ett vapen i\r\nkrigföringen för att hänsynslöst kunna fullfölja sin\r\npolitik med bybildningar och folkförflyttningar, och\r\nman har använt svälten som ett annat vapen.</pre><pre>Detta lidande har kunnat fortgå länge utan att\r\nvärldsopinionen har reagerat med att föra upp\r\nfrågan högt på den internationella politikens\r\ndagordning.</pre><pre>Etiopien hotas nu dessutom återigen av en svår\r\nhungersnöd på grund av missväxt i de norra delarna\r\nav landet. Redan nu svälter enligt uppgift över tre\r\nmiljoner människor i området.</pre><pre>Gerillatrupperna och regeringen har gett varandra\r\nskulden för att hjälpen inte nått fram till de\r\nbehövande. Förstörda hamnar, belägrade städer,\r\nofarbara och osäkra vägar, urskiljningslösa angrepp\r\npå plan med nödhjälp och bombangrepp mot\r\nlivsmedelslager har gjort att kyrkorna och FNs\r\norganisationer i Etiopien haft svårt att få fram den\r\nmat som redan finns i landet. Det komplicerade\r\npolitiska och militära läget i landet fördjupar de\r\nlidandes nöd alltmer för varje dag.</pre><pre>Sverige borde långt tidigare och i internationella\r\nfora med kraft ha påtalat brotten mot demokratin\r\noch det grova kränkandet av de mänskliga\r\nrättigheterna som den etiopiska regeringen gjort sig\r\nskyldig till.</pre><pre>Etiopien är ju -- som Viola Furubjelke nämnde --\r\nett av våra äldsta biståndsländer. Sverige får inte\r\ngenom sitt bistånd hjälpa till att stärka den\r\nnuvarande regimens totalitära styre. Tvärtom\r\nmåste de svenska biståndsinsatserna syfta till att\r\nstärka respekten för de mänskliga fri- och\r\nrättigheterna och genom olika insatser värna om att\r\nolika åsikter får komma till tals och att en\r\nutveckling sker mot frihet och demokrati.</pre><pre>Herr talman! Vi ser därför med glädje och\r\ntillfredsställelse att ett enat utskott nu anser att\r\nSverige bör verka för att konflikten i Etiopien förs\r\nupp till behandling i FN om fredssamtalen skulle\r\nvisa sig bli resultatlösa.</pre><pre>Ett annat krav, som vi moderater fört fram under\r\nflera år, är att en särskild rapportör skall tillsättas\r\nmed uppgift att granska hur reglerna för de\r\nmänskliga rättigheterna följs i Etiopien. Även detta\r\nyrkande tillstyrker nu utskottet och anser att\r\nSverige nu bör verka för att en sådan granskning av\r\nsituationen sker inom ramen för FNs kommission\r\nför de mänskliga rättigheterna och att en särskild\r\nrapportör bör tillsättas.</pre><pre>Herr talman! Jag yrkar därför bifall till hemställan\r\ni utrikesutskottets betänkande nr 3.</pre><pre>Anf. 56 MARIA LEISSNER (fp):</pre><pre>Herr talman! Det är med glädje jag går upp i denna\r\ndebatt, som egentligen inte är någon debatt utan ett\r\nuttryck för tillfredsställelse över ett enigt\r\nutskottsbetänkande om Eritrea.</pre><pre>Kriget mellan Eritrea och Etiopien måste nu\r\nbringas till ett slut. Hungerkatastrofer, stora\r\nflyktingströmmar och mycket mänskligt lidande är\r\ndet pris som eritreanerna betalat för sin kamp för\r\nsjälvbestämmande och demokrati.</pre><pre>När jag var i Eritrea i maj i år fick jag för en kort\r\ntid dela eritreanernas vardag i förödelsen. Jag\r\nvandrade ut i byar som var övergivna och\r\nfolktomma under dagarna. Bombkratrar syntes här\r\noch var. En bit av en kudde hängde på ett träd, en\r\nförvriden säng låg ett stycke därifrån. Döda getter\r\nlåg utströdda över den torra marken. Några hundra\r\nmeter utanför den tömda och dödstysta byn låg\r\nbefolkningen och tryckte i rädsla för nya\r\nflygattacker. Barnen tvingades att sitta stilla under\r\nträd och i gropar hela den långa stekheta dagen,\r\nutan att kunna röra sig, och utan att få mat,\r\neftersom röken från kokelden skulle avslöja deras\r\ngömställe. De levde med skräcken för etiopiska\r\nbombningar, som särskilt kommit att inriktas mot\r\ncivilbefolkningen. Vi såg stympade och lemlästade\r\nmänniskor, vi såg barn och gamla med\r\nfruktansvärda skador av napalmbomber. Den\r\noskyddade civilbefolkningen, även de människor\r\nsom bor långt ifrån krigsfronten, är alldeles\r\nuppenbart ett mål för den etiopiska\r\nförstörelsemaskinen.</pre><pre>Vi träffade också flyktingar, f.d. välmående bönder\r\nsom en gång hade bördig mark och många djur.\r\nMed ett beklagande visade de oss runt i sin lilla\r\nhydda med stampat jordgolv i flyktinglägret. De\r\nhade av rädsla för förnyade flygattacker ingen\r\nmöjlighet att återvända och bruka sin jord. På så vis\r\när de återkommande svältkatastroferna i Eritrea ett\r\ndirekt resultat av kriget.</pre><pre>Alla människor som vi mötte bönföll oss om hjälp.\r\nVad gör världen? Kan ingen hjälpa oss?</pre><pre>Det är hög tid för Sverige att söka hjälpa till\r\nkonstruktivt för att uppnå en fredlig lösning av\r\nkonflikten. Eritreanerna har rätt till ett liv i fred,\r\nfrihet och demokrati. Folkpartiet känner en mycket\r\nstor tillfredsställelse över den nästan historiska\r\nvändning i Sveriges syn på konflikten i Eritrea som\r\näger rum i och med utrikesutskottets eniga\r\nbetänkande.</pre><pre>Utskottet slår fast principen om eritreanernas rätt\r\ntill självbestämmande. Det är en uppfattning med\r\nförankring i det FN-beslut från 1950 som reglerade\r\ngränsen mellan Eritrea och Etiopien efter kriget,\r\nsedan segrarmakterna hade misslyckats med att\r\nfinna en lösning.</pre><pre>Utskottet skriver också om en internationellt\r\növervakad folkomröstning som ett logiskt led i en\r\nfredlig konfliktlösning. Det är inte minst viktigt,\r\ndärför att eritreanerna måste få lägga grunden till\r\nen demokratisk samhällsordning. En\r\nfolkomröstning om Eritreas framtida status kan\r\nvara en god början.</pre><pre>FN har i Eritrea ett särskilt ansvar att åstadkomma\r\nen fredlig lösning på självbestämmandets grund,\r\nframför allt mot bakgrund av att organisationen\r\ninte alls protesterade då Etiopien i strid mot FN-\r\nbeslutet annekterade Eritrea. Det är bra att\r\nEtiopien nu har accepterat FN som observatör i\r\nförhandlingarna. Efter alla turer måste\r\nförhandlingarna nu komma till stånd. Här måste\r\ndet internationella samfundet känna ett ansvar.\r\nMiljoner människor i området behöver omedelbart\r\nmat och bistånd. På ett synnerligen osmakligt sätt\r\nhar de internationella hjälpsändningarna\r\nförvandlats till vapen i konflikten. De etiopiska\r\nbombningarna av hamnen i Massawa i syfte att\r\nomöjliggöra hjälpsändningar via Eritrea måste\r\ndärför kraftigt fördömas. Alla parter i konflikten\r\nhar ett ansvar för att inte ännu fler människoliv\r\nskall spillas i onödan. Därför är det viktigt att\r\nkonstatera att utskottet understryker Sveriges\r\nansvar att verka för fri lejd när det gäller\r\nhjälptransporter.</pre><pre>Demokrati, fred och frihet borde vara en\r\nsjälvklarhet också för Etiopien. De olika\r\nkrigsfronterna i Etiopien har kraftigt försvagat\r\nlandets regering. Kanske kan man hoppas på att en\r\nförhandlingslösning så småningom också kan leda\r\ntill en bättre situation för de mänskliga\r\nrättigheterna, och till demokrati i hela Etiopien.</pre><pre>Det är mot denna bakgrund som jag med glädje\r\nyrkar bifall till utskottets eniga hemställan\r\nbeträffande Eritrea.</pre><pre></pre><pre>Anf. 57 ROLF L NILSON (v):</pre><pre>Herr talman! Jag kan inte som Maria Leissner\r\nåberopa djupa personliga erfarenheter av lidandet\r\ni Eritrea. Mitt engagemang i frågan bygger på\r\nandrahandsuppgifter och på ''Lesefrüchte'' om\r\nsituationen. Det är inte svagare för det.</pre><pre>Ganska många betänkanden återkommer år efter\r\når. I många fall kan man konstatera att de alltid ser\r\nut på ungefär samma sätt. Detta kan bero på många\r\nfaktorer, men ofta är väl orsaken att det egentligen\r\ninte händer någonting på området. Partiernas\r\nställningstaganden är väl kända och förändras inte.\r\nDärmed är majoriteten i frågorna klar och på så sätt\r\nblir dessa inte speciellt intressanta.</pre><pre>Utrikesutskottet har under många år återkommit\r\nmed betänkanden om Eritrea. Jämför man årets\r\nbetänkande med förra årets kan man konstatera,\r\natt även om mycket av texten går igen från förra\r\nåret, innehåller betänkandet en hel del nyheter,\r\nnyheter som jag personligen anser vara mycket\r\nglädjande.</pre><pre>Den viktigaste förändringen är att ett enigt utskott\r\nslår fast följande: ''Under alla omständigheter är\r\nprincipen om självbestämmande för Eritrea\r\npolitiskt och folkrättsligt välgrundad. En varaktig\r\nlösning av konflikten bör därför bygga på det\r\neritreanska folkets rätt till självbestämmande.''\r\nSåvitt jag vet är det första gången som detta sägs ut\r\nklart och tydligt. Jag tar åt mig en del av äran för\r\natt uttalandet har kommit med, samtidigt som jag\r\nerkänner att mitt parti har en stor del av skulden till\r\natt det har dröjt så länge.</pre><pre>En annan sak är att en internationellt övervakad\r\nfolkomröstning om Eritreas framtida status är ett\r\nlogiskt led i konfliktlösningen. Även detta tycker\r\njag är bra.</pre><pre>Tyvärr kvarstår det en, enligt min mening,\r\nomotiverad tilltro till den etiopiska regeringens\r\nvilja när det gäller eftergifter och\r\nförhandlingslösningar. Erfarenheten visar ganska\r\ntydligt att det endast är militära framgångar för\r\nbefrielsearméerna -- med allt det lidande som detta\r\ninnebär för civilbefolkningen -- och politiska\r\nframgångar för befrielserörelserna som leder till\r\ninternationella påtryckningar och som på det viset\r\nför frågan framåt.</pre><pre>Jag vill ta upp två aspekter av detta. Det krävs klara\r\nmarkeringar till stöd för mänskliga rättigheter i\r\nEtiopien. Det är i och för sig bra att utskottet\r\nkonstaterar att frågan om mänskliga rättigheter är\r\nintimt förknippad med frågan om demokrati. Men\r\nnär man har konstaterat att förra årets\r\nförväntningar på demokratisering av den etiopiska\r\ndiktaturen har kommit på skam, förmår tyvärr inte\r\nutskottet att dra de logiska konsekvenserna av\r\ndetta genom att göra en klar och tydlig markering\r\nmot diktaturens övergrepp. I stället glider man\r\nundan. Man tycks vilja skapa något slags balans i\r\nomdömet genom att också oroa sig för uppgifterna\r\nom att befrielserörelserna gör sig skyldiga till\r\növergrepp. Jag tycker att detta visar på en viss\r\noförmåga att skilja på orsak och verkan och på\r\nhuvudsak och bisak.</pre><pre>En annan sak som jag vill ta upp i detta\r\nsammanhang är det klara konstaterandet att\r\nutländsk inblandning i konflikten försvårar och har\r\nförsvårat lösningen. Två aktörer nämns. Det gäller\r\nSovjetunionen, vars inblandning i konflikten är väl\r\nkänd och värd att fördömas, även om det nu verkar\r\nsom om det dåliga inflytandet från tidigare år har\r\ntrappats ned och kanske är på väg att vändas till\r\nnågonting positivt. Här satte Viola Furubjelke i sitt\r\nanförande frågetecken genom att konstatera att det\r\ninte är helt oproblematiskt när elefanter, dvs.\r\nstormakter, vänder sitt hat till kärlek och övergår\r\nfrån att slåss till att älska. Israel nämns också, för\r\nförsta gången. Utskottet konstaterar att\r\ninblandningen är ett faktum. Jag tycker att det är\r\nbra att detta konstaterande görs och att det\r\nframhålls att inblandningen är djupt oroande.\r\nProblemet är snarast att avgöra omfattningen av\r\nIsraels engagemang och vilka konsekvenserna blir i\r\nett storpolitiskt sammanhang.</pre><pre>Vänsterpartiets uppfattning är klar. Vi anser att\r\nsåväl Sovjetunionens som Israels inblandning\r\nmåste fördömas. Sovjetunionen och Israel måste\r\nuppmanas att avveckla sitt engagemang i Eritrea-\r\nkonflikten, eftersom detta är en förutsättning för\r\nkonfliktens fredliga lösning.</pre><pre>Jag är väl medveten om att jag med det som jag har\r\nsagt har utelämnat flera aspekter som kanske är\r\nminst lika viktiga som de som jag har tagit upp, men\r\nandra talare har t.ex. nämnt den svenska viljan att\r\nge FN en större roll i fredsprocessen. Vidare har\r\nman talat om svälten och problemen med biståndet.</pre><pre>För min del vill jag helt kort avsluta med att yrka\r\nbifall till hemställan i det eniga betänkandet.</pre><pre>Anf. 58 EVA GOE S (mp):</pre><pre>Herr talman! Även miljöpartiet ställer sig bakom\r\nEritreas rätt till självbestämmande. I dag kan man\r\nunder rubriken Sorgebarnet Etiopien på DNs\r\nledarsida läsa vad Olof Santesson skriver:</pre><pre>''USA verkar litet angeläget som någonsin Sovjet\r\nom att det misshandlade och skövlade Eritrea ska\r\nfrigöra sig.'' Han fortsätter: ''Som framgick -- -- --\r\nhar för den delen aldrig heller Sverige kraftfullt\r\ntagit avstånd från Haile Selassies införlivande av\r\nEritrea utan befolkningens samtycke.''</pre><pre>Den etiopiska historiebeskrivningen omhuldar\r\nfortfarande myten om ett 3000-årigt etipoiskt\r\nvälde, omfattande Eritrea. Något sådant rike har\r\naldrig existerat. Före 1900-talet förekom inga\r\nstabila statsbildningar i området med undantag av\r\nAxumriket, som blomstrade under perioden 300--\r\n600 e. Kr. Först när Italien koloniserade Eritrea\r\n1885 började landets nuvarande historia. Det var\r\nockså italienarna som gav området dess namn,\r\nColonia Eritrea.</pre><pre>Efter andra världskriget beslöt FN 1950 att Eritrea\r\nskulle leva i federation med Etiopien och bl.a.\r\ngaranteras fullständig automoni i inrikesaffärer. I\r\nnovember 1962 tvingade den etiopiske kejsaren\r\nHaile Selassie det eritreanska parlamentet att\r\nupplösa sig självt i strid mot FN-beslutet. Eritrea\r\nblev Etiopiens fjortonde provins. Året innan hade\r\nbefrielsekampen börjat.</pre><pre>Herr talman! Bakom dagens betänkande står ett\r\nenigt utskott, vilket understryker vikten av en\r\nlösning i konflikten mellan Etiopien och Eritrea.\r\nDet mänskliga lidandet har förvärrats under 1990\r\npå grund av de upptrappade krigshandlingarna.\r\nDetta måste brytas genom aktivt stöd till\r\nförhandlingar mellan den etiopiska regeringen och\r\nEPLF resp. TPLF.</pre><pre>När elefanterna slåss dör gräset, är ett eritrianskt\r\nordspråk, som Viola Furubjelke och Rolf L Nilson\r\nnämnde. Vapenleveranser och annat stöd utifrån,\r\ndär Sovjet och Israel omnämns, gör att\r\nbefrielserörelserna kan fortsätta kriget på\r\ncivilbefolkningens bekostnad. Folket lider av svält,\r\noch katastrofen förvärras för var dag som går.\r\nMiljontals människor svälter. Bara i Asmara är en\r\nhalv miljon människor innestängda. Svält som\r\nvapen kan inte accepteras, och\r\nlivsmedelsleveranser och andra hjälpsändningar till\r\nde drabbade områdena måste intensifieras. Det\r\nnyväckta intresset hos massmedia för dem som flytt\r\nfrån kriget i Etiopien till Sudan, understryker\r\nvikten av att få parterna i konflikterna att medge fri\r\nlejd för nödhjälpstransporter.</pre><pre>Sverige har accepterat en observatörsroll i\r\nförhandlingar mellan TPFL och den etiopiska\r\nregeringen. Utskottet ser positivt på att ge FN en\r\nobservatörsroll i EPLF-förhandlingarna och\r\nvälkomnar den etiopiska regeringens\r\nställningstagande att acceptera detta förslag. Vi\r\nanser att FN generellt bör ha en mer framträdande\r\nroll i lösningen av konflikten.</pre><pre>Principen om självbestämmande för Eritrea är\r\nfolkrättsligt och politiskt välgrundad, eftersom\r\nEritrea uppfyller kriterierna för självbestämmande\r\nenligt FNs definition.</pre><pre>Jag skall göra en sammanfattning av Permanent\r\nPeoples' Tribunal, maj 1980:</pre><pre>*  Det eritreanska folket utgör inte en minoritet\r\ninom en stat utan är ett folk, enligt FNs\r\ndeklarationer.</pre><pre>*  Detta folk har rätt att leva inom gränserna för\r\nsitt territorium och har rätt till självbestämmande.\r\nDe av Etiopien påstådda historiska banden mellan\r\nEtiopien och Eritrea är inte av sådan natur att de\r\nutgör något hinder att utöva denna rätt.</pre><pre>*  Det eritreanska folkets enhet är i dag bekräftad\r\ngenom den väpnade kampen.</pre><pre>*  Den etiopiska regeringen respekterade inte\r\nstadgarna i resolution 390(A). Överträdelserna av\r\nresolutionen kulminerade i Etiopiens ensidiga\r\nupphävande av federationen, varigenom Eritrea\r\nhamnade under utländskt herravälde, foreign\r\ndomination, enligt FNs definition.</pre><pre>*  Det eritreanska folkets rätt till\r\nsjälvbestämmande är följaktligen inte en form av\r\nutbrytning ur Etiopien.</pre><pre>*  FN har i två avseenden skyldighet att ta upp\r\nfrågan: för att värna om internationell fred och\r\nsäkerhet samt för att garantera respekten för\r\nfolkens rätt till självbestämmande.</pre><pre>Så långt den juridiska sidan av saken, som ger en\r\nentydig bild av Eritreas rätt till självbestämmande.\r\nEn internationellt övervakad folkomröstning är ett\r\nlogiskt led i konfliktlösningen. Snarast bör en\r\nsärskild rapportör inom ramen för FNs kommission\r\nför de mänskliga rättigheterna tillsättas för att\r\ngranska situationen beträffande de mänskliga\r\nrättigheterna i Etiopien.</pre><pre>Jag yrkar med glädje bifall till hemställan i\r\nutrikesutskottets betänkande UU3.</pre><pre>Anf. 59 BIRGITTA HAMBRAEUS (c):</pre><pre>Herr talman! Det är mycket glädjande att vi i\r\nutrikesutskottet nu har nått enighet i vår syn på\r\nEritrea.</pre><pre>Centern har länge arbetat för att regeringen skulle\r\nengagera sig intensivare för en lösning på\r\nkonflikten, så att Eritreas folks fri- och rättigheter\r\ngaranteras. Jag vill nu efter allt det som har sagts\r\nhär bara instämma i vad utskottets ledamöter har\r\nsagt före mig och yrka bifall till hemställan i\r\nbetänkandet UU3.</pre><pre>Anf. 60 EVA JOHANSSON (s):</pre><pre>Herr talman! Det är flera som före mig har noterat\r\natt det är ovanligt att det blir debatt här i kammaren\r\nom ett betänkande som vi är helt överens om. Det\r\ntillhör inte heller vanligheterna att en motionär som\r\nhar fått sin motion tillstyrkt ger sig in i debatten.\r\nDet tillhör för övrigt inte heller vanligheterna att\r\nmotionsförslag blir tillstyrkta av utskotten. Men så\r\när det ändå i det här betänkandet som gäller\r\nEritrea. Jag tror, precis som Viola Furubjelke, att\r\ndet här beror på att vi är många som vill markera\r\natt det beslut som vi nu skall fatta är ett viktigt\r\nbeslut och att det innebär ett rejält steg framåt. Det\r\nmarkerar att vi nu fullt ut intar en hållning i\r\nkonflikten mellan Eritrea och Etiopien som\r\nstämmer med den traditionella svenska\r\nutrikespolitiken att alla folk skall ha rätt att själva\r\navgöra sin framtid.</pre><pre>I 30 år har Eritreas folk kämpat för den rätten, en\r\nkamp som har förts med både politiska medel och\r\nvapen. Den har delvis varit framgångsrik, men\r\nännu återstår det väldigt mycket innan eritreanerna\r\nsjälva får bestämma i sitt eget land.</pre><pre>Den etiopiska militärmakten håller alltjämt\r\nhuvudstaden Asmara och sprider död, förintelse\r\noch skräck genom bombningar av landet i övrigt.\r\nErireas folk tvingas leva med ett krig som betyder\r\nmycket lidande och skräck. Och det har under\r\nårens lopp tvingat många eritreaner att fly till andra\r\nländer. En liten del har kommit hit till Sverige. Men\r\nväldigt många lever under vidriga förhållanden i\r\nflyktingläger utanför Eritreas gränser.</pre><pre>Kriget förhindrar också att man på ett effektivt sätt\r\nbygger upp samhället för att klara försörjningen för\r\nfolket och en ekonomisk och social välfärd. I de\r\nområden som är befriade från den etiopiska\r\nkrigsmakten har eritreanerna gjort stora framsteg.\r\nMen självfallet finns det väldigt mycket kvar att\r\ngöra innan eritreanerna kan sägas ha fått social\r\ntrygghet och ekonomisk utveckling.</pre><pre>Det är därför som det är så viktigt att Eritreas folk\r\nnu får ett helhjärtat svenskt stöd i sina strävanden\r\natt självt få avgöra sitt lands framtid. Jag vet att\r\nmånga eritreaner sätter stort värde på detta klara\r\nställningstagande, därför att de ser Sverige som en\r\nviktig samarbetspartner och kanske även i vissa\r\navseenden som en förebild för byggandet av det nya\r\nEritrea.</pre><pre>Det är med odelad glädje som jag yrkar bifall till\r\nhemställan i utrikesutskottets betänkande UU3.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>9 § Nedrustning</pre><pre>Föredrogs</pre><pre>utrikesutskottets betänkande</pre><pre>1990/91:UU4 Nedrustning.</pre><pre>Anf. 61 BIRGITTA HAMBRAEUS (c):</pre><pre>Herr talman! Vi har nyss enstämmigt och\r\nentusiastiskt vittnat om hur viktigt det är för ett folk\r\natt ha självbestämmande. Vi önskar alla Eritreas\r\nfolk rätten att kunna bestämma över sitt eget öde.\r\nI Europa märker vi hur människor kämpar för\r\nrätten att vara herrar i eget hus, att bestämma över\r\nsina egna öden.</pre><pre>Nu går jag över till utrikesutskottets betänkande 4,\r\nsom handlar om nedrustning. Jag vill gärna börja\r\nmed att citera några meningar på s. 17 om Sveriges\r\nsäkerhetspolitik: ''Dess uppgift är att bevara\r\nlandets oberoende och i alla lägen trygga en\r\nnationell handlingsfrihet för att inom våra gränser\r\nbevara och utveckla vårt samhälle efter våra\r\nvärderingar och därtill verka för internationell\r\navspänning och en fredlig utveckling.''</pre><pre>Jag är övertygad om att denna grundsats är djupt\r\nförankrad hos landets befolkning. Jag tror att de\r\nmånga människorna litar på att riksdagen står fast\r\nvid det och inte ger upp Sveriges oberoende därför\r\natt vi befinner oss i en tillfällig ekonomisk kris,\r\ndelvis orsakad av att kapitalströmmarna gått ur\r\nlandet och att riksbanken ansett det nödvändigt att\r\nhöja räntan. Vi får anledning att återkomma till\r\ndetta.</pre><pre>Herr talman! I detta betänkande behandlas frågor\r\nsom ofta varit framme för ställningstagande i\r\nriksdagen. Jag upprepar därför inte den detaljerade\r\ndiskussion som vi tidigare fört i ämnet, bara några\r\npunkter.</pre><pre>Centern anser att det är hög tid att Sverige skärper\r\ninställningen vid örlogsbesök i våra hamnar. Enligt\r\nsvensk lag får kärnvapen inte införas på svenskt\r\nterritorium. Vi accepterar inte att lagen kränks.\r\nDäremot vill vi inte föreskriva, som vänsterpartiet\r\noch miljöpartiet, på vilket sätt regeringen skall\r\nförsäkra sig om att lagen respekteras. Jag yrkar\r\nbifall till reservation 9.</pre><pre>Centern vidhåller att Sverige bör verka för att FNs\r\ninternationella atomenergiorgan IAEA befrias från\r\nsin skyldighet att sprida kärnteknologi över jorden.\r\nJag yrkar bifall till reservation 13.</pre><pre>Som vi påpekar i vårt särskilda yttrande anser\r\ncentern att Sverige bör engagera sig ivrigare i den\r\nkonferens som kommer att hållas i New York i\r\njanuari 1991 i syfte att utvidga det partiella avtalet\r\nom kärnvapenprov till totalt provstopp. Vi får\r\ntillfälle, herr talman, att återkomma till frågan om\r\nvapenexport. Utskottet noterar att regeringen\r\nförbereder förslag till ny lagstiftning på grundval av\r\ntvå utredningar. Jag noterar vidare att centerns\r\nledamot lämnat reservation till den offentliga\r\nutredningen SOU 1989:102 Utlandssamverkan på\r\nkrigsmaterielområdet.</pre><pre>Inga Thorssons utredningar SoU1984:62 och\r\n1985:43 Med sikte på nedrustning, med\r\nuppföljningen Ds 1988:19 En politik för\r\nnedrustning och utveckling, får beröm av det\r\nvälkända World Watch Institute i USA. Institutet\r\nkallar rapporterna banbrytande. Sverige är det\r\nenda land som svarat konstruktivt på beslutet i FNs\r\ngeneralförsamling 1982 om kartläggning av sina\r\nförsvarsindustrier. Institutets rapport ''Tillståndet i\r\nvärlden 90'' har tillsänts alla riksdagsledamöter av\r\nABB Fläkt AB, som bidragit till utgivningen. Jag\r\nutgår från att Inga Thorssons utredningar kommer\r\natt ligga till grund för regeringens proposition om\r\nvapenhandel.</pre><pre>Herr talman! I utrikesutskottets betänkande 4 ger\r\nvi en utförlig beskrivning av de förhandlingar\r\nmellan Europas stater som gett så epokgörande\r\nresultat. Länder som krigat i århundraden har\r\nfunnit ett sätt att lösa konflikter som utesluter\r\nkriget som metod. Den process som inleddes med\r\nKol- och stålunionen efter andra världskriget, och\r\nsom nu fortsätter i det ekonomiska samarbetet i den\r\ngemensamma marknaden, har åstadkommit det\r\nresultat för kontinenten på säkerhetsområdet som\r\nNorden uppnått för länge sedan.</pre><pre>Helsingforsavtalet 1975 fortsätter med de viktiga\r\nuppföljningskonferenserna, bl.a. i Stockholm.\r\nFörsvarsallianser ändras från militär inriktning till\r\ngemensam säkerhet, som bygger på öppenhet och\r\nförtroende. Europarådets betoning på mänskliga\r\nrättigheter som kriterium för medlemskap har varit\r\nbetydelsefull. Målet är att alla europeiska stater\r\nkommer med i ett brett parlamentariskt samråd.</pre><pre>Världen har här en modell som visat sig fungera.\r\nKan den användas också i krisen vid Persiska viken,\r\nsom nu hotar världen? Det behövs ett fredsinitiativ\r\ndär alla kan vinna, som tillåter alla att rädda\r\nansiktet utan att våldet triumferar. Ett krig i\r\nPersiska viken, Gulfen, med Iraks stridsgas, USAs\r\nnya laservapen och atombomber vore en\r\nvärldskatastrof.</pre><pre>Finns det någon lösning på Kuwaitkrisen där alla\r\nkunde vinna något i stället för att alla förlorar allt?\r\nJag anser det. Den norske fredsforskaren Johan\r\nGaltung har ett förslag som jag tycker är genialt:\r\nSamla alla länder och grupper i Mellanöstern till en\r\nkonferens, där alla frågor sätts på dagordningen,\r\ninte bara Kuwait, Israel och Palestina utan också\r\nLibanon, kurderna, vatten- och oljefrågan,\r\nvapenkontroll, ekonomiskt samarbete osv. FNs\r\nembargo mot Irak skulle kvarstå tills Kuwait\r\nsläppts. Enda villkoret för att börja konferensen\r\nskulle vara att inga militära aktioner sker och att\r\nalla kvarhållna människor, dvs. gisslan, släpps.</pre><pre>Här skulle finnas rikliga tillfällen till förhandlingar\r\nså att alla vinner. Liknande förslag har framförts\r\nom en arabkonferens, ett toppmöte osv. Men det\r\nnya i denna idé är att följa modellen som visat sig så\r\nlyckosam i Europa och att alla berörda inbjuds att\r\nunder FNs vingar ta upp alla problem för att söka\r\nbestående fredliga lösningar där alla vinner.</pre><pre>Ett lyckat exempel är mer övertygande än många\r\nord. Världen har nu ett sådant exempel att ta efter:\r\nutvecklingen i Europa.</pre><pre>Efter andra världskriget bestämde sig folken, som\r\njag sagt, för nära samverkan i stället för avstånd,\r\ndet som nu kallas EG, den europeiska\r\ngemenskapen. Ärkefiender sammanflätade sina\r\nnyckelindustrier och började undanröja gränser.\r\nKrig är nu ganska otänkbart mellan Europas stater.\r\nI Norden har vi sedan lång tid kommit ännu längre i\r\nsamarbete och förtroende. På 70-talet startade den\r\ns.k. Helsingforsprocessen, den europeiska\r\nsäkerhetskonferensen, kallad ESK. Alla stater är\r\nmed, alla frågor som någon vill behandla kan sättas\r\nupp på dagordningen.</pre><pre>Det finns naturligtvis många viktiga orsaker till\r\nfredsutvecklingen i Europa. Helt avgörande tror\r\njag att fredsrörelsen har varit, inkl. de amerikanska\r\ns.k. medborgardiplomaterna, som vann många\r\nryssars förtroende, och självfallet Gorbatjovs\r\npersonlighet. Sovjetunionens ekonomiska\r\nproblem, orsakade av ett omänskligt system och\r\nrustningskostnader, är naturligtvis också en viktig\r\norsak till den fantastiska omvälvning som vi nu ser.\r\nMen det är i ESK-processen som länderna samtalar\r\nmed varandra och där de nya lösningarna börjar\r\nkännas bra för alla.</pre><pre>Låt oss arbeta för en ESK-process i Mellanöstern.\r\nI förra veckan var jag i Milano tillsammans med 40\r\npersoner från hela världen som vunnit Right\r\nLivelihood-priset, det som i massmedia kallas det\r\nalternativa nobelpriset. Johan Galtung är en av\r\ndem.</pre><pre>Vi kom överens om att var och en på sitt håll\r\narbetar för Galtungs fredsidé. Några av pristagarna\r\nt.ex. känner forskare i Israel och Sovjet. Själv talar\r\njag med riksdagsmän och svenska diplomater.\r\nSveriges förre USA-ambassadör Wachtmeister är\r\npersonlig vän med president Bush, de brukar spela\r\ntennis tillsammans. Vår FN-ambassadör Jan\r\nEliasson, som medlade mellan Iran och Irak, är en\r\nperson som alla får förtroende för. Han kunde tala\r\nmed FNs säkerhetsråds medlemmar inför mötet\r\nden 21 november. Det kan vara mycket bråttom.</pre><pre>Anf. 62 GUDRUN SCHYMAN (v):</pre><pre>Herr talman! Jag skall uppehålla mig vid tre av de\r\nreservationer som vänsterpartiet står bakom. Vi\r\nstår bakom flera reservationer, vilket inte klart\r\nframgår av detta betänkande på grund av manfall\r\nibland i utskottet. Jag skall redogöra för det.</pre><pre>Jag vill börja med att tala om reservation 1, som\r\nhandlar om en internationell definition av\r\nneutralitetsbegreppet. Det är viktigt mot bakgrund\r\nav den dramatiskt förändrade världsbild som vi\r\nfaktiskt upplever i dag, inte minst vad som har hänt\r\ni Europa. Det vet vi alla om, så det behöver jag inte\r\nhålla ett föredrag om. Alla är medvetna om den\r\nmycket positiva utveckling som har ägt rum i\r\nEuropa, vad avspänningen har inneburit samt vilka\r\nmöjligheter det innebär för nedrustning och\r\nnytänkande inom det säkerhetspolitiska området.</pre><pre>Det som har genomsyrat den motion som vi har\r\nskrivit är ett behov av och krav på nytänkande inom\r\nsäkerhetspolitiken där man utifrån dagens\r\nverklighet och reella hotbilder orienterar om sina\r\nstyrkor, bort från det militära till förmån för de\r\ncivila, diplomatiska och nedrustningspolitiska\r\ninsatserna. Vi menar att diskussioner om\r\nneutralitetsbegreppet, Sveriges neutralitetspolitik\r\noch neutralitetspolitik över huvud taget, behöver\r\nlyftas fram, definieras om och utvecklas.</pre><pre>Man hänvisar i betänkandet till Haagkonventionen\r\nfrån början av 1900-talet och menar att där slår\r\nfolkrätten fast vad neutralitet är. Vi tycker nog att\r\ndet kan finnas anledning att titta på ett folkrättsligt\r\nfördrag som är nästan hundra år gammalt och se om\r\nman kanske kan göra om det på något sätt så att det\r\nbättre svarar mot de behov som finns i dag. Vi\r\nmenar då behoven av militär nedrustning, behoven\r\nav att söka nya konfliktlösningar av icke militärt\r\nslag. Vi menar att neutralitetsbegreppet skulle\r\nkunna fungera som en konfliktlösare. Det finns en\r\nganska avancerad diskussion bland internationella\r\nfredsforskare och fredsaktivister och politiker om\r\njust detta faktum. Hur skall små länder, som det ju\r\nofta rör sig om, kunna garanteras en neutralitet\r\nutan att för den skull behöva rusta sig till tänderna\r\noch utan att för den skull behöva ta sina pengar till\r\natt bygga upp stora rustningsarsenaler för att kunna\r\nförsvara sin självständighet och sitt oberoende?</pre><pre>Det här är en mycket viktig fråga inte bara för de\r\nsmå länderna i Europa utan kanske framför allt för\r\nde små länderna i andra världsdelar som vill vara\r\noberoende och alliansfria. I dag finns det en tydlig\r\nkoppling mellan neutralitet och militärt försvar, och\r\nvi menar att den kopplingen är otidsenlig.</pre><pre>Vi hade gärna sett att utskottet var litet mer berett\r\natt diskutera nytänkande på det här området. I\r\nstället slår man fast att den svenska\r\nneutralitetspolitiken är vad den alltid varit, att vi\r\ndefinierar den själva och att det inte finns någon\r\nanledning att ändra på det. Det menar vi är en\r\nväldigt fyrkantig inställning i den tid vi lever i som\r\nfaktiskt pockar på förändringar. Därför vill jag\r\nnaturligtvis yrka bifall till den reservation som har\r\nnr 1 och alltså talar för att vi skall få en aktiv\r\ndiskussion om vad neutralitetspolitiken är och vad\r\nden kan vara. Vi skall definiera en offensiv och\r\naktiv neutralitetspolitik i nedrustningens tjänst. Vi\r\ntycker att det borde vara riksdagens och\r\nutrikesutskottets uppgift att göra detta.</pre><pre>Det finns också en reservation som har nr 4 och som\r\nhandlar om säkerhetspolitiska åtgärder med\r\nspeciell inriktning på norra Europa. Den har\r\nsamma tema. Den handlar också om att vi tycker\r\natt det, med den utveckling som vi ser i Europa i\r\ndag, finns en risk -- vi tycker numera att det är\r\nganska uppenbart -- att Sverige som tidigare har\r\nvarit föregångsland och initiativtagare i\r\nnedrustningssammanhang världen över, plötsligt\r\nglömmer bort sitt eget närområde, den del av\r\nEuropa som vi befinner oss i. Man hänvisar i\r\nbetänkandet till internationella förhandlingsbord\r\noch säger att det är där som förhandlingsarbetet och\r\nnedrustningsarbetet skall ske. Men vad man inte\r\ngör är att fråga sig vad Sverige skulle kunna ta\r\ninitiativ till. Vad skulle Sverige kunna göra i just\r\nden norra delen av Europa, som är vårt\r\nnärområde?</pre><pre>Det är en ganska utbredd uppfattning i dag bland\r\nfredsaktiva forskare och andra att Sverige har\r\nhalkat efter, att vi under förevändning av vad som\r\nsker vid förhandlingsborden i Genève och Wien inte\r\ngör någonting åt det som omger oss och de\r\neventuella militära hot som omger vårt eget land.\r\nVi har i en motion föreslagit en rad åtgärder som\r\ngår ut på att Sverige, ensamt eller tillsammans med\r\nnågot annat nordiskt land, skulle kunna ta initiativ\r\ntill överläggningar och förhandlingar med länderna\r\nkring Östersjön. Vi tycker att Sverige mycket väl\r\nskulle kunna inleda nedrustningsförhandlingar om\r\nbegränsningar av manövrar och förhandlingar om\r\natt inte ha förhandslagringar osv. i närheten av vårt\r\nlandområde. Det skulle innebära förhandlingar\r\nmed både NATO-sidan och Warszawapaktssidan, i\r\nden mån den fortfarande existerar. Det skulle\r\ninnebära ett säkerhetspolitiskt och\r\nnedrustningspolitiskt samarbete med länderna\r\nkring Östersjön, dvs. Norden. Det skulle också\r\ninnefatta norra Tyskland, Polen, de baltiska\r\nstaterna och Leningradregionen. Vi tycker att det\r\nhär skulle kunna vara ett fruktbart område för att\r\ndiskutera, inte bara handel, export, import,\r\nkulturellt och socialt utbyte, utan också just\r\nsäkerhetspolitik, och då i termer av\r\nnedrustningspolitik.</pre><pre>Det vore dags att göra slag i saken och förverkliga\r\nkraven på Östersjön som ett fredens hav och\r\nNorden och Östersjöområdet som en kärnvapenfri\r\noch, på sikt, demilitariserad zon. Vi tycker att just\r\nSverige borde vara det land som tar initiativ till\r\ndetta. Utskottet har behandlat de här mycket\r\nkonstruktiva förslagen med kalla handen och säger\r\natt Sverige är en del av Europa och att vi måste se\r\nSverige och Norden som en del av Europa vad\r\ngäller säkerhetspolitik. Med det ursäktar man\r\navsaknaden av initiativ och handling. Jag måste\r\nsäga att jag tycker att det är ett mycket märkligt\r\nargument. Det skulle innebära att när man startar\r\nnedrustningsförhandlingarna i vad vi kan kalla\r\nCentraleuropa, borde åtminstone utrikesutskottets\r\nmajoritet stegra sig och säga: Detta går vi inte med\r\npå, vi måste behandla allt som en helhet. Vi kan\r\ninte tolerera att man gör nedskärningar i\r\nvapenarsenalerna i Centraleuropa, eftersom det\r\nkommer att få konsekvenser för oss.</pre><pre>Det är nästan så som militärerna i Sverige har\r\nresonerat när man säger att avspänning och\r\nnedrustning i Centraleuropa innebär ökade\r\nkrigsrisker och instabilitet för Nordeuropa. Det är\r\nlitet förvånansvärt, tycker jag, att utrikesutskottets\r\npolitiska majoritet går på samma linje. Man menar\r\ntydligen att det som sker i Centraleuropa\r\nvisserligen får ske, men att vi inte skall lägga oss i\r\ndet. Möjligen skall vi reagera med upprustning, vad\r\nvet jag. Men vi skall tydligen inte kunna ta några\r\ninitiativ för vår del av Europa och vår region.</pre><pre>Jag delar naturligtvis utskottets uppfattning om att\r\nvi är en del av Europa; det är vi ju verkligen. Men\r\ndet fråntar oss ju inte möjligheten och ansvaret att\r\nta initiativ i den här frågan. Jag menar att Sverige,\r\nsom det neutrala och alliansfria land det trots allt\r\nfortfarande är, har möjligheter att göra insatser på\r\ndet här området. Det är just det vi har föreslagit.\r\nUtskottsmajoriteten har tyvärr inte ställt sig bakom\r\ndet, men jag yrkar alltså bifall till den reservationen\r\nockså.</pre><pre>Jag skulle också vilja säga några ord om en\r\nreservation som vi är många som står bakom,\r\nåtminstone i olika former. Det gäller garantierna\r\nvid utländska örlogsbesök. Detta är ju inte första\r\nåret som den här frågan kommer upp. Den har\r\nkommit upp alla år som jag varit i riksdagen, även\r\nom det inte är så många. Det är ett krav som får ett\r\nallt bredare stöd från allt fler berörda länder.</pre><pre>Det är mycket märkligt att se med vilken flathet\r\nsom de borgerliga partierna och framför allt det\r\nsocialdemokratiska partiet fortfarande bemöter de\r\nhär mycket rättmätiga kraven. Man har precis\r\nsamma argumentering som man haft under alla år\r\nsom jag har hört. Bara det faktum att man inte kan\r\nutveckla argumentationen är beklämmande. Men\r\njag tror att det beror just på bristen på argument.\r\nMan säger att Sverige skall verka internationellt för\r\ndetta, och därför skall man inte göra någonting här\r\nhemma eftersom det kan störa förhandlingarna.\r\nOm det skulle medföra, säger man i betänkandet,\r\natt vi inte fick några örlogsbesök alls skulle det\r\ninverka menligt på fredsprocessen. Dels är jag inte\r\nså säker på det, dels finns det inga faktiska belägg\r\nför detta ''om''.</pre><pre>Det hänvisas i en del andra motioner till exemplet\r\nNya Zeeland. Jag har frågat förr, men vet\r\nfortfarande inte hur det förhåller sig: Är det någon\r\nsom kan påstå att Nya Zeeland har råkat illa ut för\r\natt man där beslutat att inte ta emot\r\nkärnvapenbestyckade flottbesök? Jag tror faktiskt\r\ninte det. Men det skulle vara intressant att höra från\r\nde delar av utskottet som inte vill stödja den här\r\ntypen av motioner om man kan påvisa att det är så.\r\nJag tycker att det borde vara en självklarhet att\r\nutskottet ställer sig bakom dessa motioner.</pre><pre>Jag kan upplysningsvis tala om att det just nu i detta\r\nhus pågår en internationell konferens om\r\nkärnvapenkrig av misstag. I denna konferens, med\r\nbrett internationellt deltagande, har den här frågan\r\ngenom politiska initiativ tagits upp på\r\ndagordningen och diskuteras här i dag. Det gäller\r\nen av de politiska åtgärder som man kan vidta för\r\natt bryta stormakternas kärnvapenoffensiv och\r\nmarina rustningar.</pre><pre>Herr talman! Jag ser att min taletid har gått ut. För\r\nprotokollet vill jag säga att vänsterpartiet ställer sig\r\nbakom reservationerna 1, 2, 4, 5, 10, 12, 14 och 15.\r\nJag yrkar inte alls bifall till alla dem, utan jag yrkar\r\nhär bara bifall till reservationerna 1 och 4.</pre><pre></pre><pre>Anf. 63 PER GAHRTON (mp):</pre><pre>Herr talman! Miljöpartiet de gröna har tolv\r\nreservationer till detta betänkande. Jag nöjer mig\r\nmed att yrka bifall till tre av dem, reservationerna\r\n2, 10 och 15. De handlar i grund och botten om\r\nlikartade saker. De ställer frågorna: Skall vi bedriva\r\nen självständig svensk freds- och\r\nnedrustningspolitik? Skall vi t.ex. minska eller\r\nt.o.m. avveckla vapenexporten, för att inte\r\nmedverka till att sprida vapen över hela världen?\r\nSkall vi tacka nej till ''kärnvapenbestyckade\r\nörlogsbesök''? Det är också en fråga som handlar\r\nom självständig politik när det gäller nedrustning\r\noch fred. Skall vi avveckla kärnkraften, och därmed\r\nminska riskerna för kärnvapenspridning?</pre><pre>Detta är de frågor som aktualiseras av våra\r\nreservationer. Skall vi göra dessa saker? Det var\r\nden logiska frågan när utskottsbetänkandet\r\njusterades den 18 oktober. Men mellan den 18\r\noktober och i dag låg den 26 oktober. Då utfärdade\r\nregeringen ett pressmeddelande. På några futtiga\r\nrader talade man om att man gjorde helt om när det\r\ngällde Sveriges relationer till den Europeiska\r\ngemenskapen. Det som hade gällt i åratal -- att\r\nmedlemskap nu icke är aktuellt -- gällde plötsligt\r\ninte längre. Nu var i stället medlemskap\r\nhögaktuellt, t.o.m. så högaktuellt att man utan\r\nvidare planerar att köra över grundlagen för att\r\nbehandla frågan i ilfart.</pre><pre>Därför är de relevanta frågorna i detta\r\nsammanhang inte längre: Skall vi? Vill vi? Frågorna\r\när i stället: Kan vi? Kommer vi att kunna föra en\r\nsjälvständig utrikes-, säkerhets- och\r\nförsvarspolitik? Kommer vi att självständigt kunna\r\nbestämma vilken vapenexport vi vill ha -- hur stor,\r\nvem vi skall sälja till, om över huvud taget till\r\nnågon? Kommer vi att självständigt kunna\r\nbestämma om vi skall tillåta trafik av vissa\r\nörlogsfartyg till våra hamnar? Kommer vi att\r\nsjälvständigt kunna bestämma om vi skall ha\r\nkärnkraften eller inte ha den? Det är de frågorna\r\nsom nu blir aktuella.</pre><pre>Svaret är, för dem som vill veta vad som gäller,\r\negentligen inte så svårt. Jag kan nu här redovisa ett\r\nav de dokument som EG-kommissionen utarbetade\r\ninför toppmötet nyligen inom EG. Det är en\r\npromemoria som är daterad den 21 oktober 1990\r\noch som har rubriken ''Garantier för enighet och\r\nkonsekvens i Gemenskapens insats på det\r\ninternationella planet''. Det heter i denna\r\npromemoria bl.a., i översättning till svenska:</pre><pre>''Att garantera enhet och konsekvens i\r\nGemenskapens insats på internationellt plan är en\r\nhistorisk utmaning. Kommissionen ser optimistiskt\r\npå Gemenskapens möjlighet att anta utmaningen. I\r\ndet sammanhanget reser sig tre grundläggande\r\nfrågor:</pre><pre>--  Menar medlemsstaterna att de har väsentliga\r\ngemensamma intressen och önskar försvara dem i\r\ngemenskap?</pre><pre>--  Vilken ambitionsnivå har Gemenskapen och\r\ndess medlemsstater, och är de beredda att påta sig\r\nsamtliga ekonomiska och finansiella konsekvenser\r\nav sina beslut?</pre><pre>--  Skall den gemensamma utrikespolitiken också\r\nomfatta säkerhetsfrågor, vari försvarsfrågor ju\r\ningår som en väsentlig beståndsdel?</pre><pre>Kommissionen svarar jakande på dessa tre frågor.''</pre><pre>Det heter vidare i kommissionens PM till EGs\r\ntoppmöte om det nya fördrag som skall ersätta det\r\nnuvarande Romfördraget som grundlag för den\r\nEuropeiska gemenskapen: ''Det bör i det nya\r\ntraktatet ske en allmän understrykning av\r\norienteringen hän emot en gemensam säkerhets-\r\noch försvarspolitik.''</pre><pre>Kommissionen betonar också uttryckligen i denna\r\nPM att man vill att samma förpliktelser som finns i\r\nartikel 6 i Brysseltraktatet 1948 om den s.k.\r\nvästeuropeiska unionen nu skall skrivas in i EGs\r\nnya traktat. De förpliktelserna säger att vid väpnat\r\nangrepp på en av medlemsstaterna är de andra\r\nmedlemsstaterna förpliktade att ge hjälp och\r\nbistånd.</pre><pre>Beträffande vapenhandel säger man i EG-\r\nkommissionens promemoria:</pre><pre>''Det är i medlemsstaternas gemensamma intresse\r\natt produktion av och handel med försvarsmateriel\r\nfullt ut underkastas den gemensamma marknadens\r\ndisciplin, vilket bl.a. innebär upphävande av artikel\r\n223.''</pre><pre>Artikel 223 är en artikel i Romtraktatet som säger\r\natt medlemsstater inte är tvingade att meddela\r\ninformation som avslöjar saker som de anser stå i\r\nkonflikt med sina grundläggande\r\nsäkerhetsintressen. Hittills behöver man alltså inte\r\navslöja sådana saker.</pre><pre>I artikel 223 sägs också att varje medlemsstat kan\r\nvidta åtgärder som den anser vara nödvändiga för\r\natt skydda sina grundläggande säkerhetsintressen\r\nsom har att göra med produktion av och handel\r\nmed vapen, ammunition och krigsmateriel. Här\r\nfinns alltså en undantagsparagraf som hittills\r\nundantar de grundläggande säkerhetsaspekterna\r\noch produktionen av och handeln med\r\nkrigsmateriel från förpliktelserna inom EG. Enligt\r\nEG-kommissionens promemoria till toppmötet i\r\nRom nyligen skall denna artikel 223 strykas. Jag vet\r\ninte om man behöver uttrycka sig så särskilt mycket\r\nklarare.</pre><pre>Det har sagts i debatten att EG inte håller på att\r\nutveckla sig till en militär union. Det är falskt. Vad\r\nsom står i EG-kommissionens promemoria är inte\r\nett dugg förvånande för oss som har följt med\r\ndebatten inom EG. Fransmännen i EG har i alla år\r\nsagt: ''L Europe sera stratégique ou ne sera pas'',\r\ndvs. EG måste vara militärstrategiskt, annars kan\r\ndet kvitta. Det är den debatten de hela tiden har\r\ndrivit. Helmut Schmidt, f.d. förbundskansler, sade\r\ndet för flera år sedan. Jag har från denna talarstol --\r\njag vet inte hur många gånger -- citerat alla dessa\r\nuttalanden från ledande EG-politiker om att deras\r\nmålsättning är att EG skall vara en fullfjädrad\r\nmilitärpakt, med gemensamma stridskrafter och\r\ngemensam stridsledning. Det är ingen hemlighet\r\nför dem som har något så när intresse av fakta i\r\ndenna debatt.</pre><pre>Ändå pratar man som om det inte var aktuellt. Men\r\nom vi silar alla konstiga uttalanden som görs, finner\r\nvi fortfarande uttalanden här och var som en sorts\r\nsista bastion för vad Sverige inte kan ge upp. Det\r\nskulle finnas någonting som vi inte kan offra på EG-\r\naltaret. Utrikespolitiken har vi offrat.\r\nSäkerhetspolitiken gäller inte längre.</pre><pre>Men beträffande militärpolitiken säger man\r\nfortfarande: Om EG blir en militär union, kan vi\r\ninte bli medlem. Det sades för några dagar sedan.\r\nKanske hade man när man sade det någon sorts\r\nillusion om att detta icke skulle inträffa.</pre><pre>Men vad är det för idé att diskutera svensk\r\nnedrustningspolitik om vi inte har någon\r\nnedrustningspolitik att föra? Jag skulle vilja ha\r\nklara besked från de partier som har stått bakom\r\nden EG-aktivistiska anslutningspolitiken:</pre><pre>Var går er smärtgräns? Finns den kvar? Och kan ni i\r\nklartext säga att det, om denna EG-kommissionens\r\npromemoria till fullo blir EGs beslut, inte blir\r\naktuellt med svenskt EG-medlemskap? Och kan ni\r\nhär i klartext och utan omskrivningar säga att\r\nSverige, om § 223 inom EG avskaffas, som det har\r\nhänvisats till så många gånger från regeringens sida\r\ndå vi har frågat om vapenexporten berörs, inte kan\r\nmedverka som fullvärdig medlem? Kan ni alltså ge\r\ndessa besked? Det måste väl ändå finnas någon\r\nsorts besked att ge. Ni har backat på alla andra\r\npunkter.</pre><pre>Vi har i dag i EFTA-delegationen fått klart besked\r\nom att Sveriges chefsförhandlare med EG nu begär\r\nregeringens tillstånd att ompröva samtliga\r\nundantagskrav. Det gäller då hundratals konkreta\r\nfrågor om socialpolitiken, miljöpolitiken,\r\nhälsopolitiken, konsumentskyddet osv. -- områden\r\ndär Sverige har haft undantagskrav och där det har\r\npublicerats långa listor. Men man får inte igenom\r\nnågonting. Nu begär alltså chefsförhandlarna\r\nformellt att regeringen skall ge tillstånd, så att man\r\nkan frångå samtliga undantagskrav. Detta\r\nmeddelande gavs, som sagt, i dag i EFTA-\r\ndelegationen -- här vill jag tala om en skandal i sig.</pre><pre>Det som har med nedrustningen att göra ligger\r\nutanför de nu pågående EES-förhandlingarna. För\r\natt kunna föra en rimlig debatt om\r\nnedrustningspolitiken tycker jag alltså att vi kunde\r\nfå besked här:</pre><pre>Kan ni här ge klara besked om huruvida ni, om EG-\r\nkommissionens PM från ett par veckor tillbaka om\r\nen militär union blir EGs beslut, tar avstånd från\r\ntanken på att Sverige skall bli fullvärdig medlem i\r\nEG?</pre><pre>Anf. 64 EVERT SVENSSON (s):</pre><pre>Herr talman! Först yrkar jag bifall till hemställan i\r\nutrikesutskottets betänkande nr 4 och avslag på de\r\nreservationer som är fogade till betänkandet.</pre><pre>Det är naturligtvis intressant att få ta del av frågan\r\nom nedrustningen i dag. Vi har diskuterat den\r\nsaken tidigare. Men nedrustningen är alltså dagens\r\nfråga.</pre><pre>En utveckling som inte var tänkbar för bara ett par\r\når sedan har nu börjat att så att säga rulla framåt.\r\nVi kan konstatera att det, även om avtal nu\r\nkommer till stånd, som alltså är aviserade, kommer\r\natt vara mycket som återstår. Men det är historiskt\r\natt det nu är självklart att man har börjat tala med\r\nvarandra och att man har påbörjat en nedrustning.</pre><pre>Det är många frågor som dyker upp när\r\nnedrustningen diskuteras. Jag skall börja med att\r\nkommentera det som Per Gahrton här har tagit\r\nupp.</pre><pre>Det är självklart att vårt deltagande, om det nu\r\nskall vara en koppling till EG, måste baseras på\r\nföljande fråga: Vad händer inom ESK? Om det blir\r\nen alleuropeisk säkerhet, förlorar ju hela frågan om\r\nneutralitet i Europa sin verkliga innebörd för oss.</pre><pre>Jag tycker att den ESK-process som har pågått\r\nsedan 1975 är något av det mest lovande som vi har\r\natt syssla med och ta del av. Vi har också själva varit\r\nmycket aktiva i den processen.</pre><pre>Birgitta Hambraeus tog upp frågan om huruvida\r\ndet här kunde appliceras på förhållandena i\r\nPersiska viken. Egentligen finns det ett arabiskt\r\nförbund. Men om man i arabländerna kunde få till\r\nstånd en ESK-process som den vi upplever här,\r\nskulle mycket kunna vara annorlunda. Kanske\r\nskulle man därigenom få en lösning på den\r\npågående konflikten där nere. Men situationen där\r\när mera akut än det som kan betecknas som en\r\nESK-process i vårt Europa. Vi kan alltså få en\r\nalleuropeisk säkerhet, och då skulle situationen\r\nvara en helt annan när det gäller neutralitetsfrågan.</pre><pre>Sedan är frågan hur man skall koppla detta till EG.\r\nVi skall inte ha en EG-debatt här i dag. Men det är\r\nsjälvklart att EG, om det blir fråga om\r\nmilitärallianser inom EG, blir en egen\r\nmilitärallians -- det rör sig alltså om halva Europa.\r\nMen då kan vi naturligtvis inte bli fullvärdig\r\nmedlem i EG. Vi återkommer till den frågan\r\nsenare, eftersom den nu är föremål för behandling\r\ni utrikesutskottet och vi före årets slut kommer att\r\nfatta beslut i detta sammanhang.</pre><pre>Sedan vill jag ta upp frågan om\r\nkärnvapenbestyckade örlogsfartyg. Den\r\ndiskussionen har ju pågått länge. Vad gäller mitt\r\neget parti vill jag framhålla att den här frågan var\r\nuppe på partikongressen. Man sade då: Om det inte\r\nblir en internationell överenskommelse, och det är\r\nnaturligtvis viktigast, får vi fatta ett ensidigt beslut\r\ni frågan. Men vi vill ge en chans beträffande ett\r\ninternationellt avtal. I den process som pågår\r\nkommer också frågan upp huruvida det över huvud\r\ntaget är meningsfullt att ha kärnvapen på ytfartyg.\r\nDen frågan har alltså diskuterats under en lång tid.\r\nDet är ju mycket farligt att ha kärnvapen på fartyg.\r\nMan kan ju föreställa sig en krigs- eller\r\nstridssituation, där kaptenen på ett fartyg måste\r\nfatta beslut om att kärnvapnen ombord skall\r\nanvändas. Men då börjar helvetet på jorden, kan\r\nman säga. Mot den bakgrunden vore det allra bäst\r\natt låta bli att över huvud taget placera några\r\nkärnvapen på fartyg. Därigenom skulle också\r\nfrågan om kärnvapenbestyckade örlogsfartyg vara\r\nur världen. Men jag tror inte att det är så enkelt att\r\nman bara har att invänta ett sådant beslut. Man får\r\nockså se vad de internationella\r\növerenskommelserna innebär. Om det inte skulle\r\nlyckas inom ett par år, får vi fatta ett ensidigt beslut\r\ni frågan.</pre><pre>En tredje fråga som har varit uppe här gäller\r\nSveriges närområde. Skall den frågan behandlas\r\nsärskilt? Och skall man ta upp t.ex. Östersjöfrågan\r\nför sig? Ja, herr talman, man kan naturligtvis\r\ndiskutera om det skall vara så. Men jag tror att\r\nutrikesutskottets ståndpunkt, nämligen att det här\r\ningår i ESK-processen, är den riktiga. Men hur\r\nfrågan ändå kan diskuteras bevisas av det faktum\r\natt vi redan har tagit upp frågan om en kärnvapenfri\r\nzon i Norden. Jag hörde utrikesministern i går säga\r\natt han väntade sig att ämbetsmannakommittén\r\nskall vara färdig med sin kartläggning i början av\r\nnästa år. Då får vi tillfälle att diskutera hur vi skall\r\ngå vidare med arbetet för en kärnvapenfri zon i\r\nNorden. Jag menar att det också gäller det\r\nnärområde som Östersjön utgör. Östersjön är ett\r\nhav mellan oss och en kärnvapenmakt. Det blir\r\noerhört betydelsefullt hur den frågan diskuteras.\r\nSkall Östersjön bli kärnvapenfri? Det är självklart\r\ndet vi önskar.</pre><pre>Herr talman! Jag tror att jag nöjer mig med detta\r\noch konstaterar bara än en gång hur glädjande det\r\när att vi nu har fått en rörelse mot nedrustning som\r\när så stark, att vi har fått en rörelse som talar om ett\r\nsäkerhetspolitiskt system i hela Europa och att de\r\ngamla striderna mellan Europas stater är ett minne\r\nblott. Man kan säga att det är lika fjärran att öst och\r\nväst i Europa råkar i krig med varandra som att\r\nSverige och Norge skulle råka i krig med varandra.</pre><pre>Anf. 65 BIRGITTA HAMBRAEUS (c)\r\nreplik:</pre><pre>Herr talman! Jag vill först instämma med Evert\r\nSvensson i hans glädje över den process som nu har\r\ninletts och redan nått så lyckade resultat i Europa.\r\nJag är också väldigt glad över att Evert Svensson ser\r\nmöjligheten att föreslå att en ESK-process skulle\r\nkunna prövas i Persiska viken. Evert Svensson sade\r\natt den naturligtvis blir mycket långvarig och att\r\nden inte kan ta upp de akuta problemen. Där har\r\njag en annan mening.</pre><pre>Det är självklart fråga om en långvarig process,\r\nmen till skillnad från de initiativ som har tagits\r\nförut, då enbart araberna velat ha en arabkonferens\r\neller då man velat ha en allmän generalkonferens\r\nkring de just nu akuta problemen, skulle den här\r\nidén, som Göran Galte har presenterat, i och med\r\natt alla problem tas upp kunna innebära att de\r\nakuta problemen kunde lösas parallellt i det större\r\nsammanhanget. Det tror jag är en ganska genial idé\r\ni en fastlåst situation där ingen vill ge med sig. Tar\r\nman upp alla problem som är aktuella kan också de\r\nakuta problemen lösas, utan att någon behöver\r\nförlora ansiktet och utan att våldet på något sätt får\r\ntriumfera. Därför hoppas jag att Evert Svensson\r\nvill tänka vidare på om han inte finner det möjligt\r\natt arbeta för denna fredsidé. Jag tror att det är\r\noerhört bråttom och att idén är väl värd att prövas\r\nav t.ex. FNs säkerhetsråd. Vi skulle ha möjlighet\r\natt informellt kunna påverka FNs säkerhetsråds\r\nledamöter genom vår FN-ambassadör Jan Eliasson.</pre><pre>Anf. 66 GUDRUN SCHYMAN (v) replik:</pre><pre>Herr talman! Jag tycker att de tankar och idéer som\r\nföregående talare framförde var mycket bra, men\r\nså får man inte säga. Jag skall säga att jag vill\r\nframföra samma sak till utskottets företrädare.</pre><pre>Jag skall i stället gå in på det som Evert Svensson\r\nsade om neutraliteten. Han talade om att\r\nneutraliteten förlorar sin innebörd i Europa om vi\r\nfår ett alleuropeiskt säkerhetssystem. Jag tycker att\r\ndet är mycket beklämmande att få höra något\r\nsådant. Jag menar att neutralitetspolitiken och\r\nSveriges roll som neutralt och alliansfritt land har\r\nen innebörd långt utanför Europa. Går vi in i ett\r\nalleuropeiskt säkerhetssystem, som även om det\r\ninte skulle innefatta gemensamma rustningar\r\ninnebär en gemensam säkerhetspolitik med\r\ngemensamma sanktioner, ett gemensamt\r\nutrikespolitiskt uppförande gentemot tredje\r\nvärlden, menar jag att vi är illa ute. I och med att\r\nöst--väst-konflikten här i Europa blir mindre, kan\r\nvi hela tiden se att nord--syd-konflikten ökar i\r\nintensitet. Vi märker det varje dag. Då får\r\nneutralitetspolitiken en väldigt stor roll. Skall\r\ntredje världen behöva betrakta hela Europa som\r\nnord plötsligt? Skall Sverige överge sin roll som ett\r\nalliansfritt och neutralt land som verkar på den\r\ninternationella arenan, inte bara på den\r\neuropeiska. Jag tycker att det vore beklämmande\r\nom det var så.</pre><pre>När Evert Svensson pratar om Östersjöfrågan säger\r\nhan först att det vore mycket trevligt och bra att få\r\nresonera om den. Han tycker att man skall göra\r\ndet. Men sedan delar han utskottets uppfattning att\r\nvi skall ha det alleuropeiska perspektivet och att vi\r\ndärför inte skall tala om säkerhetspolitiska åtgärder\r\ni Östersjön. Det är en mycket märklig formulering\r\noch argumentation. Jag tycker nog att jag vill ha\r\nlitet klarare svar. Tar Sverige initiativ till\r\nsäkerhetsbefrämjande åtgärder tillsammans med\r\nländerna kring Östersjön och i norra Europa,\r\nkommer det naturligtvis att befrämja säkerheten\r\ntotalt i Europa. Det finns ingen anledning för\r\nCentraleuropa att se negativt på något sådant, lika\r\nväl som vi inte ser negativt på att det pågår\r\nförhandlingar i Centraleuropa om\r\ntruppreduceringar och nedrustningar. Processerna\r\nstärker varandra precis på samma sätt som när det\r\ngäller kärnvapenbestyckade fartyg på besök. Varje\r\nlands eget agerande förstärker och ökar tilltron till\r\ndet internationella agerandet. Att det inte kan gå in\r\ni huvudet på majoriteten av utskottsledamöterna i\r\nutrikesutskottet begriper inte jag. Den egna\r\nhandlingen, det egna ansvaret, förstärker\r\nnaturligtvis möjligheten att också påverka andra.\r\nDetta borde vara en självklarhet.</pre><pre>Anf. 67 PER GAHRTON (mp) replik:</pre><pre>Herr talman! Evert Svensson är en fridens man.\r\nHade han fått sköta Europapolitiken utan\r\ninblandning av frihandelsfanatikerna på UDH hade\r\nvi säkert haft en mycket trivsammare diskussion.</pre><pre>ESK, som Evert Svensson har skrivit kloka artiklar\r\ni pressen om, vilka har mitt fulla instämmande,\r\nhåller socialdemokraterna på att förvränga. ESK\r\noch det alleuropeiska samarbetet är ett alternativ\r\ntill att vi skall behöva bli fullvärdiga fångar i EG.\r\nSocialdemokraterna missbrukar nu ESK som\r\nnågon sorts inkörsport, som något sorts alibi. Bara\r\nESK fixar sig kan vi vara med i EG. Det förstår jag\r\ninte alls, särskilt inte Evert Svenssons deltagande i\r\ndetta. Vi har just varit tillsammans i Mellanöstern\r\noch upptäckt hur oerhört stark känslan och behovet\r\när av att det finns ett trovärdigt neutralt Sverige\r\näven på världsscenen, helt oberoende av om det\r\nfinns murar eller ej här på norra halvklotet i\r\nEuropa. Det hänger inte ihop. Det är någon sorts\r\ntäckmantel man har hittat på. Det skall se ut som\r\nom neutraliteten inte behövs längre.\r\nSocialdemokratin skall kasta sin uråldriga\r\nneutralitetspolitik, den med vars hjälp man har\r\nvunnit så många valkamper mot högerkrafterna.\r\nNu när man är i armkrok med högerkrafterna för\r\natt kasta sig in i högerns paradis, måste man\r\nnaturligtvis byta vapen på något sätt eller ge dem\r\nändrad karaktär. Då skall plötsligt ESK vara en\r\ninkörsport till EG. Det håller inte på något sätt\r\nlogiskt. Jag beklagar Evert Svensson, att han av sitt\r\nparti tvingas framföra sådana märkligheter och\r\nkonstigheter.</pre><pre>Men det är bra att Evert Svensson håller fast vid att\r\nvi inte skall gå in i någon militärallians. Här borde\r\nman egentligen kunna sätta punkt, för då är saken\r\nklar. Jag ser att utrikesutskottets ordförande är\r\nnärvarande. Det gläder mig att han också kanske\r\nfår in en del korn av fakta kring vad EG egentligen\r\när för något. Det håller nämligen på att bli en\r\nmilitärallians. Det är inte så lätt att utan att\r\nanvända sig av Sveriges grundlag slinka in i ilfart i\r\nen sådan sammanslutning. Det hade underlättat\r\narbetet i utrikesutskottet i framtiden om det hade\r\nstått klart även för dess ordförande.</pre><pre>Herr talman! Det finns många aspekter på detta.\r\nÄven om EG inte blir en militärunion, men\r\navskaffar § 223, innebär det att vi inte har kontroll\r\növer vapenhandeln längre. Det kan mycket väl\r\ntänkas att man avskaffar § 223 först. Därför behövs\r\ndet nog ett ganska klart besked i den frågan också.\r\nKan vi vara medlemmar i ett EG som eventuellt\r\navskaffar § 223 och gör vapenhandeln till en del av\r\nden allmänna varumarknaden där inget enskilt land\r\nhar någon kontroll? Kan vi vara med i ett EG utan\r\n§ 223?</pre><pre>Anf. 68 EVERT SVENSSON (s) replik:</pre><pre>Herr talman! Jag tror att Per Gahrton blandar ihop\r\nbegreppen. Om vi arbetar för och verkligen får en\r\nalleuropeisk säkerhet manifesterad, vilket vore en\r\nfantastisk sak, då är det klart att vår neutralitet får\r\nen annan innebörd eller -- rättare sagt -- kommer i\r\nett annat läge.</pre><pre>Så till den andra frågan. Om EG utvecklas till att\r\nbli en säkerhetszon inom ESK eller en\r\nmilitärallians, då blir det omöjligt för Sverige att\r\nsom fullvärdig medlem gå med i en sådan. Jag vill\r\natt ESK utvecklas så att vi får en alleuropeisk\r\nsäkerhet. Frågan om EG blir då avhängig av hur\r\ndenna ESK-vision -- för det är faktiskt fråga om en\r\nsådan -- kommer att utvecklas.</pre><pre>Låt mig för Gudrun Schyman upprepa något av det\r\njag sade tidigare. Vi har nu att arbeta med frågan\r\nom en nordisk kärnvapenfri zon. Det är en oerhört\r\nstor fråga. Ämbetsmannakommittén presenterar sin\r\nkartläggning i början av nästa år, om jag nu tar fasta\r\npå utrikesministerns ord. Denna kärnvapenfria zon\r\nkommer också att innefatta Östersjön. Jag tycker\r\natt vi skall ta en sak i taget och först sätta in våra\r\nkrafter på att få till stånd denna kärnvapenfria zon.\r\nOm förhandlingarna inom ESKs ram leder till\r\nsäkerhetsskapande åtgärder i Europa, då innefattar\r\ndet hela Norden, dvs. våra närområden. Det är en\r\nganska bra arbetsfördelning framöver för att\r\nåstadkomma goda resultat.</pre><pre>Anf. 69 GUDRUN SCHYMAN (v) replik:</pre><pre>Herr talman! Det är möjligt att Evert Svensson och\r\njag är överens om vilket resultat som så småningom\r\nbör uppnås. Men jag tror att jag har betydligt mer\r\nbråttom än vad Evert Svensson har. Jag är inte\r\nriktigt säker på att vi med de metoder som han vill\r\nanvända uppnår de resultat som vi säger oss vilja\r\nupp.</pre><pre>Visst är frågan om Norden som en kärnvapenfri zon\r\nviktig. För tio år sedan började jag mitt arbete i\r\nfredsrörelsen, och det var i samband med att tanken\r\npå Norden som en kärnvapenfri zon väcktes. Vi var\r\nmånga som ute på gator och torg pläderade för det.\r\nÄven internationellt framförde vi det kravet. Men\r\ndet har tagit mycket lång tid att komma någon vart,\r\nEvert Svensson, och man undrar vad som har krävt\r\ndessa tio år av verksamhet, om det nu har varit\r\nnågon. Jag ser gärna att tanken på Norden som en\r\nkärnvapenfri zon realiseras en gång för alla. Men\r\njag anser också att vi inte kan arbeta med varje\r\nfråga i tio år. Den utveckling som nu pågår är\r\nmycket optimistisk och spännande, inte minst på\r\nnedrustningsområdet. Vi har ett ansvar att agera\r\naktivt, snabbare och på flera fronter samtidigt. Vi\r\nkan inte sitta här med armarna i kors och säga att\r\nandra får sköta saker och ting vid de internationella\r\nförhandlingsborden.</pre><pre>Vi har också ett ansvar att se till att freds- och\r\nnedrustningsprocessen utvecklas i vårt eget\r\nområde. Samtidigt som vi talar om Norden som en\r\nkärnvapenfri zon måste vi ta initiativ för att\r\nförsäkra oss om att utvecklingen går i riktning mot\r\nen på sikt demilitariserad zon. Det är vårt ansvar,\r\nprecis som man i Centraleuropa har ett ansvar för\r\natt få till stånd överenskommelser om\r\nrustningsbegränsningar, bortdragande av trupper,\r\nnedmontering av kärnvapen osv. Vi kan inte sitta\r\nhär och bara vänta. Ingen annan kommer att göra\r\narbetet åt oss.</pre><pre>Jag tycker fortfarande att Evert Svensson talar om\r\nneutraliteten som en intern fråga för Sverige och\r\nEuropa. När han säger att neutraliteten kommer i\r\nett nytt läge med en alleuropeisk säkerhet, vill jag\r\nfråga: I vilket läge då? I vilket läge kommer den\r\nsvenska neutralitetspolitiken att kunna användas i\r\nförhållande till tredje världen? Det handlar ju inte\r\nbara om Europa, Evert Svensson, utan också om en\r\nstörre värld där just neutralitetspolitiken och\r\nSveriges roll som ett neutralt land har varit\r\nframträdande. Den har varit angelägen för inte\r\nminst tredje världens länder. Om vi bygger in oss i\r\nen alleuropeisk säkerhet som fråntar oss\r\nmöjligheterna att uppträda som ett neutralt land,\r\ndå är vi illa ute. Jag anser att vi skall hålla\r\nneutralitetspolitikens fana högt i det fortsatta\r\narbetet.</pre><pre></pre><pre>Anf. 70 PER GAHRTON (mp) replik:</pre><pre>Herr talman! Det är nog många gamla\r\nsocialdemokrater från 1950-, 1960- och t.o.m. 1970-\r\ntalen som skulle vända sig i sina gravar om de kunde\r\nhöra debatter där socialdemokrater ifrågasätter\r\nneutralitetspolitiken. Det är klart att det i dessa\r\ndagar finns pessimister som säger att det beror på\r\natt det aldrig har förts någon neutralitetspolitik i\r\ndetta land. Det har kanske varit bluff hela tiden! Vi\r\nhar deltagit i ett amerikanskt handelskrig mot\r\nÖsteuropa, och vi har -- visar det sig -- deltagit i\r\namerikanska spionageuppdrag mot Östeuropa. Det\r\nfinns de som alltid pessimistiskt har sagt att Sverige\r\ni realiteten alltid har varit en del av västalliansen;\r\ndet har inte funnits någon neutralitet.</pre><pre>Vad som nu händer är att man, när man tycker det\r\när politiskt lämpligt, därför att man vill krossa\r\nförtroendet för neutraliteten eftersom den har\r\nutgjort ett hinder för en anslutning till EG, plötsligt\r\nläcker ut en mängd uppgifter för att visa att\r\nneutraliteten egentligen aldrig har existerat. Det är\r\nalltså ingenting man offrar. Det finns i alla fall\r\ntecken som tyder på att det skulle vara så. Det är\r\nden mest pessimistiska tolkningen.</pre><pre>Man kan, för att uttala sig optimistiskt, säga att det\r\nrör på sig i debatten. Först säger Evert Svensson att\r\nneutraliteten får en annan innebörd i ESK eller i en\r\nalleuropeisk säkerhetsorganisation. Därefter säger\r\nhan att neutraliteten kommer i ett annat läge. Det\r\när en intressant nyansförskjutning. En annan\r\ninnebörd, det är ganska mycket. Men att\r\nneutralitetspolitiken med samma innebörd kan\r\nkomma i ett annat läge, förstår jag inte. Läget\r\navgör man inte bara själv, utan det avgörs\r\nnaturligtvis också av hur andra förflyttar sig.\r\nInnebörden av neutralitetspolitiken måste man\r\ndock avgöra själv. Det har majoriteten också varit\r\növerens om.</pre><pre>Det kanske ändå rör sig, det är kanske gamla\r\nhederliga socialdemokratiska hjärtan som klappar\r\nför en trovärdig svensk neutralitetspolitik. Särskilt\r\nom man som Evert Svensson är internationalist vet\r\nman att svensk neutralitet kanske kommer att\r\nbehövas ännu mer i framtiden. Inte minst gäller det\r\nvid en världskonflikt mellan nord och syd. Då\r\nbehövs det högindustrialiserade nordländer som\r\nvisar att det inte är nödvändigt att föra\r\nstormaktspolitik, att man inte måste roffa åt sig och\r\nsuga ut andra, utan att det kan finnas ett annat\r\nförhållningssätt mellan rika och fattiga. Därvidlag\r\nhar Sverige ett gott rykte, ibland kanske inte ens\r\nvälförtjänt. Detta goda rykte bör vi använda genom\r\natt fylla det med ännu mer realitet än tidigare. Den\r\nhär debatten handlar också om huruvida Sverige\r\nskall bestå som en självständig stat som kan föra\r\nden nedrustnings-, solidaritets- och fredspolitik\r\nsom vi i viss utsträckning är överens om.</pre><pre>Anf. 71 EVERT SVENSSON (s) replik:</pre><pre>Herr talman! Utvecklingen hos oss på detta\r\nområde är beroende av vad som händer runt\r\nomkring oss och våra relationer med det övriga\r\nEuropa. Ingen kunde ju för två år sedan tro att så\r\nmycket av det som hänt verkligen skulle hända.</pre><pre>Gudrun Schyman säger att det är bråttom. Vi har\r\narbetat inom ESK sedan 1975 och t.o.m. tidigare än\r\nså. Arbetet har dock gått mycket långsamt. Jag\r\ndeltog exempelvis i säkerhetskonferensen i Madrid,\r\ndär man ägnade sig åt att flytta kommatecken och\r\nord i texterna. De alliansfria och neutrala staterna,\r\nde s.k. NN-staterna, försökte uppnå\r\nkompromisslösningar. Det rörde sig mycket sakta.\r\nDet som blev resultatet av det hela var nya\r\nkonferenser. En var väldigt viktig, den som vi hade\r\nhär i Stockholm.</pre><pre>Plötsligt förändras den politiska scenen i Europa,\r\noch det blir fritt fram för ESK. Det kan hända\r\nmycket fort att vi får en alleuropeisk säkerhet. Det\r\när dock en stor fråga, så det görs ju inte över en\r\nnatt.</pre><pre>Det är klart att Sverige är beroende av vad som\r\nhänder i Europa i det här avseendet. När jag talar\r\nom att neutralitetspolitiken kommer i ett annat\r\nläge, är det självklart, tycker jag, att om man har\r\nett Europa med blockpolitiken så cementerad som\r\nden var, då är neutralitetspolitiken för oss\r\nviktigare -- den är betydelsefullare, den markeras\r\nmera. Men får man en europeisk säkerhet, i avtal\r\neller hur den nu kommer att formas, är det klart att\r\ndet blir ett annat läge.</pre><pre>Det behöver inte betyda att alliansfriheten eller\r\nneutraliteten försvinner ur svensk politik, och det\r\när ju där Gahrton tar upp diskussionen. Vilka blir\r\nvåra krav när det gäller EG och medlemskapet där?\r\nJa, det hänger ju på om vi kan bevara vår\r\nneutralitetspolitik och inte gå in i några\r\nmilitärallianser eller andra allianser som binder upp\r\noss när det gäller vår egen säkerhetspolitik. Vi får\r\nse, när den dagen kommer, hur det formeras och\r\nhur det sägs.</pre><pre>Vi gnabbas här, men jag tycker att det är en\r\nfantastisk situation som Europa och världen har\r\nkommit in i. Det som gör oss bekymrade nu, det\r\nsom är svårt, är ju att det dyker upp nya stora\r\nkonflikter, och jag tänker då naturligtvis på\r\nPersiska viken.</pre><pre>Anf. 72 EVA BJÖRNE (m):</pre><pre>Herr talman! De genomgripande omvälvningarna\r\ni Central- och Östeuropa under litet drygt ett år har\r\ninneburit de största och fredligaste förändringarna\r\nav Europa under de senaste 200 åren.\r\nSovjetmaktens tillbakagång och Warszawapaktens\r\nsönderfall har skapat en helt ny och förbättrad\r\nsäkerhetspolitisk situation.</pre><pre>De länder som har befriat sig från sina\r\nsovjetdominerade enpartiregimer har börjat\r\ntillämpa principerna om demokrati och\r\nrättsstatlighet. Tysklands enande har blivit det\r\nfrämsta uttrycket och symbolen för strävandena\r\nmot ett enat Europa.</pre><pre>Den nya förbättrade situationen öppnar många\r\nmöjligheter till samarbete, och förutsättningarna\r\nför att stärka de mänskliga rättigheterna är\r\ngynnsamma. Vi européer har en historisk unik\r\nchans till en framtid i fred och frihet.</pre><pre>Förhoppningsvis kommer toppmötet i Paris om ett\r\npar dagar att dra upp riktlinjerna för ett framtida\r\nsamarbete inom ESK som omfattar alla de 34\r\nstaterna, ett samarbete som inte är uppdelat på de\r\n22 och de 34.</pre><pre>Det är viktigt att de 34 staterna -- ja, allra helst alla\r\nde 35 europeiska staterna -- samarbetar i så hög\r\ngrad som möjligt, nu när även många problem som\r\ntidigare varit undertryckta kommer fram. Det är de\r\ncentralt styrda ekonomiernas kollaps, det är\r\nfrihetssträvanden från etniska, religiösa och\r\nnationella grupper det gäller och även\r\nmiljöförstöring m.m.</pre><pre>Frågan om nationella minoriteter är sannolikt den\r\nstörsta potentiella konfliktrisken i Europa i dag.\r\nSverige bör därför aktivt verka för att detta\r\nproblemområde tas upp till behandling inom ESKs\r\nram.</pre><pre>De förtroende- och säkerhetsskapande\r\nförhandlingarna inom ESK handlar om att fördjupa\r\noch utveckla Stockholmsdokumentet. Bland de\r\nfrågor som fått sin lösning inför\r\nregeringschefsmötet i Paris den 19--21 november\r\nvill vi särskilt nämna centret för att förhindra\r\nkonflikter samt ett permanent sekretariat för ESK.\r\nDe två organen bör placeras i Prag. Att förlägga\r\ndessa två institutioner till det nu fria\r\nTjeckoslovakien är att markera den fria,\r\noberoende och demokratiska inriktningen också\r\nför framtiden.</pre><pre>NATO och Warszawapakten har inom ESK-\r\nförhandlingarna gjort överenskommelser som\r\nkraftigt reducerar antalet tunga konventionella\r\nvapen och vapensystem i Centraleuropa. Avtalet är\r\nhuvudsakligen inriktat på kvantitet och inte\r\nkvalitet, vilket innebär att de modernaste vapnen\r\ninte behöver avvecklas. Trots den stora numerär\r\nvapen som försvinner är Europa den världsdel som\r\nhar den största ansamlingen vapen inom sina\r\ngränser.</pre><pre>I avtalet sägs att de vapen som överstiger det\r\navtalade taket och finns inom det aktuella området,\r\ndvs. Europa mellan Atlanten och Ural, vid\r\nundertecknandet av avtalet skall förstöras. Avtalet\r\nskall undertecknas nu under Parismötet.\r\nSovjetunionen har därför ställt upp en stor mängd\r\nvapen öster om Ural. Det rör sig om drygt 60 000\r\nstridsvagnar, pansrade stridsfordon, artilleri,\r\nattackhelikoptrar och stridsflygplan som\r\nSovjetunionen därför inte behöver förstöra.</pre><pre>De minskade styrkorna i Centraleuropa innebär att\r\nstabiliteten avsevärt förstärks, och en militär\r\noffensiv i Centraleuropa förefaller högst osannolik.\r\nEftersom Sveriges och Nordens säkerhet är\r\nberoende av den säkerhetspolitiska utvecklingen i\r\nCentraleuropa, innebär det en klar förbättring för\r\nvår militära säkerhet.</pre><pre>Det bör dock understrykas att, i händelse av en\r\npolitiskt olycklig utveckling, de militära\r\nmöjligheterna till omfattande operationer på\r\nflankområdena finns kvar. De tunga\r\nkonventionella vapnen reduceras ytterst litet inom\r\nt.ex. Leningrads och Baltikums militärområden,\r\noch vapen som luftlandsättningsstyrkor,\r\namfibiestyrkor, bandvagnar, luftförsvarssystem\r\nm.m. berörs inte av avtalet om nedrustning.</pre><pre>Styrkeuppbyggnaden kring Kolahalvön och de\r\nmotmedel som riktas mot denna uppbyggnad\r\ninnebär att de båda supermakterna måste hantera\r\nden militära situationen där med stor varsamhet.</pre><pre>Det nordiska gemensamma bidraget till den\r\neuropeiska säkerheten har varit den stabilitet, den\r\nvänskap och ömsesidiga respekt som präglat\r\nförhållandena mellan länderna. Det är dock helt\r\nklart att Norden i säkerhetspolitiska termer inte\r\nkan ses som en i förhållande till övriga Europa\r\nbegränsad zon. Norge, med sin knytning till NATO\r\noch med vatten och kuster som inte kan ses\r\nisolerade från de militära realiteterna i\r\nNordatlanten, kan inte stängas inne i ett regionalt\r\nlåst system, inte heller Danmark med sin direkta\r\nknytning till den centraleuropeiska situationen.</pre><pre>För Sverige kan säkerhetspolitiken inte heller ses\r\nsom ett rent närgeografiskt problem, med\r\nsydområdet ganska nära kontinenten,\r\nnordområdet nära det känsliga Nordkalottområdet\r\noch den geografiska utbredningen i skottlinjen\r\nmellan öst och väst. Mot en regionalisering av\r\nsäkerheten i Norden talar också det vitala behovet\r\nav att bevara Östersjöns status som ett fritt hav och\r\ninte som strandstaternas egendom.</pre><pre>Många säkerhetspolitiska problem är gemensamma\r\nför de nordiska staterna. Sverige och de övriga\r\nnordiska länderna borde därför stödja förslag i\r\nESK-förhandlingarna som är särskilt anpassade för\r\natt dämpa möjliga militära hot mot norr, t.ex.\r\nföranmälan av amfibiska operationer och andra\r\nhögrörliga militära aktiviteter.</pre><pre>Olika krishärdar i tredje världen, inte minst i\r\nGulfen, visar på vikten av att Sverige med kraft\r\nagerar när det gäller att förhindra spridning av\r\nkärnvapen samt för att få till stånd en hållbar\r\nkonvention mot kemiska vapen. Det gäller också\r\nspridning av missiler och vapenbärare.</pre><pre>Den konferens angående icke-spridningsfördraget,\r\nNPT, som hölls hösten 1990 blev inte enig om ett\r\nslutdokument. Meningarna i frågan om ett\r\nfullständigt provstopp var nu som tidigare djupt\r\nskiljaktiga. Det är nu av yttersta vikt att Sverige\r\naktivt agerar för att fördraget skall få giltighet även\r\nefter den NPT-konferens som skall äga rum 1995.\r\nVid den konferensen skall, i enlighet med artikel 10\r\ni NPT-fördraget, parterna bestämma på hur lång tid\r\nfördraget skall förlängas.</pre><pre>Icke-spridningsfördraget är det viktigaste\r\nmultilaterala internationella nedrustningsavtalet i\r\ndag. Problemet med spridning av\r\nkärnvapenteknologi och annan militär teknologi\r\nökar. Det är därför utomordentligt väsentligt att\r\nicke-spridningsavtalet i sina olika delar hävdas och\r\natt vi förmår allt fler stater att ansluta sig.</pre><pre>Anf. 73 MARIA LEISSNER (fp):</pre><pre>Herr talman! Världsmakterna har det senaste året\r\nägnat sin energi åt skapandet av en ny fredsordning.\r\nBygget av det nya Europa har utmanat vår\r\nskaparlusta och länkar in kreativiteten på mer\r\nkonstruktiva banor än på länge.</pre><pre>ESK-processen har haft en explosiv utveckling. Vi\r\nkan nu skönja konturerna till ett säkrare Europa.\r\nJag tycker att det är märkligt att höra att vissa\r\ndebattörer i kammaren betraktar det som ett\r\nproblem.</pre><pre>Det är för tidigt att dra några definitiva slutsatser\r\nom det svenska försvarets inriktning mot bakgrund\r\nav den nedrustning som har skett i Europa.\r\nSäkerhetspolitiskt har inte mycket förändrats i vår\r\ndel av Europa, mer än att konfliktrisken ligger på\r\nen mycket lägre nivå. Detta gäller bortsett från\r\nrisken för de regionala och etniska konflikter som\r\nkan komma att blossa upp i instabila f.d.\r\nösteuropeiska länder.</pre><pre>Nedrustningen har ännu inte berört Sveriges\r\nnärområde, men framtidsutsikterna är ljusa. Våra\r\nbarn kan komma att växa upp i den europeiska\r\nfredens tid.</pre><pre>I dessa dagar är det dock lätt att bli för\r\neurocentrerad och förlora det globala perspektivet.</pre><pre>Om vi lyfter blicken ovanför och utanför Europas\r\ngränser och slutar att betrakta upprustningen som\r\nett huvudsakligen europeiskt problem, inser vi att\r\ndet är en aning för tidigt att jubla över att freden är\r\nsäkrad.</pre><pre>En halv miljon amerikanska soldater kommer snart\r\natt finnas på plats i Saudi-Arabien, utöver styrkor\r\nfrån en rad andra länder. Saddam Hussein förfogar\r\ni sin tur över hundratusentals soldater. Irak och\r\nUSA har låst varandra i en position som förefaller\r\nleda till en oundviklig urladdning. Det världskrig\r\nsom aldrig blev av under det kalla kriget riskerar att\r\nexplodera, ironiskt nog, just som fredsordningen i\r\nEuropa skapas.</pre><pre>Ett modernt krig med de hemska vapen som finns\r\nbetyder att så mycket större värden står på spel.\r\n30 % av världens oljeresurser riskerar att gå upp i\r\nrök om det blir krig i Gulfen. Detta kan inte minst\r\nleda till enorma miljökonsekvenser, t.ex.\r\nväxthuseffekt. Europa och Japan som har starkt\r\noljeberoende ekonomier riskerar att drabbas hårt\r\nekonomiskt.</pre><pre>Irak förfogar över kemiska vapen, troligen\r\nkärnvapen och eventuellt också biologiska vapen.\r\nDärtill är landet sedan lång tid tillbaka det troligen\r\nvärsta förbrytarlandet i världen när det gäller brott\r\nmot mänskliga rättigheter. Irak har redan använt\r\nkemiska vapen i strid mot internationell lag. Offren\r\nför sådana massförstörelsevapen är nästan alltid\r\ncivilbefolkningen, i Iraks fall kurderna.</pre><pre>Irak är inte det enda land i en konfliktfylld region\r\nsom förfogar över fruktansvärda\r\nmassförstörelsevapen. Ett stort antal länder i\r\npotentiella konfliktområden förfogar troligen över\r\nkemvapen och många också över kärnvapen, om\r\nman räknar in tröskelstater som t.ex. Sydafrika,\r\nIsrael och Pakistan. Det är otäckt att lyssna till det\r\nslags aningslösa förhärligande av\r\nkärnvapeninnehav som förekommer t.ex. i\r\nPakistan, där kärnvapnen enbart ses som ett medel,\r\nvilket som helst, för att bräcka grannen och den\r\ntraditionelle fienden Indien.</pre><pre>Även de konventionella vapnen får ständigt högre\r\noch högre förstörelsekapacitet, vilket medför att\r\ncivilbefolkningen oundvikligen mer och mer blir ett\r\nmål för krigshandlingarna.</pre><pre>I tredje världen, i de faktiskt existerande\r\nkonflikthärdarna, finns ingen terrorbalans. Där\r\nfinns inga förtroendeskapande mekanismer och\r\ninga 22-statsförhandlingar om nedrustning.</pre><pre>Detta är världssamfundets stora utmaning i\r\nfredsarbetet.</pre><pre>Vårt freds- och nedrustningsarbete bör därför\r\nframför allt ta sikte på tre områden. För det första\r\nmåste spridningen av massförstörelsevapen\r\nstoppas, framför allt när det gäller kärnvapen och\r\nkemiska vapen. Man måste snart komma till skott\r\nvad gäller kemvapenkonventionen, som har varit\r\nnära målet så länge. Til syvende og sidst handlar det\r\nom politisk vilja. De attityder som vi hittills har\r\nkunnat se från USAs och Sovjets sida om att\r\nacceptera en viss nivå på kemvapnen under en\r\nlängre tid även sedan konventionen trädde i kraft\r\när illavarslande. När det gäller kärnvapen måste det\r\nlilla framsteg som har skett i CD genom att en\r\nkommitté har tillsatts i provstoppsfrågan ändå\r\nvälkomnas. Så länge som kärnvapenstaterna\r\nfortfarande vidhåller att provsprängningar är\r\nnödvändiga, och så länge som provsprängningar\r\nregelmässigt förekommer är framtidsutsikterna för\r\nkommitténs arbete inte ljusa. De fortsatta\r\nprovsprängningarna måste därför fördömas.</pre><pre>För det andra behövs ett världsomspännande\r\nkorståg för demokratin och de mänskliga\r\nrättigheterna. Även om ett land har\r\nmassförstörelsevapen blir risken att de kommer till\r\nanvändning betydligt mindre om styrelseskicket är\r\ndemokratiskt. Demokratin garanterar ett visst\r\nförsäkringsskydd mot att vapnen används.\r\nDemokrati förebygger dessutom krig och\r\ninbördeskrig, eftersom parlamentarism i sig är ett\r\nsätt att lösa konflikter fredligt. 1990-talet måste bli\r\ndemokratins årtionde, inte bara i Europa utan i\r\nhela världen. En fortsatt generös biståndspolitik\r\nmed kraftig inriktning på mänskliga rättigheter och\r\ndemokrati är därför en viktig del i det arbetet.</pre><pre>I den nedrustningstid vi lever i när stridsvagnar\r\nskrotas och soldater dras hem, är det oerhört\r\nförvånande att inga röster höjs om kopplingen\r\nmellan fred och bistånd. Fredsdrömmen har ofta\r\nhandlat om att svärden, när de inte längre behövs,\r\nskall smidas till plogbillar. Det vore på sin plats att\r\nkräva att de frigjorda resurserna i Europa skulle\r\növerföras till utvecklingsbistånd, inte bara i Europa\r\nutan också i tredje världen. Paradoxen är här att\r\nbiståndsnivån inte på länge varit så låg som nu.\r\nSverige går tyvärr före med ett dåligt exempel\r\ngenom att ytterligare urholka biståndet till tredje\r\nvärlden. Världens fattiga skall i dag betala både för\r\nÖsteuropas uppbyggnad och för flyktingarna från\r\nMellanöstern och andra konflikthärdar. Det är\r\nverkligen hög tid att påminna om kopplingen\r\nmellan nedrustning och bistånd.</pre><pre>För det tredje måste världssamfundets möjligheter\r\natt lösa konflikter på ett oblodigt sätt byggas ut. Låt\r\nFN reagera vid enskilda staters militära övergrepp\r\ni stället för att supermakterna skall axla den rollen.\r\nDet är inte bra att USA, som av många uppfattas ha\r\negna ekonomiska intressen och säkerhetsintressen,\r\nagerar som ställföreträdande världspolis i\r\nGulfkrisen. Det riskerar att förvandla konflikten\r\ntill ett legitimt krig mellan två intressen i stället för\r\natt det handlar om en enad världsfront på\r\nfolkrättens grund mot en blodbesudlad diktatur. Så\r\ngagnas inte freden.</pre><pre>FN har växt i politisk betydelse i takt med att\r\nstormakterna har givit organisationen ett\r\nförtroende. Det är dags att nu gå vidare och\r\nfundera över hur FNs institutioner och\r\nbefogenheter kan stärkas. FN måste bli den globala\r\nsäkerhetens axel i stället för terrorbalanserande\r\nsupermakter.</pre><pre>Europas två halvor håller till slut på att smältas\r\nsamman. Warszawapakten finns i realiteten inte\r\nlängre. Kanske kommer så småningom Sveriges\r\ntraditionella fiende sedan århundraden, Sovjet, att\r\nbli en demokratisk stat på marknadsekonomisk\r\ngrund och kanske så småningom ingå i den\r\neuropeiska gemenskapen. I den nya världen blir\r\nSverige inte längre en bricka mellan två sköldar, får\r\ninte längre en militär och politisk särställning och\r\nintar inte någon balansposition mellan två\r\nkraftcentra. Sverige kommer att bli en integrerad\r\ndel av det helade Europa.</pre><pre>I det perspektivet riskerar Sverige att förlora den\r\nsärställning som gjort att vi som land varit särskilt\r\naktiva i fredsarbetet, haft särskilt stora möjligheter\r\natt ta initiativ, att medla mellan stridande parter\r\noch att göra skarpa uttalanden till värn för\r\nfolkrätten. Just därför måste vi nu kanske hårdare\r\nän tidigare söka befästa Sveriges roll som\r\nfredsskapande kraft i Världssamfundet, så att vi\r\nförmår bevara den rollen även i det nya Europa.\r\nDärför bör vi utnyttja de närmaste åren till att\r\nexempelvis ta initiativ till det medlingscentrum,\r\nvars förutsättningar regeringen redan i förra årets\r\nnedrustningsbetänkande ombads undersöka.\r\nSverige bör understryka en vilja att härbärgera det\r\ncentrum för förebyggande av konflikter som kan\r\nkomma att bli en av flera ESK-institutioner.\r\nKanhända finns det anledning att ta initiativ även\r\ntill andra internationella institutioner som bidrar\r\ntill att bygga fred, exempelvis en oberoende\r\ninternationell institution för valövervakning.\r\nSverige bör också fortsatt ta initiativ till medling\r\noch konfliktlösande, såväl i t.ex. Mellanöstern som\r\ni konfliken Eritrea-Etiopien.</pre><pre>I detta perspektiv finns det också anledning att\r\nvälkomna den konferens om att förhindra\r\nkärnvapenkrig av misstag som i dag inleds här i\r\nriksdagshuset. Konferensen har ett brett\r\ninternationellt deltagande och har utarbetats med\r\nstöd från alla partier i Sverige. Dess upprinnelse var\r\nen motion på folkpartiets landsmöte från\r\nfolkpartiets fredsråd, vilken sedan utvecklats\r\nvidare och nu blivit till ett brett tvärpolitiskt\r\ninitiativ. Det är en stor glädje att se vad det\r\nlandsmötesbeslutet nu har lett till.</pre><pre>Herr talman! Därmed vill jag yrkar bifall till\r\nutskottets hemställan i dess helhet i betänkandet\r\nom nedrustning.</pre><pre></pre><pre>Anf. 74 MAJ BRITT THEORIN (s):</pre><pre>Herr talman! Europa -- ja, inte bara Europa utan\r\nhela Världssamfundet -- har gått in i en ny epok.</pre><pre>Efterkrigstidens mänskligt tragiska och politiskt\r\nupprörande klyvning av Europa är borta.</pre><pre>Det kalla kriget är över.</pre><pre>Kapprustningen mattas av, och nedrustningen tar\r\nfart.</pre><pre>Under hela efterkrigstiden har vi inte skådat maken\r\ntill det som hänt under det gångna året.</pre><pre>Kulmen nås om några dagar när det största\r\nnedrustningsavtalet någonsin om konventionella\r\nvapen skrivs under i Paris, då stats- och\r\nregeringschefer samlas till ett toppmöte för att\r\nbesegla en ny ordning för Europa:</pre><pre>En ordning baserad inte på avskräckning och hot.</pre><pre>En fredens ordning.</pre><pre>Ett Europa präglat av demokrati, fred och enhet.</pre><pre>Ett Europa genomsyrat av respekt för mänskliga\r\nrättigheter.</pre><pre>Ett Europa för våra barn värdigt vårt historiska arv.</pre><pre>Tidigare i år träffade Sovjet och USA en\r\nprincipuppgörelse om en kraftig nedrustning av de\r\nstrategiska kärnvapnen, men det avtalet beräknas\r\nbli underskrivet först i början av 1991. Därmed och\r\nmot bakgrund av avtalet om den stora minskningen\r\nav konventionella stridskrafter i Europa är marken\r\nberedd för nya förhandlingar om minskning av\r\nkärnvapensystem med kort räckvidd. En\r\növerenskommelse har också träffats mellan\r\nsupermakterna om att förstöra 80 % av deras\r\nkemiska vapenarsenaler med målet: Ett avtal om\r\nett fullständigt förbud mot och förstörelse av alla\r\nkemiska vapen. Detta är betydelsefullt.</pre><pre>Med det kalla krigets slut i Europa påbörjades en\r\nverklig och omfattande nedrustning av kärnvapen,\r\nav konventionella vapen och av kemiska vapen. I\r\nland efter land minskas också ensidigt de militära\r\nstyrkorna, och stora militärprojekt läggs ner.</pre><pre>Detta avspänningens, nedrustningens och det\r\nfredliga samarbetets Europa riktar nu världen i\r\növrigt sina ögon på och frågar sig: Vad kan vi lära,\r\nhur kan världen i övrigt dra lärdom av vad som skett\r\ni Europa. Det framgår av de senaste veckornas\r\nintensiva nedrustningsarbete i Förenta nationerna,\r\ntill vilken jag strax skall återkomma.</pre><pre>Trots den påbörjade processen med nedrustning av\r\nkärnvapnen kvarstår fortfarande hotet av dem så\r\nlänge de finns kvar -- inte bara hotet om ett\r\nkärnvapenkrig som ett resultat av politiska eller\r\nmilitära beslut utan också hotet om deras\r\nanvändning av misstag. Målet måste vara\r\nkärnvapens totala avskaffande, vilket USA och\r\nSovjet faktiskt har kommit överens om. Som Maria\r\nLeissner sade inleds just i dag här i riksdagshuset en\r\nkonferens med kvalificerade internationella\r\nexperter för att utarbeta ett program som kan\r\nförhindra ett kärnvapenkrig av misstag.</pre><pre>Det finns all anledning till optimism inte bara för\r\noss européer utan för Världssamfundet i dess\r\nhelhet. Därmed inte sagt att det skulle saknas\r\nbekymmer. Flera tidigare talare i debatten har varit\r\ninne på det.</pre><pre>Iraks oprovocerade angrepp på och annektering av\r\nKuwait upprör hela världsopinionen. Detta brott\r\nmot folkrätten har fördömts i alla läger. Irak måste\r\nomedelbart upphöra med sin olagliga ockupation,\r\ndra tillbaka invasionsstyrkorna och garantera alla\r\nutlänningar deras rörelsefrihet.</pre><pre>Det viktiga är nu att krisen inte leder till krig. Krig\r\nlöser inga problem -- tvärtom, det skapar fler.</pre><pre>Ett militärt ingripande i Persiska golfen vore\r\nförödande för alla parter. Och som alltid är det\r\nkvinnor och barn som får bära konsekvenserna av\r\nkriget och av hotet om krig.</pre><pre>Politiska problem kräver politiska lösningar, inte\r\nmilitära.</pre><pre>Förenta nationerna står nu i centrum för\r\nansträngningar att finna en lösning på krisen.\r\nSäkerhetsrådet har visat prov på stor beslutsamhet\r\noch föreskrivit sanktioner mot Irak.</pre><pre>FN har här spelat och fortsätter att spela den roll\r\nsom tillkommer världsorganisationen för att trygga\r\ninternationell säkerhet. Detta är en utveckling som\r\nvi måste välkomna. Den innebär ett genombrott för\r\ntillämpningen av den grundläggande principen om\r\nkollektiv säkerhet.</pre><pre>Herr talman! Låt mig få ta tillfället i akt att berätta\r\nom svenska initiativ i FN i det nya läget. Maria\r\nLeissner efterlyste det. Jag kan i mångt och mycket\r\ninstämma i hennes analys. Låt mig bara säga att vi\r\ninte har ambitionen att bara stoppa spridningen av\r\nkemiska vapnen. Våra ambitioner är mycket mer\r\nlångtgående -- det skall vara ett totalförbud mot och\r\nen förstörelse av alla kemiska vapen.</pre><pre>Som alltid bedriver Sverige ett intensivt freds- och\r\nnedrustningsarbete i FN. Vi tog för några år sedan\r\ninitiativet till en heltäckande studie om\r\nkärnvapnen. Under två års tid har jag haft\r\nförmånen att leda det arbetet för\r\ngeneralsekreterarens räkning. I går antogs med\r\nconsensus, alltså i enighet, den studien. Detta är\r\nhistoriskt, eftersom för första gången tre\r\nkärnvapenmakter har deltagit i och ställt sig bakom\r\nett sådant arbete i FN.</pre><pre>Min förhoppning är att studien skall kunna fungera\r\nsom ett uppslagsverk för både experter och lekmän\r\noch inspirera till ytterligare krav på kärnvapnens\r\nområde. Avsikten är att vi skall göra den tillgänglig\r\nockså på svenska.</pre><pre>Sverige har dessutom i år tagit upp två stora frågor\r\noch lagt fram förslag: dels om sambandet mellan\r\nnedrustning och miljö, dels om marin\r\nkärnvapennedrustning.</pre><pre>Frågan om marin kärnvapennedrustning har\r\nSverige i FN varit initiativtagare till för mer än sju\r\når sedan. Vi har år efter år pekat på den stora risk\r\nsom kärnvapnen till sjöss utgör och föreslagit en\r\nserie av åtgärder. Vi har upprepade gånger krävt\r\nförbud mot marina taktiska kärnvapen och stopp\r\nför den föråldrade och farliga politiken att varken\r\nbekräfta eller förneka förekomsten av kärnvapen\r\npå fartyg. I förra veckan följde Sverige upp sina\r\ntidigare initiativ och lade fram ett förslag i FNs\r\nnedrustningsutskott om förhandlingar för att\r\nförbjuda icke-strategiska kärnvapen till sjöss.</pre><pre>Det andra nya initiativet från svensk sida i år är en\r\nstudie om nedrustning och miljö. Bakgrunden är\r\ndenna:</pre><pre>Samtidigt som det internationella klimatet\r\ndramatiskt har förbättrats och risken för ett globalt\r\nkrig minskar, ökar snabbt andra hot mot\r\nmänsklighetens överlevnad -- hunger, fattigdom,\r\nanalfabetism och, med ökad intensitet, det\r\ninternationella miljöhotet. Att i det läget försöka ta\r\ntill vara de mänskliga resurser som nu används på\r\nden militära sidan -- det må gälla teknik och\r\nforskning, kunskap, organisation eller militär\r\nproduktion -- för miljösatsningar ser vi som logiskt.\r\nDet studiearbetet som vi föreslagit skall ske under\r\nett års tid för att kunna tas till vara vid FNs stora\r\nmiljökonferens i Brasilien 1992.</pre><pre>Herr talman! Vi lever onekligen i en historisk tid.\r\nAv historien kan man lära, men man behöver inte\r\nupprepa den. Sverige har ett ansvar att fortsätta att\r\nagera aktivt för fred och nedrustning i världen. Vi\r\nkommer också att ta det ansvaret.</pre><pre>Jag yrkar bifall till utskottets hemställan.</pre><pre>Anf. 75 INGELA MÅRTENSSON (fp):</pre><pre>Herr talman! Jag tänkte ta upp några speciella\r\nmotioner som behandlas i det här betänkandet.\r\nDen första frågan som jag tänkte beröra gäller\r\nörlogsfartyg och kärnvapen. Det är en fråga som\r\njag har motionerat och diskuterat om under de fem\r\når som jag har varit i riksdagen.</pre><pre>Det står i utskottets betänkande att utskottet\r\nkonstaterar att utvecklingen har fortgått, att den\r\ngår vidare och att detta skulle vara positivt. Jag kan\r\ni och för sig instämma i att opinionen växer mot den\r\nhär typen av besök, där man inte får reda på om de\r\nhar kärnvapen ombord eller ej. Samtidigt har vi den\r\nsenaste tiden fått starka bevis för att man faktiskt\r\nhar åkt in med kärnvapen i de nordiska hamnarna.\r\nDetta gäller inte bara de nordiska hamnarna, utan\r\när man rustad för kärnvapen och har den\r\nmöjligheten, har man också kärnvapen ombord. I\r\nutskottets betänkande nämns Greenpeaces rapport\r\noch att regeringen har uttalat att man skall granska\r\ndenna rapport noggrant. Det skulle vara mycket\r\nintressant att få en redovisning för hur man\r\nbedriver det arbetet. Utskottet delar uppfattningen\r\natt man skall granska rapporten noggrant. Jag utgår\r\nifrån att utskottet också tar del av detta arbete och\r\nnoga följer det. För mig är det uppenbart att dessa\r\nfartyg har gått in våra hamnar med kärnvapen\r\nombord.</pre><pre>Det finns även en annan studie som en nordisk\r\nforskargrupp har gjort. Den tas inte upp här i\r\nbetänkandet. Jan Prawitz deltar från svensk sida i\r\nden gruppen. Den har kartlagt dessa besök i de\r\nnordiska hamnarna och konstaterar att örlogsfartyg\r\nsom har möjligheter att ha kärnvapen också har det\r\nvid sina hamnbesök. Detta tar man inte upp till\r\ndiskussion i betänkandet.</pre><pre>Mot bakgrund av att det finns så starka bevis för att\r\nvi faktiskt blir lurade -- att den svenska\r\nbefolkningen blir lurad -- är det häpnadsväckande\r\natt vi inte kan ta starkare initiativ utan tillåter detta.\r\nDet framställs som ett av motiven för att vi inte\r\nskall driva den här frågan starkare att det då blir\r\nsvårare för Sverige att driva de internationella\r\nfrågorna. Därför skall vi inte inta någon ståndpunkt\r\noch kräva garantier -- dessa besök borde inte tillåtas\r\nutan garantier. Men jag undrar om vi verkligen får\r\nnågon trovärdighet när det är så uppenbart att vi\r\nblir lurade. Har vi då trovärdighet att driva\r\ninternationella frågor när vi visar en sådan flathet?</pre><pre>Jag har denna gång motionerat för att vi skall införa\r\nen lag på detta område. Det gör jag därför att jag\r\nhar tagit del av hur man agerat i Nya Zeeland. Där\r\nhar man en lag. Det har vi visserligen inte i Sverige\r\nmen vi har ett förbud och det gäller på samma sätt.\r\nDet är jag helt medveten om. I den nya zeeländska\r\nlagen står klart hur man skall agera vid besök av\r\nörlogsfartyg. Det står att om fartygen har möjlighet\r\natt ha kärnvapen ombord så skall de inte tillåtas\r\nkomma in om de inte svarar på frågan om de har\r\nkärnvapen ombord eller ej. Jag eftersträvar att vi\r\nskulle ha en sådan lagstiftning, där vi klart reglerar\r\nden här frågan. Nu har jag inte fått med mig\r\nutskottet. Men vi får väl fortsätta att driva den här\r\nfrågan.</pre><pre>Sedan gäller det en annan motion som handlar om\r\nmilitära flygövningar på svenskt territorium. Det\r\nförekommer en litet märklig diskussion i\r\nbetänkandet om huruvida dessa lågflygningar ingår\r\ni offensiv eller defensiv krigföring. Till slut säger\r\nman i alla fall att det är av intresse för såväl\r\noffensivt som defensivt uppträdande i luftstrider att\r\nman har dessa övningar.</pre><pre>Jag kan inte förstå att Sverige skall ställa upp på att\r\nfrämmande makter kommer hit och tränar offensiv\r\nstridsföring. Det är uppenbart att det handlar om\r\ndet. Sedan säger utskottets majoritet att man inte\r\ntycker att det behövs någon redogörelse för syftet\r\nmed det svenska tillståndet. Jag tycker att det vore\r\nvälgörande för riksdagen att få reda på vad det är\r\nsom gäller. Vilka stater är det som kan komma hit\r\noch bedriva stridsövningar? Man säger att man har\r\nett bra samarbete med Schweiz, och att det inte är\r\nnågra problem eftersom Schweiz är neutralt. Vad\r\njag förstår så är även Österrike intresserat av att\r\nbedriva den här typen av övningar i Sverige. Det\r\nfinns också andra länder som kanske inte tillhör de\r\nneutrala länderna jmen som är ute efter att kunna\r\nträna lågflygning i andra länder, eftersom det finns\r\nen opinion i det egna landet mot den här typen av\r\nflygningar.</pre><pre>Detta är ju inte bara en militär fråga utan även en\r\nmiljöfråga. Hur påverkas djur, människor och\r\nnatur av att flygplanen flyger på 50 meters höjd?\r\nVarför skall vi tillåta det även om det är glest\r\nbefolkat uppe i Norrland? Varför skall vi tillåta att\r\ndessa människor störs på det här viset när man inte\r\ntillåter det på andra områden?</pre><pre>Sedan vill jag också beröra frågan om\r\nmedlingsinstitut. Den har jag själv haft uppe förra\r\nåret. Då sade utskottets majoritet att man\r\nförutsatte att regeringen skulle lämna en\r\nredovisning för hur detta skulle komma till stånd,\r\noch att det finns ett intresse i den frågan. Nu har\r\nman inte lämnat någon sådan redogörelse här. Jag\r\ntycker att utskottet kunde ha varit litet mer kritiskt\r\npå den punkten. Nu har Berndt Ekholm motionerat\r\nigen i frågan. Jag trodde inte att man skulle behöva\r\nta upp detta en gång till, eftersom vi ändå hade\r\nuttalat oss i riksdagen för det här\r\nmedlingsinstitutet.</pre><pre>Nu är diskussionen kopplad till bl.a. ESK och de\r\nplaner som finns på att bilda ett center för\r\nförebyggande av konflikter. Jag tycker personligen\r\natt det vore mycket bra om Sverige kunde agera för\r\natt centret skall bli förlagt till Sverige. Sverige kan\r\nspela en viktig roll när det gäller förebyggande av\r\nkonflikter och när det gäller att lösa konflikter på\r\nen fredlig väg.</pre><pre>Anf. 76 MAJ BRITT THEORIN (s) replik:</pre><pre>Herr talman! Med anledning av frågan om de\r\nmarina rustningarna har jag kanske ändå anledning\r\natt säga litet mer till Ingela Mårtensson.\r\nVerkligheten har överträffat drömmen i Europa\r\nunder det här året. Det har gått alldeles för snabbt,\r\noch vi har inte riktigt hunnit med. Inte heller\r\nutskottet har riktigt hunnit med vad som har\r\ninträffat. Som jag tidigare sade lade Sverige i förra\r\nveckan fram ett förslag precis i den riktning som\r\nflera av motionerna om de marina rustningarna har\r\nangivit. Vi har lagt fram ett förslag med konkreta\r\nåtgärder för att förhindra marin rustning och för att\r\nverka för en marin kärnvapennedrustning, inte på\r\nalla fartyg, men dock beträffande de icke\r\nstrategiska kärnvapnen till sjöss. Låt mig säga att i\r\nden här frågan har Sverige varit det pådrivande\r\nlandet från allra första början och mer eller mindre\r\nnästan helt ensam drivit de här frågorna i FN. Man\r\nhar gett oss stöd men man har inte aktivt agerat\r\nsjälv.</pre><pre>Ungefär en tredjedel av de kärnvapen som finns till\r\nhavs brukar man beteckna som icke-strategiska\r\neller taktiska. Bland dessa finns både olika slags\r\nkärnvapen som är avsedda för sjömål, som\r\nkryssningsrobotar, och andra kärnvapensystem,\r\nsom är avsedda för anfall mot mål till lands. Dessa\r\nkärnvapen är en källa till mycket djup oro, och den\r\noron förstärks av att människor inte vet om fartyg\r\nbär med sig kärnvapen eller ej när de kommer på\r\nbesök.</pre><pre>Det är en förlegad, gammal och farlig princip att\r\ninte erkänna eller förneka om man har kärnvapen\r\nombord när man kommer på besök. Därför är det\r\nviktigt att man blir av med den praxisen, men det är\r\nännu viktigare att bli av med kärnvapnen som\r\nsådana.</pre><pre>Sverige har alltså verkat för det som flera av\r\nmotionärerna har tagit upp. Vi har på FNs bord lagt\r\nfram ett konkret förslag om förbud mot icke\r\nstrategiska kärnvapen till sjöss. Vår förhoppning är\r\natt det också skall kunna leda till ett resultat.\r\nKommer vi dithän att vi får slut på alla de s.k.\r\ntaktiska eller icke strategiska kärnvapnen till sjöss,\r\nbehöver vi heller inte ha kvar den princip som går\r\nut på att varken förneka eller erkänna om man vid\r\nflottbesök har kärnvapen ombord.</pre><pre>När det gäller marin kärnvapennedrustning är och\r\nförblir Sverige det mest aktiva landet i Förenta\r\nnationerna.</pre><pre>Anf. 77 EVERT SVENSSON (s) replik:</pre><pre>Herr talman! Även jag tänkte replikera angående\r\nkärnvapenbestyckade örlogsfartyg och besöken av\r\nsådana i svenska hamnar. Jag tänkte då, herr\r\ntalman, tala som om jag vore på den\r\nsocialdemokratiska partikongressen. Där fattades\r\nnämligen ett beslut om att Sverige på nytt kommer\r\natt ta upp frågan om en ensidig åtgärd, om man inte\r\npå detta område inom två år kommer fram till något\r\npå det internationella planet.</pre><pre>Jag menar därför att Ingela Mårtensson kan känna\r\nsig mycket nöjd efter att ha hört vad Maj Britt\r\nTheorin och jag har sagt. Frågan går framåt. Bäst\r\nvore det naturligtvis om det, som Maj Britt Theorin\r\nsade, bleve en internationell lösning på frågan.</pre><pre>Jag vill sedan säga något om medlingsinstitutet. Jag\r\nhar själv varit med och motionerat i både den förra\r\nfrågan och frågan om medlingsinstitutet. Detta\r\nligger mig alltså nära. Vi väntar här på en\r\nredogörelse från regeringen. Förra året skrev vi,\r\nefter det att Ingela Mårtensson hade väckt sin\r\nmotion, till regeringen och bad att man där skulle\r\ntitta på frågan. I vår begäran ligger att regeringen\r\nskall komma tillbaka med en redogörelse. Det står\r\nvi fortfarande fast vid. Man menar att vi inte skulle\r\ngå längre det här året, utan att vi får lov att vänta\r\ntill nästa år och se om det då har hänt någonting.\r\nOm så inte är fallet, kommer säkerligen utskottet\r\natt vara mer bestämt på den här punkten.</pre><pre>Anf. 78 INGELA MÅRTENSSON (fp)\r\nreplik:</pre><pre>Herr talman! Först ett par ord till Maj Britt\r\nTheorin. Visst tycker jag att det är bra att Maj Britt\r\nTheorin verkligen bemödar sig om att vara aktiv i\r\nde här frågorna. Sverige måste nämligen driva\r\ndessa frågor.</pre><pre>Men jag skulle önska att vi redan nu kunde ta\r\nställning i fråga om örlogsfartygen och säga att vi\r\ninte tolererar detta. Det är också ett sätt att säga\r\nnej till kärnvapen totalt sett.</pre><pre>Jag är inte lika optimistisk som Maj Britt Theorin\r\nom att kärnvapen kommer att försvinna från\r\nfartygen inom en snar framtid. Även jag skulle\r\nönska det, men jag har litet svårt att tro att det\r\nskulle ligga så nära i tiden. Därför menar jag att\r\nman måste ta ställning när det gäller\r\nörlogsfartygen. Vi kan inte vänta till dess att\r\nkärnvapnen försvinner helt och hållet.</pre><pre>Jag skulle också vilja säga till Evert Svensson att jag\r\när mera otålig i den här frågan, och jag menar att vi\r\nkunde ta ställning.</pre><pre>Även när det gäller medlingsinstitutet drar det ut\r\npå tiden, och vi får inte heller där någon\r\nredovisning. Jag hade trott att vi skulle få en sådan\r\ninom ett år efter det att vi diskuterade frågan förra\r\ngången. Jag tycker att regeringen ibland är litet\r\nsaktfärdig.</pre><pre>Anf. 79 MAJ BRITT THEORIN (s) replik:</pre><pre>Herr talman! Ingela Mårtensson och jag delar nog\r\nönskan om att vi mycket snabbare skulle nå\r\nresultat. En gång i tiden när jag åtog mig det här\r\narbetet insåg jag att det är en kombination av\r\ntålmodighet och otålighet som behövs. Man\r\nbehöver tålmodighet nog att se att det ibland tar\r\nlängre tid, men man behöver också en stor otålighet\r\nnär det gäller att driva på så att man får fram\r\nbesluten. Jag tror nog att jag mer har ägnat mig åt\r\ndet otålmodiga än det tålmodiga i det här arbetet.</pre><pre>Jag delar uppfattningen att vi borde få se ett\r\nresultat mycket snabbare. Jag är inte heller naiv\r\neller optimistisk nog att tro att det kommer att ske\r\nstora förändringar snabbt. Stora förändringar har\r\nskett genom egna initiativ, dvs. en stor del av de\r\ntaktiska kärnvapnen till sjöss skrotas nu och förs i\r\nland. Den oro jag känner kommer sig av att de kan\r\nkomma att ersättas av andra, mer raffinerade\r\nvapen, t.ex. kryssningsmissiler. Det får aldrig ske,\r\noch det har vi mycket bestämt protesterat emot och\r\nsagt ifrån från svensk sida.</pre><pre>Jag vill ändå hålla med Evert Svensson om att\r\nIngela Mårtensson kanske kan få bära med sig den\r\notålighet hon känner i ett eller två år till, men sedan\r\nlär hon inte behöva vänta längre på\r\nsocialdemokratiska beslut i frågan. Vår\r\npartikongress har ju, som sagt, sagt ifrån om att de\r\ninternationella överenskommelserna på detta\r\nområde skall ha uppnåtts inom två år. I annat fall\r\nkommer socialdemokratin att ställa krav på att\r\nfartyg inte får komma hit om de inte förnekar att de\r\nhar kärnvapen ombord.</pre><pre>Det har alltså skett en kraftig neddragning av\r\ntaktiska kärnvapen till sjöss. En stor del finns kvar,\r\noch det är mycket viktigt att dessa förs in i\r\nförhandlingsprocessen, eftersom de nu är den enda\r\ntypen av kärnvapen som inte finns med i\r\nförhandlingsprocessen. Av den anledningen har\r\nSverige också gått ett steg längre än tidigare genom\r\natt vi i förra veckan lade fram ett förslag i FN.</pre><pre>Anf. 80 EVERT SVENSSON (s) replik:</pre><pre>Herr talman! Jag har egentligen bara begärt ordet\r\nför en enda sak. När man diskuterar frågan om\r\nkärnvapenbestyckade örlogsfartyg får man nästan\r\nen känsla av att det faktiskt är tillåtet för dessa att\r\nbesöka svenska hamnar. Men det råder förbud mot\r\ndetta. Vad vi diskuterar är om vi kan få ordentliga\r\ngarantier. Men den svenska lagstiftningen är på det\r\nhär området fullständigt klar: Det är förbjudet för\r\nkärnvapenbestyckade örlogsfartyg att komma in i\r\nsvenska hamnar.</pre><pre>Anf. 81 INGELA MÅRTENSSON (fp)\r\nreplik:</pre><pre>Herr talman! Socialdemokraterna sade vid sin\r\nförra partikongress att man, om det inte hände\r\nnågonting, skulle vidta andra åtgärder. Jag hade då\r\nhoppats på att vi nu skulle vidta åtgärder, eftersom\r\ndet inte har hänt någonting, dvs. eftersom\r\nkärnvapenstaterna inte har ändrat sin garanti. Nu\r\nhar man ytterligare skjutit på det till nästa\r\nkongress.</pre><pre>Jag undrar därför om det verkligen kommer att\r\nhända någonting om två år. Vi får väl hoppas på\r\ndet, men jag kommer i alla fall att ta upp frågan och\r\npå mitt sätt försöka bidra till att den inte dör ut i\r\ndebatten.</pre><pre>Det finns inte, Evert Svensson, någon svensk lag\r\nsom förbjuder kärnvapenbestyckade fartyg.\r\nDäremot har Sverige gjort ett ställningstagande\r\nsom verkar på samma sätt som en lag. Men det\r\ningår alltså inte i den svenska lagstiftningen.</pre><pre>Andre vice talmannen anmälde att Maj Britt\r\nTheorin anhållit att till protokollet få antecknat att\r\nhon inte ägde rätt till ytterligare replik.</pre><pre></pre><pre>Anf. 82 BERNDT EKHOLM (s):</pre><pre>Herr talman! Jag tänkte något kort beröra frågan\r\nom ett medlingsinstitut. Jag har väckt en motion om\r\ndetta som behandlas i detta betänkande.</pre><pre>Redan för två år sedan var jag med på en motion\r\ntillsammans med några andra broderskapare. Vi\r\ntog då upp frågan om en utredning om ett svenskt\r\ninstitut för förhandling, medling och försoning i\r\ninternationella konflikter, som det uttrycks i\r\nmotionens rubrik. Rubriken i sig säger vad frågan\r\nhandlar om, och det tas också upp i\r\nutskottsbetänkandet.</pre><pre>Motionen besvarades under riksmötet 1987/88.\r\nUtskottet sade då att lösningen av frågan borde ske\r\ninom ramen för FNs arbete. Utskottet uttalade\r\nsympati för själva tanken, även om man påpekade\r\natt man kanske ville ha en mer informell lösning än\r\nden motionärerna hade föreslagit. Utskottet sade i\r\nbetänkandet att det ankommer på regeringen att\r\npröva förutsättningarna för en sådan verksamhet.\r\nMed den formuleringen avstyrkte utskottet\r\nmotionen.</pre><pre>Sedan återkom Ingela Mårtensson med samma\r\nhuvudtanke om ett medlingsinstitut vid förra\r\nriksmötet. Utskottet tog då åter upp diskussionen\r\nom FNs roll och pekade på de existerande\r\norganisationerna inom FNs ram och de\r\nmekanismer som finns vilka kunde vara behjälpliga\r\nför att bidra till lösning av konflikter. Samtidigt\r\nmenade utskottet att det var viktigt med åtgärder\r\nsom inte var alltför institutionaliserade. Vidare\r\nförutsatte utskottet att regeringen skulle lämna en\r\nredogörelse för hur sådana åtgärder skulle kunna\r\nkomma till stånd. Sedan uttalade utskottet att detta\r\nborde ges regeringen till känna.</pre><pre>Eftersom det inte kom någon redogörelse väckte vi\r\ni januari i år en ny motion. Då tillförde vi ett\r\nperspektiv i den här frågan som jag anser är\r\nintressant. Jag skall citera ur den delen av\r\nmotionen. Vi säger att ''-- -- -- konfliktmönstret i\r\nvärlden för närvarande undergår viktiga\r\nförändringar. Konflikter mellan stater synes i stor\r\nutsträckning vara på väg ut, medan etniska och\r\nandra konflikter inom stater kan resultera i långt\r\nutdragna stridigheter. I sådana konflikter är det\r\nsvårt för andra stater, och därmed för FN, att agera.\r\nDetta ställer särskilda krav på komplettering av de\r\nhittills tillgängliga instrumenten för medling.''</pre><pre>Med tanke på den utveckling vi haft i världen mot\r\nen omfattande fred, även om det finns orosmoln,\r\nanser jag att detta är en mycket intressant\r\ninfallsvinkel på frågan om ett medlingsinstitut. Det\r\när också fråga om att kunna medla inne i andra\r\nstater mellan befolkningsgrupper som är oense.\r\nDet kan komma sådana förfrågningar till en instans\r\nsom står mycket fri. Jag menar att frågan\r\nfortfarande har en mycket hög aktualitet. En sådan\r\ninstans kunde antingen ges formen av ett\r\nmedlingsinstitut eller kanske en lösare form. Just\r\nden institutionella formen är kanske inte det\r\nviktigaste, utan att dessa åtgärder kommer till\r\nstånd. Men det måste ändå finnas någon form av\r\norganisation bakom för att ge stadga åt arbetet. Att\r\nstödja den här typen av insatser förefaller mig vara\r\nett mycket angeläget arbete, som ligger väl i linje\r\nmed svensk utrikespolitik.</pre><pre>Utskottet svarar i år på frågan med att återigen\r\nhänvisa till vad FN gör på detta område. Egentligen\r\nframförs inga nyheter med undantag för att\r\nutskottet hänvisar till ESK-processen och vad som\r\nkan ske inom ramen för ESK-arbetet, något som\r\njag anser är positivt. Sedan säger utskottet:\r\n''Utskottet förutsätter att regeringens redogörelse\r\nomfattar även dessa framsteg inom ESK-arbetet.''\r\nUnderförstått betyder detta att utskottet återigen\r\nefterlyser en redogörelse för hur frågan om medling\r\ni konflikter kan lösas.</pre><pre>Orsaken till att jag tagit till orda är helt enkelt att\r\njag vill göra en markering att jag anser att den här\r\nfrågan är så angelägen och ligger så väl i linje med\r\nsvensk utrikespolitik att det finns ett starkt behov\r\nav att ge röst åt motionen också i denna debatt. Jag\r\nhoppas att regeringen nu, om jag får använda det\r\nuttrycket, får ändan ur vagnen och kommer med\r\nnågra idéer på detta område inom den närmaste\r\nframtiden.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande konstitutionsutskottets\r\nbetänkanden 1990/91:KU4, KU7, KU12 och KU13\r\nsamt utrikesutskottets betänkanden 1990/91:UU3\r\noch UU4.</pre><pre>Konstitutionsutskottets betänkande KU4</pre><pre>Mom. 3 (budröstning)</pre><pre>Utskottets hemställan -- som ställdes mot\r\nreservationen av Birgit Friggebo m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU7</pre><pre>Mom. 1 (ramlagstiftning)</pre><pre>Utskottets hemställan bifölls med 216 röster mot\r\n69 för reservation 1 av Anders Björck m.fl. 1\r\nledamot avstod från att rösta.</pre><pre>Mom. 3 (konsekvensanalyser)</pre><pre>Utskottets hemställan bifölls med 200 röster mot\r\n51 för reservation 4 av tredje vice talman Bertil\r\nFiskesjö m.fl. 40 ledamöter avstod från att rösta.</pre><pre>Mom. 7 (Europakonventionen och rätten till\r\ndomstolsprövning)</pre><pre>Utskottets hemställan -- som ställdes mot\r\nreservation 9 av tredje vice talman Bertil Fiskesjö\r\noch Bengt Kindbom -- bifölls med acklamation.</pre><pre>Mom. 10 (svensk originaltext i konventioner,\r\nm.m.)</pre><pre>Utskottets hemställan bifölls med 273 röster mot\r\n18 för reservation 10 av Hans Leghammar.</pre><pre>Mom. 16 (funktionshindrades möjligheter till\r\ndemokrati och inflytande)</pre><pre>Utskottets hemställan bifölls med 268 röster mot\r\n20 för reservation 11 av Bo Hammar. 2 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU12</pre><pre>Mom. 1 (rundradiosändningar från fartyg)</pre><pre>Utskottets hemställan -- som ställdes mot\r\nreservationen av Anders Björck m.fl. -- bifölls med\r\nacklamation.</pre><pre>Mom. 2</pre><pre>Utskottets hemställan bifölls.</pre><pre>Konstitutionsutskottets betänkande KU13</pre><pre>Mom. 1 (fackliga stridsåtgärder)</pre><pre>Utskottets hemställan bifölls med 264 röster mot\r\n24 för reservation 1 av Ylva Annerstedt och Bo\r\nHammar. 1 ledamot avstod från att rösta.</pre><pre>Mom. 2 (minoritetsskydd)</pre><pre>Utskottets hemställan bifölls med 235 röster mot\r\n55 för reservation 2 av Hans Nyhage m.fl.</pre><pre>Mom. 4 (allemansrätt)</pre><pre>Utskottets hemställan bifölls med 254 röster mot\r\n36 för reservation 4 av Bo Hammar och Hans\r\nLeghammar.</pre><pre>Mom. 5 (äganderätt m.m.)</pre><pre>Utskottets hemställan bifölls med 169 röster mot\r\n121 för reservation 5 av Birgit Friggebo m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Utrikesutskottets betänkande UU3</pre><pre>Utskottets hemställan bifölls.</pre><pre>Utrikesutskottets betänkande UU4</pre><pre>Mom. 1 (en internationell definition av\r\nneutralitetsbegreppet)</pre><pre>Utskottets hemställan bifölls med 274 röster mot\r\n17 för reservation 1 av Bertil Måbrink.</pre><pre>Mom. 2 (vapenexport och Sveriges säkerhets- och\r\nutrikespolitik)</pre><pre>Utskottets hemställan bifölls med 257 röster mot\r\n34 för reservation 2 av Per Gahrton.</pre><pre>Mom. 5 (säkerhetspolitiska åtgärder med speciell\r\ninriktning på norra Europa)</pre><pre>Utskottets hemställan bifölls med 255 röster mot\r\n36 för reservation 4 av Bertil Måbrink och Per\r\nGahrton.</pre><pre>Mom. 13 (garantier vid utländska örlogsbesök)</pre><pre>Först biträddes reservation 9 av Pär Granstedt\r\noch Ingbritt Irhammar med 42 röster mot 40 för\r\nreservation 10 av Bertil Måbrink och Per Gahrton.\r\n209 ledamöter avstod från att rösta.</pre><pre>Härefter bifölls utskottets hemställan med 213\r\nröster mot 71 för reservation 9 av Pär Granstedt och\r\nIngbritt Irhammar. 7 ledamöter avstod från att\r\nrösta.</pre><pre>Mom. 24 (IAEAs roll)</pre><pre>Utskottets hemställan biföll med 223 röster mot\r\n68 för reservation 13 av Pär Granstedt m.fl.</pre><pre>Mom. 25 (sambandet kärnkraft--kärnvapen)</pre><pre>Utskottets hemställan bifölls med 253 röster mot\r\n36 för reservation 15 av Per Gahrton. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, socialförsäkringsutskottets\r\nbetänkanden SfU1, SfU2 och SfU3, beslöt\r\nkammaren på förslag av andre vice talmannen\r\nmedge att de fick företas till avgörande i ett\r\nsammanhang sedan debatten i alla dessa ärenden\r\navslutats.</pre><pre>10 § Vissa socialförsäkringsfrågor</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU1 Vissa socialförsäkringsfrågor.</pre><pre>Anf. 83 MARGIT GENNSER (m):</pre><pre>Herr talman! I SfU1 behandlas vissa\r\nsocialförsäkringsärenden som aktualiserats genom\r\nmotioner. De flesta frågor som behandlas är gamla\r\nbekanta. Detta gäller också SGI när det gäller\r\nföräldraförsäkringen. Jag kommer därför att bli\r\nmycket kortfattad.</pre><pre>Frågan har aktualiserats i en folkpartimotion, där\r\ndet påpekas att de nu gällande reglerna i vissa fall\r\nkan tillämpas olika av olika kassor. Därför krävs i\r\nmotionen att livförsäkringsverket får utreda 3 kap.\r\n5 § AFL och föreslå erforderliga förändringar.\r\nRiksförsäkringsverket har också angett i sitt\r\nutlåtande till utskottet att verket har för avsikt att\r\nta initiativ till en översyn av de nu nämnda\r\nbestämmelserna.</pre><pre>Varför finns det då en reservation i det här ärendet?\r\nSäkerligen tycker vi alla i utskottet att reglerna bör\r\ngranskas närmare. Det är väl snarare fråga om\r\nskiljaktighet i vad gäller tålmodigheten och\r\ninställningen till riksdagens ställning. Vi som har\r\nvåra namn på reservationen anser att frågan\r\nbrådskar. Vi anser att riksdagen skall trycka på\r\nregeringen, så att översynen kommer till stånd\r\nsnarast möjligt, medan bl.a. socialdemokraterna\r\nhar tyckt att det närmast är ofint att genom en\r\nsådan här anmaning försöka påverka regeringen.\r\nKanske ligger skillnaden i de olika roller som vi\r\nhar -- rollen som regeringsföreträdare kontra rollen\r\nsom oppositionsföreträdare. Kanske finns det\r\nockså något djupare motiv. Att regler som\r\nuppenbart leder till orättvisor och olika behandling\r\nav lika fall bör ses över tycker jag själv är oerhört\r\nsjälvklart. Riksdagen bör också visa så mycket\r\nkurage att den påpekar dessa förhållanden för\r\nregeringen och inte passivt sitter och väntar på att\r\ndepartementet eller riksförsäkringsverket tar\r\ninitiativet.</pre><pre>Det är, som sagt, bara nyansskillnader, varför jag\r\ninte kommer att yrka bifall till reservationen. Då\r\nkan vi slippa votering.</pre><pre>I det här ärendet finns det också ett särskilt\r\nyttrande från moderata samlingspartiets\r\nrepresentanter. Yttrandet är egentligen föranlett av\r\ncenterpartistiska motioner, där det mycket\r\nkortfattat framhålls att socialförsäkringssystemen i\r\nstörre utsträckning bör bygga på behovsprincipen\r\nän på inkomstgarantiprincipen. Det här är\r\negentligen en mycket gammal fråga som var aktuell\r\nnär Gustav Möller i början av 50-talet fanns här i\r\nriksdagen och man diskuterade sjukförsäkring. Då\r\nklipptes principdiskussionerna egentligen av\r\nmycket bryskt, och därefter har vi inte tagit upp\r\ndem på ett mer inträngande sätt. Jag tycker att\r\ndetta är en mycket stor brist. I vårt yttrande\r\npåpekar vi också att de grundläggande principiella\r\nfrågorna i vad gäller socialförsäkringssystemen bör\r\nutsättas för en inträngande analys. Här skulle jag\r\nvilja tillägga att det bör ske utan några som helst\r\nförutfattade meningar om vad resultatet av en\r\nsådan analys kan bli. Det är hög tid att någonting\r\nsker, eftersom socialförsäkringssystemen nu\r\nuppvisar så många strukturfel att de faktiskt måste\r\nreformeras. Då är det ju mycket bra att veta vilken\r\nbas som man har att utgå ifrån.</pre><pre>När vi väl har gjort en mera objektiv analys kan vi\r\nnaturligtvis välja olika metoder för att ändra på\r\nsocialförsäkringssystemen. Då kommer naturligtvis\r\nvalen att bli beroende av olika värderingar med\r\npåföljd att den politiska debatten börjar.\r\nEgentligen tycker jag att vi alla borde vara mycket\r\neniga om att man bör se på principerna på ett\r\nobjektivt sätt, innan det förs mycket långtgående\r\ndiskussioner om socialförsäkringssystemen. Det är\r\ndetta som vi med vårt särskilda yttrande vill få\r\naktualiserat. På grundval av motionerna i\r\nsocialförsäkringsutskottet fanns det över huvud\r\ntaget inte några möjligheter att gå längre, men man\r\nkan ju återkomma, t.ex. under den allmänna\r\nmotionstiden i vår.</pre><pre>Anf. 84 BARBRO SANDBERG (fp):</pre><pre>Herr talman! I det här betänkandet behandlas ju\r\nmotioner som väcktes under föregående riksmöte.\r\nEn del av dem har redan fått ett positivt svar här i\r\nkammaren. Det gäller t.ex.\r\nundantagandepensionärerna, som fr.o.m. den 1 juli\r\ni år inte särbehandlas då det gäller kommunalt\r\nbostadstillägg.</pre><pre>Folkpartiet har två reservationer. Jag skall\r\nkommentera den ena, nämligen reservation 1 om\r\nsjukpenninggrundande inkomst vid\r\nföräldraledighet (SGI). Motionen Sf341 behandlar\r\nSGI-n när ett barn fyller ett år och har sitt ursprung\r\ni ett praktikfall.</pre><pre>Jag kan konstatera att såväl riksförsäkringsverket\r\n(RFV) som försäkringskasseförbundet (FKF) anser\r\nmotionen motiverad. Det kan ju då verka litet\r\nmärkligt för den oinvigde att utskottsmajoriteten\r\navstyrker den. Försäkringskasseförbundet anser att\r\ntillämpningen av lagen om allmän försäkring\r\n(AFL) 3 kap. 5 § bör klargöras och om möjligt\r\nförenklas för att bli mer förståelig för de\r\nförsäkrade.</pre><pre>Riksförsäkringsverket säger att verket har för\r\navsikt att göra en översyn av de aktuella reglerna.\r\nMin uppfattning är att ett tillkännagivande från\r\nriksdagen till regeringen skulle ge\r\nriksförsäkringsverket stöd för att snarast påbörja\r\növersynen.</pre><pre>Herr talman! Folkpartiet stöder givetvis\r\nreservationerna, men jag yrkar inte bifall.</pre><pre>Anf. 85 RUNE BACKLUND (c):</pre><pre>Herr talman! Under samlingsrubriken Vissa\r\nsocialförsäkringsfrågor döljer sig bl.a.\r\nbehandlingen av ett par centermotioner om social\r\ngrundtrygghet och höjd grundpension.</pre><pre>Riksdagen har under föregående riksmöte\r\nbehandlat likartade krav från vår sida, varför jag\r\ninte tänker yrka bifall till våra reservationer. De har\r\nju behandlats vid ett tidigare tillfälle. Men det finns\r\nkanske anledning att säga några ord i sakfrågan.\r\nArgumenten är vid det här laget väl kända.\r\nMöjligen har det efter det senaste krispaketet från\r\nregeringen blivit ännu tydligare, att skall\r\nsocialförsäkringar överleva 90-talet, måste dessa i\r\nförsta hand inriktas på att garantera medborgarna\r\ngrundtrygghet och på att det inte är möjligt att i alla\r\nlägen kompensera inkomstbortfall till hundra\r\nprocent. Regeringen och socialdemokraterna tycks\r\nnu själva ha kommit till denna insikt, eftersom de\r\nnu föreslår en sänkning av ersättningsnivån i\r\nsjukförsäkringen.</pre><pre>När man nu skall börja bygga om i\r\nSocialförsäkringssverige är det ju viktigt att man\r\nväljer modeller som uppfyller både kravet på\r\ngrundtrygghet och kravet på enkelhet. Vi har\r\nalltför många system som präglas av ett komplicerat\r\nregelverk eller av inbyggda marginaleffekter.\r\nPensionssystemet är ett bra exempel på detta. För\r\natt förbättra situationen för dem som har de lägsta\r\npensionerna har det skapats ett antal komplement\r\nutöver folkpensionen och tilläggspensionen. Vi har\r\npensionstillskott, kommunalt bostadstillägg och\r\nsärskilda skatteregler. Allt är vällovligt, men den\r\nsammantagna effekten blir ett svåröverblickbart\r\nsystem, med betydande marginaleffekter och en\r\ndyr hantering. Bara kostnaden för att hantera\r\nansökningarna om det kommunala bostadstillägget\r\nuppgår till flera hundra miljoner kronor per år.</pre><pre>Herr talman! Vi har inte råd att hålla oss med ett\r\nsystem som leder till administrationskostnader i\r\nden storleksordning som vi har när det gäller KBT.\r\nÄven den insikten tycks ha kommit i det senaste\r\nkrispaketet, eftersom socialdemokraterna nu säger\r\nsig vilja skära i byråkratin. När vi från\r\ncenterpartiets sida har lanserat tankarna om en\r\nenhetlig grundpension har det varit för att vi vill\r\nuppnå dels ett system som ger alla medborgare en\r\nrejäl grundtrygghet vid pensioneringen, dels ett\r\nsystem som är enkelt och lättöverskådligt för den\r\nenskilde. Med vår modell kan pensionärerna också\r\ni skattehänseende behandlas på samma sätt som\r\növriga medborgare.</pre><pre>Vi har hittills inte rönt framgång när det gäller vårt\r\nkrav på grundpensionen. Men som vi ser det, och\r\nefter den senaste tidens utveckling, så talar nog\r\ntiden mer och mer för den typ av lösningar som vi\r\nhar pläderat för, både när det gäller den sociala\r\ngrundtryggheten och när det gäller på vilket sätt vi\r\nskall bygga Socialförsäkringssverige under 90-talet.</pre><pre>Anf. 86 MARGÓ INGVARDSSON (v):</pre><pre>Herr talman! Vårdbidrag utgår till en förälder då\r\ndet bedömts att dennes barn är i behov av särskild\r\ntillsyn och vård. I de fall då två biologiska föräldrar\r\nbor ihop med barnet eller då två föräldrar är gifta\r\nmed varandra, kan de själva välja vem vårdbidraget\r\nskall utbetalas till, även om bägge föräldrarna inte\r\när biologiska föräldrar. Den praktiska betydelsen\r\nav att man kan välja på det här sättet är att\r\nvårdbidraget, med undantag för\r\nmerkostnadsdelen, är skattepliktig inkomst och\r\ndärmed också pensionsgrundande. Men om ett par\r\nlever i ett samboförhållande, där bara den ena\r\npersonen är biologisk förälder till barnet, dvs. då\r\ndessa personer inte är gifta med varandra, kan bara\r\nden biologiska föräldern få vårdbidraget enligt nu\r\ngällande regler.</pre><pre>Vänsterpartiet tycker att man skall ändra på dessa\r\nregler. Det finns flera skäl till det. För det första är\r\ndet bara ett fåtal familjer som det här rör sig om.\r\nFör det andra skulle det inte medföra några som\r\nhelst ökade utgifter i statsbudgeten. Egentligen har\r\nden här lilla ändringen bara betydelse för just den\r\nfamilj som det handlar om. Om man på det här\r\nsättet kan uppmuntra en icke biologisk förälder att\r\nskapa en närmare kontakt med och ta hand om och\r\nvårda familjens handikappade barn, och kanske\r\nt.o.m. avstå från eget förvärvsarbete, så tycker vi\r\natt det är värt att uppmuntra.</pre><pre>Utskottet säger att man visserligen har förståelse\r\nför att det av skatte- och pensionsskäl kan vara av\r\nintresse att göra den förändring som vi föreslår.\r\nMen utskottet anser att det är viktigare att man har\r\nett enhetligt föräldrabegrepp inom\r\nsocialförsäkringarna. I klarspråk betyder det helt\r\nenkelt att de byråkratiska reglerna är bra mycket\r\nviktigare enligt utskottets mening än de mänskliga\r\naspekterna.</pre><pre>Riksförsäkringsverket befarar att om reglerna\r\nskulle ändras i enlighet med vårt förslag skulle det\r\nkunna tas till intäkt för att samtliga personer som\r\nbor tillsammans med föräldern och barnet borde\r\nkunna uppbära vårdbidrag för barnet, inte på en\r\ngång, utan i tur och ordning.</pre><pre>När jag läser riksförsäkringsverkets skrivelse\r\nkänner jag det faktiskt nästan som om\r\nriksförsäkringsverket skulle misstänka att jag\r\npläderade för månggifte på något sätt, eller också\r\nskulle åtminstone vårt regelförslag öppna\r\nmöjligheterna till månggifte. Men vår avsikt är inte\r\nens att utvidga föräldrabegreppet till att gälla\r\neventuella inneboende eller far- och morföräldrar.\r\nVi avser bara att förbättra för dem som bor\r\ntillsammans med en förälder under\r\näktenskapsliknande förhållanden, dvs. att vi fullt ut\r\nskall godkänna ett samboförhållande och jämställa\r\ndet med ett äktenskap.</pre><pre>Herr talman! Jag yrkar bifall till reservation 2.</pre><pre></pre><pre>Anf. 87 ANITA STENBERG (mp):</pre><pre>Herr talman! Detta handlar alltså om en förälder\r\ntill ett svårt handikappat barn. Om denna förälder\r\när skild och bildar ny familj utan giftermål får\r\nstyvföräldern, dvs. den ickebiologiska föräldern,\r\nsom stannar hemma och vårdar barnet inte betalt\r\nför detta arbete. Det är ett stort arbete att vårda ett\r\nsvårt handikappat barn. Vi stöder därför\r\nvänsterpartiets motion, eftersom de nuvarande\r\nreglerna innebär att den som stannar hemma och\r\nsköter barnet går miste om fast inkomst för sitt\r\narbete och de sociala förmåner som det innebär.\r\nSjälvfallet skall den som sköter barnet ha betalt för\r\ndet arbetet, när det nu finns möjligheter till det, och\r\nde sociala förmåner som ett sådant betalt arbete\r\nmedför. Det är inte alls något stort problem att\r\nändra dessa regler. Vi anser att det bara är ett fel\r\nsom skall rättas till. Låt oss därför göra det.</pre><pre>Härmed yrkar jag bifall till reservation 2 i\r\nsocialförsäkringsutskottets betänkande 1.</pre><pre>Anf. 88 MARGARETA PERSSON (s):</pre><pre>Herr talman! Det här betänkandet innehåller både\r\nstort och smått, men det är i huvudsak sådant som\r\nvi redan har diskuterat, varför jag tänker vara\r\nkortfattad.</pre><pre>Det finns i dag en del oklarheter när det gäller\r\nvilken sjukpenning som skall gälla när man tar ut\r\nföräldrapenning efter det att barnet har fyllt ett år,\r\nsom Barbro Sandberg och Kenth Skårvik mycket\r\nriktigt har påpekat i sin motion. Detta problem har\r\negentligen uppstått genom föräldraförsäkringens\r\nutbyggnad. Redan när den första utbyggnaden\r\nskedde framhölls det från regeringens sida att man\r\ni ett senare skede måste se över den här typen av\r\nfrågor.</pre><pre>Nu har riksförsäkringsverket sagt att en översyn\r\nbehövs och att riksförsäkringsverket tänker göra\r\njust en sådan som motionärerna vill ha. Och då\r\ntycker vi från majoritetens sida att vi inte behöver\r\nge regeringen i uppdrag att säga till\r\nriksförsäkringsverket att göra den utredning som\r\nriksföräkringsverket redan har sagt att det skall\r\ngöra. Men de borgerliga partierna säger i\r\nreservation 1 att regeringen och\r\nriksförsäkringsverket ändå behöver en extra\r\ntillsägelse.</pre><pre>Jag har väldigt svårt att förstå de sakliga motiven\r\nför den här reservationen. Vi tycker ju likadant,\r\noch den ansvariga myndigheten har sagt att man\r\nskall åtgärda detta. Jag tycker att man skall akta sig\r\nlitet grand för att försöka göra partipolitik av det\r\nsom inte är det. Jag vet inte om någon har yrkat på\r\nreservation 1, men för säkerhets skull yrkar jag\r\navslag på den.</pre><pre>I reservation 2 har vänsterpartiet och miljöpartiet\r\nreserverat sig för att vårdbidrag för handikappat\r\nbarn skall kunna utgå även till den som sammanbor\r\nmed föräldern. I dag utgår vårdbidrag till förälder.\r\nDet utgår också till adoptivföräldrar och till den\r\nsom föräldern är eller har varit gift med eller har\r\nbarn med, om de sammanbor. Det är ett\r\nföräldrabegrepp som i princip gäller på väldigt\r\nmånga lagstiftningsområden. Man bör därför vara\r\nlitet försiktig med att ytterligare utvidga det. Men\r\ndet måste också påpekas att vårdbidraget alltid\r\nutgår till familjen, även om det i det fall\r\nmotionärerna tänker på utgår till den biologiska\r\nföräldern. I klartext handlar den här problematiken\r\ni dag om de familjer där två personer inte kan gifta\r\nsig, dvs. när homosexuella sammanbor.</pre><pre>Jag anser att i stället för att peta i hundratals olika\r\nregler för att jämställa homosexuella sambor med\r\ngifta, är det bättre att vi diskuterar en lag om\r\nregistrerat partnerskap. Det är en enklare lösning.\r\nDet var uppe till diskussion här i går med Laila\r\nFreivalds. Jag yrkar avslag på reservation 2.</pre><pre>I reservation 3 har centern reserverat sig till förmån\r\nför en höjd grundpension till 85 000 kr. Det låter ju\r\ntrevligt, men var skall ni ta pengarna?\r\nPensionsberedningens betänkande kommer om en\r\nvecka, och där har man gjort, såvitt jag förstår,\r\nomfattande utredningar och studier av kostnaderna\r\noch effekterna av olika pensionssystem. Jag tycker\r\natt vi skall avvakta med en större debatt på den här\r\npunkten tills vi har alla fakta på bordet.</pre><pre>Jag häpnar en aning över centern. I nuvarande\r\nsituation med många folkpensionärer blir det en\r\nmycket dyr reform. Varifrån får ni alla pengar?\r\nDessutom blir det synnerligen orättvist, eftersom\r\nbostadsbidraget skulle inräknas i pensionen och\r\ndärmed bortfalla som särskild förmån. I centerns\r\nvärld kanske alla bor i en betald stuga på landet,\r\noch då blir det ju bingo. Men om man bor i en liten\r\nnyproducerad hyreslägenhet i t.ex. Stockholm,\r\nräcker knappt er höga folkpension för att betala\r\nhyran. Jag yrkar avslag på reservation 3.</pre><pre>I reservation 4 har folkpartiet tagit upp de problem\r\nsom kan uppstå för utvecklingsstörda som har\r\npension men som arbetar på dagcenter. I\r\nrehabiliteringssyfte borde lön i stället för pension\r\nutgå, menar man. I en motion från Nils Nordh har\r\nliknande synpunkter framförts. Majoriteten delar\r\nden principiella uppfattningen, men det är många\r\nfrågor som hör ihop med det här. Vi tycker därför\r\natt de här frågorna bör behandlas i samband med\r\ndet kommande förslaget om rehabilitering, som\r\njust nu förbereds i regeringskansliet. Det är också\r\nmöjligt att handikapputredningen kommer att\r\nbelysa den här typen av frågor. I avvaktan på de\r\nförslag som skall komma inom kort yrkar jag avslag\r\npå reservationen.</pre><pre>I betänkandet behandlas också andra motioner. Jag\r\nnöjer mig med att kort kommentera Sven-Gösta\r\nSignells och Gustav Perssons motion om en enklare\r\nhantering av merkostnadsandelen i vårdbidrag. Det\r\nfinns mycket som talar för det system motionärerna\r\nverkar för. Samtidigt är varje enskilt ärende så\r\nspeciellt, att det ibland blir fel med ett alltför\r\nschabloniserat förfarande. Riksförsäkringsverket\r\ntycker att en översyn behövs. Utskottet tycker att\r\ndet är riktigt att riksförsäkringsverket gör en\r\növersyn. Något ytterligare påpekande tycker\r\nutskottet inte är behövligt.</pre><pre>Sedan vill jag till Margit Gennser med anledning av\r\nhennes särskilda yttrande säga att hon inte behöver\r\noroa sig. Socialförsäkringssystemet kommer nog att\r\ngranskas från olika håll och kanter under de\r\nkommande åren. Däremot har vi fortfarande, som\r\nMargit Gennser också påpekade, olika grundsyn på\r\ngrundskydd och inkomstrelaterade förmåner.</pre><pre>Jag yrkar bifall till utskottets hemställan och avslag\r\npå samtliga reservationer.</pre><pre>Anf. 89 BARBRO SANDBERG (fp) replik:</pre><pre>Herr talman! Margareta Persson säger att vi\r\nreservanter anser att riksförsäkringsverket behöver\r\nen extra tillsägelse. Det är inte alls fråga om det,\r\nMargareta Persson, utan tvärtom.\r\nRiksförsäkringsverket säger att det har för avsikt\r\natt göra en översyn, men inte när. Margareta\r\nPersson sade i sin inledning att regeringen redan\r\nnär den gjorde ändringen från ett och ett halvt år\r\ntill ett år insåg att man skulle kunna behöva se över\r\nfrågan senare. Regeringen har faktiskt inte gjort\r\ndet. I dag tycker jag att vår reservation är än mer\r\naktuell.</pre><pre>Jag vidhåller alltså att riksdagen bör ge\r\nriksförsäkringsverket i uppdrag att göra en\r\növersyn. Det skulle, som jag ser det, stärka\r\nriksförsäkringsverkets möjligheter att ta itu med\r\ndetta med förtur. Vi vet inte hur stor\r\narbetsbelastning verket har. Att detta skulle vara\r\nkränkande eller att vi skulle trampa verket på tårna\r\nhar jag ingen förståelse för. Snarare måste det\r\ntvärtom kännas som ett stöd att riksdagen står enig\r\nbakom verket när det nu skall ta itu med en\r\növersyn.</pre><pre>Anf. 90 MARGÓ INGVARDSSON (v)\r\nreplik:</pre><pre>Herr talman! Det huvudskäl som\r\nutskottsmajoriteten anförde mot vår motion är att\r\nman skall ha ett enhetligt föräldrabegrepp inom\r\nsocialförsäkringen. Nu vet vi som sysslar med\r\nsocialförsäkringar att det inte finns något enhetligt\r\nföräldrabegrepp i dag inom socialförsäkringen.\r\nDen är redan uppluckrat genom bestämmelser när\r\ndet gäller den tillfälliga föräldrapenningen. Det var\r\nen parentes.</pre><pre>Margareta Persson erkände själv i sitt anförande att\r\nvad det egentligen handlade om är att detta öppnar\r\nvägen för homosexuella att behandlas på samma\r\nsätt som heterosexuella. Då gäller det bara den\r\nsituation när man skall få vårdbidrag för ett\r\nhandikappat barn. Jag ville inte ta upp det i mitt\r\nförsta inlägg. Det är alldeles sant, som Margareta\r\nPersson sade, att vårt förslag gick ut på att genom\r\nlagändring likställa homosexuella med\r\nheterosexuella. Men jag ville inte tro att det var\r\ndetta som låg bakom utskottets avstyrkande av\r\nmotionen. Nu förstår jag att det är så.</pre><pre>Även om vi kommer att stödja det förslag som vi\r\nhoppas att regeringen snart kommer att lägga fram\r\nom ett registrerat partnerskap, vill jag ändå\r\nvidhålla att vi behöver den här förändringen också\r\nför vårdbidraget. Det gäller alltså inte bara\r\nhomosexuella par, utan det gäller även en man och\r\nkvinna som bor ihop under äktenskapsliknande\r\nförhållanden, där den ena är förälder till ett\r\nhandikappat barn. Därför vill vi ha en ändring av\r\nlagen.</pre><pre>Anf. 91 RUNE BACKLUND (c) replik:</pre><pre>Herr talman! Margareta Persson kommenterade\r\nnågot vår reservation om en höjd grundpension och\r\nhänvisade till pensionsberedningen. Det är alldeles\r\nriktigt att vi med anledning av\r\npensionsberedningen kommer att verkligen få\r\ndiskutera principerna för pensionssystemets\r\nutformning. Vi kanske inte nu skall ta upp alla delar\r\nsom skulle vara intressanta att diskutera, eftersom\r\ndet här bara gäller en del av ärendet. Den\r\nprincipiellt intressanta frågan är om vi verkligen i\r\nframtiden har råd att spela bort ett antal hundra\r\nmiljoner i onödig administration, som vi t.ex. har\r\nnär det gäller det kommunala bostadstillägget, om\r\nvi inte kan åstadkomma en bättre grundtrygghet för\r\npensionärerna genom att samordna systemet och\r\nskapa enkelhet. På denna punkt tog Margareta\r\nPersson över huvud taget inte upp någon\r\ndiskussion.</pre><pre>Om man nu är så oroad för bostadspriserna och\r\nhyrorna i Stockholm, förstår jag inte varför man i\r\nhela fridens namn vill införa byggmoms på\r\nbyggandet efter årsskiftet. Om strävan är att hålla\r\nkostnadsnivån nere skall man inte höja den. Det\r\nkräver ju mer KBT, fler åtgärder för att\r\nkompensera de pensionärer som i dag har svårt att\r\nfå sin ekonomi att gå ihop. Man måste, när man\r\ndiskuterar pensionssystemet, se helheten. Det\r\nförsöker vi göra genom att sammanföra olika\r\nförmåner i ett framtida grundpensionssystem.\r\nSedan kan man diskutera vilken nivå det skall\r\nläggas på, och den diskussionen återkommer vi\r\ngärna till.</pre><pre></pre><pre>Anf. 92 MARGIT GENNSER (m) :</pre><pre>Herr talman! Först en rättelse: Margareta Persson\r\ntalade om mitt särskilda yttrande. Det är moderata\r\nsamlingspartiets särskilda yttrande i\r\nsocialförsäkringsutskottet, där alla tre har anslutit\r\nsig till yttrandet.</pre><pre>Vad jag ville ta upp är naturligtvis en väldigt\r\napolitisk ståndpunkt. Jag sade att frågan om\r\nbehovs- och inkomsttrygghetsprinciperna faktiskt\r\nborde utsättas för en mycket grundläggande analys.\r\nJag påpekade att den analysen kom av sig på 50-\r\ntalet. Gustav Möller försökte föra fram den.\r\nGunnar Heckscher gjorde det också, men bl.a.\r\nGunnar Sträng sade den gången att vi\r\nsocialdemokrater kan para principerna litet hur\r\nsom helst.</pre><pre>Jag tror att när vi nu måste göra om systemet -- det\r\ntror jag att vi är ganska eniga om -- borde vi faktiskt\r\ngå tillbaka och se på det grundläggande, egentligen\r\nutan politiska förtecken; förutsättningslöst och\r\nutan förutfattade meningar. När vi sedan har ett\r\nbasmaterial kommer principfrågorna in, och det är\r\nväl det som är politik. Då blir det en fråga om\r\nvärderingar och då får man ta ställning till hur\r\nsystemet skall byggas. Det finns inte ett bra sätt och\r\nett dåligt sätt, utan det finns antagligen många olika\r\nsätt som är olika bra. Jag tycker att den här frågan\r\nvar viktig att ta upp för att visa att om vi skall klara\r\nproblemen under 1990-talet, måste vi faktiskt utan\r\nförutfattade meningar se efter vart de olika\r\nprinciperna leder, hur de påverkar ekonomisk\r\neffektivitet, vilka snedvridande effekter olika\r\nlösningar har, vilken enkelhet som krävs, vilken\r\nenkelhet man kan få med ett system jämfört med\r\nett annat och vilka administrativa kostnader man\r\nfår.</pre><pre>Det finns en rad sådana frågor som jag tycker att\r\nman kunde se objektivt på utan att direkt ha en\r\npartipolitisk debatt.</pre><pre>Anf. 93 MARGARETA PERSSON (s)\r\nreplik:</pre><pre>Herr talman! Jag vill bara säga till Barbro\r\nSandberg att riksdagen står fullständigt enig på den\r\nhär punkten. Det vet riksförsäkringsverket. Det\r\nråder alltså inga som helst oklarheter på den\r\npunkten.</pre><pre>Det verkar som om Margó Ingvardsson medvetet\r\nmissförstår mig. Grundproblemet är att vi inte kan\r\nvidga familjebegreppet hur som helst. Dessutom\r\nkvarstår att homosexuella inte kan gifta sig i dag.\r\nDe kan alltså inte lösa den här situationen så som\r\nandra faktiskt kan göra. Därför menar jag att det är\r\nviktigare att vi diskuterar en total lagändring, som\r\nger dem samma rättigheter och skyldigheter som\r\nandra i samhället. Det gäller ju då en hel rad lagar\r\noch då behöver man inte gå in i olika\r\nlagstiftningsfrågor. Grundproblemet är att vi, som\r\nvi ser det i dag, inte tycker att man skall vidga\r\nfamiljebegreppet i stort. På den punkt där\r\nproblemet uppstår skall man alltså vidta åtgärder\r\npå annat sätt.</pre><pre>Till Rune Backlund skulle jag vilja säga att jag har\r\nlitet svårt att förstå centerns beräkningsmetoder.\r\nRune Backlund talar om hur dyrt det är med\r\nadministration och bostadsbidrag. Men\r\npensionsberedningen kommer ju om en vecka och\r\nden talar om hur dyrt centerns förslag med en\r\nmycket höjd grundpension skulle bli. Kostnaderna\r\när nog inte riktigt jämförbara.</pre><pre>Jag vänder mig sedan till Margit Gennser och även\r\ntill Rune Backlund; det handlar delvis om samma\r\nsak: ett nytt synsätt när det gäller\r\nsocialförsäkringssystemet. Man talar om att övergå\r\nfrån inkomstrelaterat skydd till grundskydd t.ex.\r\nDet är naturligtvis en diskussion som måste föras,\r\nmen det är min djupaste övertygelse att den dag vi\r\ngör det ökar också klasskillnaderna i samhället. Då\r\när det de fattiga som får nöja sig med grundskydet,\r\nmedan alla andra löser detta privat. Det är därför\r\nnågonting som, så som jag ser det, inte befrämjar\r\njämlikheten i samhället.</pre><pre>Den här debatten kommer vi säkert att återkomma\r\ntill under de närmaste åren.</pre><pre>Anf. 94 MARGÓ INGVARDSSON (v)\r\nreplik:</pre><pre>Herr talman! Margareta Persson säger att jag\r\nmåste förstå att man inte kan utvidga\r\nfamiljebegreppet hur som helst. Det har jag full\r\nförståelse för och det är inte heller min avsikt. Jag\r\nvill bara utvidga föräldrabegreppet i ett enda\r\navseende, och det är just när det gäller rätten till\r\nvårdbidrag. Den skall bara gälla dem som bor med\r\nförälder under äktenskapsliknande förhållanden. I\r\nförsta hand vill vi ha den här ändringen eftersom vi\r\ntror att det är bra för barnet. Vi tror att det är bra\r\nom även den icke biologiske föräldern kan stanna\r\nhemma med barnet om föräldrarna tycker att det är\r\nmest praktiskt i deras situation. Jag vet att\r\nMargareta Persson kommer att säga att det kan\r\nföräldern göra oavsett om man får vårdbidraget\r\neller inte eftersom det är familjen som får\r\nvårdbidraget. Men då får vi den praktiska\r\nkonsekvensen att den som är hemma och får\r\nvårdbidraget också får tillgodoräkna sig den här\r\ntiden i pensionshänseende. Det är därför det är så\r\nviktigt vem som får vårdbidraget.</pre><pre>När vi ställde förslaget tänkte vi inte på att det\r\nskulle innebära att man även jämställde föräldrar\r\nav samma kön, utan vi blev uppmärksammade på\r\ndet under behandlingens gång. Vi tyckte att\r\nförslaget minsann inte blev sämre för den skull utan\r\nrent av bättre. Men sedan har jag förstått att det är\r\njust detta, att det även kan användas för föräldrar\r\nmed samma kön, som gör att utskottet avstyrker\r\nvårt förslag. Det man säger om en utvidgning av\r\nföräldrabegreppet är ju så att säga bara\r\nbortförklaringar, eftersom man inte vill tala om vad\r\ndet verkligen handlar om. Det tycker vi är väldigt\r\nbeklagligt.</pre><pre>Anf. 95 RUNE BACKLUND (c) replik:</pre><pre>Herr talman! Margareta Persson säger att man med\r\nvåra tankegångar skulle öka klyftorna i samhället\r\noch att det skulle drabba de fattigaste. Jag har svårt\r\natt förstå den argumenteringen. Vad innebär\r\nförslaget med grundpensionen? Jo, förslaget\r\nbygger på principen att vi skall ge de pensionärer\r\nsom har de lägsta pensionerna en bättre\r\ngrundtrygghet, en bättre situation. Hur det skulle\r\nkunna bidra till att öka klyftorna i samhället förstår\r\njag ärligt talat inte. Jag är också förvånad över att\r\nsocialdemokraterna, med sin traditionella\r\ngrundsyn när det gäller ett rättvist samhälle,\r\nmotsätter sig tankegångarna. Även om vi kan ha\r\nolika uppfattningar om realismen på olika nivåer i\r\natt införa en grundpension, tycker jag ändå att man\r\nborde ställa upp på principen att ha en\r\ngrundpension som bastrygghet vid ålderdomen. Jag\r\nhar mycket svårt att förstå varför man motarbetar\r\nde tankegångar vi för fram på den här punkten.</pre><pre>Anf. 96 MARGIT GENNSER (m) replik:</pre><pre>Herr talman! Socialförsäkringssystem är något av\r\nde mera komplicerade systembyggandena i det\r\nmoderna samhället. Det sätt på vilket vi tar ut\r\npengarna och det sätt på vilket vi fördelar pengarna\r\nfår många effekter som vi faktiskt inte har avsett att\r\nde skall ha; en del har vi kanske avsett. Det är\r\nendast därför som jag anser att man faktiskt bör gå\r\ntill grunden. Om vi ser att vi har kommit till vägs\r\nände och har problem, måste vi väl ändå analysera\r\nde grundläggande principiella systemen utan\r\nförutfattade meningar.</pre><pre>Det jag egentligen tycker är så beklagligt med\r\npolitik är att man alltid har förutfattade meningar,\r\ninnan man har tagit reda på vilka verktyg man vill\r\nanvända för att komma till ett visst mål. Jag för min\r\ndel tycker att man måste analysera verktygen. När\r\ndet finns många motstående mål måste man också\r\ngöra avvägningar, och göra detta öppet. Sedan tar\r\nman fram sina värderingar och gör sina avvägningar\r\noch kan då kanske komma fram till kloka beslut.\r\nJag tror att det hade varit mycket bättre för\r\nmedborgarna i Sverige om vi hade nalkats\r\nproblemen på det sättet.</pre><pre>Det var därför jag blev så förskräckt när Margareta\r\nPersson talade om klasskillnader och jämlikhet.\r\nDet går inte att prata om det innan begreppen är\r\ndefinierade. Det går inte att tala om resultat innan\r\nman vet hur systemet ser ut. Vad man analyserar är\r\nju två ytterlighetssystem. Dessutom kan man\r\nanvända olika ingredienser i systemen, när man\r\nslutligen bygger upp det socialförsäkringssystem\r\nsom man vill ha.</pre><pre>Jag blir bedrövad när jag möter den typen av\r\ninställning att vissa saker skall man helst inte tala\r\nom, eftersom man har en förutfattad mening om att\r\ndet leder till någonting ont. Jag tycker att det är fel.\r\nJag tycker att vi skall vara öppna och faktiskt\r\nanalysera de stora problemen. Annars gör vi de\r\nsvenska medborgarna en verklig björntjänst.</pre><pre>Anf. 97 MARGARETA PERSSON (s)\r\nreplik:</pre><pre>Det är precis så som Margó Ingvardsson säger, att\r\npengar utgår, men problemet är ATP-delen.</pre><pre>Sedan vill jag ännu en gång upprepa att orsaken till\r\navstyrkandet i betänkandet inte handlar om\r\nhomosexuellas situation. Deras situation kan man\r\nalltså lösa med registrerat partnerskap. Det är i\r\nstället fråga om tveksamhet inför att vidga\r\nföräldrabegreppet.</pre><pre>Men handikapputredningen kan ju också i sina\r\nundersökningar komma att säga att detta är ett\r\nproblem för föräldrar med handikappade barn, och\r\ndå får vi naturligtvis se på frågan igen. Som det ser\r\nut i dag har vi emellertid ingen anledning att ändra\r\nlagstiftningen.</pre><pre>Till Rune Backlund vill jag säga att vi ju har en\r\ngrundpension -- folkpension -- i dag. Men det är\r\nprecis som om centern skulle ha glömt varför hela\r\ndebatten om ATP kom till. Vi hade alltså en\r\nfolkpension. Varför kunde vi inte höja den, så\r\nskulle allting vara frid och fröjd, och jämlikheten\r\nskulle förbättras? Det var ju precis tvärtom. Alla\r\nandra grupper som hade råd skaffade sig andra\r\npensioner, och så fick man de här stora klyftorna\r\nmellan människor på ålderdomen. Det är därför\r\nsom jag fortfarande tror att det är viktigt med ett\r\ninkomstrelaterat skydd.</pre><pre>Sedan kan vi diskutera hur man kan höja den\r\ngrundpension vi har. Men när\r\npensionsberedningens betänkande kommer så visar\r\ndet sig, såvitt jag förstår, att centerns förslag är\r\noerhört dyrbart. Det vore intressant att veta hur\r\nman skall göra i en tilltänkt borgerlig regering -- om\r\ndet nu kan bli en sådan någon gång, oavsett vad\r\nväljarna säger. Har man pratat med sina tilltänkta\r\nkoalitionsbröder och -systrar om vad en sådan här\r\nreform skulle kosta? Finns det över huvud taget\r\nnågra kostnadsberäkningar med när centern lägger\r\nfram sina förslag?</pre><pre>Till Margit Gennser vill jag bara säga att jag tror\r\natt vi helt enkelt har helt olika synpunkter på vad\r\nförutfattade meningar är.</pre><pre>Anf. 98 TREDJE VICE TALMANNEN:</pre><pre>Jag får meddela att anslag nu satts upp om att detta\r\nsammanträde skall fortsätta efter kl. 19.00</pre><pre>Anf. 99 SVEN-GÖSTA SIGNELL (s):</pre><pre>Herr talman! Tillsammans med Gustav Persson har\r\njag i motion 1989/90:Sf288 tagit upp frågan om\r\nmerkostandsandelen av vårdbidrag för\r\nhandikappade barn. Socialförsäkringsutskottet har\r\ni sitt betänkande behandlat motionen, och på\r\ntraditionellt sätt har man avstyrkt bifall till vår\r\nmotion.</pre><pre>Men trots detta kan vi i utskottets betänkande\r\nutläsa en mer positiv inställning till vår motion nu\r\nän vad som varit rådande vid tidigare behandlingar\r\nav denna fråga.</pre><pre>Vi ser positivt på att utskottet i sitt betänkande\r\nframhåller att man anser att riksförsäkringsverket\r\ngör en fördjupad utvärdering av\r\nförsäkringskassornas tillämpning av\r\nvårdbidragsreglerna. Detta är ju också i full\r\növerenstämmelse med vad riksförsäkringsverket\r\nhar sagt i sitt yttrande över vår motion.</pre><pre>Beslut om rätt till vårdbidrag fastställs av\r\nförsäkringskassornas socialförsäkringsnämnder.\r\nSocialförsäkringsnämnderna och deras tjänstemän\r\nhar dock uppenbara svårigheter att fastställa\r\nmerkostnadsandelen och avgöra vad som är\r\nmerkostnad.</pre><pre>Erfarenheterna har, som vi säger i vår motion, visat\r\natt bedömningen av merkostnadsandel sker mycket\r\nolika. Någon enhetlig bedömning finns ej, inte ens\r\ninom resp. försäkringskassor, utan varje\r\nsocialförsäkringsnämnd beslutar efter i stort sett\r\negna bedömningar. Vi säger vidare i vår motion att\r\nnuvarande förhållande är långt i från\r\ntillfredsställande.</pre><pre>Då merkostnadsandelen ej är skattepliktig innebär\r\ndet att allt fler vill tillgodogöra sig en\r\nmerkostnadsandel, vilket ofta resulterar i\r\növerdrivna ambitioner i fråga om skattefri inkomst.\r\nMånga vårdbidragsansökningar innehåller\r\norealistiska och rent av orimliga krav när det gäller\r\nmerkostnader.</pre><pre>Jag skall inte trötta kammaren med alltför många\r\nexempel på vad som kan bedömas som\r\nmerkostnader och vad man begär. Men låt mig bara\r\nanföra några exempel för att visa de orimligheter\r\nsom förekommer:</pre><pre>Ett rullstolsbundet barn skall, säger man,\r\nstimuleras genom att man hyr två videofilmer varje\r\nvecka under året. Man uppger utgiften för hyra av\r\nvideofilmerna till en årlig kostnad av 4 160 kr. plus\r\nhyra av videobandspelare.</pre><pre>En familj, där båda föräldrarna arbetar i högt\r\nkvalificerade akademiska yrken, har ett\r\nhandikappat barn på sex år. Man säger att man på\r\ngrund av barnets handikapp har tvingats köpa TV\r\noch video, vilket man annars inte skulle ha gjort.\r\nAv den anledningen begär man\r\nmerkostnadsersättning.</pre><pre>Ett handikappat barn i tioårsåldern lider av\r\növervikt och måste äta mindre. Man begär\r\nersättning för en merkostnad på 3 000 kr. per år.\r\nNormalt borde fallet bedömas så att det blir en\r\nminskning av matkostnaderna, men man vill i\r\nstället göra gällande att det kostar mer.</pre><pre>Exemplifieringen kan göras längre, och jag är\r\növertygad om att alla som är verksamma inom\r\nsocialförsäkringsnämnder kan vittna härom. För\r\nhöginkomsttagare kan det vara en fördel att få en\r\ndel av vårdbidraget skattefritt. Men eftersom den\r\nbeskattningsberättigade delen är ATP- och\r\nsjukpenninggrundande är det för låginkomsttagare\r\ningen större fördel att få viss del av vårdbidraget\r\nskattefritt.</pre><pre>Någon samverkan mellan försäkringskassan och\r\nskattemyndigheten sker som regel inte. Detta kan\r\nexempelvis leda till att man kan begära avdrag för\r\nextra kostnader på två ställen trots att det gäller\r\nsamma kostnad.</pre><pre>Uträkningen av merkostnadsandelen är mycket\r\ntidskrävande och tar i anspråk alltför mycket\r\npersonella resurser som borde kunna sättas in på\r\nandra arbetsuppgifter inom försäkringskassorna.</pre><pre>För att man skall komma till rätta med\r\ngodtycklighet och tidskrävande administration\r\nanser vi att det är nödvändigt med en ändring av\r\nnuvarande bestämmelser. Vi har anfört\r\nschablonavdrag som ett förslag, men finns det\r\nandra förslag så godtar vi helt naturligt dem. Vi ser\r\nfram emot riksförsäkringsverkets översyn av\r\nnuvarande förhållanden.</pre><pre>Detta är inte i första hand en ekonomisk fråga, utan\r\ndet är egentligen fråga om moral och rättvisa.</pre><pre>Anf. 100 MARGARETA PERSSON (s):</pre><pre>Herr talman! Först vill jag säga till Sven-Gösta\r\nSignell att vi inte alls har avstyrkt motionen i\r\nsedvanlig ordning -- för då brukar man inte göra\r\nnågonting. Vi har behandlat den seriöst och skickat\r\nden på remiss. Vi säger ju också nu att en\r\nutvärdering och en undersökning av det här\r\nsystemet skall göras på riksförsäkringsverket.</pre><pre>Men jag måste säga att jag blev illa berörd av Sven-\r\nGösta Signells exempel -- om det var den typen av\r\nargument som låg bakom motionen. Jag tycker inte\r\natt man här skall stå och ondgöra sig över att en\r\nförälder med handikappat barn, som kanske inte\r\nkommer ut särskilt mycket, hyr video. Vi skall inte\r\nägna oss åt den diskussionen här, tycker jag -- det\r\ngör mig oerhört illa berörd. I stället skall vi se om\r\ndet är för byråkratiskt, om det är för svårt\r\nadministrativt att göra sådana här individuella\r\nbedömningar av merkostnaderna. Och kan vi\r\nförenkla detta, så skall vi göra det, men inte med de\r\nmotiv som Sven-Gösta Signell angav i sitt\r\nanförande.</pre><pre>Anf. 101 BARBRO SANDBERG (fp):</pre><pre>Herr talman! Egentligen hade jag inte någon\r\nanledninga att begära replik, men jag kände mig\r\nändå föranlåten att göra det eftersom Sven-Gösta\r\nSignell hänvisar till att alla som är verksamma inom\r\nsocialförsäkringsnämnder måste tycka som han.\r\nJag är också verksam i en socialförsäkringsnämnd,\r\noch jag delar inte den uppfattning som han för fram\r\ni den här motionen.</pre><pre>Jag har viss förståelse för att man kan tycka att\r\nhandläggningen skall förenklas. Men människor\r\nhar trots allt olika förmåga att göra klart för andra\r\nvilka behov de har. Man måste alltså -- och det sägs\r\nockså i de allmänna råden -- ta hänsyn till varje\r\nindivids speciella behov. Det är ju ingenting som\r\nsäger att det är ett och samma handikapp hos olika\r\nindivider innebär att de alla har samma behov.</pre><pre>Sedan måste jag i egenskap av kvinna -- om nu\r\nSven-Gösta Signell inte vet vad olika sorters mat\r\nkostar -- framhålla att fettreducerad kost är\r\nbetydligt dyrare än vanlig mat. Om Sven-Gösta\r\nSignell tror att ett överviktigt barn skall äta mindre\r\nendast av den anledningen att kostnaden blir lägre,\r\ntror jag nog att han behöver läsa på ämnet litet\r\ngrand.</pre><pre>Anf. 102 SVEN-GÖSTA SIGNELL (s):</pre><pre>Herr talman! Jag är väldigt ledsen om Margareta\r\nPersson blev illa berörd av de exempel som jag här\r\nhar anfört. Jag har icke i något sammanhang sagt\r\natt ett handikappat barn inte skall ha tillgång till\r\nvideo. Men jag blir lika upprörd om\r\nrullstolsbundna barn skulle vara tvingade att se\r\növer hundra hyrda videofilmer per år, med tanke på\r\ndet utbud som finns -- man kan alltså lika gärna se\r\ndetta på det sättet -- som det är felaktigt att göra\r\nanspelningar på att jag skulle rikta angrepp mot\r\nhandikappade barn. Jag har ju bara gett exempel\r\npå hur man begär ersättningar.</pre><pre>Anledningen till att jag exemplifierade med den\r\nfamilj som köper video är att det icke får vara så,\r\noch på den punkten är jag övertygad, att ett\r\nhandikappat barn i familjen får utgöra ett argument\r\nför att man måste köpa video. Men vi vet ju att det\r\när alltför många svenska familjer som har video och\r\nsom inte har något handikappat barn. Det var alltså\r\ndetta som jag ville peka på med mina exempel.</pre><pre>Man säger här att man, trots att man sitter med i en\r\nsocialförsäkringsnämnd, inte har blivit\r\nuppmärksam på sådana här orimligheter. Jag\r\nupprepar då att jag har sagt att det är vissa\r\nmänniskor som har förmåga att göra olika avdrag.\r\nDet är klart, det erkänner jag, att det kan vara\r\nfarligt att bara komma med korta utdrag. Jag sade\r\ndock att listan på exempel skulle kunna vara\r\nmycket längre.</pre><pre>Det finns alltså människor som har förmåga att\r\nutforma, konstruera, avdragsmöjligheter. Men det\r\nfinns å andra sidan säkert människor som har större\r\nbehov än nyss nämnda kategori men som inte har\r\nförmågan att hålla sig framme. Vad vi har sagt är\r\natt det här är en rättvisefråga. Det gäller alltså att\r\nåstadkomma ett rättvist system, och det är därför vi\r\nhar tagit upp dessa frågor.</pre><pre>Det är således inte på det sättet, som någon velat\r\ngöra gällande, att vår avsikt har varit att göra ett\r\npåhopp på handikappade barn. Ett sådant skamligt\r\nangrepp mot mig gör mig också mycket upprörd.</pre><pre></pre><pre>Anf. 103 MARGARETA PERSSON (s):</pre><pre>Herr talman! Jag har inte påstått det som Sven-\r\nGösta Signell menar att jag har sagt. Jag reagerade\r\nbara över att det, enligt min uppfattning, luktade\r\nlitet för mycket av förmynderi. Jag tycker att det\r\nredan finns skäl nog, precis som det står i motionen,\r\natt ordentligt se över dessa frågor. Det finns alltså\r\nskäl för att schablonisera och göra det hela enklare\r\nför att vi på det sättet skall slippa onödig byråkrati.\r\nDet tycker jag på ett mycket bra sätt framgår av\r\nmotionen. Jag tycker också att nämnda skäl räcker.\r\nSedan får vi se vad utvärderingen kommer att ge.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>11 § Socialavgifter</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU2 Socialavgifter.</pre><pre>Anf. 104 GULLAN LINDBLAD (m):</pre><pre>Herr talman! Även det här betänkandet innehåller\r\nsedan länge kända meningar uttalade från de olika\r\npartierna samt reservationer där man också ger\r\nuttryck för redan kända uppfattningar.</pre><pre>Vi moderater återkommer här bl.a. tillsammans\r\nmed centern med en reservation som innehåller\r\nkrav på en bättre överensstämmelse mellan\r\nförmåner och avgifter inom\r\nsocialförsäkringssystemet. Som framgår av t.ex.\r\nreservation 1 kan det i dag bli nästan orimliga\r\nförhållanden för den person som snällt och villigt\r\nbetalar in sina sociala avgifter men som ändå inte\r\nåtnjuter någon som helst förmån. Det kan t.ex. röra\r\nsig om ett jordbrukarpar. Båda makarna delar på\r\ninkomsten, och denna är relativt låg. De här\r\nmakarna når kanske inte upp till en nivå över\r\nbasbeloppet med sina resp. inkomster. Man får\r\nalltså inte någon som helst pensionsförmån.</pre><pre>Det kan också gälla den jordbrukare som inte får\r\nhögre sjukpenning än den sjukpenning som skulle\r\nha utgått till en anställd, osv. Vi tycker att det är\r\nfel att det kan vara så. Människor skall ha sociala\r\nförmåner i förhållande till de pengar som de har\r\nbetalat in i form av avgifter. Framför allt drabbas\r\nalltså jordbrukare och småföretagare.</pre><pre>Numera finns det en tendens inom\r\nsocialförsäkringssystemet och skattelagstiftningen\r\ntill en utveckling motsatt den som vi förordar.\r\nSocialavgifterna tenderar att mer eller mindre bli\r\nen form av skatt, något som vi motsätter oss.</pre><pre>Från majoritetens sida hävdas det att det skulle\r\ninnebära ett administrativt krångel om man\r\nändrade på detta. Men att det går att förändra\r\nförhållandena framgår av den förändring som\r\nskedde häromåret när det gäller vissa\r\njordbruksinkomster.</pre><pre>Beträffande egenföretagarnas sjukpenning t.ex.\r\nfinns det redan ett förslag som har utarbetats av\r\nriksförsäkringsverket innebärande att det skall utgå\r\nen grundsjukpenning. Men man skall ha möjlighet\r\natt försäkra sig för s.k. tilläggssjukpenning. Det här\r\nförslaget har legat en tid. Men regeringen har inte\r\ntagit fram det. Man är helt enkelt inte särskilt\r\nintresserad av att lösa dessa frågor. Också en\r\nutredning som jag själv deltog i för några år sedan\r\nhar lagt fram ett förslag. Men detta har väl begravts\r\ni någon låda.</pre><pre>Vi är alltså litet otåliga nu och ser fram emot att ett\r\nförslag kommer på riksdagens bord, så att vi får ta\r\nställning till detsamma. Det här är helt enkelt en\r\nrättvisefråga för berörda människor.</pre><pre>I reservation 2 från samtliga borgerliga partier tas\r\nfrågan om arbets- och uppdragstagarbegreppen\r\nupp. Också den frågan har diskuterats i väldigt\r\nmånga år. Ett praktexempel här är väl det s.k.\r\nHjortbergfallet, som diskuterades här i kammaren\r\nför några år sedan. Det gällde snickare Hjortberg\r\nsom, i god tro, anlitade en hantverkare. Men så\r\nsmåningom tvingades Hjortberg att betala inte bara\r\nersättning till hantverkaren utan också sociala\r\navgifter. De senare hade Hjortberg trott att\r\nuppdragstagaren i fråga skulle betala. Dessa\r\nbegrepp har alltså varit, och är fortfarande, ganska\r\nkrångliga.</pre><pre>Jag erinrar mig en diskussion som jag hade för\r\nnågra år sedan med dåvarande socialminister Sten\r\nAndersson, som själv tyckte att vissa saker var\r\nganska horribla. Det kunde t.ex. gälla att den som\r\nkör med en bondes traktor på dennes åker\r\nbetraktas som anställd medan den som kör med\r\nsamma traktor i bondens skog betraktas som\r\narbetsgivare.</pre><pre>Jag måste i och för sig medge att det har hänt en del\r\nsedan dess. Flera utredningar har gjorts, och en viss\r\nförbättring har skett. Men vi är även i det här\r\navseendet ganska otåliga.</pre><pre>Numera går det att få ett s.k. förhandsbesked om\r\nvem som de facto är skyldig att betala sociala\r\navgifter. Tillsammans med centern och folkpartiet\r\nvänder vi oss mot det faktum att två parter, dvs.\r\nsåväl uppdragstagaren som den som anlitar en\r\nperson, skall behöva inkomma med en ansökan. Vi\r\ntycker att det borde räcka med att en part i ett\r\nsådant här förhållande inkommer med en ansökan.</pre><pre>Vidare anser vi att nya klara regler snarast måste\r\ninföras, så att man vet vem som är\r\nbetalningsskyldig. Vi menar att en uppdragsgivare\r\nhelt enkelt inte skall behöva betala sociala avgifter\r\nom vederbörande är registrerad för betalning av\r\npreliminär B-skatt.</pre><pre>Det finns nu förslag om s.k. F-skattebevis hos\r\nregeringen. Men ingenting händer. Vi är otåliga.</pre><pre>I reservation 3 återkommer vi moderater med vår\r\nuppfattning i frågan om försäkringsskydd för\r\nidrottsutövare. Det är också en fråga som har\r\ndebatterats många gånger efter det s.k. lex\r\nWestblom-fallet 1985. Vi menar att om man har sin\r\nhuvudsakliga inkomst från sitt idrottsmannaskap\r\nskall man också ha sociala rättigheter därifrån och\r\nman skall betala sociala avgifter. Men i de fall man\r\nhar annan huvudinkomst skall man kunna träffa en\r\növerenskommelse om huruvida sociala förmåner\r\nskall utgå eller inte. De här åsikterna är sedan länge\r\nkända, och jag har inte någon förhoppning om att\r\nutskottsmajoriteten i dag skulle vara villig att\r\ntrycka på annan knapp än tidigare.</pre><pre>Herr talman! Jag skall vara så disciplinerad att jag\r\nicke yrkar bifall till någon av reservationerna, utan\r\nendast förklarar att vi naturligtvis står fast vid våra\r\nuppfattningar, men återkommer i annat\r\nsammanhang.</pre><pre>Anf. 105 SIGGE GODIN (fp):</pre><pre>Herr talman! I likhet med tidigare år tar detta\r\nbetänkande upp frågor om bl.a. arbets- och\r\nuppdragstagarbegreppet samt försäkringsskydd för\r\nidrottsutövare, precis som Gullan Lindblad har sagt\r\ntidigare.</pre><pre>Sociallagstiftningens bestämmelser om skyldighet\r\natt betala arbetsgivaravgifter är knutna till\r\nbegreppet arbetstagare. Skyldighet att betala\r\narbetsgivaravgifter föreligger dessutom när den\r\nsom utför arbetet enligt sociallagstiftningen är att\r\nanse som uppdragstagare.</pre><pre>Bedömningen av vem som är att anse som\r\narbetstagare resp. uppdragstagare görs i efterhand\r\nav lokala skattemyndigheten. Detta skapar i många\r\nfall oreda och leder till svårigheter i bedömningen\r\nav vem som skall svara för inbetalningen av dessa\r\navgifter. Från 1986 kan myndigheten lämna\r\nförhandsbesked angående skyldigheten att betala\r\nsocialavgifter. Men detta kräver, som Gullan\r\nLindblad sade, en gemensam ansökan.</pre><pre>Herr talman! Varje år kommer den här frågan upp\r\npå nytt. Och varje år hänvisar majoriteten till det\r\narbete som pågår i regeringskansliet. Så länge\r\nregeringen inte lyfter ett finger, inser inte heller\r\nmajoriteten i utskottet att det föreligger något\r\nproblem med nuvarande ordning.</pre><pre>Även om löften i dessa tider inte är mycket värda,\r\nvill jag i alla fall fråga majoritetsföreträdaren: När\r\nkommer ett förslag som löser upp detta problem?\r\nSamtidigt vill jag gärna få veta varför en ansökan\r\nav en part inte kan accepteras. Det viktiga är ju att\r\nskattemyndigheten kan fatta ett beslut om vem som\r\nskall svara för att avgifterna betalas in.</pre><pre>Sedan 1985 har idrottsrörelsen tvingats betala\r\nsocialavgifter för ersättning som utgått i samband\r\nmed idrottsverksamhet. Detta har skapat\r\nuppenbara problem för idrottsrörelsen, inte minst\r\nför de små klubbarna. Om de än inte betalar ut\r\nnågra astronomiska siffror, blir beslutet ytterst\r\nbetungande för dem.</pre><pre>Självklart måste idrottsutövare, som många gånger\r\nockså får skador genom idrotten, ha ett godtagbart\r\nförsäkringsskydd. Samtidigt har de allra flesta ett\r\nheltidsarbete, för vilket socialavgifter också\r\ninbetalas. Försäkringsskyddet för verksamhet av\r\nhobbykaraktär bör därför kunna ordnas på ett sätt\r\nsom inte sätter idrottsföreningarna på obestånd.</pre><pre>Riksidrottsförbundet har till regeringen\r\növerlämnat en utredning med tre olika modeller för\r\nhur ett sådant försäkringsskydd skall ordnas.\r\nAntingen erhåller idrottsutövaren sociala förmåner\r\nutan att avgifter behöver erläggas eller så tvingas\r\nidrottsföreningen teckna en privat försäkring enligt\r\nlag. Ett annat alternativ är att avgifter erläggs\r\nendast för idrottsutövare som uppbär ersättning\r\növerstigande 2 basbelopp, medan övrigas skydd\r\nupprätthålls med en privat tecknad försäkring som\r\ni alternativ 2.</pre><pre>Herr talman! Det är beklagligt att regeringen inte\r\nsedan 1986 har förmått att lösa denna fråga.\r\nMajoriteten hänvisar i dagens betänkande till\r\nskattereformen och att effekterna av denna noga\r\nskall följas. Det är självklart. Men jag anser att det\r\nhär är en annan fråga, som inte hindrar regeringen\r\nfrån att lösa frågan om föreningarnas socialavgifter.</pre><pre>Från folkpartiets sida anser vi att\r\nriksidrottsförbundet gjort det utredningsarbete\r\nsom behövs och att regeringen därmed kan lösa\r\nfrågan utan nya utredningar. Vi delar inte\r\nmotionärernas uppfattning om hur frågan skall\r\nlösas, varför vi nöjer oss med att hänvisa till tidigare\r\nreservationer, där vi ansluter oss till de förslag som\r\nriksidrottsförbundet har lagt fram.</pre><pre>Herr talman! I likhet med Gullan Lindblad har jag\r\ninte för avsikt att yrka bifall till reservation 2, utan\r\njag nöjer mig med att säga att vi står för våra\r\nåsikter. Vi kommer inte heller att begära votering i\r\nde här frågorna.</pre><pre>Anf. 106 RUNE BACKLUND (c):</pre><pre>Herr talman! Varje höst har vi här i kammaren en\r\nåterkommande debatt om utformningen av\r\nsocialavgifterna eller, som de i mera dagligt tal\r\nkallas, arbetsgivaravgifter och egenavgifter. Det\r\nmesta i den här frågan har redan sagts av\r\nföregående talare och det finns inte så mycket att\r\ntillägga i sakfrågan. Men jag vill ändå göra en\r\nreflexion kring själva problematiken.</pre><pre>Landets många tusen egenföretagare brukar allt\r\nsom oftast få en klapp på axeln för att de är en viktig\r\ndel i vårt näringsliv. Det är det näringsliv som\r\nskapar förutsättningar för vårt välstånd och som i\r\nsin tur gör att vi har råd med socialförsäkringar av\r\nolika slag. Men när egenföretagarna skall ha del av\r\ndet välstånd som de är med om att arbeta ihop, då\r\nförbyts klappen på axeln mot en mer ogin\r\nbehandling.</pre><pre>Jag träffar egenföretagare ganska ofta. De må vara\r\njordbrukare, hantverkare eller verksamma i andra\r\ntyper av servicenäringar, men det blir allt vanligare\r\natt de ifrågasätter varför de skall fortsätta att vara\r\nföretagare. Många av dem säger rent ut att de\r\nskulle ha det betydligt bättre om de vore anställda.\r\nDe skulle få kortare arbetstid, längre semester, i de\r\nflesta fallen högre inkomst och bättre villkor i\r\nsocialförsäkringssystemet. Man går många gånger\r\nså långt att man öppet avråder sina barn och andra\r\nfrån att bli företagare.</pre><pre>Jag tycker att det är allvarligt att vi har den\r\nsituationen. Om vi skall kunna behålla vår välfärd\r\nbehöver vi människor som vågar satsa, som vågar\r\nta stora risker, som är beredda att ge en del av sig\r\nsjälva för att vi skall kunna utveckla näringslivet\r\noch framför allt förnya det.</pre><pre>Därför tycker jag att frågan om bättre\r\növerensstämmelse mellan förmåner och avgifter för\r\ndem som har låga inkomster av sitt företag inte\r\nytterst bara är en fråga om kronor och ören i den\r\nenskildes plånbok, utan kanske också en\r\npsykologisk fråga om hur vi allmänt ser på\r\negenföretagarna. Detta att man tycker att man\r\nbehandlas orättvist i systemet, när man skall betala\r\navgifter och när förmånerna fördelas, läggs till de\r\nandra skälen till att man inte vill fortsätta att vara\r\negenföretagare. Sett ur landets synvinkel är det\r\nallvarligt att vi inte kan lösa dessa problem.</pre><pre>Det skulle vara en betydelsefull gest gentemot\r\negenföretagarna om vi nu kunde rätta till en del av\r\nde skevheter som finns. Jag är ganska övertygad om\r\natt ifall vi gjorde det, skulle det ge mer tillbaka till\r\nsamhället än vad det kostar att i dagsläget lösa\r\nproblemen. Därför tycker jag att det är tråkigt att\r\nvi varje år skall behöva upprepa den här debatten.\r\nFinns viljan borde problemen gå att lösa på ett\r\nrelativt enkelt sätt.</pre><pre>Jag vill ställa en fråga till Nils-Olof Gustafsson: Är\r\ndet inte dags att de här frågorna får en något högre\r\nprioritet i regeringskansliet, så att vi kan få fram\r\nförslag som en gång för alla avför dessa kantigheter\r\nfrån dagordningen vid behandlingen av\r\nsocialavgifter?</pre><pre>Herr talman! Jag vill precis som de föregående\r\ntalarna säga att jag inte heller avser att yrka bifall\r\ntill reservationen eller begära votering, eftersom de\r\nhär frågorna har prövats vid flera tidigare tillfällen.</pre><pre>Anf. 107 ANITA STENBERG (mp):</pre><pre>Herr talman! Miljöpartiet är generellt sett positivt\r\ninställt till småföretagarna. Vi anser att\r\negenföretagare med små inkomster verkligen inte\r\nhar det särskilt lätt i dagens samhälle, ett samhälle\r\nsom syftar till allt större företag och allt fler\r\nsammanslagningar mellan olika företag. Därför\r\nyrkar vi bifall till reservation 1 i\r\nsocialförsäkringsutskottets betänkande 2, som\r\nhandlar om bättre överensstämmelse mellan\r\nförmåner och avgifter för egenföretagare.</pre><pre>I dag brister det i balansen mellan förmåner och\r\navgifter för den enskilde. Ibland blir resultatet helt\r\norimligt. Man debiterar socialutgifter för inkomster\r\nsom är så små att de inte ens ger rätt till ersättning\r\nfrån försäkringskassa eller rätt till tilläggspension.\r\nSå är det när inkomsten uppgår till mindre än\r\n30 000, dvs. under basbeloppet. Särskilt berör\r\ndetta makar inom jordbruksföretag eller annan\r\nrörelse som ger en inkomst på mellan ett och två\r\nbasbelopp. Det behövs en utredning som kan\r\nlämna förslag till hur frågan skall lösas. En sådan\r\nutredning tycker jag skall komma till stånd.</pre><pre>Anf. 108 NILS-OLOF GUSTAFSSON (s):</pre><pre>Herr talman! När jag inför den här debatten gick\r\nigenom en del material kom jag att ögna igenom\r\nförra riksmötets utskottsbetänkande beträffande\r\nsocialavgifter. Jag kunde konstatera att vi då hade\r\natt behandla 19 motioner, som så småningom\r\nutmynnade i 10 reservationer i betänkandet. I\r\ndagens betänkande behandlar vi 8 motioner, som\r\nunder utskottsbehandlingen har resulterat i 3\r\nreservationer. Det tycks alltså vara betydligt\r\nmindre som vi inte är överens om den här gången.</pre><pre>Eftersom mina meddebattörer är ett segt och\r\nuthålligt släkte, tror jag inte att denna utveckling\r\nberor på att de har ledsnat och givit upp, utan\r\nfastmer på att de olika skevheter i det mycket\r\nkomplicerade system som vi har beträffande\r\nsocialavgifter med tiden ändå har rättats till. Jag vill\r\nerinra om att vi har varit överens om mycket.\r\nNärmast har vi haft olika uppfattningar om\r\nmetoder och takten i fråga om förändringarna. Det\r\ngäller t.ex. beträffande reservation 2. De andra två\r\nreservationerna rör mer principiella skillnader i\r\nuppfattningarna. Liksom Gullan Lindblad tror jag\r\nknappast att vi någonsin blir överens på de\r\npunkterna.</pre><pre>De här frågorna har vi diskuterat många gånger här\r\ni kammaren. Argumenten är väl dokumenterade.\r\nMed hänsyn därtill och för att vinna tid för\r\nkammaren skall jag fatta mig mycket kort när jag\r\nkommenterar de tre reservationerna.</pre><pre>I reservation 1 begärs en bättre överensstämmelse\r\nmellan förmåner och avgifter i försäkringen. Jag vill\r\npåstå att det finns ett starkt samband mellan\r\navgifter och förmåner, även om det inte kan\r\nrelateras till en viss individ utan gäller försäkringen\r\nsom helhet. Utskottsmajoriteten har tidigare\r\nframhållit att de regler som nu gäller innebär en viss\r\nbristande överensstämmelse mellan avgifter och\r\nförmåner. Det står helt klart. Men nuvarande\r\nsystem har ändå så stora administrativa fördelar att\r\nman i stort sett bör behålla nuvarande regelverk.\r\nDen uppfattningen vidhåller jag.</pre><pre>Reservation 2 handlar om arbets- och\r\nuppdragstagarbegreppen. Också den frågan har\r\ndiskuterats många gånger här i kammaren.\r\nUtskottet har varit och är, vill jag påstå, enigt om\r\natt nuvarande regelverk är komplicerat och oklart\r\nsamt förorsakar mycket besvär ute i arbetslivet. Vi\r\nhar också gemensamt uttalat oss om\r\nnödvändigheten av att så snabbt som möjligt få nya\r\noch klara regler.</pre><pre>Den här frågan diskuterades i kammaren för\r\nganska exakt ett år sedan, och jag minns att jag sade\r\natt man i regeringskansliet bedömde att man inte\r\nskulle hinna lägga fram något förslag förrän hösten\r\n1990. Tyvärr var det en riktig bedömning. Det finns\r\nalltså inget förslag på riksdagens bord, vilket jag\r\nbeklagar. Ansvarigt statsråd uppger nu att ett\r\nförslag skall föreläggas riksdagen snarast möjligt,\r\noch vi får utgå från att det blir möjligt.</pre><pre>Vad gäller frågan om att förhandsbesked skall\r\nkunna lämnas efter ansökan från bara en part\r\nvidhåller utskottsmajoriteten nu liksom tidigare att\r\nen gemensam ansökan ger det bästa underlaget för\r\nen korrekt bedömning av omständigheterna och\r\nökar förutsättningarna för en snabb handläggning.</pre><pre>Försäkringsskydd för idrottsutövare är en annan\r\nfråga som vi här i kammaren har behandlat\r\nåtskilliga gånger. Den här gången är fogad en\r\nreservation och ett särskilt yttrande till\r\nbetänkandet i frågan. Jag kan bara upprepa vad jag\r\ntidigare har sagt i debatterna i denna fråga. När det\r\nnu i dom fastställts att inkomster i samband med\r\nidrottsutövning är att likställa med andra\r\narbetsinkomster, är det utskottsmajoritetens klara\r\noch principiella uppfattning att dessa inkomster\r\nskall grunda rätt till socialförsäkringsförmåner och\r\ndärmed föranleda att sociala avgifter erläggs.\r\nEnligt vår uppfattning skall idrottsutövaren i sin\r\negenskap av inkomsttagare ha en självklar rätt att\r\nomfattas av samma socialförsäkringsskydd som\r\nandra inkomsttagare.</pre><pre>Herr talman! Jag yrkar avslag på reservationerna 1,\r\n2 och 3, i den mån det har yrkats bifall till dem, och\r\nbifall till utskottets hemställan.</pre><pre></pre><pre>Anf. 109 RUNE BACKLUND (c):</pre><pre>Herr talman! Nils-Olof Gustafsson sade att hans\r\nmeddebattörer var ett segt och envist släkte. På den\r\npunkten kan jag ge honom rätt. Vi kommer\r\nnaturligtvis inte att ge upp tanken på att klara av att\r\nrätta till de skevheter och knöligheter som finns i\r\nsystemet.</pre><pre>Såvitt jag har förstått finns det en underton i Nils-\r\nOlof Gustafssons inlägg, nämligen att man till viss\r\ndel är beredd att lösa problemen. Det vore önskvärt\r\natt socialdemokraterna i utskottet satte litet\r\nstarkare press på regeringskansliet när det gäller att\r\nlägga fram förslag. Vi har sett exempel på hur vissa\r\nfrågor, exempelvis frågan i reservation 2 om arbets-\r\noch uppdragstagarbegreppen, har förhalats mycket\r\nlänge i regeringskansliet. Om ni trycker på och\r\nsäger att förslagen måste komma fram så att\r\nfrågorna kan lösas, då ökar trycket på\r\nregeringskansliet att lägga fram förslag för\r\nriksdagens behandling. Men så länge som ni är\r\nförsiktiga och säger att ni utgår från eller förväntar\r\ner att förslag skall komma från regeringen, då lär\r\ndet förmodligen dröja ytterligare något år innan\r\ndessa frågor kan lösas. Vår önskan är således att ni\r\nmedverkar till att sätta ett ökat tryck på\r\nregeringskansliet. Av våra reservationer framgår\r\nockså att vi vill att förslag skall läggas fram så fort\r\nsom möjligt.</pre><pre>Anf. 110 SIGGE GODIN (fp):</pre><pre>Herr talman! Jag kan också hålla med Nils-Olof\r\nGustafsson om att vi är ett segt och envist släkte.\r\nMen det är ett segt släkte också på den motsatta\r\nsidan. År efter år nöjer ni er med att regeringen\r\nsäger att problemen skall lösas så snabbt som\r\nmöjligt. Beträffande arbets- och\r\nuppdragstagarbegreppen var beskedet att den\r\nfrågan skulle vara löst 1990. Nu säger man att den\r\nskall lösas snarast möjligt. Blir det våren 1991,\r\nhösten 1992 eller när?</pre><pre>Om Nils-Olof Gustafsson visar upp litet mer\r\nenvishet kan han kanske påverka regeringen till att\r\ntala om när den tänker lägga fram ett förslag, om\r\ndet nu över huvud taget kommer något. Jag är inte\r\nhelt övertygad om det. Det här är kanske något som\r\nni ''kör med'' bara för att det skall låta någorlunda\r\nintressant. Jag skall dock inte orda mer om detta\r\nutan återgå till frågan om försäkringsskydd för\r\nidrottsutövare.</pre><pre>Jag kan i och för sig förstå att ni tycker att\r\nsocialavgifter skall betalas på inkomster inom\r\nidrottsverksamhet precis som på alla andra\r\ninkomster. Den uppfattningen kan ni ha, men då\r\ngäller det att också lösa ekonomin för berörda\r\nföreningar. Aldrig någonsin talar ni om hur man\r\nskall gå till väga för att göra det. Sociala avgifter har\r\nfaktiskt blivit en pålaga som relativt små föreningar\r\ninte klarar av. De stora föreningarna, som bedriver\r\naffärsverksamhet och annat, har vissa chanser att\r\nklara verksamheten trots dessa avgifter. Men även\r\nde riskerar att gå i konkurs. Det är faktiskt inte\r\nsådan verksamhet som de skall ägna sig åt, utan de\r\nskall i huvudsak syssla med barn- och\r\nungdomsarbete.  Det gäller därför att ta fatt i\r\nfrågor som rör ekonomin och se till att dessa\r\nföreningar klarar sig. Eller också får man vara\r\ngenerös, Nils-Olof Gustafsson, och säga att de\r\nflesta ledare och tränare inom idrottsverksamhet\r\nhar ett heltidsarbete för vilket det betalas sociala\r\navgifter. Försäkringsskyddet för den del som rör\r\ndet idrottsliga livet får då lösas med hjälp av andra\r\nförsäkringar. Men tala nu om för föreningarna via\r\nprotokollet hur de skall klara sin ekonomi!</pre><pre>Anf. 111 GULLAN LINDBLAD (m):</pre><pre>Herr talman! Vi är ett segt släkte, och så länge vi\r\ninte får något besked får vi väl tjata vidare i frågan,\r\nNils-Olof Gustafsson. Det är nu tredje\r\nsocialministern vi avverkar i det här ärendet. Vi får\r\nväl se om vi får något besked innan det blir byte på\r\nden posten.</pre><pre>Det tenderar från socialdemokratiskt håll att vara\r\nså att regeringen driver vidare, som herr\r\nstatsministern nyligen sade. Jag vet inte om\r\nregeringen bara driver vidare eller om man helt\r\nenkelt är ointresserad av den här frågan. Dess värre\r\ntror jag att det är det sistnämnda, när det tar så lång\r\ntid och ingenting händer.</pre><pre>Ett litet tuppfjät närmare är vi väl i alla fall, när\r\nNils-Olof Gustafsson är överens med oss om att\r\nfrågorna bör lösas på något sätt. Men han beklagar\r\natt det inte har kommit något förslag. Ja, jag säger\r\nju att måtte vi inte behöva stå här om ett år igen och\r\nupprepa samma argument och samma frågor, för vi\r\nkan ju konstatera samtliga debattörer att några svar\r\npå frågan när ett förslag kommer har vi inte fått.</pre><pre>Jag vill sluta med att fråga: Är det en målsättning\r\neller ett löfte, herr Nils-Olof Gustafsson, att vi skall\r\nfå ett besked från regeringen?</pre><pre>Anf. 112 NILS-OLOF GUSTAFSSON (s):</pre><pre>Herr talman! När det gäller företagare- och\r\nuppdragstagarebegreppen begriper jag -- jag har\r\nsagt det tidigare också -- den otålighet som ni\r\nkänner. Jag delar den. Vi har ju i\r\nutskottsbetänkandet också en gemensam skrivning\r\nom det.</pre><pre>När nu det statsråd som är ansvarig för de här\r\nfrågorna säger att det skall komma ett förslag på\r\nriksdagens bord så fort som möjligt, litar jag på det.\r\nDet är ju litet svårt att göra någonting fortare än det\r\nsom är möjligt. Vi som debatterar de här frågorna\r\nnu är förmodligen de i den här kammaren som kan\r\nfrågorna bäst och vet att detta är oerhört svåra och\r\nkomplicerade ting.</pre><pre>När man nu säger från regeringshåll att man har\r\nhaft svårt att få fram tillräckligt bra underlag för att\r\nlägga fram ett bra förslag för riksdagen, litar\r\nåtminstone jag på att det är så. Jag kan inte ge\r\nnågot exakt besked om när ett förslag kommer. Jag\r\ndelar som sagt irritationen över att vi inte redan har\r\nett förslag på bordet.</pre><pre>Socialförsäkringsförmåner och avgifter för\r\nidrottsutövare i deras egenskap av inkomsttagare\r\nhar vi diskuterat så många gånger. Jag behöver inte\r\nta upp den principiella olikheten i vårt synsätt den\r\nhär gången, tycker jag, för det finns så väl\r\ndokumenterat.</pre><pre>Låt mig säga att jag naturligtvis också är medveten\r\nom den stora betydelse som idrottsrörelsen har för\r\ninte minst ungdomen i vårt land. Jag är också på det\r\nklara med att sociala avgifter innebär påfrestningar\r\nför inte bara idrottsrörelsen utan också andra\r\nideella organisationer, liksom skatteomläggningen\r\nkommer att göra. Det senare konstaterade för\r\növrigt både regering och riksdag när beslutet om\r\nskatteomläggningen togs.</pre><pre>Utskottet säger, som framgår av betänkandet, att\r\neffekterna för idrottsrörelsen och andra ideella\r\norganisationer skall följas med särskild\r\nuppmärksamhet, och skulle icke önskvärda\r\neffekter uppstå, är man beredd att vidta åtgärder.</pre><pre>Jag tycker att det är viktigt att skilja mellan de här\r\ntvå sakerna: för det första den principiella\r\ninställningen att man inte skall mäla ut\r\nidrottsutövarna som någon särskild typ av\r\ninkomsttagare och för det andra att det är angeläget\r\natt idrottsrörelsen och andra ideella organisationer\r\nhar sådan ekonomi att de kan bedriva sin viktiga\r\nverksamhet, vilket är något som får bli föremål för\r\nen annan prövning.</pre><pre>Anf. 113 SIGGE GODIN (fp):</pre><pre>Herr talman! Jag tolkar då Nils-Olof Gustafsson så\r\natt det som vi är överens om är att vi skall följa\r\nskatteomläggningens konsekvenser för\r\nidrottsrörelsen. Det är dokumenterat överallt, så\r\ndet behöver vi inte tvista om.</pre><pre>Kompensation för socialförsäkringsavgifter som\r\nföreningarna skall betala är en annan fråga, säger\r\nNils-Olof Gustafsson, precis som jag sade i min\r\ninledning. Skall jag tolka det så att i den frågan\r\nämnar regeringen och socialdemokratin inte göra\r\nnågonting?</pre><pre>Anf. 114 NILS-OLOF GUSTAFSSON (s):</pre><pre>Herr talman! Jag upprepar än en gång då, att jag\r\ninte kan inse att man i någon situation skulle ha rätt\r\natt mäla ut idrottsutövarna som inkomsttagare från\r\nandra inkomsttagare när det gäller\r\nsocialförsäkringssystemet och avgifterna till det.\r\nJag betraktar det som helt självklart att de skall\r\nbehandlas som vilka andra inkomsttagare som\r\nhelst.</pre><pre>Det ekonomiska stödet till idrottsrörelsen och\r\nandra ideella organisationer är, menar jag, en sak\r\nför sig som får komma in i budgetprövningen på\r\nvanligt sätt.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>12 § Svenskt medborgarskap</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU3 Svenskt medborgarskap.</pre><pre>Anf. 115 GULLAN LINDBLAD (m):</pre><pre>Herr talman! Även det här ärendet är relativt\r\nvälkänt för utskottets ledamöter sedan tidigare.\r\nDet behandlar olika frågor rörande\r\nmedborgarskap. Vi har tagit upp ett par från\r\nmoderat håll, och tillsammans med folkpartiet har\r\nvi en reservation om krav på kunskaper i svenska\r\nspråket för den som skall bli svensk medborgare.</pre><pre>Detta krav är att se som något positivt för\r\ninvandrarna. Kunskaper i svenska språket är\r\nnaturligtvis mycket viktiga för invandrarna i vårt\r\nland.</pre><pre>Undervisningen i svenska bör enligt oss moderater\r\nom möjligt starta redan vid slussarna och\r\nnaturligtvis fortgå under förläggningstiden, gärna\r\nvarvad med arbete. Det har visat sig att den allra\r\nbästa starten att lära sig ett nytt språk är att delvis\r\narbeta och delvis studera.</pre><pre>Vi vill se reservationen som ett understrykande av\r\nhur viktigt våra partier anser det vara att\r\ninvandrarna verkligen skall få lära sig svenska\r\nspråket innan de blir medborgare i vårt land. Att\r\ndet måste göras undantag, kanske för äldre\r\npersoner och för dem som har handikapp av olika\r\nslag, säger sig självt. Men vi vill verkligen\r\nunderstryka hur viktig vi anser den här frågan vara.\r\nTyvärr brister det väldigt mycket i dag.</pre><pre>Vi vill också från moderat håll i reservation 3 slå ett\r\nslag för att det skall ordnas någon form av\r\nhögtidlighet för dem som nyss har blivit svenska\r\nmedborgare. Vi menar då att staten genom\r\nlänsstyrelserna kan arrangera någon ceremoniell\r\nhögtidlighet varje år på nationaldagen. Detta skulle\r\nvisa att vi verkligen hälsar de nyblivna svenska\r\nmedborgarna välkomna i vår gemenskap.</pre><pre>Jag skall inte heller i detta ärende yrka något bifall.\r\nVi har deklarerat våra ståndpunkter, och det får\r\nvara nog, herr talman.</pre><pre>Anf. 116 EVA GOE S (mp):</pre><pre>Herr talman! I det här betänkandet har\r\nmiljöpartiet en reservation som jag yrkar bifall till.\r\nDen handlar om att man skall få svenskt\r\nmedborgarskap efter tre år.</pre><pre>Jag vet att man nyligen sänkte kvalifikationstiden\r\nfrån sju till fem år, och det motiverades med att fem\r\når är den tid som behövs för att inlemmas i det\r\nsvenska samhället. Trots det kan man få dispens.\r\nÄr man t.ex. gift med en svensk medborgare så\r\nsänks hemvisttiden till tre år om äktenskapet har\r\nvarat i två år. Har man blivit mer inlämmad i det\r\nsvenska samhället om man är gift i Sverige än om\r\nman är ensamstående och måste stå på egna ben?</pre><pre>Jag tror att man lär sig både svenska språket och\r\nmycket annat lika bra, om man måste vara ensam\r\nhär i vårt land. Jag tycker att detta är inkonsekvent.\r\nVi i miljöpartiet anser att tre år räcker för att man\r\nskall kunna söka svenskt medborgarskap. Vi skall\r\nse detta i förhållande till att nordiska medborgare\r\nsom har två års vistelsetid för att kunna bli\r\nmedborgare i Sverige. Detta är naturligtvis kopplat\r\ntill rösträtt m.m. Vi anser att de som skall inlemmas\r\ni det svenska samhället också skall ha rätt att kunna\r\npåverka sin situation.</pre><pre>Det fanns även en annan motion som vi var mycket\r\nintresserade av. Den handlade om dubbelt\r\nmedborgarskap, men där ser vi att det pågår ett\r\nslags beredning. Det är medborgarskapskommittén\r\nsom arbetar med den, och den är ute på remiss och\r\nbereds för närvarande i regeringskansliet. Vi\r\ntänker återkomma till den frågan senare. Jag yrkar\r\nbifall till i reservation 1.</pre><pre></pre><pre>Anf. 117 MAUD BJÖRNEMALM (s):</pre><pre>Herr talman! De flesta av de motioner som\r\nbehandlas i detta betänkande är välkända. De har\r\ndiskuterats under flera år och jag ser ingen\r\nanledning att upprepa argumenten.</pre><pre>Det nya som finns i betänkandet är att utskottet\r\ntillstyrker en motion från centern, vari begärs en\r\nutredning av möjligheterna att upphäva beslut om\r\nsvenskt medborgarskap när man fått det på falsk\r\nidentitet. Inom den internationella terrorismen och\r\nden organiserade brottsligheten är det vanligt att\r\nman använder sig av olika identiteter. Det har i\r\nflera brottsutredningar visat sig att den åtalade varit\r\nbosatt i Sverige under falsk identitet.\r\nTerroristlagstiftningskommittén har också i sitt\r\nbetänkande diskuterat den här frågan.</pre><pre>Samtidigt som utskottet förordar en helt\r\nförutsättningslös utredning av vilka möjligheter\r\nsom finns att komma till rätta med detta problem,\r\nvill utskottet framhålla vikten av rättssäkerhet för\r\nden enskilde. Man vill även påpeka att barn under\r\n18 år fått sitt medborgarskap som en följd av att\r\nvårdnadshavaren blivit svensk medborgare.</pre><pre>Herr talman! Jag yrkar bifall till utskottets\r\nhemställan och avslag på samtliga reservationer.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande socialförsäkringsutskottets\r\nbetänkanden 1990/91:SfU1, SfU2 och SfU3.</pre><pre>Socialförsäkringsutskottets betänkande SfU1</pre><pre>Mom. 3 (föräldrabegreppet vid vårdbidrag)</pre><pre>Utskottets hemställan bifölls med 251 röster mot\r\n35 för reservation 2 av Margó Ingvardsson och\r\nRagnhild Pohanka.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU2</pre><pre>Mom. 1 (överensstämmelse mellan förmåner och\r\navgifter)</pre><pre>Utskottets hemställan bifölls med 187 röster mot\r\n99 för reservation 1 av Gullan Lindblad m.fl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU3</pre><pre>Mom. 1 (kvalifikationstid för att bli svensk\r\nmedborgare)</pre><pre>Utskottets hemställan bifölls med 265 röster mot\r\n20 för reservation 1 av Ragnhild Pohanka.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering av kvällsärenden</pre><pre>På förslag av tredje vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av kammarens arbetsplenum onsdagen den\r\n21 november.</pre><pre>13 § Arbetstillstånd för utlänningar</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU4 Arbetstillstånd för utlänningar.</pre><pre>Anf. 118 GULLAN LINDBLAD (m):</pre><pre>Fru talman! I Sverige förekommer knappast någon\r\ns.k. arbetskraftsinvandring. Däremot har vi en\r\nmycket stor tillströmning av asylsökande. När det\r\ngäller s.k. arbetskraftsinvandring handlar det om ca\r\n200--300 personer årligen. Det är fråga om någon\r\nenstaka gästprofessor, någon tekniker av mycket\r\nhög kvalitet eller kanske någon framstående\r\nkulturpersonlighet. Det är allt.</pre><pre>Vi moderater har börjat anse att det är alltför snålt\r\nmed möjligheter att invandra till Sverige av\r\narbetsmarknadsmässiga skäl.</pre><pre>Det pågår för närvarande ett integrationsarbete av\r\nstora mått i Europa. Om några år kan vi räkna med\r\natt större delen av Europa blir en öppen\r\narbetsmarknad för alla Europas invånare. Vi\r\nmenar att Sverige bör visa större öppenhet än i dag\r\nnär det gäller att bevilja arbetstillstånd för utländsk\r\narbetskraft. Denna mer generösa inställning bör\r\ntillämpas både när det gäller särskilt utbildad\r\narbetskraft och i andra fall, dvs. i fråga om s.k.\r\nvanlig arbetskraft.</pre><pre>Man skall inte vara nödd och tvungen att ställa sig i\r\nasylkön för att komma till Sverige. Vi menar att vi,\r\nmed ett litet öppnare förfarande när det gäller\r\nmöjligheterna till arbetskraftsinvandring, skulle\r\nkunna hjälpa många människor i Östeuropas\r\nländer, som kanske söker sig hit. Det blir en god\r\nhjälp till självhjälp när det gäller dessa människors\r\nderas möjligheter att bygga upp sin egen ekonomi\r\noch sin framtid.</pre><pre>Jag vet att det förekommer en viss tendens till\r\nöppnare inställning i den här frågan, och vi har\r\nockså diskuterat detta i flyktingpolitiska rådet.\r\nMen ännu har ingenting hänt på området, och vi vill\r\nmed den här reservationen slå ett slag för en något\r\nöppnare inställning till den s.k.\r\narbetskraftsinvandringen.</pre><pre>Vi säger också i vår reservation att t.ex. tandläkare\r\nsom har fått sin utbildning här skall ha möjlighet att\r\nsenare stanna kvar här i riket och utöva sitt yrke.</pre><pre>I reservation 2 tar vi tillsammans med centern upp\r\nferiearbetstillstånden. Det gäller alltså utländska\r\nungdomar som feriearbetar och måste söka\r\ntillstånd före inresan. Detta har visat sig vara\r\nväldigt krångligt. Ibland har bären ruttnat innan\r\nungdomarna har fått något feriearbetstillstånd för\r\nbärplockning.</pre><pre>Här har en viss förbättring åtminstone påkallats,\r\noch jag hoppas att detta också kommer att\r\ngenomföras i och med att dessa ärenden i\r\nfortsättningen skall avgöras av\r\nlänsarbetsnämnderna och arbetsmarknadsverket i\r\nstället för som nu av invandrarverket. Där har det\r\ntyvärr funnits en stor byråkrati när det gäller dessa\r\närenden. Vi har genom vår reservation ytterligare\r\nvelat understyka att det är viktigt att möjligheten\r\ntill feriearbete på allt sätt underlättas, framför allt\r\nför att ge trädgårdsnäringen i södra Sverige\r\nmöjlighet att nyttja den viktiga arbetskraft som den\r\nhär feriearbetskraften utgör.</pre><pre>Vi har i dessa reservationer klargjort vår\r\nuppfattning. Men, fru talman, vi är disciplinerade\r\noch jag skall inte här yrka bifall till reservationerna.\r\nDe talar ju för sig själva, och vi ämnar inte begära\r\nvotering i ärendena.</pre><pre>Anf. 119 RUNE BACKLUND (c):</pre><pre>Fru talman! Centerledamöterna Marianne Jönsson\r\noch Ingbritt Irhammar har väckt en motion som\r\nbehandlar arbetstillstånd för feriearbetande\r\nutländsk ungdom och motionsyrkandet går ut på att\r\nferiearbete och arbete inom trädgårdsnäringen\r\nskall undantas från kravet på arbetstillstånd. Detta\r\nhar centern följt upp i en gemensam reservation\r\nmed moderaterna till utskottets betänkande.</pre><pre>Bakgrunden till motionen är den kaotiska situation\r\nsom rått under de senaste åren när det gäller\r\narbetstillstånd för feriearbetande från andra länder.\r\nSituationen har varit komplicerad både på de\r\nambassader och på de konsulat som skall hantera\r\nansökningarna. Detta har framför allt gällt Polen.\r\nInvandrarverket har haft en mycket besvärlig\r\nsituation och varit tyngt av en rad andra tunga\r\närenden, som har förtur i behandlingen. Detta har\r\nsammantaget skapat en situation där de enskilda\r\nnäringsidkarna, odlarna, har kommit i kläm. Man\r\nhar inte fått besked i tid och inte nått fram med\r\nbeskeden till dem som skall åka hit från bl.a. Polen.\r\nDetta har skapat bekymmer, vilket lett till att man\r\nmissat den tid när jordgubbar mognar m.m.</pre><pre>Nu har det diskuterats andra lösningar. Det finns en\r\nrapport från departementet där man föreslår att\r\nlänsarbetsnämnden skall ta över\r\ntillståndsgivningen. Jag upplever att de förslag som\r\nfinns i den rapporten är ett steg i rätt riktning. Men\r\njag tror fortfarande att något av samma\r\nproblematik kommer att inträffa, eftersom det\r\nhandlar om en relativt kort tidsrymd under vilken\r\ndet gäller att få fram besluten. Man skall försöka\r\npassa den svenska skördesäsongen, som ju varierar\r\nhögst påtagligt i förhållande till den normala\r\ntidpunkt då man räknar med att skörda olika\r\nprodukter. Jag tror att samma problem kommer att\r\nuppstå även om länsarbetsnämnderna tar över\r\ndetta. När det kommer till kritan hinner man inte\r\nbli klar med all pappershantering. Då får man inte\r\nfram beskeden, och sedan får vi samma problem\r\nsom vi haft de senaste åren.</pre><pre>För centerpartiets del anser vi att modellen inte\r\nräcker för att fullt ut lösa problemen. Det är ett steg\r\nåt rätt håll, men det räcker inte. Därför har vi sagt\r\ni reservationen att man skall gå ett steg längre, dvs.\r\natt arbetstillstånden helt enkelt slopas och att vi\r\nåtergår till den situation som gällde före år 1977, då\r\ndet inte krävdes den här typen av\r\nferiearbetstillstånd.</pre><pre>Det finns kanske ytterligare ett skäl utöver det så\r\natt säga rent svenskt egoistiska skälet som\r\nträdgårdsnäringens situation utgör. Vi måste visa\r\nen större öppenhet när det gäller möjlighet för\r\nungdomar från hela Europa att komma till Sverige.\r\nVi har här i riksdagen ett antal gånger diskuterat\r\nhur viktigt det är att vi visar en positiv inställning\r\ntill de länder som under det senaste året har lyckats\r\nkasta av sig kommunismens ok. Menar vi någonting\r\nmed detta, måste vi också visa en öppnare attityd\r\nmot dessa länders ungdomar och deras möjlighet\r\natt komma till Sverige och andra delar av\r\nVästeuropa. Av denna anledning finns det också\r\nskäl att avskaffa en del av det regelverk som finns\r\npå detta område.</pre><pre>Fru talman! Jag yrkar för centerns räkning bifall till\r\nreservation 2.</pre><pre>Anf. 120 MAUD BJÖRNEMALM (s):</pre><pre>Fru talman! Detta betänkande behandlar fyra\r\nmotioner som alla går ut på att göra det lättare för\r\nutlänningar att arbeta i Sverige under kortare eller\r\nlängre tid. En arbetsgrupp inom\r\narbetsmarknadsdepartementet håller på med en\r\nkartläggning av arbetskraftsinvandringen, där man\r\nser på såväl korttidsanställningar som\r\nlångtidsanställningar och huruvida riktlinjerna\r\nskall förändras.</pre><pre>När det gäller korttidsanställningar har\r\narbetsgruppen sammanställt en promemoria där\r\nman för arbeten under kortare tid bl.a. föreslår en\r\nform av s.k. säsongsarbetstillstånd. I dag finns det\r\nflera olika typer av tillståndsformer för arbete\r\nunder kortare tid.</pre><pre>Arbetsgruppens förslag är nu föremål för\r\nremissbehandling. Jag anser därför att vi kan\r\navvakta resultatet av det arbete som pågår i\r\nregeringskansliet. Jag yrkar bifall till utskottets\r\nhemställan och avslag på de reservationer till vilka\r\nbifall har yrkats.</pre><pre>Anf. 121 EVA GOE S (mp):</pre><pre>Fru talman! Miljöpartiet har avgivit ett särskilt\r\nyttrande till det betänkande som behandlas här i\r\ndag, och det kan man se som en liten utmaning.\r\nMurar har fallit, men andra murar byggs upp -- t.ex.\r\nEG-muren, som miljöpartiet ser det. Om man\r\nmenar att människor skall kunna flytta och kunna\r\nröra sig fritt i världen över öppna gränser, får man\r\ninte centralisera och bygga upp nya svårigheter för\r\nrörligheten. Den EG-anpassning som nu pågår\r\nkommer även att drabba människors rörlighet,\r\neftersom rörligheten bara gäller inom EG och inte\r\nför dem som kommer utifrån.</pre><pre>Miljöpartiet har väckt en motion där vi föreslår att\r\nvi skall öppna våra gränser. Det gäller speciellt för\r\nde ungdomar som är ute och reser i världen och\r\nkommer från öst, t.ex. från Baltikum, och som vill\r\nkomma hit och feriearbeta. Det behöver inte vara\r\nsommar eller vara fråga om trädgårdsnäringen.</pre><pre>Den reservation som finns om feriearbetstillstånd\r\nyrkar miljöpartiet bifall till, dvs. reservation nr 2.\r\nMen vi vill gå ett steg längre. Vi anser att de som\r\nskall turista i Sverige automatiskt skall få rätt att\r\narbeta. Som det är i dag får man tre månaders\r\nturistvisum. Det vill vi i första hand förlänga till sex\r\nmånader, men till detta skall också kunna kopplas\r\nrätten att arbeta i vårt land.</pre><pre>Detta skulle lösa många problem. Om t.ex. en\r\nestländsk ungdom som är 18 år i dag vill komma till\r\nSverige, måste han ringa hemifrån för att ordna\r\nvisum. De som har försökt att ringa till Sovjet eller\r\nBaltikum vet hur omöjligt detta är i dag. Bara att\r\nförsöka ta sig fram tar en evinnerlig tid. Sedan skall\r\närendet handläggas, och som vi här fått vidimerat\r\nhar det varit mycket krångel. När det sedan blir\r\ndags att komma hit har man nästan givit upp\r\nhoppet.</pre><pre>Miljöpartiet tycker att det är bra att det har\r\ntillkommit en utredning och att regeringskansliet\r\nser på vad man kan göra för att underlätta för\r\nungdomar och även för andra, som turistar i vårt\r\nland, att komma hit. Men vi hoppas naturligtvis att\r\nutredningen tar med vårt förslag i den beredning\r\nsom pågår.</pre><pre>Det som är intressant och viktigt är människans\r\nfrihet över gränserna. Vi anser att friheten att\r\nkunna resa, studera, arbeta och bo var man vill\r\nfrämjar en öppnare värld.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre></pre><pre>14 § Hälso- och sjukvårdsfrågor</pre><pre>Föredrogs</pre><pre>socialutskottets betänkande</pre><pre>1990/91:SoU4 Hälso- och sjukvårdsfrågor.</pre><pre>Anf. 122 PER STENMARCK (m):</pre><pre>Fru talman! 1990-talet kommer att bli ett\r\nkrisdecennium för de politiskt styrda delarna av\r\nsvenskt samhällsliv. Detta är följden, och den\r\ndirekta konsekvensen, av en lång\r\nsocialdemokratisk makthegemoni. Varje lösning\r\nhar krävt politiska insatser vilka i sin tur\r\nfinansierats genom ytterligare höjda skatter och\r\navgifter.</pre><pre>Vi ser i dag välfärdskrisen smyga sig på oss på allt\r\nfler områden: Barnomsorgen, äldreomsorgen,\r\nskolan och vården. Överallt har den\r\nsocialdemokratiska politiken lett fram till offentliga\r\nfinansieringar och offentliga monopol.\r\nUppvaknandet kommer plötsligt när allt fler inser\r\nvilka konsekvenserna av denna politik blir.</pre><pre>Sverige har i dag världens högsta skatter. Vi har\r\nockså Europas dyraste sjukvård. Till denna har\r\nenskilda människor arbetat ihop under ett helt\r\nyrkesverksamt liv. En genomsnittlig svensk\r\npensionär har under sitt yrkesliv betalat 1 milj. kr. i\r\nlandstingsskatt -- företrädesvis till sjukvården -- och\r\nlika mycket till sjukförsäkringsavgiften.</pre><pre>Detta borde rimligtvis räcka för att täcka dessa\r\nmänniskors behov av vård och omsorg på äldre\r\ndagar och dessutom för att täcka vårdkostnaden för\r\nnågon annan som, av olika skäl, inte kunnat arbeta\r\nlika mycket. Men så är det inte.</pre><pre>Vi vet alla att köerna i dag är långa till olika former\r\nav behandling.</pre><pre>-- Det gäller starroperationer.</pre><pre>-- Det gäller höftledsoperationer.</pre><pre>-- Det gäller kranskärlsoperationer.</pre><pre>-- Och det gäller mycket annat.</pre><pre>På alla dessa områden uppvisar svensk sjukvård i\r\ndag inte en acceptabel nivå. Det kan variera från\r\nlandsting till landsting, men för vårt land som\r\nhelhet är detta ett stort och ett ökande problem.</pre><pre>Det är lätt att säga att man väl får vänta på sin tur.\r\nMen det är just det som dessa människor inte kan\r\ngöra -- och rimligtvis inte heller skulle behöva göra,\r\nom vi i stället haft ett system där människors behov\r\nvarit den självklara grunden för de nödvändiga\r\nsatsningarna.</pre><pre>Så är det inte. Och just därför upplever vi i dag en\r\nsystemkris inom den svenska sjukvården. Det är\r\ninte ytterst en ekonomisk kris -- därför att i inget\r\nannat land i Europa satsas så mycket pengar på\r\nvården som just här hos oss. Den är framför allt inte\r\npersonalens fel: den gör tvärtom, med alla mått\r\nmätt och i alla internationella jämförelser, en\r\novärderlig insats. Utan denna insats hade\r\nförmodligen situationen redan i dag varit direkt\r\nohållbar.</pre><pre>Nej, i stället är det en systemkris.</pre><pre>Den yttersta konsekvensen av detta är att den\r\nsvenska vårdapparaten i dag är så dyr, att vården\r\nlångtifrån räcker till alla som skulle behöva den.</pre><pre>Sällan tycker jag att det finns anledning att bli så\r\nupprörd som när just äldre människor drabbas av\r\nden ofärd som socialdemokraterna fortfarande\r\nkallar välfärd:</pre><pre>-- Nej, du kani nte få någon starroperation.</pre><pre>-- Nej, du får vänta på din tur. Köerna är långa.</pre><pre>-- Nej, du får inte ta pengarna med dig till ett annat\r\nlandsting. Då minskar nämligen våra köer, och det\r\när ett dåligt argument när vi skall kräva ökade\r\nanslag.</pre><pre>-- Nej, något privat alternativ är inte att tänka på.\r\nFolk skulle ju kunna få för sig att den vård som de\r\nerbjuder är bättre än vår.</pre><pre>Det är en upprörande cynism som möter dessa\r\nmänniskor.</pre><pre>Den som är 75 år och behöver en starroperation för\r\natt kunna läsa, eller en höftledsoperation för att\r\nslippa smärtor och kunna gå under sina sista år skall\r\ninte behöva stå i kö i månad efter månad. Framför\r\nallt borde detta inte få ske i det Sverige som\r\nfortfarande kallas ett välfärdsland.</pre><pre>Sjukvårdens köer skapar mycket onödigt lidande.\r\nFör många leder köerna till allvarliga\r\nkomplikationer med högre vårdkostnader, högre\r\nsjukpenningutbetalningar och\r\nförtidspensioneringar som följd. För andra\r\nerfordras extra stöd och hjälpinsatser.</pre><pre>Uppskattningsvis 10 miljarder kronor om året\r\nförloras genom vårdköerna. Riksrevisionsverket\r\npekar på ännu högre siffror. Det är pengar som i\r\nstor utsträckning borde kunna användas till vård i\r\nstället för att organisera köer.</pre><pre>Patienten har i dagens sjukvårdssystem mycket\r\nbegränsade valmöjligheter. Landstingen anvisar\r\nhur, när och av vem vården skall erbjudas. Det är\r\nalltid landstingets mening som gäller, om patienten\r\noch landstinget har olika uppfattning. Inte ens svårt\r\nsjuka människor är i dag garanterade vård i tid.\r\nPatienten är i dag helt rättslös när det gäller att\r\ndisponera de pengar som han eller hon har betalat\r\nför att få just vård. Många människor tvingas betala\r\nen gång till, för att få nödvändig vård på annat sätt.\r\nAndra har inte ens den valmöjligheten.</pre><pre>Det är, som jag ser det, direkt oetiskt med ett\r\nsystem, som tar upp skatt för sjukvård och därefter\r\nvägrar att betala för, eller att ge, nödvändig vård.\r\nSvensk sjukvård skulle kunna erbjuda så mycket\r\nmer, om den slapp ifrån planstyrningens bojor.</pre><pre>Vi moderater har därför, år efter år här i riksdagen,\r\nföreslagit nödvändiga förändringar. Jag tror att\r\nman måste ha klart för sig att sjukvårdens problem\r\ninte kan lösas utan att besluten förskjuts från den\r\npolitiska nivån, för att i stället möjliggöra ett\r\nsamspel mellan vårdpersonal och patient.</pre><pre>Sjukvårdsmonopolet är orsak till krisen. Därför\r\nmåste detta monopol brytas. Valfriheten skulle\r\ninom sjukvården kunna möjliggöras genom att\r\nsjukvården, i stället för genom skatt till landstinget,\r\nbetalades genom en allmän obligatorisk\r\nsjukvårdsförsäkring.</pre><pre>Benämningen är lång och krånglig, men alla orden\r\när lika viktiga:</pre><pre>--  Den skall vara en försäkring.</pre><pre>--  Den skall vara allmän, i den bemärkelsen att\r\nden skall gälla oss alla, oavsett om vi är gamla eller\r\nunga, oavsett om vi arbetar, är arbetsoförmögna\r\neller pensionärer, oavsett om vi har råd att betala\r\nnågon försäkring eller inte.</pre><pre>--  Den skall vara obligatorisk. Ingen skall kunna\r\nvälja att stå utanför.</pre><pre>Med ett sådant försäkringssystem skulle vi nå flera\r\nfördelar. Låt mig peka på några sådana:</pre><pre>1.  Privat och offentlig sjukvård skulle få möjlighet\r\natt verka på lika villkor.</pre><pre>2.  Ingen skulle -- som i dag -- behöva avstå från\r\nvård av ekonomiska skäl, när landstinget inte kan\r\nställa upp i tid.</pre><pre>3.  Finansieringen av vården och produktionen av\r\nvården skulle kunna skiljas åt. Landstingen som\r\nvårdgivare skulle inte behöva favorisera sig själv,\r\ndärför att samma landsting också står för\r\nkostnaderna.</pre><pre>4.  Valfriheten skapar mångfald och är förmodligen\r\nden bästa garantin också för en god kvalitet. Med\r\nfler alternativ kan behandlingsresultat från olika\r\nkliniker jämföras. Patienten får möjlighet att välja\r\nden vård som han själv -- utifrån sina egna\r\nutgångspunkter -- föredrar.</pre><pre>5.  Många vill ha en permanent kontakt med en\r\negen läkare. Ett nytt sjukvårdssystem skulle kunna\r\nöppna möjligheter också till detta.</pre><pre>Fru talman! Genom att genomföra den\r\nsjukförsäkringsmodell som vi moderater föreslår\r\nkan politiker inte längre säga nej till en patient som\r\nbehöver vård. Svaret blir i stället ja!</pre><pre>--  Ja, du kan få din nödvändiga starroperation. Du\r\nhar ju faktiskt själv betalat för den.</pre><pre>--  Ja, om kön för tillfället är för lång i ditt eget\r\nlandsting ordnar vi vård i t.ex. ett annat landsting.\r\nDet står din sjukvårdsförsäkring för.</pre><pre>--  Ja, du får vård även om du har varit arbetslös i\r\nflera år eller är förtidspensionerad. Det får du\r\ngenom att sjukvårdsförsäkringen är allmän -- den\r\ngäller oss alla, utan undantag.</pre><pre>--  Ja, du kan få höftledsoperationen utförd på en\r\nprivatklinik. Det är ditt val. Det ingår också i\r\nförutsättningarna.</pre><pre>1990-talet kommer att nödvändiggöra stora och\r\ngenomgripande förändringar i det svenska\r\nvälfärdssystemet. Jag är övertygad om att vi måste\r\nbörja fatta de besluten med det allra snaraste. Jag\r\nber, fru talman, att få yrka bifall till reservation nr\r\n4, fogad till betänkandet.</pre><pre>Anf. 123 INGRID RONNE-BJÖRKQVIST\r\n(fp):</pre><pre>Fru talman! I det här betänkandet finns inte\r\nmindre än fyra tillkännagivanden till regeringen.\r\nDet är glädjande att utskottet i full enighet har gjort\r\nde här markeringarna. Det rör sig om kraftfulla\r\nåtgärder för att minska antalet aborter. Utskottet\r\nlyfter fram socialstyrelsens utmärkta\r\nhandlingsprogram och förutsätter att regeringen nu\r\nsnabbt skall pröva förslagen i rapporten.</pre><pre>Nästa tillkännagivande handlar om etiska frågor i\r\nlivets början, framför allt rörande fosterdiagnostik\r\noch dess tillämpning. Flera av motionerna\r\nifrågasätter om föräldrar skall ha oinskränkt rätt att\r\nfå veta fostrets kön, och man pekar på risken att\r\nabort begärs bara därför att barnet inte har önskat\r\nkön. Ett enigt utskott anser att det är angeläget att\r\nregeringen skyndsamt överväger dessa etiska\r\nfrågor.</pre><pre>I den proposition om tillämpning av genteknik på\r\nmänniska som lagts fram i dagarna har regeringen\r\nåterigen behandlat en liten del av hela\r\nfrågekomplexet kring livets början. Frågorna kring\r\nfosterdiagnostik har utelämnats trots att\r\nutredningen sedan länge är klar och\r\nremissbehandlad.</pre><pre>Utskottet har upprepade gånger i tidigare\r\nbetänkanden hemställt att riksdagen skall ge\r\nregeringen till känna att det är viktigt att riksdagen\r\nfår en samlad redovisning för att den skall kunna\r\nanlägga en helhetssyn på etiska frågor kring livets\r\nbörjan. Ändå envisas regeringen med att komma\r\nmed en liten del i taget, så att ingen kan bedöma\r\nhelheten. Det är beklagligt, men nu är det som det\r\när och utskottet tycker, som sagt, att regeringen\r\nskall rappa på när det gäller en rad återstående\r\netikfrågor kring livets början.</pre><pre>Att utskottet vill att riksdagen skall ge regeringen\r\ntill känna att det måste bli skjuts på åtgärder mot\r\nläkemedelsberoende och att signeringstvånget i\r\npatientjournallagen måste ändras är naturligtvis\r\nglädjande för oss folkpartister, för dessa krav är ju\r\ngamla kända folkpartikrav.</pre><pre>Däremot är vi naturligtvis besvikna över att det\r\nfortfarande inte går att få gehör i riksdagen för vår\r\nfina husläkartanke. Ute i stugorna råder det inga\r\ntvivel om att det finns en stor entusiasm inför det\r\nförslag vi från folkpartiet har på den här punkten.\r\nMänniskor vill faktiskt ha sin egen läkare som de\r\nsjälva har valt och de vill slippa att få en ny doktor\r\nvid varje besök. De vill välja om deras husläkare\r\nskall vara en alldeles speciell privatläkare, någon på\r\nvårdcentralen eller en specialistläkare.</pre><pre>Det råder inga som helst tvivel om att det skulle\r\nvara lättare att få fram tillräckligt med duktiga\r\nallmänläkare med det husläkarsystem som\r\nfolkpartiet föreslår. Det har visat sig att många\r\nallmänläkare hoppar av därför att de inte har\r\nmöjlighet att påverka sin arbetssituation och därför\r\natt det är odrägligt också för dem att ständigt möta\r\nnya ansikten.</pre><pre>Fru talman! Jag yrkar bifall till reservation nr 2 om\r\nhusläkare.</pre><pre>Reservation nr 7 handlar om behovet att ta till vara\r\nde resurser som finns i små och väl fungerande\r\nenskilda sjuk- och vårdhem på ett konstruktivt sätt\r\ni stället för att slösa bort tillgångar både i erfarenhet\r\noch engagemang och i lokaler på det sätt som sker\r\ni dag i samband med att vården omstruktureras.\r\nUtskottets majoritet anser emellertid inte att man\r\nskall ta till vara dessa resurser, men det är kanske\r\ninte så mycket annat att vänta. Rent ideologiskt har\r\nvi litet olika syn mellan blocken på enskilda\r\ninitiativ.</pre><pre>Motiveringen till yrkandet om avslag på\r\nmotionerna om enskilda vårdhem är däremot\r\nmycket märklig. Utskottet hänvisar till att\r\ntillsynsutredningen skall komma med ett\r\nbetänkande så småningom. Men det finns ingenting\r\ni utredningens direktiv som berör den här frågan.\r\nDet är därför fullkomligt obegripligt varför denna\r\nutredning skall avvaktas innan man tar ställning till\r\nde här motionerna.</pre><pre>För att kunna förebygga olycksfall och skador på\r\ngrund av våld måste man veta hur det hela gick till.\r\nInom arbetarskyddet är ju detta fullständigt\r\nsjälvklart. Där rapporteras och utreds t.o.m.\r\ntillbuden, eftersom man vet att det på varje\r\nolycksfall går genomsnittligt tre tillbud.</pre><pre>Vi skulle kunna spara massor av pengar inom\r\nsjukvården om kroppsskador där registreras och\r\nutreds på samma sätt och om en återkoppling sker\r\ntill ett lokalt förebyggande arbete. Vissa sällsynta\r\nmen allvarliga olyckor måste synliggöras på\r\nriksnivå för att inte tappas bort i mängden.</pre><pre>Det är många år sedan riksdagen beslutade att en\r\nsådan registrering skall ske, men det har gått trögt.\r\nUnder det senaste utskottssammanträdet fick vi ju\r\nt.o.m. uppgift om att landstingens verksamhet med\r\nolycksfallsregistrering har minskat den senaste\r\ntiden. Därför är det viktigare än någonsin att\r\nriksdagen nu markerar att insatserna för att samla\r\nkunskaper om och förebygga olycksfall och andra\r\nkroppsskador måste intensifieras.</pre><pre>Fru talman! Jag yrkar bifall till reservation nr 10.</pre><pre>Röstförsämringen hos barn har observerats så pass\r\nmycket i massmedia de senaste dagarna att jag skall\r\nfatta mig kort om detta. För mig är det ingen\r\növerraskning att barnens röster tycks ha skadats\r\nmed tanke på det buller som barn utsätts för i\r\ndagens samhälle. När vi gjorde bullermätningar via\r\nBVC i en förskola var bullernivån så hög under\r\nstörre delen av dagen att personalen enligt\r\narbetarskyddslagen borde ha använt hörselskydd.\r\nMotion 414 om röstförsämring hos barn har ju\r\nockså fått ett mycket kraftigt stöd hos\r\nsocialstyrelsen och läkarsällskapet, vilka har\r\nombetts att yttra sig över motionen.</pre><pre>Fru talman! Jag yrkar bifall till reservation nr 13.</pre><pre>Flera av motionerna i det här betänkandet handlar\r\nom det som vi i folkpartiet brukar kalla ''de grå\r\nsjukdomarna''. Det rör sig om medicinska\r\nhandikapp som sällan figurerar i massmedias\r\nrubriker. De grå sjukdomarna är ofta livslånga. De\r\nfattas ofta bot och dessa sjukdomar drar inte till sig\r\nintresse genom glamorösa läkarinsatser. I\r\nfolkpartiets kamp för det glömda Sverige har det\r\nvarit en hjärtesak att lyfta fram de grå sjukdomarna\r\noch peka på de brister som finns. Hit hör t.ex.\r\nepilepsivården. Det finns ca 100 000 personer som\r\nlider av den åkomman i vårt land. Vid en\r\ninternationell jämförelse ligger vi mycket illa till\r\nnär det gäller resurser till epilepsivården.</pre><pre>Fru talman! Jag yrkar därför bifall också till\r\nreservation nr 25.</pre><pre>Naturligtvis stöder folkpartiet också de övriga 11\r\nreservationer som är fogade till detta betänkande\r\noch som är undertecknade av båda\r\nfolkpartirepresentanterna i utskottet. Men för att\r\nspara tid för kammaren yrkar jag, som sagt, bifall\r\nendast till reservationerna 2, 10, 13 och 25.</pre><pre></pre><pre>Anf. 124 GÖRAN ENGSTRÖM (c):</pre><pre>Fru talman! Socialutskottets betänkande nr 4\r\nbehandlar ett stort antal motioner från den\r\nallmänna motionstiden i januari. Det är mot den\r\nbakgrunden naturligt att denna debatt blir av en\r\növergripande karaktär, där sjukvårdens problem\r\noch möjligheter blir belysta ur både dagens\r\nperspektiv och inför den framtid som vi kan\r\növerblicka.</pre><pre>Jag tänker för min del att något beröra sjukvårdens\r\nfinansiella situation och de behov av reformer som\r\nfinns samt resonera kring de idéer om en förändring\r\nsom cirkulerar i debatten.</pre><pre>Trots att det de senaste åren utan tvivel är bristerna\r\ninom sjukvården som har märkts mest i debatten,\r\nmåste det konstateras -- jag tror att detta är\r\nnödvändigt att säga för att debatten skall få ett\r\nriktigt utgångsläge -- att svensk sjukvård vid varje\r\ninternationell jämförelse står på en mycket hög\r\nnivå. Det gäller både kostnadsmässigt, speciellt\r\nmed hänsyn till åldersfördelningen inom\r\nbefolkningen, och kvalitetsmässigt. Framför allt\r\ngäller kanske resonemanget med avseende på lika\r\ntillgänglighet för olika befolkningsgrupper.</pre><pre>Trots detta ifrågasätts den svenska\r\nsjukvårdsmodellen med en kraft som inte kan\r\nnegligeras. Jag vill påstå att framtiden rymmer både\r\nproblem och möjligheter. Kanske hade förre\r\nfinansministern och tilltänkte sjukvårdspolitikern\r\nKjell--Olof Feldt rätt när han vid en\r\nförbundskongress för något år sedan sade att hans\r\nbidrag till sjukvårdens utveckling var att genom den\r\nekonomiska knapphet som regeringspolitiken lett\r\ntill ha stimulerat tankeverksamheten i landstingen.\r\nDet var en sorts ''creative destruction'' i\r\nSchumpeters anda.</pre><pre>Utan tvivel sker det i dag i landstingen en förnyelse\r\noch en omprövning av gamla sanningar som väl\r\naldrig tidigare. Detta sker faktiskt oavsett vilken\r\npolitisk färg majoriteten råkar ha. Jag vill påstå att\r\nman verkligen har tagit till sig kritiken om brist på\r\npatientinflytande, stelhet, likformighet och\r\nmonopolism. Det här måste vi som i många\r\navseenden tillhör kritikerna ändå notera. Eftersom\r\nutvecklingen inom vården i allt väsentligt går mot\r\nmera av konkurrensinslag, marknadstänkande och\r\nvalfrihet, har kritikerna redan haft ett inflytande på\r\nutvecklingen. Och eftersom kritiken har haft\r\nborgerliga förtecken, är landstingens -- det vill jag\r\npåstå -- positiva utveckling en ideologisk framgång\r\nför de borgerliga partierna och en motsvarande\r\nmotgång för socialisterna eller skall vi säga\r\ntraditionalisterna inom socialdemokratin.</pre><pre>Några ord om problemen. Enligt min mening är de\r\nfrämst av ekonomisk karaktär, inte av en slump\r\nutan beroende på en medveten regeringspolitik.\r\nSedan 1982 -- detta är ju ett ofta återkommande\r\njämförelseår -- har ungefär 17 miljarder kronor\r\ndragits in till staten från landstingen och därmed\r\nsjukvården. Till stor del är faktiskt köproblem,\r\nproblem med kvarliggande patienter och fel\r\nvårdnivå en följd av den här politiken. Det\r\nmärkliga är att den restriktiva politiken fortsätter,\r\ntrots att så många sanningens ord sägs av\r\nauktoriteter som exempelvis Jerzy Einhorn.\r\nÅtstramningen snarast tilltar till följd av det\r\nensidiga beslut om anslag till sjukförsäkringen som\r\nnu har förelagts riksdagen. Uppräkningen för nästa\r\når är enligt regeringen inte större än 0,7 %.\r\nSamtidigt vet alla att inflationstakten uppgår till\r\n11 %. En uppräkning motsvarande 11 % skulle i\r\nreda pengar motsvara ungefär 1,5 miljarder kronor.\r\nJämför detta med regeringens ambition 100\r\nmilj.kr.!</pre><pre>Några ytterligare exempel på situationen. Inför\r\n1990 tredubblades upplåningen inom landstingen.\r\nTrots detta väntar man inte att inkomsterna skall\r\ntäcka ens driftsutgifterna. Därför fortsätter\r\nlandstingen upplåningen till investeringar 1991 med\r\n6 miljarder kronor och därutöver 2 miljarder\r\nkronor för driftskostnader, också med lån. När det\r\ngäller allt detta är Landstingsförbundet källa. Risk\r\nfinns härmed, Bo Holmberg, att aldrig så ambitiösa\r\nreformer inte får en rättmätig chans att visa sin\r\ndynamik om ekonomin blir alltför svag ute i\r\nlandstingen, om alltför hårdhänta besparingar av\r\nexempelvis vårdplatser tvingas fram på kort tid.\r\nDet finns tecken i skyn på att så redan är fallet.\r\nÄven med en centerinfluerad sjukvårdspolitik\r\nskulle det inte bli utrymme för en stark expansion.\r\nDet är inte detta som jag förespeglar -- jag är noga\r\nmed att slå fast det -- men nog skulle vi tänka oss\r\nför, innan vi gjorde den prioritering som regeringen\r\nnu är i färd med att göra. Man skickar in 1 miljard\r\nkronor till utbildning och information om\r\näldrereformen samtidigt som drygt 1 miljard\r\nkronor egentligen dras in av de s.k.\r\nDagmarersättningarna. Vi i centern skulle faktiskt\r\nföredra att göra tvärtom. Vi anser att denna miljard\r\nbehövs bättre i den direkta sjukvårdande\r\nverksamheten.</pre><pre>Sedan några ord om resursbehoven framdeles.\r\nIngenting talar för att behoven blir mindre i\r\nframtiden. Dels säger all erfarenhet att utvecklade\r\nländer väljer att lägga mer och mer av sina resurser\r\npå sjukvård. Det gäller både staterna och\r\nindividerna. Dels finns det demografiska faktorer\r\nsom talar för ett fortsatt kostnadstryck uppåt. I en\r\nintressant studie som Ulf Gerdtham och Bengt\r\nJönsson har gjort i form av en ESO-rapport\r\nskisseras en sannolik utveckling för tiden fram till\r\noch efter sekelskiftet. De säger att år 2025 andelen\r\npersoner över 74 år kommer att uppgå till 11 %,\r\nmedan den var 7,4 % år 1985. Detta kan man,\r\nenligt författarna, klara kostnadsmässigt. Men\r\ndärtill kommer att den medicinsk-tekniska\r\nutvecklingen kommer att möjliggöra att just denna\r\ngrupp, de äldre i samhället vilka som bekant\r\ndominerar när det gäller sjukvårdskostnaderna, får\r\nnya behandlingschanser. Sjukvårdskostnaden per\r\ncapita i gruppen 74 år och äldre har mellan 1976 och\r\n1985 ökat med 54 %. Om man under samma period\r\nhade satt kostnadsutvecklingen i relation till enbart\r\nåldersutvecklingen, borde det ha stannat vid\r\nungefär en tredjedel av den nämnda procenten.\r\nFörfattarna menar alltså att den här utvecklingen\r\nsnarast kommer att förstärkas under de närmaste\r\ntvå decennierna. Vem kan sätta sig emot en fortsatt\r\nsatsning på våra äldre?</pre><pre>Det här ställer alltså stora krav på framtida\r\nfinansieringssystem. Författarna till rapporten\r\nmenar att det ute i landstingen i dag egentligen\r\nborde byggas upp reserver för framtiden. Vi borde\r\ni dag spara för framtidens behov. Men utvecklingen\r\ngår, som jag nyss har visat och som författarna\r\nskriver i sin bok, tvärtemot vad som vore önskvärt.\r\nLandstingen är i dag inte längre nettosparare utan\r\ntär på reserver, säljer ut tillgångar och har en låg\r\neller obefintlig likviditet.</pre><pre>Den här trenden leder inom kort, och det är enligt\r\nförfattarna nu som det börjar bli politiskt\r\nintressant, till en trolig utveckling mot en allt större\r\nvolym helt privatfinansierad sjukvård. Det blir en\r\nväsentlig ökning. Som alternativ, eller både -- och,\r\nskisserar man också kraftigt höjda patientavgifter.\r\nVi vet att regeringen just i höst har slagit in på den\r\nvägen. Författarnas hypotes förstärks av de\r\nanalyser som görs i Landstingsförbundets\r\nvägvalsutredning, som nyss har initierats. Låt mig i\r\ndetta sammanhang säga att det tydligen numera\r\nalltid är så att det är från basen, dvs. från\r\nlandstingen, som initiativen och reformförslagen\r\nkommer. Regeringen får efterkomma önskemål.\r\nMan blir inbjuden till Landstingsförbundet i\r\nsamband med vägvalsutredningen. Det borde\r\nkanske någon gång vara tvärtom. Men så är i dag\r\ninte fallet, och det säger en del om hur sjukvården\r\nprioriteras av den nuvarande regeringen.</pre><pre>Nåväl, den analys som vägvalsutredningen och dess\r\nchef professor Johannes Wang har kommit fram till\r\när att det har skett en bestående värdeförskjutning\r\ni Sverige, liksom i övriga industriländer. Den\r\nenskilde individen kräver sin rätt på ett helt annat\r\nsätt än förr. Detta är inte en tillfällig trend.\r\nProfessor Wang tror att den kommer att bli\r\nbestående. Detta ställer i sin tur nya krav på att\r\nsjukvårdens traditionellt hierarkiska, och i Sverige\r\nplanstyrda, system ställs inför bestående starka\r\nförändringskrav. Om inte den offentliga vården får\r\nresurser att utvecklas, menar professor Wang att\r\nman kommer att få se en omfattande privatisering.\r\nDen kommer som ett brev på posten. Den\r\noffentliga vården måste vara högkvalitativ även i\r\nfortsättningen. Jag vill betona att detta kräver\r\nresurser, om vi fortfarande har samma ambition,\r\noch det har vi i centerpartiet.</pre><pre>Efter detta resonemang måste jag ställa en fråga till\r\nsocialdemokraterna. Är det den här utvecklingen\r\nsom ni egentligen önskar att frammana, medvetet\r\nmen inte utsagt? Är även sjukvården ett område\r\ndär socialdemokraterna i dag byter ideologiska\r\nförtecken utan att de vill att människorna skall\r\nmärka att så sker?</pre><pre>Enligt centerpartiet bör resurser föras över till\r\nhälso- och sjukvården i minst samma takt som den\r\nekonomiska tillväxten ökar. Det finns därtill,\r\nmenar vi, starka skäl att prioritera den\r\ndirektsjukvårdande verksamheten framför många\r\ntransfereringssystem. Det finns möjlighet, inte\r\nminst i det rådande ekonomiska klimatet, att göra\r\ndessa förändrade prioriteringar redan i höst. Vi\r\nåterkommer i andra sammanhang med förslag i\r\ndenna riktning.</pre><pre>När jag ändå är inne på begreppet ekonomisk\r\ntillväxt vill jag säga följande. Miljöpartiet kan ju\r\nlämpligen i dag, när vi diskuterar sjukvård, förklara\r\nhur sjukvårdens ökade resursbehov skall mötas\r\nutan att vi har en ekonomisk tillväxt. Det är ju\r\nredan nu problem med den låga tillväxt som vi har\r\ni dag. Hur blir det då om miljöpartiet skulle få\r\nigenom sina idéer på detta område? Den frågan har\r\nhittills aldrig blivit besvarad.</pre><pre>I debatten om sjukvårdens förnyelse framförs,\r\nliksom i betänkandet, olika förslag. Det mest kända\r\när väl det som Per Stenmarck utvecklade, nämligen\r\nmoderaternas allmänna och obligatoriska\r\nsjukvårdsförsäkring, som följer individen och som\r\ninnebär stor valfrihet för patienten. Jag tror att de\r\nsom påstår att detta skulle leda till nedrustning av\r\nsjukvården och ökad barnadödlighet har fel. Det är\r\nnog alldeles fel. Det motsatta är mera troligt. I en\r\nsituation där den enskilde har sin landstings- eller\r\nsjukvårdscheck och får välja sjukvård var som helst\r\noch vilken vårdnivå som helst, ökar förvisso\r\nvalfriheten. Jag tror att vi även kan räkna med en\r\nhöjning av produktionen och kanske även kortare\r\nköer. Men jag tror -- och detta har väl först på\r\nsenare tid börjat uppmärksammas, både i Dagens\r\nIndustris ledare i dag och uppenbarligen även av\r\nmoderata ungdomsförbundet vid stämman\r\nnyligen -- att kostnadsutvecklingen kommer att bli\r\nhelt utan motsvarighet i dagens system eller i de\r\nandra system som föreslås i sjukvårdsdebatten.\r\nSåsom förslaget hittills har presenterats finns det\r\nutomordentligt få incitament för ekonomisk\r\nåterhållsamhet. Och det är egentligen min och\r\ncenterns största invändning mot den här typen av\r\nreformering. Jag tror att det återstår mycket när det\r\ngäller att se till dessa detaljer även i ett sådant\r\nsystem. Även om man har aldrig så goda\r\nambitioner kommer man inte ifrån att det finns ett\r\nsamband även i ett sådant försäkringssystem mellan\r\nambitioner och resurser.</pre><pre>Detta är egentligen den fundamentala skillnaden\r\nmot andra alternativ som just bygger på att forma\r\nincitament för hushållning i alla led av sjukvården.\r\nJag tror att det på detta område går att föra ett\r\nlågmält politiskt resonemang ungefär i den stilen\r\nsom tredje vice talman Bertil Fiskesjö efterlyste i\r\nExpressen häromdagen.</pre><pre>I all modern forskning omkring offentlig\r\nförvaltning poängteras vikten av rätt incitament.\r\nNär det gäller sjukvården gäller det för både\r\npatienten och sjukvårdspersonalen, där läkaren\r\nsjälvfallet har huvudrollen. Tredjepartsbetalning\r\nbör undvikas till nästan varje pris. Centerns\r\nmodell, som den uttrycks i det nya\r\npartiprogrammet, bygger på en stärkt primärvård\r\noch utökad valfrihet för patienterna. Vi ser ingen\r\nmotsättning mellan privat och offentlig vård utan\r\nanser att de båda behövs som komplement till\r\nvarandra. I utgångsläget vet vi att den offentliga\r\ndelen är den helt dominerande. Men vi ser mycket\r\ngärna att den privata ökar, gärna i de\r\nunderförsörjda områden som finns i Sverige.</pre><pre>Jag har också noterat att det även på detta område\r\npågår en påtaglig avdramatisering av gamla\r\nideologiska föreställningar. Även i\r\nsocialdemokratiskt styrda landsting har man blivit\r\n''ena hejare på'' att förorda marknadsinslag i\r\nvården. Prismekanismen förs in när det gäller t.ex.\r\nlokalutnyttjande och försörjningsverksamheter.\r\nMan bolagiserar och utsätter även egna\r\nproduktionsenheter för extern konkurrens. Jag tror\r\natt det är den vägen som man måste gå vidare\r\nmycket medvetet. Man hör t.o.m. kommunister\r\nsom anammar den här utvecklingen.</pre><pre>I ett försök i Dalarna läggs alla resurser på\r\nprimärvården som sedan via avtal eller kontrakt\r\nköper tjänster från slutenvården vid lasaretten. Det\r\npolitiska inflytandet sker via landstingsmötet, där\r\nbesluten fattas om ramar och mål, samt ute i en\r\nmycket decentraliserad organisation i form av\r\nområdesstyrelser i varje kommun. Och det är\r\nvårdcentralerna i de geografiska enheterna som\r\nsvarar för befolkningens hela vårdbehov, alltså\r\ninkl. lasarettsvård, som upphandlas hos sjukhusen\r\ni landstingen eller av andra sjukvårdsproducenter.\r\nDet finns alltså en valfrihet på detta område.\r\nAllmänläkaren och distriktsläkaren blir i det\r\nsystemet en familjeläkare eller husläkare samt lots\r\neller grindvakt under hela vårdepisoden.</pre><pre>Genom att patienten får välja såväl läkare som\r\nvårdcentral liksom att även andra producenter än\r\nlandstinget blir möjliga, kommer ett moment av\r\nkonkurrens att finnas. Vi tror att detta kommer att\r\nhöja effektiviteten. Efter att ha hört Per Stenmarck\r\nanser jag att det finns en samsyn hos oss och\r\nmoderaterna, även om moderaterna väljer andra\r\nmodeller. Denna eller snarlika lösningar förefaller\r\natt vara den modell som de flesta i dag förordar. Jag\r\nhar lagt märke till att när ett antal svenska\r\nföretagsledare i en bok från SNS fick tänka fritt om\r\nhur de ville forma den svenska sjukvården i\r\nframtiden, så förespråkade de ungefär den här\r\nmodellen. De tryckte på att politikerrollen bör\r\nförändras. De tyckte att politikerna skulle vara mer\r\nav beställare än driftsansvariga in i varje detalj och\r\natt det också bör finnas utrymme för s.k.\r\nprofessionella inslag i styrelserna för lasaretten.</pre><pre>Den här metoden innebär också, vilket är viktigt att\r\npoängtera, ett klart ökat förtroende för de\r\nverksamhetsansvariga, dvs. personalen i\r\nsjukvården, alltså ett decentraliserat ansvar i\r\nverklig bemärkelse.</pre><pre>Vi tror att man genom att lägga tyngdpunkten på\r\nprimärvården gör det attraktivare att bli\r\nallmänläkare, vilket blir nödvändigt för att detta\r\nsystem skall fungera som avsett. Och vi vet att det\r\nfinns problem i detta sammanhang.</pre><pre>För verklig valfrihet behöver det också göras\r\nförnyade ansträngningar för att man skall få en\r\nrättvisare och jämlikare fördelning av läkarkåren\r\növer hela landet. Utskottet bör, som föreslås i\r\nreservation 28, vilken jag yrkar bifall till, ännu en\r\ngång ge regeringen till känna vad vi föreslår om\r\nbehovet av nya åtgärder för att klara detta centrala\r\nområde.</pre><pre>Även i reservation 1, om fritt läkarval, finns detta\r\nsamband utvecklat. Jag yrkar bifall även till denna\r\nreservation.</pre><pre>Som tidigare nämnts ser vi från centern positivt på\r\natt flera vårdproducenter, såsom enskilda vårdhem,\r\nkan finnas kvar och kan etableras. Detta finns\r\nutvecklat i reservation 7, som jag yrkar bifall till.</pre><pre>Sambandet mellan livsstil och hälsa är väl\r\ndokumenterat. Ett av samhällets viktigaste bidrag\r\ntill en ökad livskvalitet och mindre sjukdom består\r\ni att ge de rätta förutsättningarna för en sundare\r\nlivsstil. Kosten och kunskapen om denna måste\r\nförbättras.</pre><pre>I dag vet vi alla att förhållandena är långt ifrån\r\ntillfredsställande t.ex. i skolundervisningen på\r\ndetta område. Det måste ytterst vara regeringen\r\nsom har ett ansvar för att en bättre ordning kommer\r\ntill stånd. Jag yrkar därför bifall till reservation 11,\r\ndär denna fråga utvecklas.</pre><pre>I betänkandet behandlas ett antal motioner av Ulla\r\nTillander, vilka berör behovet av en utvecklad etisk\r\ndebatt om vårdfrågor som har sitt ursprung i den\r\nsnabba tekniska och medicinska utvecklingen.\r\nÄven om motionerna inte nu föranleder någon\r\ndirekt åtgärd från utskottet och något\r\ntillkännagivande till regeringen, har de en\r\ndimension som måste tas på stort allvar under de\r\nnärmaste åren. Förmodligen blir dessa frågor de\r\nstora prioriteringsfrågorna för politikerna i\r\nframtiden, där politikernas medverkan i\r\nsjukvården kommer att legitimeras på ett nytt sätt\r\njämfört med i dag.</pre><pre>\r\nFru talman! Jag har inledningsvis velat diskutera de\r\nfrågor som jag anser blir dominerande i\r\nvårddebatten under de närmaste åren. Jag har velat\r\npeka på det positiva som faktiskt sker men också de\r\nrisker för misslyckanden som kan bli följden om\r\nnuvarande besparingspolitik inom sjukvården får\r\nfortsätta. Jag tror att det moraliskt viktigaste vi har\r\natt klara av är, som Jerzy Einhorn med sådant patos\r\nutvecklar, att ge våra gamla en sista tid då de vistas\r\ninom sjukvården som präglas av värdighet och\r\nintegritet. Därför kommer vi i centern att även\r\nframgent se till att sjukvården kommer i första\r\nrummet av samhällets satsningar.</pre><pre></pre><pre>Anf. 125 PER STENMARCK (m) replik:</pre><pre>Fru talman! Jag måste säga att det var\r\nutomordentligt intressant att lyssna till Göran\r\nEngströms tankar och förslag. Det var också väldigt\r\npositivt att höra hans ord om det moderata förslaget\r\nom en allmän obligatorisk sjukvårdsförsäkring. Jag\r\ntror nog att jag kan säga att vi gärna medverkar till\r\ndet lågmälda resonemang som Göran Engström\r\ngärna vill ha.</pre><pre>Göran Engström hade en reservation, och det\r\ngällde de höga kostnaderna. Ja, det är höga\r\nkostnader, det upplever vi i dag och kan nog inte\r\nkomma ifrån i framtiden heller. Vilken modell vi än\r\nväljer måste vi konstatera att sjukvården helt\r\nenkelt kostar mycket pengar. Men vi måste\r\nbestämma oss för att pengarna skall användas på\r\ndet effektivaste möjliga sättet. Då tror jag att det\r\nför oss är aktuellt att studera de exempel som finns\r\natt hämta i länder där man i praktiken har\r\n''landstingsmonopol'', som i England, eller i\r\nVästtyskland, där man har ett system som är\r\nungefär som det som vi moderater efterlyser.\r\nVården i dessa länder kostar ungefär lika mycket,\r\nmen man får så oerhört mycket mer för pengarna i\r\nTyskland än vad man får i England.</pre><pre>Jag har svårt att förstå att kostnaderna skulle\r\nkomma att stiga alldeles ohämmat med det förslag\r\nsom vi har lagt fram. Det är samtidigt så att man\r\nförmodligen kan spara pengar så att säga i andra\r\nänden, vi kan öka utbudet och tillgängligheten till\r\nvården, vilket kommer -- det nämnde jag också i\r\nmitt inledningsanförande -- att innebära färre\r\nsjukskrivningar, färre förtidspensioneringar och\r\nmindre frånvaro i olika sammanhang. Det här\r\nsammantaget skulle kunna göra att vi sparar kanske\r\nbortemot 10 miljarder om året. Det är t.o.m. så att\r\nriksrevisionsverket har sagt att denna siffra snarast\r\när i underkant.</pre><pre>Anf. 126 GÖRAN ENGSTRÖM (c) replik:</pre><pre>Fru talman! Jag tror att invändningen mot\r\nmoderaternas förslag är att det inte innehåller, som\r\ndet har presenterats, effektiva spärrar mot\r\nekonomiskt kostsam utveckling. Det är faktiskt\r\nvärt att ta på allvar, för det är en ganska allvarlig\r\ninvändning.</pre><pre>Vid jämförelser med andra länder är det viktigt att\r\nse till helheten. När det gäller Västtyskland vet vi\r\natt en stor del av vården för de gamla inte sker inom\r\nsjukvårdens hank och stör utan i hemmen. Det\r\nförändrar bilden en hel del.</pre><pre>När det gäller samordningen mellan landstingen\r\noch försäkringskassan finns det en hel del att\r\nutveckla. Oavsett om man väljer vår modell eller\r\nmoderaternas modell måste det bli bättre än dagens\r\nobefintliga ordning -- den är faktiskt obefintlig.\r\nRegeringen tar nu det första litet stapplande steget\r\nmot att försöka samordna insatserna. Här är\r\nytterligare ett exempel på hur ett antal landsting --\r\nBohusläns landsting är mest känt -- har gått i\r\nspetsen för att förnya finansieringen av sjukvården.\r\nHär kan vi nog föra ett resonemang inför\r\nframtiden.</pre><pre>Jag tror alltså att det behövs ett ''grindvaktssystem''\r\nmed allmänläkarna och primärvården som första\r\ninstans, och samspel mellan patienter och läkare\r\nsamt samspel mellan primärvården och lasaretten\r\nsom ett nödvändigt inslag, för att vi skall kunna få\r\neffektiv hushållning, något som kommer att krävas\r\näven i framtiden.</pre><pre>Anf. 127 PER STENMARCK (m) replik:</pre><pre>Fru talman! Jag får än en gång konstatera att det\r\när positivt att lyssna till Göran Engström, för jag\r\nupplever det som att avståndet mellan våra resp.\r\npartier är betydligt mindre än vad jag tidigare har\r\nbedömt på det här området. Jag håller med om att\r\ndet är viktigt att se på kostnaderna. Det skall\r\nsjälvfallet inte nonchaleras, om det nu finns\r\nframstående personer som kan säga att\r\nkostnaderna riskerar att skena i väg. Jag tror dock\r\ninte, med den argumentering som jag här har\r\nframfört, att det är på det viset. Jag tror att det\r\nligger väldigt mycket positivt i det som vi\r\nuppenbarligen nu gemensamt slåss för, nämligen att\r\nalla människor i Sverige skall ha tillgång till en egen\r\nläkare. Jag tror att enbart detta kan få väldigt\r\npositiva effekter.</pre><pre>Anf. 128 GÖRAN ENGSTRÖM (c) replik:</pre><pre>Fru talman! Till sist: För den som är intresserad av\r\natt studera finns det mycket aktuell litteratur på det\r\nhär området. I en mycket intressant bilaga till\r\nLU 90, som belyser svensk hälso- och\r\nsjukvårdspolitik i ett internationellt perspektiv, gör\r\nprofessor Åke Blomqvist en jämförelse mellan ett\r\nantal länder och skisserar också tänkbara\r\nutvecklingar inom den framtida svenska\r\nsjukvårdsfinansieringen. Det slår mig att han\r\nliksom ett antal företagsledare och för övrigt\r\ncenterpartiet ändå inte stannar för den allmänna\r\nförsäkringsmodellen utan förordar en satsning på\r\nprimärvården i första hand. Men det här kan vi\r\nsäkert föra ett lågmält resonemang om även i\r\nfortsättningen.</pre><pre>\r\nAjournering för middagsuppehåll</pre><pre>Kammaren beslöt kl. 17.56 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>14 § (forts.) Hälso- och sjukvårdsfrågor (forts.\r\nSoU4)</pre><pre>Anf. 129 ANITA STENBERG (mp):</pre><pre>Herr talman! Här stirrar man ut över en öde sal. Så\r\när det tydligen när man talar efter\r\nmiddagsuppehållet, men så blir det ju ibland.</pre><pre>Miljöpartiet de gröna yrkar bifall till\r\nreservationerna nr 8, 23, 27 och 32.</pre><pre>Reservation nr 8 behandlar förebyggande hälso-\r\noch sjukvårdsarbete. Reservation nr 11 tar upp kost\r\noch hälsa, och reservation nr 12 handlar om\r\ninrättande av ett folkhälsoinstitut.</pre><pre>Jag anser att det finns en sjukvårdskris. När det\r\ngäller den ekonomiska krisen är jag inte riktigt på\r\ndet klara med om den är tillverkad eller ej. Skall vi\r\nklara den sjukvårdskris som jag tror att vi har,\r\nmåste vi se till att vi inte blir sjuka så ofta. Jag har\r\nsagt det många gånger förr. Det är självklart att\r\nförebyggande vård egentligen är den enda vägen att\r\nminska sjukvårdskostnaderna. Ändock arbetar vi\r\ninte efter den linjen. Vi har fullt upp med att klara\r\nav vårdköerna och med att ta hand om de akut\r\nsjuka. Naturligtvis måste de sjuka ha vård. Men om\r\nett samhälle inte satsar förebyggande kan man\r\naldrig klara av att vårda ikapp sig. Vi måste därför\r\naktivt verka för en ökad satsning på friskvård i\r\nförebyggande syfte.</pre><pre>Vi måste t.ex. förbättra dåliga arbetsmiljöer. Vi\r\nmåste se till att människors kost blir bra. Vi måste\r\növer huvud taget vara medvetna om miljön. Vi\r\nmåste arbeta för en bättre livsstil.</pre><pre>Vi har därför sagt att ett folkhälsoinstitut på\r\nriksnivå som kartlägger risker för ohälsa och hur\r\nden kan förebyggas vore bra. Vi stöder en motion i\r\ndetta ämne.</pre><pre>Man behöver dock inte genomföra screening, dvs.\r\natt man undersöker en stor grupp människor för att\r\nse om de möjligen har anlag för eller är sjuka i en\r\nviss sjukdom. Vissa typer av sådan screening anser\r\nvi inte vara helt befogade. Dit räknar vi\r\nmammografiscreening. Det förefaller inte som om\r\nden undersökningsmetoden är tillämplig för yngre\r\nkvinnor. Den s.k. Malmöundersökningen har inte\r\nvederlagts. Däremot bör man göra screening,\r\nmassundersökning, av kvinnor över 55 år. Det har\r\nvi talat om i reservation nr 15.</pre><pre>Vi är måna om, som det står i reservation nr 18, att\r\nbehålla de små förlossningsenheterna och\r\nmöjligheten att föda hemma om man vill.</pre><pre>Det är tydligen inte självklart att alla människor\r\nskall få smärtlindring. Det gäller för det första\r\nmycket små barn. Detta tas upp i reservation nr 24.\r\nDet gäller för det andra smärtlindring vid kronisk\r\nsmärta. Detta tas upp i reservation nr 23.</pre><pre>Att finna orsaken till smärta och att kunna bota och\r\nhäva den är ibland ett både svårt och långvarigt\r\narbete. Patienten lider hela tiden, vare sig man\r\nlyckas eller inte. Därför är det nödvändigt att vi gör\r\nallt som står i vår makt för att hjälpa de patienterna.\r\nDet är mycket synd om dem. Vi behöver\r\nsmärtkliniker i alla landsting. Dessutom vill vi att\r\npersonalen skall få den utbildning och\r\nvidareutbildning som krävs för att man skall kunna\r\nkomma till rätta med dessa problem.</pre><pre>Det är helt otillständigt att mycket små barn, som\r\nnaturligtvis känner smärta som alla vi andra, inte\r\nalltid får smärtlindring. Man är rädd att man när\r\nman ger smärtlindring även skulle påverka\r\nandningsverksamheten negativt. Svenska\r\nläkaresällskapet har i ett yttrande uttryckt sitt stöd\r\nför den motionen. Det är faktiskt en\r\nfolkpartimotion. Socialstyrelsen bör därför\r\nundersöka den saken. Barn är också människor.\r\nLösningen på detta problem hör faktiskt till\r\nbarnens rättighet i samhället.</pre><pre>Som jag tidigare sagt yrkar vi bifall till reservation\r\nnr 23.</pre><pre>Vi vill att en ny cancerutredning skall genomföras\r\nför att man skall kunna komma åt orsakerna till\r\ncancer. Vi måste göra allt vi kan för att undvika att\r\nmänniskor blir cancersjuka. Detta begär vi i\r\nmiljöpartiets motion So512. Vi vill att en ny\r\ncancerutredning skall göras. Denna utredning skall\r\nlägga fram konkreta förslag till hur vi skall kunna\r\nvända den prognostiserade cancerexplosionen eller\r\nhur vi åtminstone skall kunna hejda uppgången.\r\nHär kommer det allmänna miljöperspektivet in. Vi\r\nanar att det kan ha att göra med den yttre miljön\r\nockså.</pre><pre>Jag yrkade även bifall till reservation nr 27 om\r\nalternativmedicinskbehandling. Det handlar om\r\nförbud mot amalgam inom förslagsvis tre år. Jag har\r\ntalat så många gånger om detta tidigare i talarstolen\r\natt jag nu inte tar upp tiden med det.</pre><pre>För övrigt stöder jag alla reservationer som\r\nmiljöpartiet har skrivit under. Jag yrkar som sagt\r\ninte bifall till så många, eftersom jag har förstått att\r\ndet är irriterande för kammaren att behöva votera\r\nså många gånger.</pre><pre>I vår motion So476 talar vi om att\r\nutbildningstjänster i ortopedisk medicin skall\r\ninrättas. En statlig vidareutbildning i ortopedisk\r\nmedicin bör inrättas för sjukgymnaster. Vi vill\r\nockså att läkare med utbildning i ortopedisk\r\nmedicin skall få specialistkompetens. Vi har dock\r\nfått veta att denna motion egentligen inte hör till\r\nsocialutskottets område. Jag vill ändock stå här i\r\nkammaren och plädera för att dessa utbildningar\r\nkommer till stånd.</pre><pre>Vi har tidigare fått ett påpekande här om att\r\nmiljöpartiet önskar förbättringar inom hälso- och\r\nsjukvården, men att vi samtidigt säger att vi räknar\r\nmed nolltillväxt. Vi har varit mycket sparsamma i\r\nvårt förslag. Vi har varit så sparsamma att jag\r\ntycker att vi har varit näst intill snåla gentemot\r\nhälso- och sjukvården och omsorgen. Vi har varit\r\ntvungna till det, eftersom vi inte har tillräckligt\r\nmycket pengar för att vara så generösa som vi så\r\ngärna hade velat vara. Om Göran Engström finner\r\natt vi har önskat saker och ting utan att ha det\r\nunderbyggt i vår budget, får han ta fram konkreta\r\nexempel. Jag trodde faktiskt att alla våra förslag var\r\nordentligt underbyggda. Vi har nämligen någon\r\nsom tar oss i hampan och ser till att vi inte önskar\r\nmer än vad vi kan stå för.</pre><pre>Anf. 130 GÖRAN ENGSTRÖM (c) replik:</pre><pre>Herr talman! Jag tyckte ändå att det fanns fog att\r\nför miljöpartiets representant göra det här\r\npåpekandet i en debatt om hälso- och sjukvården.\r\nHon konstaterade själv att man varit snål mot\r\nsjukvården och egentligen inte har några\r\nplusposter. Men redan dagens nivå på hälso- och\r\nsjukvården i Sverige är hög och kräver ett årligt\r\ntillskott av resurser, som ytterst emanerar ur\r\nekonomisk tillväxt. Jag tror att det är viktigt att då\r\noch då peka på dessa ofrånkomliga samband.\r\nOckså i miljöpartiets samhälle blir ju människor\r\ngamla och skröpliga och kräver sjukvårdens\r\nresurser -- och därmed ett tillskott via den\r\nekonomiska tillväxten.</pre><pre>Anf. 131 ANITA STENBERG (mp) replik:</pre><pre>Herr talman! Det här har att göra med att ''inom\r\nSveriges gräns erövra Finland åter''. Med andra\r\nord: Det gäller att på bästa sätt utnyttja de pengar\r\nsom redan finns inom sjukvården. Vi betalar i\r\nSverige massar med pengar till hälso- och\r\nsjukvården samt till omvårdnaden. Vad får vi ut av\r\ndessa pengar? Vi måste ha en organisation som\r\nfungerar. Troligen fungerar den bättre, om man\r\nlåter besluten fattas på så låg nivå som möjligt. Det\r\nvet vi ännu inte. Vi har inte fått något riktigt bra\r\nförslag. Vi har sagt nej till ÄDEL-förslaget,\r\neftersom vi inte samtidigt kunde få över\r\nprimärvården. Vi anser att någonstans där, mellan\r\nprimärvården och specialistvården, finns en vinst\r\natt göra.</pre><pre>Anf. 132 GÖRAN ENGSTRÖM (c) replik:</pre><pre>Herr talman! Anita Stenberg talar om miljöpartiets\r\nvilja till förändringar och reformer inom\r\nsjukvården. Vad man emellertid gör är att man\r\nsäger nej till de förändringar som Anita Stenberg\r\nskisserar. Jag tror att detta är ett uttryck för den\r\nallmänna filosofin att man vill slå vakt om det\r\nbestående, såvida inte någonting radikalt\r\nannorlunda kan erbjudas. Detta är en del av\r\nmiljöpartiets politiska livsluft, och den får nog vi stå\r\nut med.</pre><pre>Anf. 133 ANITA STENBERG (mp) replik:</pre><pre>Herr talman! Den föregående talaren skall vara\r\nmycket glad för att det finns en livsluft här i\r\nkammaren som kommer från ett ungt parti, som\r\nännu inte har stelnat.</pre><pre></pre><pre>Anf. 134 BO HOLMBERG (s):</pre><pre>Herr talman! Riksdagen skall nu ta ställning till\r\nväldigt många förslag som rör hälso- och\r\nsjukvården. Det handlar om vårdinnehåll,\r\nvårdorganisation, läkemedel och etik -- det är en\r\nrad olika frågor som här tas upp.</pre><pre>Nu har förslagen om nya åtaganden som kostar\r\npengar avstyrkts. Men jag vill ändå inledningsvis\r\npeka på risken, att om riksdagen ger till känna en\r\nallmän viljeinriktning och gör välvilliga uttalanden\r\npå 10, 20 eller 30 områden inom hälso- och\r\nsjukvården, så kommer myndigheter, forskare,\r\nlandsting och personal att säga: Oj oj, här vill\r\nriksdagen ha ut mer av hälso- och sjukvården, men\r\nman skickar inte med några pengar.</pre><pre>\r\nSituationen för hälso- och sjukvården är i dag också\r\natt den har fått en allt mindre del av\r\nbruttonationalprodukten. Dessutom har riksdagen\r\nfattat beslut om skattestopp i två år.\r\nDagmarersättningen till landstingen har lagts på en\r\nsådan nivå att landstingen inte får full\r\nkompensation för inflationen.</pre><pre>Samtidigt fortsätter den medicinska och tekniska\r\nutvecklingen. Man kan i dag göra fler och bättre\r\nsaker än tidigare inom svensk sjukvård. Det väcks\r\nnya förväntningar hos människorna: Min åkomma\r\nkanske också kan botas när den medicinska\r\nforskningen går framåt.</pre><pre>Jag kan inte se annat än att bilden för svensk\r\nsjukvård under 1990-talet klarnat. Tendensen är att\r\ndet kommer att bli en vidgad klyfta mellan\r\nsjukvårdens möjligheter och de resurser man har i\r\nform av pengar och personal. I det läget tycker jag\r\natt det ligger en risk i att de borgerliga partierna,\r\nframför allt moderaterna, pratar med dubbel tunga\r\ni riksdagen. I socialutskottet visar man en välvilja\r\natt göra mer, mer och mer. Men moderaterna i\r\nfinansutskottet säger: Nej, nej och nej!\r\nModeraterna vill sänka skattetrycket nästa år med\r\n40 à 50 miljarder och under resten av 1990-talet\r\nmed hela 200 miljarder. I socialutskottet sjunger\r\nman Viljasången: Mer och mer och mer!\r\nModeraterna i finansutskottet däremot vill under\r\n1990-talet minska statsinkomsterna med 200\r\nmiljarder. Upplysningsvis vill jag nämna att hälso-\r\noch sjukvården kostar 80 miljarder.</pre><pre>Jag vill också till hälso- och sjukvårdsdebatten föra\r\nåldersfaktorn. Jag tror att vi i dagens hälso- och\r\nsjukvårdsdebatt har underskattat den faktorn. Vi\r\nhar i Sverige världens äldsta befolkning. Var och en\r\nvet att ju äldre människor blir, desto mer slår detta\r\nigenom på kostnaderna för hälso- och sjukvården.\r\nVi får dessutom allt fler äldre äldre i Sverige. Den\r\nkurvan pekar uppåt till en bit in på 2000-talet, till\r\nomkring år 2005. Jag såg att en hälsoekonom i\r\nsödra Sverige hade räknat fram att enbart hälso-\r\noch sjukvårdens merkostnad för de tillkommande\r\näldre kommer att bli 8 miljarder kronor.</pre><pre>Det är ungefär här vi befinner oss i dag. De\r\nmedicinskt-tekniska möjligheterna att\r\nåstadkomma en bra hälso- och sjukvård för\r\nbefolkningen blir allt bättre, medan de ekonomiska\r\nresurserna inte finns i tillräcklig utsträckning.</pre><pre>Det är mot den här bakgrunden som socialutskottet\r\nsäger att vi nu måste ta upp\r\nprioriteringsdiskussionerna. Det gäller en\r\ndiskussion både om prioriteringen inom den\r\negentliga sjukvården och om de etiska frågorna.\r\nUtskottet har övervägt att anordna en allmän\r\nutfrågning om prioriteringarna inom sjukvården.\r\nJag har, liksom Göran Engström, uppfattningen att\r\nsvensk sjukvård i dag befinner sig i en situation där\r\nde medicinska möjligheterna synes vara större än\r\nde ekonomiska resurserna. Vi politiker måste gripa\r\noss an denna materia och mer än i allmänt tal reda\r\nut denna problematik.</pre><pre>Så några formfrågor! I samband med att vi i\r\nsocialutskottet har behandlat så här väldigt många\r\nmotionsyrkanden har vi sagt att om de viktiga\r\nfrågor som här tas upp är under beredning, bör\r\nutskottet inte fatta beslut innan de fakta som kan\r\nkomma fram ligger på vårt bord. Därför har vi sagt\r\natt vi inte vill sätta ned foten. Vi vill inte ta ställning\r\ninnan vi har ett tillräckligt faktaunderlag i sak.</pre><pre>En annan formfråga gäller de motionsyrkanden\r\nsom har den karaktären att riksdagen inte bör ta\r\nställning. Jag tror att vi här kan dra en parallell och\r\ngöra en jämförelse mellan riksdagens och\r\nregeringens syn på frågorna. Jag gör antagandet att\r\nregeringen striktare bedömer att den här frågan\r\nligger på en myndighet, ute i en kommun. Här kan\r\nregeringen inte stappla in och säga hur man skall\r\ngöra. Ansvaret har delegerats. Men jag är inte helt\r\nsäker på att riksdagen känner samma hämningar.</pre><pre>När det gäller motionskraven framgår det att man\r\ngärna vill gå in i myndigheter eller ned i\r\norganisationer och personalgrupper, där det är\r\nlandstinget, socialstyrelsen, läkare eller andra som\r\nhar ansvaret. Jag tror att det är viktigt att riksdagen\r\nser upp på den punkten.</pre><pre>I de fall där ansvaret ligger på annat håll har vi i\r\nsocialutskottet försökt säga att det är en fråga som\r\nriksdagen inte skall besluta om. Ansvaret ligger på\r\nannat håll. Här finns förslag om att\r\nforskningsmässigt prioritera frågor om\r\nröstförsämring hos barn -- något som delvis är en\r\nforskningsfråga, och riksdagen har bestämt\r\nhanteringsordningen. Forskningsfrågorna skall\r\nprioriteras i samband med regeringens\r\nforskningsproposition vart tredje år.</pre><pre>Här finns förslag om förlossningsenheternas storlek\r\noch lokalisering -- något som är en landstingsfråga.</pre><pre>Här finns metodfrågor beträffande\r\nscreeningundersökningar -- något som är en\r\nkombination av vetenskap och politik och som först\r\nmåste sakbehandlas.</pre><pre>Här finns förslag om missbildningsforskning --\r\nnågot som först måste behandlas av forskningen\r\noch universiteten.</pre><pre>Herr talman! Det här är exempel på frågor där\r\nsocialutskottet har gjort bedömningen att\r\nriksdagen inte bör gå in. Här ligger ansvaret i stället\r\npå andra.</pre><pre>I övrigt innehåller betänkandet väldigt många\r\nförslag om sjukdomsgrupper och etiska\r\nfrågeställningar. Det är viktiga frågor som var och\r\nen för sig skulle kräva en fördjupad debatt. Men av\r\ntidsskäl är det inte möjligt för mig att kommentera\r\nalla frågor.</pre><pre>Sedan vill jag polemisera mot moderaterna när det\r\ngäller deras hälso- och sjukvårdspolitik.</pre><pre>Jag lyssnade till Per Stenmarcks\r\nverklighetsbeskrivning. Jag brukar berätta för folk\r\nutanför riksdagen hur moderaterna använder orden\r\noch hur de beskriver hur de offentliga systemen\r\nfungerar i dag. När moderaterna beskriver hur\r\nhälso- och sjukvården fungerar talar de om\r\nplanekonomi, kommandoekonomi och monopol. I\r\ndag lade Per Stenmarck till följande: Patienterna i\r\nSverige har ingen rättssäkerhet.</pre><pre>Jag vill med en gång säga till Per Stenmarck att\r\ndetta är moderaternas retorik och den\r\nverklighetsbild som de håller sig med. Men det är\r\ninte den verkliga bilden. Det är inte den bild som\r\nfolk möter och inte heller den som vetenskapen\r\nmöter. Vidare är det inte den bild som man kan\r\nutgå från när man vill förändra sjukvården. Det går\r\nalltså inte att ha en sådan här retorik.</pre><pre>Den verkliga bilden är att hälso- och sjukvården i\r\nSverige har problem men att den jämfört med\r\nomvärlden står sig mycket bra. I den senaste\r\nriksdagsdebatten i detta sammanhang kunde jag\r\nberätta att Världshälsoorganisationen har gjort\r\nmätningar och tittat på förhållandena i de tio\r\nrikaste länderna. Det handlar då om ett\r\nEuropagenomsnitt och om hur det är med hälsan i\r\nde olika länderna. Man har tittat på\r\nmedellivslängden, på hur låg spädbarnsdödligheten\r\när etc. Men inget land i Europa kan mäta sig med\r\nSverige.</pre><pre>Per Stenmarck, det finns en förtroendeklyfta\r\nmellan er retorik å ena sidan när det gäller att\r\nförsöka svärta ned den svenska hälso- och\r\nsjukvården och verkligheten å andra sidan. Jag har\r\nsett att det nu också finns en förtroendeklyfta i de\r\negna moderata leden. Ni har ju nyligen haft\r\npartistämma. Nämnda klyfta fanns då mellan\r\nungmoderaterna och partiledningen.\r\nUngmoderaterna efterlyste logik från sin\r\npartiledning. De frågade: Hur skall ni kunna sänka\r\nskattetrycket så mycket som ni lovar och samtidigt\r\nhålla löftet om ett allmänt finansierat\r\nförsäkringssystem i sjukvården? Såvitt jag vet kom\r\ndet inget svar på denna berättigade och logiska\r\nfråga från ungmoderaternas sida.</pre><pre>Jag har många gånger frågat er moderater om\r\nsubstansen i ert försäkringsalternativ. Per\r\nStenmarck har här hållit samma tal tre fyra gånger.\r\nMen jag saknar fortfarande en upplysning om just\r\nsubstansen i ert alternativ.</pre><pre>Jag vet inte om jag har tolkat tidningarna rätt vad\r\ngäller moderatstämman. Men där blev det\r\nytterligare frågetecken. Det skulle tydligen vara\r\nnågon form av konkurrerande\r\nförsäkringsalternativ. Per Stenmarck får rätta mig\r\nom jag har tolkat tidningarna felaktigt på den\r\npunkten.</pre><pre>På Svenska Dagbladet -- ert liv- och husorgan --\r\nbörjar man också bli litet otålig. Där undrar man\r\nalltså också om det inte är dags för moderaterna att\r\nbeskriva substansen i sitt försäkringsalternativ för\r\natt detta skall bli trovärdigt i en seriös debatt\r\nframöver. Jag tycker att detta är ett viktigt\r\nuppvaknande från Svenska Dagbladets sida.</pre><pre>Vad värre är, och detta togs också upp av Göran\r\nEngström, är att man frågar sig: Vart bär\r\nkostnaderna hän i ert system? Det finns ju inte\r\nnågra spärrar.</pre><pre>Ingemar Ståhl kan ju inte precis betraktas som den\r\nsom älskar socialdemokratin. Men han har sagt att\r\ndet skulle bli en ohämmad kostnadsökning för\r\nskattebetalarnas del och för sjukvården om det\r\nmoderata systemet infördes.</pre><pre>Per Stenmarck säger i debatten i dag: Jo, visst\r\nmåste sjukvården få kosta pengar. Men då skall det\r\nvara vårt försäkringssystem. I det solidariskt\r\nfinansierade systemet får dock sjukvården inte\r\nkosta någonting.</pre><pre>Jag tycker att det var en oerhört intressant och\r\navslöjande upplysning från moderaternas sida.\r\nSjukvården får gärna kosta, bara det är fråga om\r\nvårt alternativ, säger man, och det är bäst för alla.\r\nErt alternativ är det sämsta och tillhör historien.\r\nVårt är det bästa och tillhör framtiden, säger man\r\nockså.</pre><pre>Det är mer av så att säga maktperspektiv och\r\nmaktutgångspunkter i er argumentation än av\r\nsakargument. Jag tror att det nu är dags, inför\r\nkommande val och med tanke på framtiden, att ha\r\nen ordentlig ideologisk och saklig diskussion med\r\nmoderaterna på den här punkten. Ni har ju alldeles\r\nför länge åkt omkring och talat allmänt utan att\r\nlanda i en verklighet avseende kostnader -- man\r\nmåste ju se till realiteter -- och upplysningar om vad\r\nert system skulle resultera i.</pre><pre>Jag skulle kunna ställa många fler frågor i det här\r\navseendet. Men av tidsskäl skall jag inte göra det.\r\nAvslutningsvis vill jag bara säga följande.</pre><pre>Ni säger att ni har framtidsförslag. Bortsett från att\r\nman inte kan utläsa vad de framtidsförslagen\r\ninnebär avseende ekonomi och rättvisa har jag fäst\r\nmig vid att ni återkommer till gamla förslag --\r\nförslag från efterkrigstidens Sverige.</pre><pre>Ni har t.ex. ett förslag om att medicinalstyrelsen\r\nskall återinrättas. Men verkligheten har för länge\r\nsedan sprungit ifrån tanken på en sådan\r\nuppdelning. Ändå vill ni återgå till förhållanden\r\nsom rådde efter kriget och återinföra en myndighet\r\nfrån den tiden.</pre><pre>Vidare föreslår ni att vi, i enlighet med en\r\nefterkrigslösning, skall återinrätta\r\nlänsläkarorganisationen.</pre><pre>Jag kan förstå att det ibland är nödvändigt med\r\nnostalgi. Men då -- förlåt mig, Per Stenmarck -- får\r\nväl den nostalgin tillhöra den ''lilla världen''. Den\r\nbehöver ju knappast höra de förslag till som\r\nhandlar om hur 90-talets hälso- och sjukvård skall\r\nformas.</pre><pre>Vi socialdemokrater kommer inte att släppa detta\r\nmed den generella välfärdspolitikenen eller\r\nsolidariteten. Vi kommer heller inte att släppa\r\ndetta med att åstadkomma rättvisa för alla. Även\r\nde små och utsatta skall kunna få del av den bästa\r\nhälso- och sjukvården.</pre><pre>Vi erkänner gärna att det finns brister i nuvarande\r\nsystem. Vidare håller jag gärna med Göran\r\nEngström om att också vi inom socialdemokratin\r\nskall vara öppna för och göra upp av sådant som\r\ninte är bra. Men vi vill definitivt inte vara med om\r\natt skapa en situation där vi upplever att den\r\ngenerella välfärden och solidariteten inte längre\r\nhåller.</pre><pre>Med detta, herr talman, yrkar jag avslag på\r\nreservationerna 1--36 samt bifall till hemställan i\r\nbetänkandet.</pre><pre>Anf. 135 PER STENMARCK (m) replik:</pre><pre>Herr talman! Det är ert alternativ, Bo Holmberg,\r\nsom inte är trovärdigt. Vi har prövat det. I\r\ndecennium efter decennium har vi i Sverige prövat\r\ndet. Det fungerar inte. Det fungerar inte för de\r\ntiotusentals människor som månad efter månad står\r\ni kö för att få en nödvändig operation utförd.</pre><pre>Sjukvården får gärna kosta. Jag står för det. Jag\r\ntror att det är på det viset. Men då skall vi ha en\r\nsjukvård som tillkommer alla. Då skall det vara så,\r\nsom jag nämnde i mitt tidigare anförande, att alla\r\nskall ha möjlighet att ta del av den. Jag blev litet\r\nfelciterad av Bo Holmberg, men som jag sade i mitt\r\ninledningsanförande är patienten i dag helt rättslös\r\nnär det gäller att disponera de pengar som han eller\r\nhon har betalat för att få vård. Så är det dess värre\r\ni dag för tusentals människor runt om i vårt land.</pre><pre>Vi kräver inte mer och mer, men vi kräver nya\r\nlösningar som fungerar. Det gör nämligen inte er\r\nmodell. Det är era gamla modeller som ställer till\r\nalla problemen. Socialministern är inte här i dag.\r\nDet är utomordentligt anmärkningsvärt mot\r\nbakgrund av att det är sjukvårdens problem som\r\ndiskuteras. När man lyssnar på Bo Holmberg är det\r\nuppenbart att han faktiskt inte har presenterat en\r\nenda idé om hur vi skall komma till rätta med de här\r\nproblemen. I stället sitter han och socialdemokratin\r\nfast i den offentliga cementfällan. Är Bo Holmberg\r\nalldeles omedveten om dagens många problem,\r\nmed långa köer och lidanden för tusentals\r\nmänniskor?</pre><pre>Låt mig få citera från en tidningsartikel där det står\r\nså här:</pre><pre>''Ett av dessa 'systemfel' heter Kerstin. Hon bor i\r\nGöteborg, är sekreterare och gillar sitt jobb. Men\r\nKerstin har inte arbetat på ett år. Hennes leder är\r\nutslitna. En enkel operation skulle kunna ge henne\r\njobbet och människovärdet tillbaka.</pre><pre>Men till operationsbordet är det tröstlösa och\r\nplågsamma köer. Så i stället för en operation som\r\nkostar 30 000 kronor är hon sjukskriven på sitt\r\nandra år. Det kostar 400 000 kronor i\r\nsjukersättning och produktionsbortfall varje år.''</pre><pre>Aftonbladets ledare den 6 november 1990.</pre><pre>Anf. 136 GÖRAN ENGSTRÖM (c) replik:</pre><pre>Herr talman! Jag försökte utveckla min kritik\r\ngentemot regeringen och dess bristande satsning på\r\nsjukvården rätt utförligt. Bo Holmberg avväpnade\r\nkritiken genom att instämma helt och fullt i att det\r\nvisst finns en klyfta mellan resurser och ambitioner.\r\nDet gör det förvisso. Men helt opåverkbar är inte\r\ndenna klyfta.</pre><pre>Även som centerpartister lever vi med\r\nverkligheten. Vi kan inte lova hur mycket nya\r\npengar som helst. Men det finns möjligheter även\r\ndenna höst att göra annorlunda prioriteringar. Jag\r\ntog som exempel Ädel-propositionen, i vilken man\r\nhostar upp 1 miljard friska svenska kronor till\r\ninformation och utbildning i samband med den\r\nfördröjda reformen. Jag påstår faktiskt att som ren\r\nvälfärdsmaximering skulle de pengarna göra\r\nbetydligt större verkan i den direkta sjukvården.\r\nEn miljard är faktiskt mycket pengar även i detta\r\nsammanhang.</pre><pre>Vi kan också konstatera att trots att larmklockorna\r\nhar ringt mycket länge om dåligt välfärdsutfall och\r\ndålig funktion i ett antal försäkringar, jag tänker\r\nfrämst på arbetsskadeförsäkringen, har det dröjt\r\nfram till nu och en, som man säger, av\r\nkapitalplacerarna frammanad kris innan man tar\r\ntag i en så självskriven fråga. Det finns ett utrymme\r\näven om vi är överens om att klyftan mellan\r\nambitioner och resurser alltid kommer att vara\r\nbestående. Man kan faktiskt påverka genom\r\npolitik.</pre><pre>Bo Holmberg håller med centern om att vi behöver\r\nförnya och slänga en del gamla sanningar över\r\nbord. Jag vill gärna ge ett erkännande till många\r\nsocialdemokratiska landstingspolitiker som i\r\ndagarna verkligen gör den här omprövningen. Den\r\ngår i riktning mot de lösningar som vi i centern har\r\nförordat ett antal år.</pre><pre>Apropå köer finns det faktiskt inga hermetiskt\r\ntillslutna gränser mellan landstingen. Det finns\r\nlandsting med obefintliga eller mycket korta köer,\r\näven till de vanliga höftledsoperationerna.\r\nPatienterna är välkomna till de lasaretten. Där\r\nmenar jag att vi inom dagens system har stora\r\nmöjligheter att ta bort köerna och få en effektivare\r\nresurshushållning.</pre><pre>Anf. 137 INGRID RONNE-BJÖRKQVIST\r\n(fp) replik:</pre><pre>Herr talman! Bo Holmberg antydde i början av sitt\r\nanförande att oppositionen önskar mycket som\r\nkostar pengar. Men jag vill påpeka att det i våra\r\nreservationer i huvudsak är fråga om att spara in\r\npengar. Vi talar om de enskilda alternativen, där\r\nman bevisligen har minskat vårddagskostnaderna.\r\nVi talar om att ta till vara värdefulla resurser när\r\nomstruktureringen sker. Vi talar om\r\npersonförsörjning och personalutveckling. Många\r\nreservationer rör förebyggande verksamhet för att\r\nminska sjukvårdskostnaderna.</pre><pre>Vi tar också upp de grå sjukdomarna. Det är\r\nnaturligtvis en avvägningsfråga i hur mycket\r\ndetaljer riksdagen skall gå in. Men här rör det sig\r\nom stora grupper, och även detta är i högsta grad en\r\nekonomisk fråga. Här finns stora brister. Vi har en\r\nreservation som rör reumatologin. Enligt den\r\nexpertrapport som kom för några år sedan från\r\nsocialstyrelsen har ungefär två tredjedelar av\r\npatienterna på en allmän mottagning besvär från\r\nrörelseapparaten. Finns det brister bör vi som\r\npolitiker naturligtvis ta upp dem också. Frågan om\r\nbarn och röster kan tyckas vara liten, men det gäller\r\nmånga barn. Det har i hög grad beröring med barns\r\narbetsmiljö, något som vi i folkpartiet har tagit upp\r\ngång på gång. Remissinstanserna säger här att det\r\nfinns uppenbara brister som ingen är på väg att\r\nlösa. Då bör vi naturligtvis föra frågan vidare.\r\nDetta måste man ta tag i.</pre><pre>Jag håller med om att en debatt om prioritering\r\nmåste komma till stånd. Men jag själv känner stor\r\nvånda för den typ av prioritering som vi skulle\r\nkunna bli tvungna att besluta om här i kammaren,\r\natt vissa grupper skall få vård och andra inte skall få\r\nvård, av ekonomiska skäl. Vi får hoppas att vi får en\r\nprioritering inom sjukvården, bland dem som kan\r\nväga medicinska åtgärder, administrativa åtgärder\r\noch annat mot varandra medan man hela tiden har\r\npatienten i centrum, så att effektiviseringen och\r\nomorganisationen görs för att den är bra för\r\npatienten. Den typen av prioritering skall vi hoppas\r\nkommer till stånd. Den debatten skall vi delta i,\r\nfastän besluten kanske inte behöver fattas här i\r\nkammaren.</pre><pre>Anf. 138 ANITA STENBERG (mp) replik:</pre><pre>Herr talman! Vi talar ekonomi här i dag.\r\nFinansministern gick ut i går och sade att vi måste\r\nanpassa skattereglerna till EG. Hur skall vi klara\r\ndet? Det är en skatteanpassning som innebär att\r\nskatteintäkterna i vissa fall kommer att minska.\r\nHur skall man då klara socialdemokraternas\r\nvälfärd? Kan inte detta bli ett problem? Hur har Bo\r\nHolmberg tänkt att vi skall klara det?</pre><pre></pre><pre>Anf. 139 BO HOLMBERG (s) replik:</pre><pre>Herr talman! Jag beklagar att Per Stenmarck\r\ntvingas diskutera med mig och inte med\r\nsocialministern. Nästa gång det här ärendeområdet\r\nskall diskuteras i kammaren, skall jag be\r\nsocialministern komma hit och tillgodose hans\r\nönskemål på den punkten.</pre><pre>Det är dags att tala om för er moderater, Per\r\nStenmarck, att er svartmålning av den svenska\r\nsjukvårdsmodellen inte stämmer med verkligheten.\r\nVi har en hälso- och sjukvård som i ett\r\nomvärldsperspektiv är mycket framgångsrik. Visst\r\nfinns det brister, men dessa skall angripas med sans\r\noch måtta samt realism utifrån rådande verklighet.\r\nMen det gör inte ni moderater. Dessutom kan inte\r\nni moderater ge ett innehåll åt ert alternativ. Ni\r\nföreslår ett försäkringssystem som ni inte kan\r\nbeskriva och som ni inte vet hur ni skall finansiera.\r\nVad ni vill göra stämmer inte överens med de\r\nkommande skattesänkningarna. Inte heller vet ni\r\nhur ert försäkringssystem skall betalas i förhållande\r\ntill konkurrerande system.</pre><pre>Ni går ut oerhört hårt och kritiserar den svenska\r\nhälso- och sjukvårdsmodellen, som har byggts upp\r\ngenom åren, som har substans och som har visat\r\nupp resultat. Då måste ni också anstränga er litet\r\nmer när det gäller att beskriva ert eget alternativ.</pre><pre>Det finns också en annan sak som Per Stenmarck\r\nkan fundera över. Var och en som har pengar i sin\r\nhand kan säga så här: Nu uppsöker jag just den\r\nkirurgen, eftersom det lär vara så trevligt att bli\r\nbehandlad av honom på Karolinska sjukhuset. Fru\r\nPersson i Linköping säger på samma sätt att hon\r\nuppsöker en viss gynekolog där för att han verkar\r\nvara så bra. Man behöver inte tänka länge för att\r\nförstå att en sådan ordning för med sig en sorts\r\nvalfrihetsköer à la moderaterna. Det är inte så\r\nenkelt som att bara dela ut någonting och därmed\r\nsäga att man tar bort köerna. Var och en förstår att\r\ndet inte fungerar så.</pre><pre>Per Stenmarck säger också att jag inte har ett eget\r\nalternativ. Visst har jag det. Vi har en\r\nvälfärdsmodell som jag försvarar. Inom den pågår\r\nmycket utvecklingsarbete. Jag deltog nyligen i en\r\nkonferens på temat ''Att växa i välfärd''. Där\r\nredovisades den forskning som bedrivits kring\r\nhälsotillståndet bland gamla människor i Göteborg.\r\nDen sjukdomspuckel som tidigare fanns bland\r\nmänniskor mellan 60 och 70 år hade förskjutits\r\nuppåt till åldrarna 70--80 år. Vi har inte bara lagt\r\nfler år till livet utan också ett friskare liv till åren.\r\nMedelvårdstiderna har gått ned mycket inom\r\npsykiatrin, och vi kan visa upp en rad andra\r\nframgångar inom vården.</pre><pre>När Per Stenmarck säger att inget pågår inom\r\nhälso- och sjukvården, beror det på att han och\r\nandra moderater inte är intresserade av att ta reda\r\npå fakta. Ni är bara intresserade av att komma med\r\nretoriska påståenden mot den nuvarande\r\nordningen.</pre><pre>Anf. 140 PER STENMARCK (m) replik:</pre><pre>Herr talman! Låt mig inleda med att säga att det är\r\nutomordentligt givande att diskutera inte bara med\r\nsocialministern utan också med Bo Holmberg. De\r\nalternativ som Bo Holmberg talar för är de\r\nalternativ som finns i dag. Det har han alldeles nyss\r\nsjälv talat om, och det är en utomordentligt\r\nintressant upplysning.</pre><pre>Bo Holmberg påstår vidare att jag svartmålar den\r\nsvenska sjukvårdsmodellen. Men svartmålningen i\r\nmin senaste replik kommer från Aftonbladet och\r\ninte från moderata samlingspartiet. Låt mig ställa\r\nen direkt fråga: Är Bo Holmberg beredd att\r\nmedverka till att privata alternativ inom sjukvården\r\nfår verka på lika villkor? Så är det inte i dag, men\r\nså kan det bli med vår försäkringsmodell. Därmed\r\nskulle det vara möjligt att lösa en stor del av de\r\nproblem som nu finns inom sjukvården.</pre><pre>I Aftonbladets ledare den 6 november står det så\r\nhär:</pre><pre>''Det finns 10 000 som Kerstin i Sverige. Det är ett\r\nmakabert slöseri av människor och pengar. -- -- --\r\nSjukvårdskrisen som varit ett storstadsfenomen\r\nhotar att sprida sig. -- -- -- En sjukförsäkring där\r\npengarna används rationellt är ett nödvändigt\r\nuppbrott.'' Det är med andra ord inte enbart vi\r\nmoderater som talar om systemfelen i den svenska\r\nsjukvården av i dag.</pre><pre>Systemfelen är större än så. Kerstin fick ingen\r\noperation för sina utslitna leder. En känd\r\nskådespelare hade råd att lägga upp 100 000 kr. på\r\nbordet för att få en ny höftled. Så är det med den\r\nsocialdemokratiska sjukvårdspolitiken. Den som\r\nhar pengar och kan betala för sig ytterligare en\r\ngång, förutom landstingsskatt och sjukförsäkring,\r\nklarar sig alltid bra. Den som inga pengar har får\r\nklara sig bäst den kan.</pre><pre>När Bo Holmberg talar om de påstådda höga\r\nkostnaderna i vår moderata modell, tänk då på allt\r\nsom kan sparas i sammanhanget! Det blir färre\r\nsjukdagar och färre förtidspensioneringar. De\r\nsenare har blivit alldeles på tok för många på grund\r\nav att människor inte har kunnat få vård i tid. Det\r\nkostar sannolikt miljardtals kronor varje år.</pre><pre>Anf. 141 BO HOLMBERG (s) replik:</pre><pre>Herr talman! Hur tror herr Stenmarck att det\r\nkommer att gå för Kerstin, vars situation beskrivs i\r\nnämnda artikel i Aftonbladet? Hur kommer det att\r\ngå för henne i det moderata systemet i Sverige, om\r\nolyckan skulle vara framme och det blev ett sådant?\r\nHur går det för henne och andra när ni brandskattar\r\nsamhällets finanser på 200 miljarder kronor? Om\r\n200 miljarder kronor försvinner ur sjukvården, hur\r\nskall man då ha råd att låta Kerstin genomgå en\r\noperation? Vem skall hjälpa henne att få vård på\r\nsamma sätt som välbeställda kan få det? Jag tycker\r\natt moderaterna skall ställa sig dessa frågor när de\r\nhar så stora bekymmer med det nuvarande\r\nsjukvårdssystemet och vill få till stånd ett\r\nsystemskifte.</pre><pre>Visst finns det brister i den svenska hälso- och\r\nsjukvården. En av dem angrips speciellt, nämligen\r\natt man inte ser något samband mellan\r\nsjukförsäkringen och hälso- och sjukvården.\r\nÖppningar på det området presenteras i\r\nregeringens skrivelse. När köer uppstår angrips\r\ndessa och kan kortas ned. Inom vår hälso- och\r\nsjukvård kommer vi alltid att få uppleva att\r\npengarna inte räcker till för allt som bör göras.\r\nDärför kommer vi ständigt att föra diskussioner om\r\nvad som skall prioriteras.</pre><pre>Per Stenmarck! Hälso- och sjukvården i Sverige ser\r\ninte ut på samma sätt som den såg ut för fem eller\r\ntio år sedan. Inte heller kommer hälso- och\r\nsjukvården om fem år att se ut på samma sätt som i\r\ndag. Vad som skiljer moderaterna från\r\nsocialdemokraterna är att vi moderater vill få till\r\nstånd ett systemskifte i välfärdsmodellen. Vi vill\r\ninte ha ert system.</pre><pre>Andre vice talmannen anmälde att Per Stenmarck\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 142 BERTIL PERSSON (m):</pre><pre>Herr talman! I den moderata sjukvården kommer\r\nKerstin att tillsammans med sin egen läkare välja\r\ndet sjukhus där hon får vården bäst och billigast.\r\nVården kommer att finansieras via den försäkring\r\nsom hon är ansluten till.</pre><pre>Sjukvården diskuteras i dag över hela världen. Det\r\när inte unikt för oss i Sverige att\r\nsjukvårdskostnaderna rusar i väg. Det står helt\r\nklart att vi försöker hitta finansieringssystem som är\r\neffektivare än dagens. Vi moderater har fastnat för\r\nen allmän, obligatorisk och individuell försäkring.\r\nDet är den lösning som de flesta har funnit vara bäst\r\nnär det gäller att skapa effektivitet och inte\r\nproduktivitet i sjukvården. Det är på det sättet som\r\nvi skall frigöra resurser.</pre><pre>Jag anser personligen att det skulle vara mycket bra\r\natt förstärka detta system med ett\r\ncapiteringssystem för öppenvården samt ett köpar-\r\nsäljarförhållande mellan öppenvården, som gärna\r\nfår vara privat, och sjukhusvården för att öka\r\nkostnadspressen och effektiviteten.</pre><pre>Problemet med det generella kösystemet är att det\r\när hemmagjort. Konsumtionen av sjukvård beror\r\npå fyra faktorer, nämligen behovet, priset,\r\navståndet och utbudet. De första tre faktorerna har\r\nman gjort till en nullitet i Sverige. Man har styrt\r\nutbudet eftersom pengarna inte räcker till allt. Att\r\nstyra utbudet är att styra med köer. Då är det inte\r\nheller så konstigt att det blir köer. Jag tror att man\r\nskall använda ett capiteringssystem på samma sätt\r\nsom i Danmark, nämligen att låta människor betala\r\nper år i stället för per besök. Det för med sig mycket\r\nmer förebyggande vård och färre besök. Det är ett\r\nsätt att frigöra resurser för angelägna ändamål.</pre><pre>Sedan har socialdemokraterna gjort alldeles egna\r\nköer också. De mest omskrivna och omtalade\r\nköerna, till höft- och starroperationer, är\r\nprevalensköer, sådana köer som uppstår när man\r\nkommer med en ny teknik och folk som har behövt\r\noperationen i fem, tio, femton eller tjugo år\r\nplötsligt kan opereras. Då rusar alla och ställer sig i\r\nkö.</pre><pre>Om man nu inte kan tänka sig att använda\r\nokonventionella metoder eller i varje fall är väldigt\r\nlångsam med att tillgripa dem, motsätter sig att man\r\nhyr ut operationssalar, motsätter sig privata\r\nlösningar, då bevarar man de här köerna. Det är\r\ninte något konstigt med det. Man har dem där, och\r\nman har lyckats ganska bra med att ha de köerna\r\nkvar.</pre><pre>Apropå öppen och sluten vård, har ni tänkt på för\r\nresten att det som karakteriserar slutenvården är\r\natt den alltid är öppen och att det som\r\nkarakteriserar öppenvården är att den för det mesta\r\när stängd?</pre><pre>Jag vill egentligen i det här inlägget prata om\r\nreservation 6 och bekymren med R-listan. Det\r\nandra har jag pratat om så många gånger. I 9 §\r\nhälso- och sjukvårdslagen talas om\r\nsamverkansskyldighet mellan landstingen. Detta\r\nhar vållat, i den utformning det har fått, en massa\r\nbekymmer.</pre><pre>För det första är det styrningen. Landstingen ger ut\r\nsin R-lista årligen och bestämmer då vem som får\r\nstå för den mest kvalificerade vården i landet. Sista\r\ngången jag deltog i en sådan landstingsöverläggning\r\nsom representant för Malmö meddelade\r\nhandläggaren på Landstingsförbundet att man hade\r\nen fast princip för att bestämma var den\r\nhögspecialiserade vården skulle ligga. Om det\r\nfanns något regionsjukhus som låg långt före alla\r\nandra, lade man verksamheten där, annars valde\r\nman Stockholm eller möjligen Göteborg. Det\r\ntycker jag är en oacceptabel styrning av sjukvården\r\nsom Landstingsförbundet bedriver.</pre><pre>För det andra är det fördröjningsproblematiken.\r\nListan fördröjer utvecklingen genom att den\r\nförhindrar att ny teknik tas i bruk när den är mogen\r\natt tas i bruk.</pre><pre>Det mest flagranta exemplet tycker jag är\r\nnjurstenskrossen. Den specialiteten gavs till\r\nLinköping, som köpte en dyr kross, där patienten\r\nvar tvungen att ligga i ett badkar. Den kostade 16\r\nmiljoner, och sedan var det bara Linköping som\r\nfick krossa njursten. Men samtidigt kom det små\r\nnätta och behändiga maskiner som såg ut som en\r\nliten gås ungefär. De kostade ett par miljoner och\r\nkunde användas på vilket länslasarett som helst.\r\nMen R-listan förhindrade i något år att man kunde\r\nfå ut den här tekniken till sjukhusen.</pre><pre>Det var inte bra för vare sig patienterna eller\r\nutvecklingen av njursjukvården. Det finns andra\r\nsådana exempel på att R-listan fördröjer\r\nutvecklingen och spridningen av ny teknik på ett\r\nganska olyckligt sätt.</pre><pre>Sedan är det också så att listan har begränsande\r\neffekt. Utveckling och forskning begränsas till\r\nnågra få centra, och det är de centra som var bra när\r\nman började med att lägga specialiteten där. Men\r\npolitiska majoritetsbeslut avgör var den här\r\nutvecklingen skall få ske, och nya och bättre centra\r\nhar väldigt svårt att växa upp vid sidan av de gamla.</pre><pre>Det tyngsta skälet för R-listan var ekonomin, och\r\ndet byggdes upp när man i färskt minne hade alla\r\ndessa dialysmaskiner som stod på sjukhusvindar\r\növer hela Sverige och som köptes in på den tiden då\r\nman hade gott om pengar och skulle köpa allt som\r\nvar skojigt.</pre><pre>Jag tror att vi kan bortse från det, för vi har -- precis\r\nsom den här debatten har speglat -- inte längre den\r\nglada köpentusiasmen ute i landstingen, utan de\r\nvänder på slantarna. Jag tror att vi lugnt kan bortse\r\nfrån den köphysterin. De ekonomiska\r\nbegränsningarna är ganska hårda. Däremot tror jag\r\natt om man kan få en friare prissättning på åtgärder,\r\nskulle man kunna få en priskonkurrens som skulle\r\nvara hälsosam.</pre><pre>Till högspecialiserad vård remitteras de som har\r\nutretts på sitt länslasarett och har bedömts behöva\r\nden högspecialiserade vården. Jag är övertygad om\r\natt klinikledningarna på länslasaretten alldeles\r\nutomordentligt väl vet var de får vården både bäst\r\noch billigast på klinikerna i landet och för den delen\r\nutomlands. Jag tror att de vet det bättre än\r\npolitikerna som sitter och gör R-listan i\r\nLandstingsförbundets sammanträdesrum.</pre><pre>Därför tror jag att de väl så bra kan finna vart\r\npatienten skall skickas utan vare sig regler eller\r\npekpinnar. Och för patienten innebär, som sagt,\r\nden här listan en begränsning av vart han får\r\nkomma, precis som hela regionvårdssystemet gör.\r\nJag tycker att den här regleringen har överlevt sig\r\nsjälv och att den hindrar både en effektiv utveckling\r\nav vården och en reell valfrihet.</pre><pre>Jag skall inte yrka bifall till reservation 6, för jag vill\r\ninte besvära med en votering, men jag vill ha de här\r\nsynpunkterna lagda till kammarens protokoll.</pre><pre>Däremot vill jag yrka bifall till reservation 3 med\r\nhänvisning till vad jag sade i inledningen och mot\r\nbakgrund av finansieringsdebatten, inte minst\r\neftersom bifall har yrkats till reservation 2 och vi\r\nönskar få de båda reservationerna ställda mot\r\nvarandra.</pre><pre></pre><pre>Anf. 143 BO HOLMBERG (s):</pre><pre>Herr talman! Låt mig bara göra en kort kommentar\r\ntill Bertil Perssons inlägg. Jag har hört den där\r\nvitsen från sjukhusdoktorer gentemot\r\nprimärvårdsdoktorer tidigare. Då har den använts\r\nsom argument för att inte bygga ut primärvården.\r\nJag hoppas att Bertil Persson inte har den\r\nuppfattningen att vi inte skulle behöva en\r\nprimärvård, så att det var av det skälet han använde\r\nordleken.</pre><pre>Bara några ord om R-listan. Bertil Persson är oroad\r\növer att vi inte tillräckligt snabbt kan få in ny teknik\r\noch ny teknologi i svensk sjukvård, men jag tror\r\ninte att det är huvudproblemet. Det har kommit in\r\nny teknik i sådan rasande fart att varken ekonomer\r\neller politiker har hunnit med. Så jag är inte ett\r\ndugg orolig för att ny teknik inte tillräckligt snabbt\r\nskulle komma in i sjukvården.</pre><pre>Däremot blir jag oroad om ekonomer och politiker\r\ninte får vara med och göra en bedömning. Att det\r\nfinns skäl att diskutera formerna för en R-lista för\r\nframtiden kan jag förstå, Bertil Persson, men jag\r\nanser att någon form av rikstänkande kring\r\nriksspecialiteterna kan behövas även för framtiden.</pre><pre>Hur gör Bertil Persson i ett läge där man, om\r\nolyckan mot förmodan skulle vara framme och det\r\näven framgent skulle bli på det sättet, att ny\r\nteknologi införs och nya riksspecialiteter inrättas,\r\nså att vi får för många? Det är ju känt inom den\r\navancerade barnkirurgin t.ex., där vi har fått fyra\r\noch skulle behöva två. Kommer Bertil Persson som\r\nläkare till professionen att säga till sina kompisar\r\nfrån de här ställena att det där skall de lägga ned?\r\nKnappast, politikerna har problemet.</pre><pre>Någon form av R-lista för information och även för\r\nstyrning av de nya resurserna tror jag behövs också\r\nframöver. Nu vet jag att det förs en diskussion\r\nmellan Landstingsförbundet, landstingen och\r\nsocialstyrelsen om formerna för R-listan, och jag\r\nhar gott hopp om att man skall komma fram till en\r\nordning som kan fungera bättre än den vi har i dag.</pre><pre>Anf. 144 BERTIL PERSSON (m):</pre><pre>Herr talman! När det gäller primärvården vill jag\r\nsäga att jag gärna ser den privatiserad i mycket\r\nstörre omfattning. Däremot, eftersom jag\r\npersonligen vill ha dem som de som släpper in\r\npengarna i sjukvårdssystemet, tror jag att Bo\r\nHolmberg kan vara ganska lugn för att jag inte vill\r\nkomma åt husläkarsystemet eller\r\negenläkarsystemet.</pre><pre>Tar man bort R-listan, är det ingen fara att den blir\r\nför stor eller för lång eller någonting sådant. Jag\r\ntycker att R-listan är hämmande, inte för\r\netablerandet av ny teknik, för det lyckas man alltid\r\nmed, utan för att i tid sprida den nya tekniken.\r\nListan skapar också svårigheter för nya centra att\r\nkomma i gång. Jag tror att styrningen av\r\npatienterna till dem som är bäst sker bäst utan\r\nregler.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre>15 § Bevarande av kulturmiljöer</pre><pre>Föredrogs</pre><pre>kulturutskottets betänkande</pre><pre>1990/91:KrU5 Bevarande av kulturmiljöer.</pre><pre>Anf. 145 STINA GUSTAVSSON (c):</pre><pre>Herr talman! I föreliggande betänkande angående\r\nbevarande av kulturmiljöer behandlas bl.a. en\r\nmotion från centern som gäller unika stadsmiljöer.</pre><pre>Städer förändras och utvecklas ständigt. Detta är\r\nen del av stadsmiljöns charm. Förändringarna\r\nmåste dock ske successivt och med stor varsamhet.\r\nAtt skydda kulturmiljövärden är inte bara att se till\r\natt inget händer som kan skada dem. Det är också\r\natt se till att något händer som kan gagna dem.</pre><pre>Vårt land har på senare tid fått lagar som skall\r\nfungera som redskap för kulturmiljövården, jag\r\ntänker främst på plan- och bygglagen och\r\nnaturresurslagen. Med de\r\nkulturminnesvårdsprogram eller\r\nkulturmiljöprogram som redan finns, eller håller på\r\natt tas fram i kommunerna, kommer därtill ett bra\r\nunderlag att finnas för framtida insatser.</pre><pre>Bakom den här fysiska planeringen ligger\r\nnaturligtvis insikten om att förhållandena varierar\r\nfrån ort till ort, från stadsdel till stadsdel. Det som\r\när viktigt på ett ställe kanske har mindre värde på\r\nett annat.</pre><pre>Av stor betydelse för den bofasta befolkningen i en\r\nstorstad är att man känner igen sin stad både vad\r\ngäller stadsbild och sociala miljöer. Det finns en\r\nhembygd även i storstaden.</pre><pre>Utskottsmajoriteten säger nu i betänkandet att\r\nriksantikvarieämbetet kommer att genomföra ett\r\nprojekt om samhällsplanering, stadsbyggande och\r\nde ekonomiska villkoren för bevarande. Syftet är\r\natt finna en form för bevarandeplanering.</pre><pre>Från centerns sida har vi ingen erinran mot detta\r\nprojekt. Det kan säkert komma att bli till nytta.\r\nMen det vi vänder oss emot är att\r\nutskottsmajoriteten inte vill göra ett uttalande om\r\nvikten av att unika stadsmiljöer bevaras. Enligt vår\r\nuppfattning så behövs ett utvidgat ansvarstagande\r\noch ett utvecklat samarbete mellan myndigheter,\r\nförvaltningar och fastighetsägare.\r\nRiksantikvarieämbetet säger ju också att det\r\nkommunala arbetet behöver stödjas aktivt. Det är\r\nju faktiskt så att det finns en stor risk för att den\r\nomdaning av städernas centrala delar som pågår på\r\nmånga håll kan medföra att såväl kulturella som\r\nmiljömässiga värden hotas. Ett uttalande härom\r\nfrån kulturutskottet och från riksdagen hade varit\r\nen styrka i det fortsatta arbetet.</pre><pre>Herr talman! Jag ber att få yrka bifall till\r\nreservationen i kulturutskottets betänkande nr 5.</pre><pre>Anf. 146 LEO PERSSON (s):</pre><pre>Herr talman! I betänkandet behandlas ett antal\r\nmotioner som samtliga rör kulturmiljöfrågor.\r\nFörslagen i motionerna tar upp olika stödinsatser\r\nför bevarande av kulturmiljöer inom såväl\r\nindustri-, gruv- som stadsmiljöer.</pre><pre>Utskottet avstyrker samtliga motionsförslag, samt\r\näven den reservation som fogats till betänkandet,\r\nmed den huvudsakliga motiveringen att regeringen\r\ntillkallat en särskild utredare. Denne skall se över\r\nmöjligheterna att skapa förbättrade förutsättningar\r\nför bevarande av värdefulla byggnader och miljöer\r\noch då särskilt uppmärksamma herrgårdar och\r\nindustriminnen.</pre><pre>Utredaren har också frihet att lämna förslag över\r\nhela det kulturmiljövårdande fältet.</pre><pre>Herr talman! Jag vill nu övergå till att kommentera\r\nden reservation som finns fogad till detta\r\nbetänkande.</pre><pre>Jag har inte för avsikt att redogöra för utskottets\r\nutomordentliga redovisning av vad som just nu sker\r\npå det område som reservationen berör. Det kan vi\r\nalla läsa på s. 10 och 11 i betänkandet.</pre><pre>Möjligen kan det vara av värde att upprepa vad\r\nriksantikvarieämbetet nu är i färd med att göra på\r\ndetta område, nämligen att genomföra ett projekt\r\nsom handlar om samhällsplanering, stadsbyggande\r\noch de ekonomiska villkoren för bevarande.</pre><pre>Projektet syftar, som Stina Gustavsson också säger,\r\ntill att finna en form för att budgetera och finansiera\r\nen verksamhet för bevarandeplaneringen.</pre><pre>Projektet skall genomföras under åren 1991 och\r\n1992 i nära samverkan med de myndigheter och\r\norganisationer som berörs.</pre><pre>Herr talman! Med detta som bakgrund konstaterar\r\njag, liksom utskottet, att reservationen inte bör\r\nföranleda någon åtgärd. Den är ju redan i princip\r\ntillgodosedd, även om Stina Gustavsson tycker att\r\nvi skall göra ett speciellt uttalande. Det tycker inte\r\nutskottsmajoriteten är nödvändigt i detta\r\nsammanhang, eftersom det finns så många\r\naktiviteter på det här området just nu. Stina\r\nGustavsson pekar också på plan- och bygglagens\r\nmöjligheter att hantera detta på ett bra sätt.\r\nMotionen, som ligger till grund för den här\r\ncenterreservationen, upplevs nog litet i otakt med\r\nriksantikvarieämbetets ambitioner. Kanske är det\r\nlitet av att slänga in jästen när brödbaket redan är\r\navslutat.</pre><pre>Men jag tycker att vi skall observera att man\r\nförutsätter att riksantikvarieämbetet har alla\r\nnödvändiga ingredienser med i sitt projekt, så att vi\r\nalla kan se fram emot ett bra resultat.</pre><pre>Med dessa kommentarer yrkar jag bifall till\r\nhemställan i kulturutskottets betänkande nr 5 och\r\navslag på reservationen.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre>16 § Utförsel av kulturföremål</pre><pre>Föredrogs</pre><pre>kulturutskottets betänkande</pre><pre>1990/91:KrU7 Utförsel av kulturföremål.</pre><pre>Anf. 147 KAJ NILSSON (mp):</pre><pre>Herr talman! Vi är ett par miljöpartister som\r\nåterkommer till den kontroversiella frågan om\r\nriktigheten av att återbörda vissa kulturskatter till\r\nursprungsländerna om det finns önskemål om detta\r\ni dessa länder, eller om det finns andra skäl som\r\ntalar för en sådan utförsel av svenska kulturskatter.</pre><pre>Sådana önskemål har faktiskt presenterats i början\r\nav året. Det ena uttrycktes i ett tal som president\r\nHavel höll inför det tjeckiska parlamentet. Jag vill\r\npassa på tillfället att rätta till en felaktighet i min\r\nmotion som också påpekas i betänkandet på s. 8.\r\nDet var inte något krav från president Havel om att\r\nåterlämna Djävulsbibeln. Jag skall återgå till citatet\r\nfrån talet han höll i det tjeckiska parlamentet den\r\n23 januari 1990. Bl.a. sade han då, vid en\r\nredogörelse för vilka utlandskontakter han stod i\r\nberedskap att knyta, att han höll på att förhandla\r\nom olika utlandsresor inkl. den som skulle ske i maj\r\ntill Holland och Skandinavien. Han riktade sig till\r\nparlamentarikerna och sade: ''Det kan möjligen\r\nintressera er att i Sverige, en stat som vi kan lära\r\nmycket av inom det sociala fältet, I would like to\r\nask for return of at least a small part of the\r\nartcollection which Swedish forces took away from\r\nBohemia during the Thirty Years War''. Det skulle\r\ndå betyda ungefär: Jag skulle vilja be om att\r\nåtminstone en liten del av de konstsamlingar som\r\nde svenska trupperna rövade bort under\r\ntrettioåriga kriget återlämnades.</pre><pre>Det är alltså inte fråga om Silverbibeln eller\r\nDjävulsbibeln utan konst. Presidenten nämner\r\nuttryckligen ordet konstsamlingar.</pre><pre>Nu blev ju tyvärr inte besöket av, så jag vet inte om\r\npresidentens önskemål har meddelats till den\r\nsvenska regeringen.</pre><pre>Det andra önskemålet gäller Tartuuniversitetets\r\nstiftelseurkund. Man har från estnisk sida uttryckt\r\nen mer diffus önskan om att originalet, som\r\nförvaras i Sverige, borde återlämnas och skickas\r\ntillbaka till Tartus eget universitetsbibliotek.</pre><pre>Dessa motionskrav väcktes med anledning av den\r\nförändrade situation som länderna i Östeuropa\r\nbefinner sig i sedan Berlinmuren har rivits och\r\nliberaliseringen har satt i gång. Det gäller alltså\r\nframför allt länder som Tjeckoslovakien och Polen.\r\nDessa nationer letar efter nya identiteter, eller\r\nkanske snarare efter äldre identiteter, som gällde\r\nföre de kommunistiska maktövertagandena. Inte\r\nminst inför demokratiseringssträvandena i\r\nÖsteuropa får kultursektorn en allt större betydelse\r\nsom hjälp vid återskapandet av den egna nationella\r\nidentiteten i den internationella solidaritetens\r\nnamn.</pre><pre>Jag kunde själv bevittna den stora betydelse\r\nåterbördandet av kulturskatter kan ha i samband\r\nmed överlämnandet av Kungsboken och det s.k.\r\nfårbrevet till Färöarna i somras. Det framgår också\r\ntydligt av det tacktal Färöarnas vice lagman höll vid\r\nmottagandet. ''Vi uppfattar det som ett\r\nförtroendebevis för vår kulturpolitik och som ett\r\nerkännande av vår nationella integritet'', yttrade\r\nSignar Hansen bl.a.</pre><pre>Han erinrade också om vilken stor händelse det var\r\nnär de isländska handskrifterna på sin tid mot all\r\ndåvarande internationell praxis blev återbördade\r\ntill Island. Han menade också att den enda rätta\r\nuppfattningen, dvs. att vissa kulturskatter av\r\nsärskild betydelse -- kulturellt, symboliskt och\r\nnationellt -- för resp. folk bör lämnas tillbaka till\r\nursprungslandet, internationellt sett vinner\r\nalltmera mark.</pre><pre>Återlämnandet bör i fall som åsyftas i våra\r\nmotioner ske efter en bedömning i varje enskilt fall\r\noch, i den internationella solidaritetens namn, med\r\nbortseende från vilken betydelse föremålet har för\r\ndet svenska kulturarvet.</pre><pre>Det finns emellertid ett försvårande moment när\r\ndet gäller de kulturskatter jag syftar på, vilka utgör\r\ndelar av det svenska kulturarvet. De är nämligen\r\nkrigsbyte från det 30-åriga krigets tider. Men även\r\nom föremålen inte i juridisk mening betraktas som\r\nstöldgods, är det uppenbart att en bred allmänhet\r\nbetraktar krigsbyte, om det så togs för hundratals\r\når sedan, som stöldgods.</pre><pre>Sammanfattningsvis anser vi motionärer att\r\nregeringen i generös anda bör pröva\r\nåterlämnandeärenden. Eftersom signalerna från\r\nTjeckoslovakien och Estland inte har haft den\r\nstyrka som kanske är behövlig i det här\r\nsammanhanget, nöjer jag mig med att ställa mig\r\nbakom reservationen till detta betänkande. Jag\r\nkommer alltså inte att yrka bifall till den.</pre><pre></pre><pre>Anf. 148 SYLVIA PETTERSSON (s):</pre><pre>Herr talman! Jag vill yrka bifall till utskottets\r\nhemställan i kulturutskottets betänkande nr 7.</pre><pre>Det finns mycket i det som Kaj Nilsson sade som\r\nman kan hålla med om när det gäller kulturens\r\nbetydelse i samband med att dessa länder söker\r\nefter sin nya nationella identitet och i samband med\r\nde demokratiseringssträvanden som pågår där.\r\nDäremot tror jag inte att vi bäst visar vår solidaritet\r\nmed andra länder i deras strävan efter demokrati\r\noch nationell identitet genom att ge avkall på de\r\nintressen som människor i vårt eget land kan ha för\r\nvårt kulturarv.</pre><pre>Som grund för kulturutskottets ställningstagande\r\nligger uppfattningen att äldre utländska föremål\r\nsom är av betydelse för vårt nationella kulturarv\r\ninte skall föras ut ur landet. Vissa avsteg har som\r\nbekant gjorts från den principen. Senast gällde det\r\ndet exempel som Kaj Nilsson tog upp, med\r\nfårbrevet som återfördes till Färörarna. Det\r\nbeslutet fattades som bekant efter mycket\r\ngrundliga överväganden av enskila omständigheter\r\ni just det ärendet. Samtidigt sade riksdagen att det\r\nbeslutet inte skall ses som ett tecken på ändrad\r\npraxis.</pre><pre>Jag tror att det som framför allt gör att vi inte kan\r\nenas på den här punkten är att miljöpartiet vill att\r\nriksdagen skall ansluta sig till den miljöpartistiska\r\nuppfattningen att krigsbyte generellt skall betraktas\r\nsom stöldgods. Det motsätter vi oss. Det krigsbyte\r\nvi här talar om togs för mer än 300 år sedan, och det\r\nvore orimligt att försöka tillämpa dagens lagar och\r\nnutida rättsuppfattning på det som hände på 1600-\r\ntalet.</pre><pre>Kaj Nilsson nämnde att det var ett fel i hans\r\nmotion. Det är väl alldeles riktigt, eftersom ett\r\nönskemål som framförs i ett tal i parlamentet inte\r\ngärna kan betraktas som en begäran om ett\r\nåterlämnande. Det har alltså ännu inte kommit\r\nnågon begäran om något återlämnande. Om det\r\nkommer en sådan skall den naturligtvis prövas mot\r\nbakgrund av alla kända fakta, både för och emot.</pre><pre>Med detta vill jag yrka bifall till utskottets\r\nhemställan.</pre><pre>Anf. 149 KAJ NILSSON (mp):</pre><pre>Herr talman! Jag vill gärna uppehålla mig litet vid\r\nvad Sylvia Pettersson säger om att man gör avkall\r\npå det svenska kulturarvet. Det kan väl vara värt\r\nnågon minut att granska innehållet i det.</pre><pre>I det här fallet bygger detta kulturarv alltså i stor\r\nutsträckning på krigsbyte. Stormaktstidens Sverige\r\nverkligen trängtade efter handfasta manifestationer\r\npå landets storhet. Svenskarnas självkänsla skulle\r\nstärkas med konst och historiska stordåd. Det var\r\nju t.o.m. så på 1600-talet att ledande\r\nkulturpersoner kunde förklara att Sverige var\r\njordens äldsta rike. Det gjorde t.ex. Olof Rudbäck\r\nd. ä.</pre><pre>I ett sådant kulturklimat satt heller inte erövrandet\r\nav dyrbara konstföremål illa. Vi har hört att man\r\nbefarar att nästan hela det svenska kulturarvet\r\nkommer att försvinna om man börjar röra det.</pre><pre>Jag försöker alltså få i gång en debatt om vad\r\nkulturarvet egentligen kan innehålla. Vi har\r\nnyligen i utskottet haft besök av de statliga\r\nmuseicheferna angående registreringen av sådana\r\nföremål. De vet inte riktigt alla gånger var dessa\r\nföremål är. Det uttrycktes vid detta besök faktiskt\r\nönskemål om att politikerna skulle ta ett ordentligt\r\ngrepp om denna fråga. Vad vill vi bevara, vad vill vi\r\nha i våra museer? Åtminstone en av företrädarna\r\nför museerna uttryckte detta önskemål.</pre><pre>Frågan är alltså om det är så självklart att bara\r\nhänvisa till att detta är krigsbyte, att det finns i\r\nsvenskt förvar, att vi därmed till varje pris skall\r\nbevara det och att vi alltså inte kan göra några som\r\nhelst eftergifter.</pre><pre>Sylvia Pettersson nämnde att president Havel\r\nframförde sitt önskemål i ett tal. Men syftet med ett\r\nåterbördande är ju att det skall vara en gest just\r\ninför den utveckling som sker i dessa länder. Och\r\njag tycker nog att vi skulle kunna ha råd att någon\r\ngång vara generösa och visa det genom att\r\nåterbörda någon kulturskatt. I detta fall skulle det\r\nkunna vara fråga om ett konstföremål, en liten del\r\nav en konstsamling som en gång har hört hemma i\r\nBöhmen.</pre><pre>Anf. 150 SYLVIA PETTERSSON (s):</pre><pre>Herr talman! Vi kan någon gång vara generösa,\r\nsäger Kaj Nilsson, och det är klart att vi kan vara\r\ndet. Men jag tycker inte att man kan vara så\r\ngenerös att man betraktar ett önskemål som en\r\nbegäran om återlämnande. Vi har sagt att om det\r\nkommer en begäran skall den behandlas. Men vi\r\nkan inte gärna behandla ett önskemål.</pre><pre>Sedan till diskussionen om att ge avkall på de\r\nintressen som människor i Sverige kan ha. Det står\r\nfaktiskt i miljöpartiets reservation att ett\r\nåterlämnande visserligen skall ske efter bedömning\r\ni varje enskilt fall, men det står också att\r\nåterlämnandet bör ske ''med bortseende från vilken\r\nbetydelse föremålet har för det svenska\r\nkulturarvet''. Att man generellt skulle uttala en\r\nsådan sak är något som jag vill vända mig emot.\r\nLikaså är det helt och hållet fel att generellt påstå\r\natt krigsbyte är att betrakta som stöldgods. Detta\r\nhänger samman med att vi i dag får lov att tillämpa\r\nde lagar och den rättsuppfattning som gäller i dag\r\npå det som sker i dag. Vi kan inte på detta enkla\r\nsätt betrakta tillvaron på 1600-talet genom dagens\r\nglasögon, vilket Kaj Nilsson försöker göra.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre>17 § Miljöskyddslagstiftningen</pre><pre>Föredrogs</pre><pre>jordbruksutskottets betänkande</pre><pre>1990/91:JoU7 Miljöskyddslagstiftningen.</pre><pre>Anf. 151 KARL ERIK OLSSON (c):</pre><pre>Herr talman! Kammaren behandlar nu åter igen ett\r\nbetänkande från jordbruksutskottet enligt\r\nprincipen om förenklad behandling, som vi använt\r\nnågra gånger. Utskottet har beroende på den höga\r\narbetsbelastningen kommit överens om att i princip\r\nendast behandla fristående motioner en gång per\r\nmandatperiod, men att detta också skall ge\r\nmöjlighet till en fördjupad behandling vid något\r\ntillfälle. Jordbruksutskottet lägger därför fram ett\r\nenigt betänkande, och jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre>18 § Naturvård</pre><pre>Föredrogs</pre><pre>jordbruksutskottets betänkande</pre><pre>1990/91:JoU8 Naturvård.</pre><pre>Anf. 152 KARL ERIK OLSSON (c):</pre><pre>Herr talman! Detta är i princip ett likadant\r\nbetänkande som det föregående, och jag kan\r\negentligen upprepa vad jag sade alldeles nyss. Men\r\ndet finns skäl att för kammaren anmäla en avvikelse\r\ni detta betänkande. Utskottet har, som jag nämnde\r\ni mitt tidigare anförande, kommit överens om och\r\nvarit eniga om denna handläggning, eftersom den\r\negentligen innebär en inskränkning i den normala\r\ngången i riksdagen. Förfarandet bygger på att alla\r\när överens om att hantera frågan på detta sätt, och\r\ndet har också alla varit. Ingen har reserverat sig.</pre><pre>Till detta betänkande har fogats ett antal särskilda\r\nyttranden. Från miljöpartiet har lämnats ett särskilt\r\nyttrande på nära 30 sidor, som egentligen innehåller\r\ntext som mer vore lämpad för en reservation. Jag\r\nfinner skäl att ta upp detta i kammaren, eftersom vi\r\nfört en diskussion om detta också i utskottet. På\r\ndetta sätt förtar man något av den tankegång som\r\nlåg bakom den förenklade hanteringen.</pre><pre>Detta kommer egentligen att innebära att de andra\r\npartierna inte kan nöja sig med denna behandling,\r\neftersom det då blir ojämnt. Det kan leda till att\r\nutskottet måste gå tillbaks till det gamla systemet,\r\ndvs. att behandla alla motioner varje år. Då\r\nkommer vi i ett arbetsläge som leder till att det blir\r\nen bristfällig behandling. Vi får heller inte utrymme\r\nför den fördjupade behandling som är nödvändig\r\nom vi skall tränga in i dessa ofta mycket komplexa\r\nfrågor.</pre><pre>Jag hoppas att miljöpartiet framgent skall förstå att\r\ndetta är ett sätt att hantera ett besvärligt läge, och\r\natt vi därför fortsatt kan komma överens utan att\r\nfå denna typ av särskilda yttranden i betänkandena.\r\nUtskottet har nu inte vägrat miljöpartiet att skriva\r\ndessa särskilda yttranden, men detta måste tas upp\r\ntill debatt vid ett kommande tillfälle.</pre><pre>Anf. 153 MARIANNE SAMUELSSON\r\n(mp):</pre><pre>Herr talman! Vi har fört denna debatt, precis som\r\nKarl Erik Olsson sade, i utskottet. Den var\r\nnaturligtvis föranledd av att miljöpartiet hade\r\navgivit ett särskilt yttrande som övriga medlemmar\r\nav utskottet ansåg alltför omfattande.</pre><pre>Såvitt jag vet sade vi i utskottet inte någonting om\r\natt man inte fick ha med en text när vi diskuterade\r\nhur vi skulle hantera ärendet. Det utskottet\r\nbetstämde om var en förenklad hantering i\r\nutskottet, och det har vi också haft. De olika\r\npartierna har också avlämnat yttranden.</pre><pre>Miljöpartiet valde i det här fallet att inte driva\r\nfrågan om en behandling. I stället valde vi att lägga\r\nfram ett särskilt yttrande för att vår uppfattning\r\nskulle komma med, enligt alla gängse regler och\r\nenligt de demokratiska arbetsformer och\r\nmöjligheter som finns i riksdagen. Miljöpartiet\r\nvalde att foga denna text till betänkandet för att den\r\npå så vis skulle komma med i trycket.</pre><pre>Vi anser att detta är vår demokratiska rättighet. Är\r\ndet så, att utskottet anser att detta är för mycket\r\ntext eller att det skall vara en annan hantering, kan\r\nvi ta upp detta till diskussion. Men i detta läge hade\r\nutskottet inte beslutat någonting om hur långa\r\nyttrandena fick vara eller inte vara.</pre><pre>Anf. 154 KARL ERIK OLSSON (c):</pre><pre>Herr talman! Det är alldeles riktigt att vi inte hade\r\ndiskuterat yttrandenas längd, och det är också\r\ndärför som jordbruksutskottet har accepterat detta\r\nförfarande denna gång.</pre><pre>När det gäller det Marianne Samuelsson sade, vill\r\njag gärna understryka att miljöpartiet och alla\r\nandra partier naturligtvis har rätt att ta upp sina\r\nmotioner och få dem behandlade på det\r\ntraditionella sätt på vilket de skall behandlas i\r\nriksdagen. Det är inte detta det gäller. När vi börjar\r\ndiskutera en eventuell förenklad behandling av ett\r\närende är det dock angeläget att vi från början\r\nkommer överens om tagen, så att det inte blir på\r\ndet här sättet. Då kommer denna möjlighet för oss\r\nutskottet att klara av vår arbetssituation att tas i\r\nfrån oss.</pre><pre>Anf. 155 MARIANNE SAMUELSSON\r\n(mp):</pre><pre>Herr talman! Det blir i så fall ett nytt och\r\nkomplicerat sätt att hantera det hela. I stället för att\r\ndiskutera motionerna skall vi i utskottet diskutera\r\nde särskilda yttranden som skall avges och i förväg\r\nbestämma hur långa de får vara och vad de skall\r\ninnehålla. Då har man verkligen inte rationaliserat\r\narbetet i utskottet.</pre><pre>Det är precis detta som miljöpartiet har gjort. Vi\r\nhar förenklat arbetet i utskottet. Det finns en text\r\nfogad till betänkandet. Den som vill läsa texten kan\r\ngöra det. Den som känner med sig att det inte finns\r\ntid eller intresse för att läsa detta, kan helt enkelt\r\nstrunta i det. Miljöpartiet har inte krävt någon som\r\nhelst sakbehandling av detta yttrande.</pre><pre>Anf. 156 KARL ERIK OLSSON (c):</pre><pre>Herr talman! Detta är en litet ovanlig debatt i\r\nkammaren, eftersom den handlar om riksdagens\r\narbetsformer. Utskottet har gjort ett avsteg från\r\nriksdagsordningen för att klara av en situation som\r\nvi kanske annars inte hade klarat av.</pre><pre>Utskottet har gjort detta för att kunna hantera alla\r\nde förslag som kommer till utskottet på ett något så\r\nnär vettigt sätt åtminstone en gång per\r\nmandatperiod. Jag utgår ifrån att riksdagen\r\nkommer att närmare överväga vilka sätt riksdagen\r\nskall arbeta på.</pre><pre>Jag vill avslutningsvis än en gång understryka att\r\ndet är mycket nödvändigt att en överenskommelse\r\nbygger på samförstånd. Den behöver inte vara\r\ndetaljerad, men den skall inte heller leda fram till\r\natt något parti markant avviker från de andra. Då\r\nfinns inte den grundläggande demokratiska\r\njämställdheten i detta sätt att arbeta.</pre><pre>Anf. 157 MARIANNE SAMUELSSON\r\n(mp):</pre><pre>Herr talman! Det är precis därför som vi har valt\r\nden här modellen. Miljöpartiet vill inte att utskottet\r\nskall belastas ytterligare, utan att utskottet skall\r\nhinna sakbehandla de frågor som vi har ansett\r\nsärskilt viktiga.</pre><pre>Jag kan inte se att detta är en form som strider mot\r\ndet vi har kommit överens om. Jag anser att detta är\r\nen till synes mycket enkel och bra arbetsform, om\r\nutskottet nu inte har tid att behandla alla frågor.</pre><pre>Jag anser att det borde vara självklart att\r\narbetsbelastningen för utskotten inte är så\r\nsnedvriden som den är i dag, när man i vissa utskott\r\ninte hinner med alls, medan andra utskott kanske\r\ninte ens behöver sammanträda varje gång det är\r\nsammanträdestid. Jag anser att vi behöver ha ett\r\nsärskilt miljöutskott som tar sig an just\r\nmiljöfrågorna för att kanske underlätta arbetet.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre></pre><pre>19 § Buller</pre><pre>Föredrogs</pre><pre>jordbruksutskottets betänkande</pre><pre>1990/91:JoU17 Buller.</pre><pre>Anf. 158 SÖREN NORRBY (fp):</pre><pre>Herr talman! Det är med stor tillfredsställelse som\r\njag yrkar bifall till utskottets hemställan i\r\njordbruksutskottets enhälliga betänkande om\r\nbuller.</pre><pre>Till grund för det ligger två folkpartimotioner, av\r\ntvå årgångar. Metoden att slå ihop två årgångar av\r\nmotioner och behandla dem samtidigt visade sig i\r\ndet här fallet vara framgångsrik.</pre><pre>Det är helt uppenbart att buller är ett försummat\r\nmiljöproblem och att rätten till tystnad måste\r\nhävdas med långt större kraft än hittills. Man skulle\r\nkunna använda uttrycket: Stjäl inte tystnaden från\r\ndina medmänniskor!</pre><pre>I dag får många människor sin hälsa skadad av\r\nbuller i omgivningen -- på arbetet, i bostaden. Det\r\när alldeles uppenbart att det behövs ett samlat\r\nhandlingsprogram mot alla typer av buller, både i\r\nden yttre miljön och i den inre miljön, exempelvis i\r\nbostäder.</pre><pre>Det mesta av bullret kommer från trafiken. Där\r\nfinns en mycket tydlig ambition att minska bullret\r\nfrån motorer, från själva fordonet. Däremot har\r\nman hittills inte gjort så mycket åt det buller som nu\r\nalltmer börjar dominera, nämligen det som uppstår\r\nvid kontakt mellan däck och vägbana när en bil rör\r\nsig. En intressant utvecklingsmöjlighet är att\r\npulvrisera gamla bildäck och använda dem som en\r\ndel av vägbeläggningen och därmed bli av med ett\r\navfallsproblem samtidigt som man på ett tydligt sätt\r\nfår ned bullernivån.</pre><pre>Vi möter buller i många olika sammanhang i\r\nsamhället. Det kan vara t.ex. i form av\r\nbakgrundsmusik i olika sammanhang, något som\r\nmänniskor med nedsatt hörsel upplever som\r\nmycket besvärande, därför att det minskar deras\r\nförmåga att urskilja de ljud de vill urskilja. Det kan\r\nvidare vara dåligt isolerade väggar i bostäder eller\r\nstörande fläktar på arbetsplatser. Hur många är vi\r\ninte som har upplevt att den skönaste stunden en\r\narbetsdag är när man sitter kvar en stund på\r\neftermiddagen och plötsligt upplever att det hände\r\nnågonting. Vad var det som hände? Jo,\r\nfläktsystemet stängdes av i arbetslokalen. Det\r\nupplever man som en form av mental lättnad.</pre><pre>Det är alltså klarlagt att buller påverkar människor\r\npå ett sätt som innebär ohälsa. Man uppskattar att\r\növer tre miljoner svenskar i sina bostäder är utsatta\r\nför ett kraftigare buller än vad som är önskvärt.\r\nMer än en miljon beräknas vara mycket störda. Till\r\nden bilden kommer att över en miljon människor i\r\nSverige har nedsatt hörsel och därför har särskilda\r\nproblem med buller och dålig akustik.</pre><pre>Ett annat bekymmer är de elektroniska hjälpmedel\r\nsom i synnerhet den unga generationen använder\r\nför att tillgodogöra sig musik, varvid bullernivån\r\nibland är så hög att man kan befara att en\r\nfolksjukdom för den nu unga generationen så\r\nsmåningom kommer att bli nedsatt hörsel.</pre><pre>Mot den här bakgrunden är det naturligtvis\r\nutomordentligt bra att ett enigt utskott nu framför\r\nsom sin mening att en samlad aktionsplan mot\r\nbuller skyndsamt skall föreläggas riksdagen och att\r\ndet kravet nu skall ges regeringen till känna.</pre><pre>Den litet märkliga situationen råder att det\r\nunderlag som finns för åtgärder mot trafikbuller i\r\nallt väsentligt är trafikbullerutredningens förslag\r\nfrån 1974, som ännu inte är genomförda.\r\nNaturvårdsverket har för åtskilliga år sedan fört\r\nfram förslag om att man skall genomföra dem.</pre><pre>Orsaken är naturligtvis att det blir för höga\r\nkostnader att vidta aktiva åtgärder emot buller. Är\r\ndet då bättre att riskera hundratusentals, kanske\r\nmiljontals människors välfärd? Den är faktiskt mer\r\nvärd än pengar.</pre><pre>Mot den bakgrunden gör sig nu riksdagen, med ett\r\nbifall till utskottets hemställan i det här\r\nutskottsbetänkandet, till den pådrivande kraften\r\nnär det gäller den kanske största av de ännu inte\r\naktivt bearbetade miljöfrågor som vi har här i\r\nlandet.</pre><pre>Herr talman! Jag yrkar än en gång bifall till\r\nutskottets hemställan i detta enhälliga betänkande.</pre><pre>Anf. 159 LENNART BRUNANDER (c):</pre><pre>Herr talman! Jag kan instämma i det som Sören\r\nNorrby här har sagt. De problem som bullret\r\nskapar i samhället och för människor var\r\nutgångspunkten för de diskussioner vi hade i\r\nutskottet, och det var de som gjorde att vi blev\r\neniga. Som Sören Norrby sade är det\r\nfolkpartimotioner som ligger till grund för\r\nbetänkandet, men från centerpartiets sida har vi\r\nflera gånger motionerat om bullerproblemen. När\r\nvi behandlade den stora propositionen våren 1988\r\nförelåg motioner och även reservationer från\r\ncenterpartiet. Den gången var vi ensamma om att\r\nkräva hårdare tag och litet mer framåtsyftande\r\nåtgärder.</pre><pre>Den gången hänvisade vi även till\r\ntrafikbullerutredningen, som Sören Norrby talade\r\nom. Men jag kanske skall komplettera Sören\r\nNorrbys uppgifter litet: Den borgerliga regeringen\r\nvidtog på sin tid vissa åtgärder med anledning av\r\ntrafikbullerutredningen, men en hel del återstod att\r\ngöra, och det har sedan inte blivit gjort. Det är\r\nmycket angeläget att det kommer till stånd.</pre><pre>Det är många olika typer av buller som det är fråga\r\nom. Jag tänker inte minst på det låga buller som\r\nfinns på arbetsplatser och kanske även i hemmen\r\nfrån fläkter och även på andra ljud från olika typer\r\nav maskiner som bullrar. Trots att vi kanske inte ens\r\nhör det sliter det med stor säkerhet på oss på olika\r\nsätt. Sådant måste vi ta större hänsyn till.</pre><pre>Sedan är det naturligtvis trafikbullret. Jag var i\r\nförra veckan på ett opinionsmöte i Märsta mot\r\nutbyggnaden av en tredje bana på Arlanda. Där\r\ntalade människor om hur störda och irriterade de\r\nvar på bullret. Det har ökat undan för undan. Det\r\när inte bara fråga om vilken nivå bullret ligger på --\r\ndet är också fråga om hur ofta man störs. Det är en\r\nkombination av tätheten på störningarna och\r\nbullrets nivå som är avgörande. I det fallet hade\r\ntätheten ökat. De bullermattor som man\r\nursprungligen hade är nu betydligt bredare och\r\ninnefattar en hel del av bebyggelsen. Efter hand\r\nsom man bygger ut en sådan flygplats blir\r\nsituationen värre för människorna.</pre><pre>Det här ger anledning till ett par krav. Ett av dem\r\när: När man planerar ett samhälle måste man ta\r\nhänsyn till det här och inte släppa fram byggnation\r\nför nära bullrande industrier eller bullrande\r\ntrafikplatser, eftersom man med säkerhet vet att\r\nmänniskor kommer att störas.</pre><pre>Ett annat krav är att trafikpolitiken måste\r\nförändras. Det är klart att om vi såg till att vi hade\r\nkollektiva transportmedel, t.ex. bättre\r\ntågförbindelser mellan Göteborg och Stockholm,\r\nskulle bekymren på Arlanda inte bli riktigt vad de\r\när. Det gäller även andra flygplatser.</pre><pre>En trafikpolitik som utgår från att man skall ha så\r\nlitet störningar som möjligt ger också människor\r\nbättre förutsättningar att leva ett lugnt liv.\r\nBullerskadorna är stora, och många människor är\r\nbullerskadade. Det är angeläget att vi ser till att\r\nkommande generationer inte drabbas av sådana\r\nhörselskador som vi något äldre ofta har.</pre><pre>Jag vill med de här orden yrka bifall till utskottets\r\nhemställan.</pre><pre></pre><pre>Anf. 160 MARIANNE SAMUELSSON\r\n(mp):</pre><pre>Herr talman! Jag tänker störa Sören Norrbys\r\ntystnad ännu en gång. Jag håller med om att det är\r\nskönt när det är tyst, men det är kanske bra att det\r\nfortfarande inte är helt tyst här i kammaren, även\r\nom det ibland är litet för tyst enligt min\r\nuppfattning.</pre><pre>Buller är ett stort och växande miljöproblem. För\r\nnärvarande höjs bullernivån årligen, vilket innebär\r\natt man beräknar att bullret kommer att ha\r\nfördubblats på tio år om det fortsätter som i dag.\r\nÖver tre miljoner svenskar lever under dagtid i en\r\nmiljö som har en bullernivå som överskrider\r\nVärldshälsoorganisationens gränsvärden.</pre><pre>De källor som mest bidrar till dagens\r\nsamhällsbuller är väg-, tåg- och flygtrafik, industrin\r\nsamt byggnadsarbeten. Även buller i lägenheter\r\nutgör en stor störningskälla beroende på det\r\nventilationssystem, de tvättmaskiner, de\r\ncentrifuger och de olika hushållsmaskiner som\r\nanvänds.</pre><pre>Det måste vidtas kraftfulla åtgärder för att minska\r\nbullret. För att detta mål skall kunna uppnås måste\r\nman ha en plattform att utgå ifrån. I dag finns\r\nriktvärden för bullernivån för olika bullerkällor.\r\nFör en del källor, som t.ex. tågtrafik, finns inga\r\nbullerriktvärden framtagna.</pre><pre>Miljöpartiet de gröna kräver därför att gränsvärden\r\nför samtliga bulleremissioner från olika bullerkällor\r\ni samhället måste fastställas. Dessa gränsvärden får\r\ninte vara högre än andra bulleremissionsgränser\r\nnågonstans i världen.</pre><pre>Med hänsyn till det stora antal människor som\r\ndagligen utsätts för störande buller bör en nationell\r\naktionsplan mot buller tas fram på samma sätt som\r\ntidigare gjorts beträffande havs- och\r\nluftföroreningar. Detta krav ställer miljöpartiet i\r\nsin motion, som utskottet har behandlat.</pre><pre>Det känns därför glädjande att vi i utskottet har\r\nenats om att det skall tas fram en aktionsplan\r\nbeträffande buller. Vi har ju i våra motioner,\r\nförutom yrkandet på en aktionsplan, också krävt\r\nflera olika särskilda åtgärder. Självfallet kommer vi\r\natt även fortsättningsvis att ställa detta krav, men vi\r\nhoppas att denna aktionsplan skall innehålla\r\nåtgärder som verkligen kan bidra till att förbättra\r\nden nuvarande situationen. Om inte situationen\r\nblir bättre, kommer vi naturligtvis att återkomma\r\nmed våra krav.</pre><pre>Den här gången har vi valt att inte medverka till att\r\nytterligare öka arbetsbelastningen i utskottet. Vi\r\nhar inte ens reserverat oss till förmån för våra\r\nyrkanden. Därmed är det ett enigt utskott som\r\nlägger fram detta betänkande, vilket kommer att\r\nunderlätta kammararbetet -- någonting som jag\r\nantar att många gläds åt.</pre><pre>Som sagt, självfallet kommer vi att se fram emot\r\ndenna aktionsplan, som vi hoppas att snabbt få se\r\npå riksdagens bord. Vi kommer naturligtvis att\r\ngranska om den uppfyller vårt krav på åtgärder som\r\nvi anser behövs för en bättre planering när det\r\ngäller buller. Vi hoppas också att denna aktionsplan\r\ngör det möjligt att ta itu med de olika\r\nbullerproblem som finns i samhället och som många\r\nmänniskor i dag lider av. Samhällsekonomiskt sett\r\nkommer bullret i slutändan att kosta en massa\r\npengar, om man inte vidtar åtgärder för att\r\nförbättra situationen.</pre><pre>Anf. 161 MARGARETA WINBERG (s):</pre><pre>Herr talman! Jag hade inte tänkt att gå in i denna\r\ndebatt, eftersom utskottets betänkande är enigt.\r\nMen efter att ha lyssnat till de debatterande känner\r\njag mig ändå frestad att säga några ord.</pre><pre>Jag vill börja med att säga att vi socialdemokrater\r\nutgår ifrån att det i miljöpropositionen kommer att\r\ningå ett avsnitt om miljöfrågorna. Där kommer\r\nman att visa på vilket sätt man avser att driva dessa\r\nfrågor. Därför har vi socialdemokrater inte så aktivt\r\ndrivit bullerfrågorna i utskottet, men vi har heller\r\ninte reserverat oss, eftersom vi anser att det inte\r\nfinns någon anledning och att det vore nästan som\r\natt slå in öppna dörrar.</pre><pre>Det var intressant att lyssna till folkpartiets och\r\ncenterpartiets företrädare. Folkpartiets Sören\r\nNorrby sade att det inte har hänt någonting på\r\nbullerfronten sedan någon gång på 70-talet, tror jag\r\natt det var. Centerpartiets Lennart Brunander sade\r\natt den borgerliga regeringen vidtog vissa åtgärder\r\nmed anledning av bullerutredningen. Här står två\r\nuppgifter mot varandra. Jag kan tyvärr inte säga\r\nvem som har rätt.</pre><pre>Jag vill göra en ytterligare kommentar till det som\r\nLennart Brunander sade. Han talade om\r\nflygtrafiken, annat buller och samhällsplaneringen\r\neller var man kan bo. Det är ganska intressant att\r\nhöra en centerpartist tala för en samhällsplanering.\r\nJag delar fullständigt den uppfattningen, att\r\nsamhällena måste planeras så att man undviker\r\nbuller. Men då måste man komma ihåg att detta i\r\nsin tur leder till att kanske får ge avkall på kravet\r\natt människor skall få bo precis där de vill. I annat\r\nfall uppkommer dessa problem. Det gläder mig att\r\nLennart Brunander och jag är överens om att det\r\nbehövs en samhällsplanering.</pre><pre>Naturvårdsverket och andra myndigheter har\r\nutarbetat beräkningsmodeller för väg- och\r\ntågtrafikbuller. Dessa beräkningsmodeller\r\nomarbetades och reviderades 1989.</pre><pre>Det talas mycket om flygplan här. Det finns\r\nanledning att påpeka att flygplan är indelade i olika\r\nbullerkategorier. En del flygplan får inte landa på\r\nvissa flygplatser beroende på det alltför störande\r\nbullret. Jag kan nämna ett sådant exempel. Den\r\nkända artisten Madonna färdades med ett flygplan\r\nsom skulle landa på Landvetter. Flygplanet hade\r\negentligen inte landningstillstånd, men det fick\r\ndispens från landningsförbudet. Det finns alltså\r\nvissa restriktioner när det gäller flygplansbuller.</pre><pre>Sören Norrby sade att hans analys av varför det inte\r\nhar hänt någonting beträffande buller går ut på att\r\ndet blir för dyrt. Man ställer välfärd mot kostnader.\r\nDet är ganska intressant att höra en folkpartist tala\r\npå det viset och ställa sig frågan om detta är rimligt.\r\nJag tycker att det är bra att man ställer upp på att\r\nvälfärd kostar och på att välfärd måste få kosta.</pre><pre>Jag yrkar bifall till utskottets hemställan.</pre><pre>Anf. 162 SÖREN NORRBY (fp):</pre><pre>Herr talman! Margareta Winberg utgår ifrån att\r\nmiljöpropositionen som aviseras till våren kommer\r\natt ta upp bullerfrågorna och att\r\nsocialdemokraterna i jordbruksutskottet har räknat\r\nmed detta.</pre><pre>Efter detta utskottsbetänkande kommer det att bli\r\nfart på miljödepartementet, så att man arbetar fram\r\nnågonting att visa upp. Jag tror inte att det hade\r\nblivit så förfärligt mycket gjort om inte detta\r\nbetänkande hade lagts fram och varit enigt. Denna\r\nenighet innebär att vi i utskottet verkligen inte slår\r\nin öppna dörrar, utan att vi i stället lyfter fram\r\nbullerfrågorna på ett sätt som inte har skett\r\ntidigare.</pre><pre>Jag sade i mitt inlägg att mycket av grunden till\r\nåtgärder mot trafikbullret finns i\r\ntrafikbullerutredningens betänkande från 1974.\r\nVisst har det hänt mycket sedan dess, både när det\r\ngäller åtgärder mot trafikbuller och annat, men\r\nfortfarande är buller ett försummat miljöproblem.\r\nI folkpartiets miljöpolitik försöker vi att sätta ett\r\npris på miljön för att därigenom kunna lyfta fram\r\nmiljöfrågorna och välfärdsaspekterna.\r\nMiljöförstöringen är i dag det allvarligaste hotet\r\nmot mänsklighetens framtid. Och om vi inte kan\r\nlösa miljöproblemen så är alla andra framsteg så\r\noändligt ointressanta. Om vi köper vår materiella\r\nstandard till priset av en miljö där normalt\r\nmänskligt liv inte längre är möjligt, då är det priset\r\nför högt. Om vi skall komma till rätta med\r\nmiljöproblemen måste vi tillgripa hela arsenalen av\r\nstyrmedel och inte bara diskutera enskilda\r\npunktåtgärder utan se det hela med litet grand av\r\nsystemanalys, så att vi ser sambanden mellan olika\r\nfaktorer. Då är just buller det miljöproblem som vi\r\nhittills kanske har ägnat för litet uppmärksamhet.\r\nEn samlad aktionsplan mot buller innebär att vi\r\nparallellställer buller som miljöproblem med de\r\nandra stora miljöproblemen för vilka\r\naktionsplanerna håller på att uppdateras.</pre><pre>Anf. 163 LENNART BRUNANDER (c):</pre><pre>Herr talman! Margareta Winberg säger att\r\nbullerfrågorna ändå skulle ha tagits upp i\r\nmiljöpropositionen. Det är möjligt, det vet vi\r\ningenting om. Men utsikterna är väl betydligt större\r\nnu, och framför allt borde kvaliteten på den\r\nproposition som läggs fram bli bättre. Det\r\nförutsattes ju redan i jordbruksutskottets\r\nbetänkande på våren 1988 att regeringen skulle\r\nåterkomma med förslag till åtgärder. Från\r\ncenterpartiet trodde vi inte riktigt på det. Därför\r\nreserverade vi oss. Och det visade sig ju att vi fick\r\nrätt. Det har inte hänt något sedan dess förrän nu\r\ndå det skall läggas fram en ny proposition.</pre><pre>Margareta Winberg blev överraskad över att vi i\r\ncenterpartiet vill ha en samhällsplanering. Det är ju\r\nroligt när man kan överraska folk. Men det borde\r\ninte ha varit någon överraskning för Margareta\r\nWinberg, eftersom den plan- och bygglag som vi\r\nhar har tagits fram i samarbete mellan\r\nsocialdemokraterna och centerpartiet. Det borde\r\nMargareta Winberg känna till. Planering är alltså\r\nnågot som vi tycker är viktigt, eftersom det är på\r\ndet sättet som vi tar till vara resurser, skyddar\r\nmänniskor och skapar en bättre miljö.</pre><pre>Det som sades att människor i huvudsak skall få bo\r\nvar de vill är något som vi stöttar. Och i ett\r\ndecentraliserat samhälle finns den möjligheten i\r\nmycket stor utsträckning. I ett sådant samhälle\r\nstörs människor betydligt mindre av\r\nbullerproblemen. Det är ju när allt skall förläggas\r\npå ett ställe som dessa bekymmer uppstår. I detta\r\nsammanhang har kanske Margareta Winberg och\r\njag en del att diskutera.</pre><pre>Anf. 164 MARIANNE SAMUELSSON\r\n(mp):</pre><pre>Herr talman! När jag hör Margareta Winberg i\r\nhennes litet trevande formulering av vad\r\nmiljöpropositionen skall innehålla, ångrar jag\r\nfaktiskt att jag inte reserverade mig till förmån för\r\nhela vår motion. Jag tyckte nämligen att hon lät\r\nmycket tveksam när hon sade att ''vi\r\nsocialdemokrater'' räknar med att det skall bli ett\r\nsådant avsnitt i miljöpropositionen till våren.\r\nUtskottet däremot säger ju att vi skall ha en\r\naktionsplan och att det skall tas fram en\r\naktionsplan. Då kan man inte säga att man räknar\r\nmed det. Det är en självklarhet med tanke på det\r\nsamhällsproblem som buller är i dag att\r\nbullerfrågan skall tas upp i miljöpropositionen. Det\r\när inte bara fråga om de specifika problemen med\r\nbuller från flyg och biltrafik, utan det är också fråga\r\nom bullerproblem i bostäder och på arbetsplatser.\r\nDet gäller utomhusmiljön, där det inte finns några\r\nbullergränser. Jag tror inte heller att det finns några\r\nbullergränser för inomhusmiljön. Vi har t.ex.\r\nproblem med bullret från fläktarna i skolorna, som\r\nhar diskuterats som ett socialt problem. Man vet\r\ninte hur det påverkar våra barn. Jag hoppas att det\r\nverkligen blir en aktionsplan som är värd namnet.</pre><pre>Anf. 165 MARGARETA WINBERG (s):</pre><pre>Herr talman! Jag vill först till Lennart Brunander\r\nsäga att jag inte riktigt känner igen hans ord med\r\ntanke på att det, när man ute i länen arbetar och\r\ndiskuterar med centerpartister, inte är lika\r\nsjälvklart med en samhällsplanering. Då är det mer\r\nmänniskors fria planering som gäller. Jag delar inte\r\nheller uppfattningen att man blir mindre störd när\r\nman har denna väldigt fria planering.</pre><pre>Om man vet att det finns bullerproblem måste man\r\nsjälvfallet planera bostadsområden och annat så att\r\nmänniskor inte störs.</pre><pre>Till Marianne Samuelsson vill jag säga att det är\r\nmöjligt att jag var för trevande i mitt tidigare\r\ninlägg. Men att räkna med eller att anse som\r\nsjälvklart är samma sak för mig. Jag kan vara\r\nmycket vassare om det är bara det som behövs.</pre><pre>Anf. 166 LENNART BRUNANDER (c):</pre><pre>Herr talman! Jag tycker att Margareta Winberg är\r\norättvis mot de centerpartister som finns ute i\r\nkommunerna. Jag vet att de lägger ned ett mycket\r\nstort arbete på att skapa bra kommuner. I det\r\ninnefattas också en hel del planering. Men, och det\r\när viktigt, den nya plan- och bygglagen som vi ändå\r\nvar överens om ger möjligheter till en friare\r\nplanering i glesbebyggda områden. Kommunerna\r\nhar möjlighet att bestämma det. Det tycker jag är\r\nriktigt att de gör. Och det är detta som jag tror att\r\ncenterpartisterna har tagit chansen att göra ute i\r\ndessa kommuner. Det tycker jag inte att man skall\r\nbelasta dem för, eftersom vi var överens om att så\r\nborde kunna ske. Och jag tror också att det är bra.</pre><pre>Anf. 167 MARIANNE SAMUELSSON\r\n(mp):</pre><pre>Herr talman! Jag vet att Margareta Winberg kan\r\nvara betydligt vassare i sina formuleringar. Och det\r\nvar kanske därför som jag studsade till och tyckte\r\natt det hon sade lät oroväckande vagt. Jag vill\r\ndärför bara skicka med en önskan om att Margareta\r\nWinberg också är tillräckligt vass att driva dessa\r\nfrågor i regeringskansliet så att det blir en bra,\r\nkonkret och innehållsrik aktionsplan mot buller.</pre><pre>Överläggningen var härmed avslutad.</pre><pre>(Beslut skulle fattas den 21 november.)</pre><pre>\r\nBeslut om fortsatt ärendebehandling den 21\r\nnovember</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 21\r\nnovember.</pre><pre></pre><pre>20 § Anmälan om interpellationer</pre><pre>Anmäldes att följande interpellationer framställts</pre><pre>den 14 november</pre><pre>1990/91:88 av Björn Samuelson (v) till\r\narbetsmarknadsministern om\r\narbetsmarknadssituationen i Värmland:</pre><pre>De duggar tätt nu, varslen om uppsägningar och\r\npermitteringar i Värmland. För några dagar sedan\r\nfick ca 300 anställda vid Töcksfors Verkstads AB\r\nreda på att de skulle mista sina jobb. Här handlar\r\ndet om företrädesvis kvinnor och orter där det är\r\noerhört svårt att hitta nya jobb -- för att inte säga\r\nomöjligt.</pre><pre>Tyvärr är inte kvinnorna i Säffle och Koppom\r\nensamma när det gäller arbetslöshetssituationen i\r\nlänet. Ministern kommer säkert ihåg att Saab sade\r\nupp ca 300 anställda i Kristinehamn i våras. Nu\r\nkommer nya signaler från bilindustrin om\r\nproduktionsneddragningar, och utan att måla en\r\nviss potentat på väggen kan man ju tänka sig att det\r\nblir ytterligare effekter för den industri i länet som\r\nhar anknytning till bilindustrin.</pre><pre>Det här är bara några exempel. Det finns tyvärr\r\nmånga fler att hämta där inte så många drabbas av\r\narbetslöshet på en gång. Trots detta är effekterna\r\nmycket allvarliga för den enskilde. Att mista sitt\r\njobb är något av en tragedi.</pre><pre>Värmland är ett skogslän som kommer att drabbas\r\nhårt av den lågkonjunktur vi nu går in i. Här måste\r\ntill insatser som stärker länet på både kort och lång\r\nsikt. Och sådana bör ju finnas i beredskap hos\r\nregeringen.</pre><pre>Jag vill därför fråga arbetsmarknadsministern:</pre><pre>1.  Vilka åtgärder är regeringen beredd att vidta för\r\natt skapa nya jobb i Värmland?</pre><pre>2.  Vilka åtgärder är regeringen beredd att vidta för\r\natt lindra effekterna av lågkonjunkturen i\r\nVärmland?</pre><pre>1990/91:89 av Gudrun Schyman (v) till\r\nutrikesministern om Boforsaffären:</pre><pre>I den nyligen utgivna boken ''Hemligstämplat -- en\r\nhistoria om mutor och regeringars fall'' (Henrik\r\nWestander) finns det en rad uppgifter som förtjänar\r\natt belysas ytterligare.</pre><pre>I boken skildras bl.a. hur utrikesministern krävde\r\natt Bofors skulle berätta för den indiska regeringen\r\nvilka som skulle ha tagit emot deras s.k.\r\nprovisioner. Bakgrunden var att det fanns\r\nindikationer på att en del av mutpengarna gått\r\ntillbaka till Boforsdirektörerna själva, och man\r\nville följaktligen att Bofors skulle lämna mer\r\ninformation till den indiska regeringen, något som\r\nNobelchefen Carlberg, efter löfte till\r\nutrikesministern, också gjorde.</pre><pre>Enligt förhör i KU med utrikesministern den 22\r\nseptember 1987 förmedlades från f.d. brittiske\r\npremiärministern Edward Heath ett budskap med\r\ninnehållet att Gandhi var nöjd med den\r\ninformation som han hade fått från Bofors.</pre><pre>En vecka senare vid ett möte med Indiens\r\nbiträdande utrikesminister Natwar Singh\r\nmeddelade denna att Bofors ''endera dagen''\r\nväntades lämna mer information och att ''vissa av\r\ndessa klarlägganden sannolikt skulle innehålla\r\nuppgifter som var besvärande både för Indien och\r\nSverige'' (enligt samtalsuppteckning refererad i\r\nboken).</pre><pre>Några dagar senare träffades åter utrikesministern\r\noch Nobelchefen i samma ärende. Därefter\r\ntystnade regeringens kritik av Bofors, och bolagets\r\nuppgifter om att inga mutor eller mellanhänder\r\nförekommit fick stå oemotsagt.</pre><pre>Bokens tes är att regeringens kritik av Bofors\r\ntystnade efter mötena med Singh och Carlberg, på\r\ngrund av den information som då gavs. I boken ges\r\nflera exempel på tillfällen då det varit möjligt för\r\nregeringen att korrigera de uppgifter som Bofors\r\nlämnat, men så skedde aldrig.</pre><pre>Jag vill därför ställa följande frågor till\r\nutrikesministern:</pre><pre>1. Vad fanns det för indikationer inom UD i augusti\r\n1987 om att pengarna gått tillbaka till\r\nBoforscheferna själva?</pre><pre>2. Överlämnades denna information till\r\nrikskriminalen som utredde om Boforscheferna\r\ngjort sig skyldiga till mutbrott?</pre><pre>3. Vem förmedlade beskedet från Edward Heath\r\ntill svenska utrikesdepartementet?</pre><pre>4. Är redogörelsen om Natwar Singhs utsago om\r\nuppgifter som skulle vara ''besvärande för både\r\nIndien och Sverige'' riktig?</pre><pre>5. Fanns det något samband mellan\r\nutrikesministerns möte med Natwar Singh och\r\nmötet med Nobelchefen Anders G Carlberg?</pre><pre>6. Varför korrigerade aldrig regeringen de av\r\nBofors lämnade uppgifterna om att mutor och\r\nmellanhänder aldrig förekommit?</pre><pre>1990/91:90 av Agne Hansson (c) till civilministern\r\nom reformeringen av den statliga\r\nlänsförvaltningen:</pre><pre>Riksdagen beslutade i december 1989 om en\r\nreformering av den regionala statliga förvaltningen.\r\nDetaljarbetet inför genomförandet skall enligt\r\nbeslutet nu pågå för fullt i länen. Den nya\r\norganisationen skall träda i kraft den 1 juli 1991.\r\nRiksdagsbeslutet om den nya samordnade\r\nlänsförvaltningen bygger med vissa undantag på\r\nden proposition som avlämnats i ärendet. Förslag\r\ntill ändrad följdlagstiftning har nu presenterats i\r\nprop. 1990/91:27.</pre><pre>Syftet var enligt den tidigare propositionen att\r\nsamordna och effektivisera den statliga\r\nförvaltningen på länsnivå. Riksdagsbeslutet\r\ninnebär att en ny länsstyrelse bildas av de\r\nverksamheter som i dag bedrivs av\r\nlänsvägnämnden, länsskolnämnden,\r\nlantbruksnämnden, viss del av\r\nlänsbostadsnämnden, eventuellt fiskets\r\norganisation och den nuvarande länsstyrelsen.\r\nBeslutet innebär vidare att länsstyrelsen får inrätta\r\nnämnder med bestämda sakområden.</pre><pre>Från centerns sida avstyrkte vi propositionens\r\nförslag med bl.a. det motivet att demokratin på\r\nlänsnivån begränsades ytterligare genom förslaget.\r\nI stället förordade vi att landstingen omvandlades\r\ntill verkliga länsparlament.</pre><pre>Det nu pågående genomförandearbetet ute i länen\r\nuppvisar betydande problem. Stor osäkerhet råder\r\nom vad som ur statlig beslutssynpunkt egentligen\r\ngäller. Inga klara direktiv om\r\norganisationsutformningen har getts från\r\nregeringens sida. De direktiv som getts har varit\r\nmotstridiga och förutsättningarna för\r\nreformarbetet har förändrats under tiden\r\norganisationsarbetet pågått.</pre><pre>Så har t.ex. direktiv om länsskolnämndernas\r\navskaffande kommit efter det att\r\norganisationsarbetet startat. I det sammanhanget\r\nfinns förslag om att knyta samman länsexperten i\r\nutbildningsfrågor för varje län till en storregional\r\norganisation som innebär att huvuddelen av dessa\r\nexperter underställs en annan länschef än den egna\r\ni länet. Inom vägverket finns enligt uppgift planer\r\npå att överge länen som bas och bilda storregionala\r\nenheter. Det som tidigare var avsett som en\r\nreformering av länsförvaltningarna fortfarande\r\nmed nuvarande länen som bas synes nu alltmer gå\r\nemot en regional struktur med storregionala\r\nmellanstatliga organ, där länsnivån eliminernas.</pre><pre>Vidare har signaler om kraftiga nedskärningar i\r\növrigt av den statliga länsförvaltningen givits i\r\nregeringens skrivelse till riksdagen om den\r\nekonomiska politiken. Länsstyrelsernas\r\norganisationsnämnd (LON) som enligt den tidigare\r\npropositionen skulle biträda en särskild central\r\norganisationskommitté med genomförandet synes\r\ninte ha någon funktion i sammanhanget.</pre><pre>Den oklarhet som råder från regeringens sida på en\r\nrad punkter i samband med genomförandet av den\r\nnya länsförvaltningsorganisationen har skapat stor\r\nförvirring ute i länen och gör att verksamheten tar\r\nskada. Den kreativitet och mottaglighet för\r\nförändringar som borde stimuleras fram hos\r\npersonalen äventyras och förbyts i sin motsats med\r\nde förutsättningar för omstruktureringen som\r\nregeringen nu har skapat. Detta är hämmande för\r\neffektiviteten hos de statliga länsmyndigheterna.\r\nDärmed motverkas det viktigaste syftet med\r\nomorganisationen.</pre><pre>Mot bakgrund härav vill jag fråga civilministern:</pre><pre>1.  Är regeringen beredd att ta konsekvenserna av\r\nden rådande situationen och föreslå riksdagen att\r\nreformeringsarbetet av den statliga\r\nlänsförvaltningen i nuvarande form avbryts?</pre><pre>2.  Om inte, avser regeringen att genomföra\r\nreformeringen av den statliga länsförvaltningen\r\nhelt i linje med av riksdagen fattat beslut?</pre><pre>3.  Vilka åtgärder är regeringen i så fall beredd\r\nvidtaga för att intentionerna i beslutet skall\r\nfullföljas?</pre><pre>4.  Är det regeringens uppfattning att de\r\nnuvarande länen skall försvinna och ersättas av\r\nstorregionala statliga organ på mellannivån mellan\r\nstat och kommuner?</pre><pre>5.  Är regeringen beredd överväga förslaget om\r\nnedläggning av länsstyrelsernas\r\norganisationsnämnd (LON)?</pre><pre>1990/91:91 av Ragnhild Pohanka (mp) till\r\nutrikesministern om Turiket:</pre><pre>I början av augusti förklarade Turkiet för den\r\nEuropeiska Kommissionen för Mänskliga\r\nRättigheter i Strasbourg, att Turkiet inte längre\r\nämnade respektera de mänskliga rättigheterna i de\r\nkurdiska provinserna.</pre><pre>På detta sätt är den politik officiell, som oavhängiga\r\niakttagare kritiserat i åratal. Den statsterror som\r\nutövas mot kurderna under täckmanteln av\r\ndemokratisering och bekämpning av terrorismen\r\ngörs legitim.</pre><pre>Den turkiska regimen vill skaffa sig fria händer till\r\ntvångsförflyttningar, fängslanden, tortyr och mord\r\ni stor omfattning. Införandet av krigsrätt måste ses i\r\nGulfkrigets skugga. Den turkiske presidenten Özal\r\npropagerar för, utför och förbereder förflyttningar.\r\nHundratals byar har redan tvångsförflyttats och\r\nbefolkningen bor i tältläger.</pre><pre>Den 9 april 1990 infördes nya lagar,\r\nundantagslagar:</pre><pre>1.  Tryckfriheten begränsades.</pre><pre>2.  Tvångsförflyttningar uppmuntras.</pre><pre>3.  Strejkförbud.</pre><pre>4.  Åtalsfrihet för dem, som enligt denna lag\r\nanvänder sina befogenheter, tilldelade av\r\nguvernörer och inrikesministeriet.</pre><pre>5.  Straff för vissa brott fördubblas.</pre><pre>6.  Utöver frihetsstraff döms till höga böter.</pre><pre>Allt detta sker i undantagsregionen, dvs. östra\r\nTurkiet, turkiska Kurdistan.</pre><pre>De befogenheter som överguvernören Hayri\r\nKozakciouglu har är helt enastående. Han har\r\nstatens uppdrag att söka en lösning på det kurdiska\r\nproblemet.</pre><pre>Man får inte längre vara medlem i mer än en\r\nförening. Det kan ge tio års fängelse med allt vad\r\ndet innebär i Turkiet.</pre><pre>Faran för ett folkmord i skuggan av Gulfkriget\r\nbestår. Denna utveckling i Turkiet får inte tigas\r\nihjäl.</pre><pre>Det land som menar allvar med att ställa upp för\r\nfolkens självbestämmanderätt och för mänskliga\r\nrättigheter, på samma sätt som för öststaternas\r\n''delstater'', måste nu aktivt handla för det hårt\r\ndrabbade kurdiska folket.</pre><pre>Med hänvisning till ovanstående vill jag fråga\r\nutrikesministern:</pre><pre>Är Sverige inte nu moget för</pre><pre>1.  att stoppa allt bistånd och hjälp till Turkiet?</pre><pre>2.  att inte avvisa kurder till Turkiet, speciellt inte\r\ndem som varit oppositionella?</pre><pre>3.  att förklara Turkiska Kurdistan för krigsregim?</pre><pre>4.  att understödja en turistbojkott mot Turkiet?</pre><pre>1990/91:92 av Berith Eriksson (v) till\r\nutrikesministern om Turkiet:</pre><pre>Turkiets regering har den 23 augusti meddelat\r\nEuroparådet att man med stöd av artikel 15\r\nEuropeiska konventionen om de mänskliga\r\nrättigheterna suspenderar flera av de mest\r\ngrundläggande artiklarna till skydd för de\r\nmänskliga rättigheterna.</pre><pre>Den turkiska regeringen hävdar i sin skrivelse till\r\nEuroparådet att den måste använda\r\nsäkerhetsstyrkor för att handskas med\r\nterroristaktiviteter, men även vidta åtgärder för att\r\nmotverka skadlig desinformation av allmänheten\r\noch missbruk av fackliga rättigheter. Regeringen\r\nhar utfärdat två nya lagar med numren 424 och 425,\r\nvilka skall tillämpas i de delar av landet där\r\nundantagstillstånd råder. Lagarna innebär bl.a:</pre><pre>--  att inrikesministern tillfälligt eller permanent får\r\nförbjuda varje publikation som är ägnad att orsaka\r\nallvarlig störning av allmänna ordningen,\r\nuppvigling av lokalbefolkningen eller att utgöra ett\r\nhinder för säkerhetsstyrkorna genom att feltolka\r\nlokala aktiviteter,</pre><pre>--  att guvernören får rätt att beordra\r\ntvångsförflyttning av hela byar och\r\nbostadsområden av säkerhetsskäl samt</pre><pre>--  att inga rättsliga åtgärder får vidtas mot\r\ninrikesministern eller guvernören med anledning av\r\nbeslut eller åtgärder beslutade med stöd av dessa\r\nlagar.</pre><pre>Amnesty International säger i ett uttalande så sent\r\nsom den 11 oktober i år att all tillgänglig\r\ninformation visar att tortyr fortfarande\r\nförekommer i stor omfattning och utövas\r\nsystematiskt i Turkiet. Vidare anför Amnesty att\r\nsedan PKK 1984 inledde väpnade attacker har ett\r\nalarmerande antal rapporter kommit om\r\nmisshandel av personer som gripits av\r\nsäkerhetsstyrkor i de östra och sydöstra\r\nprovinserna, där hittills 2 000 liv gått förlorade i\r\nstrider.</pre><pre>De beskrivna lagarna 424 och 425 och suspensionen\r\nav grundläggande delar av Europeiska\r\nkonventionen om mänskliga rättigheter innebär\r\nväsentliga avsteg från Turkiets åtaganden i juni\r\n1990 vid antagandet av ''Document of the\r\nCopenhagen meeting of the Conference of the\r\nHuman Dimension of the CSCE''.</pre><pre>Jag vill därför fråga utrikesministern:</pre><pre>1.  Avser regeringen att vidta ågärder inom ''the\r\nHuman Dimension of the CSCE'' för att få till stånd\r\nen närmare genomlysning av bedömning av den\r\nturkiska regeringens suspension av grundläggande\r\nmänskliga rättigheter?</pre><pre>2.  Avser regeringen att väcka talan mot Turkiet\r\nhos Kommissionen för de mänskliga rättigheterna\r\nmed anledning av Turkiets flagranta kränkningar av\r\nflera artiklar i Europeiska konventionen om\r\nmänskliga rättigheter?</pre><pre>1990/91:93 av Nic Grönvall (m) till justitieministern\r\nom justitierådens löner m.m.:</pre><pre>För en tid sedan kungjordes i dagspressen\r\nförhållanden om justitierådens arbetssituation som\r\njag uppfattar som mycket allvarliga. Enligt\r\nuppgifterna i pressen skulle så gott som varje\r\njustitieråd ägna en stor del av sin arbetskraft åt att\r\nuppträda som enskilda skiljedomare i tvister som\r\nanlägges såsom skiljetvister. Till detta kommer att\r\njustitieråden numera i mycket stor utsträckning\r\nanvänds för olika kommitté- och nämnduppdrag\r\noch deltar i en mångfald olika utredningar. Man\r\nkan också konstatera att rikets högsta domare\r\ntillika är mycket omfattande ''extraknäckare''.\r\nLönesättningen gör det uppenbarligen nödvändigt\r\nför dessa domare att skaffa sig extrainkomster.\r\nArbetssituationen i högsta domstolen måste\r\nplaneras så att den ger utrymme för denna volym av\r\n''extraknäck''.</pre><pre>I andra länder är man mycket noga med att domare\r\ni rikets högsta domstolar under inga\r\nomständigheter uppträder med enskilda uppdrag\r\nsom kan leda till ett ifrågasättande av deras\r\nomutlighet. Jag har med detta inte på något sätt\r\nvelat antyda att svenska justitieråd icke skulle vara\r\noväldiga. Jag har emellertid velat markera att i\r\nandra länder än i Sverige intager man i dessa frågor\r\nen helt annorlunda hållning.</pre><pre>En domare som har att förvalta ett lands\r\nrättsskipning, särskilt i landets högsta instanser,\r\nmåste stå över varje tänkbar misstanke om\r\nengagemang i några särintressen i samhället, vare\r\nsig ekonomiska, ideologiska eller politiska. Det är\r\ndärför angeläget att personer med mycket hög\r\nintegritet åtar sig dessa uppdrag. I sin tur leder\r\ndetta då till att samhället måste vara berett att\r\nbetala för landets högsta domare på sådant sätt att\r\nkarriären blir åtråvärd, att omutligheten blir\r\nsjälvklar och att arbetsinsatsen på domarämbetet\r\nblir fullödig.</pre><pre>En ekonomisk förstärkning av avlöningen av\r\nlandets högsta domare kommer att medföra att\r\ndomarkarriären på nytt attraherar framstående\r\nyngre jurister i en strävan att nå åtråvärda och högt\r\nrespekterade domarställningar.</pre><pre>Är justitieministern beredd att genomföra sådana\r\nlönereformer för landets högsta domare att\r\nsamtidigt förbud mot enskilda uppdrag och\r\nsamhällsuppdrag kan utfärdas för ämbetsmän som\r\nuppfyller sådana tjänster?</pre><pre>21 § Anmälan om fråga</pre><pre>Anmäldes att följande fråga framställts</pre><pre>den 14 november</pre><pre>1990/91:185 av Marianne Andersson i Vårgårda (c)\r\ntill socialministern om assisterande\r\ntandvårdspersonal:</pre><pre>Inom tandvården såväl som inom alla andra\r\nområden är det angeläget att ta vara på all\r\npersonals kunskap och kompetens så effektivt som\r\nmöjligt. Det görs inte i dag. I budgetpropositionen\r\nutlovades att en proposition angående\r\nbehörighetsregleringen för assisterande\r\ntandvårdspersonal skulle läggas fram under 1990.\r\nDetta har inte skett. Förslaget skulle innebära att\r\ndelegeringen till andra personalgrupper än\r\ntandläkare underlättas. Tandvårdspersonalens\r\nresurser skulle utnyttjas bättre och\r\nutvecklingsmöjligheterna inom dessa kvinnoyrken\r\nskulle öka.</pre><pre>Jag vill därför fråga socialministern:</pre><pre>När avser regeringen att lägga förslag i frågan?</pre><pre>22 § Kammaren åtskildes kl. 20.57.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 3 §,</pre><pre>av förste vice talmannen därefter t.o.m. 7 § anf. 54\r\n(delvis),</pre><pre>av tredje vice talmannen därefter t.o.m. 9 § anf. 62\r\n(delvis),</pre><pre>av andre vice talmannen därefter t.o.m. 10 § anf. 83\r\n(delvis),</pre><pre>av tredje vice talmannen därefter t.o.m. beslutet\r\nom uppskjuten votering av kvällsärenden,</pre><pre>av förste vice talmannen därefter från 13 § t.o.m.\r\najourneringen kl. 17.56 och</pre><pre>av andre vice talmannen från förhandlingarnas\r\nåterupptagande kl. 19.00 till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}