{"dokumentstatus":{"dokument":{"hangar_id":"2387775","dok_id":"GG0990","rm":"1992/93","beteckning":"90","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"90","slutnummer":"0","datum":"1993-04-13 00:00:00","systemdatum":"2005-10-27 13:59:49","publicerad":"1993-04-13 00:00:00","titel":"Riksdagens snabbprotokoll 1992/93:90 Tisdagen den 13 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{3E847A18-029A-439C-85A7-80639BC6C6FD}","dokument_url_text":"http://data.riksdagen.se/dokument/GG0990/text","dokument_url_html":"http://data.riksdagen.se/dokument/GG0990","dokumentstatus_url_xml":"http://data.riksdagen.se/dokumentstatus/GG0990","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:90</div>\r\n<div class=\"sidhuvud_datum\">Tisdagen den 13 april</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Anmälan om återtagande av plats i\r\nriksdagen</pre><pre>Talmannen meddelade att Håkan Holmberg (fp) i\r\ndag återtagit sin plats i riksdagen, varigenom\r\nuppdraget som ersättare upphört för Bengt\r\nAhlquist.</pre><pre>2 §  Avsägelser</pre><pre>Talmannen meddelade att Larz Johansson (c)\r\navsagt sig uppdraget att vara ledamot i\r\nutbildningsutskottet.</pre><pre>Kammaren biföll denna avsägelse.</pre><pre>Talmannen meddelade att Larz Johansson (c)\r\navsagt sig uppdraget att vara suppleant i\r\nfinansutskottet.</pre><pre>Kammaren biföll denna avsägelse.</pre><pre>3 §  Justering av protokoll</pre><pre>Justerades protokollen för den 29, 30 och 31 mars\r\nsamt för den 1 och 2 april.</pre><pre>4 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:108</pre><pre>Till riksdagen</pre><pre>Med hänvisning till riksdagsordningens 6 kap. 1 §\r\nfår jag meddela att jag, på grund av utlandsresor,\r\ninte kommer att kunna besvara Pierre Schoris\r\ninterpellation nr 108 om Sveriges kandidatur till\r\nsäkerhetsrådet inom den föreskrivna tiden 4\r\nveckor. Jag avser att besvara interpellationen den\r\n26 april.</pre><pre>Stockholm den 2 april 1993</pre><pre>Margaretha av Ugglas</pre><pre>Interpellation 1992/93:112</pre><pre>Till riksdagen</pre><pre>Jag vill anmäla att Karl Gustaf Sjödins\r\ninterpellation 1992/93:112 om tilltron till\r\nrättssamhället inte kommer att besvaras inom\r\nföreskriven tid på grund av tidsbrist i riksdagen. Jag\r\nhar kommit överens med interpellanten om att\r\nbesvara interpellationen den 7 maj 1993.</pre><pre>Gun Hellsvik</pre><pre>Interpellation 1992/93:94</pre><pre>Till riksdagen</pre><pre>Interpellation nr 94, framställd av Claus Zaar, om\r\nresegarantin besvaras först den 24 maj på grund av\r\natt frågeställaren ej haft möjlighet att närvara i\r\nriksdagen den 2 april. Därefter är nu fastställt\r\ndatum första bästa som passar både\r\nkammarkansliet och undertecknad.</pre><pre>Stockholm den 30 mars</pre><pre>Inger Davidson</pre><pre>5 §  Anmälan om frågor</pre><pre>Anmäldes att följande frågor framställts</pre><pre>den 2 april</pre><pre>1992/93:517 av Inga-Britt Johansson (s) till\r\nmiljöministern om förbud mot bensindrivna bilar:</pre><pre>För cirka två år sedan sade miljöministern i en\r\ntidningsintervju att bensindrivna bilar skulle\r\nförbjudas från år 2000.</pre><pre>I en frågestund för ett år sedan uttalade han\r\nfortfarande att det med säkerhet kunde gå att\r\nersätta de bensindrivna bilarna från sekelskiftet,\r\ndock utan att längre tala om förbud. Det var dock\r\nfortfarande en fullt möjlig målsättning.</pre><pre>Nu har det gått ytterligare ett år och det är mindre\r\nän sju år kvar.</pre><pre>För att övergången skall kunna genomföras så\r\nmåste en mängd utvecklingsarbete ske både när det\r\ngäller motorer och bränslen. Den prototyp för elbil\r\nsom tagits fram av svenska tekniker har fortfarande\r\nproblem med att finna finansiering, och kommer i\r\nvart fall inte att täcka hela det behov som uppstår\r\nnär bensinbilen förbjuds.</pre><pre>Jag vill fråga ministern:</pre><pre>Vilka åtgärder har miljöministern vidtagit för att\r\nkunna uppfylla sin målsättning om att alla\r\nbensindrivna bilar skall vara borta år 2000?</pre><pre>1992/93:518 av Inga-Britt Johansson (s) till\r\nmiljöministern om avveckling av miljöfarliga\r\nämnen:</pre><pre>Arbetet med att se till att hälso- och miljöfarliga\r\nämnen inte sprids i omgivningen måste fortgå på\r\nbred front. Vi måste se till att alla ämnen är kända\r\ntill sin hälso- och miljöpåverkan. Utvecklingen mot\r\nallt högre skyddsnivå måste drivas framåt. Viktiga\r\norgan har under senare år accepterat såväl\r\nprincipen om att ersätta farliga ämnen med sådana\r\nsom är mindre farliga (substitutionsprincipen) som\r\nde kriterier för miljöfarlighet som Sverige\r\nutvecklat. Även de avvecklings- eller\r\nbegränsningsplaner för tretton ämnen som\r\nKemikalieinspektionen och Naturvårdsverket tog\r\nfram på den socialdemokratiska regeringens\r\nuppdrag har haft en pådrivande verkan.</pre><pre>Mot bakgrund av detta har vi upprepade gånger\r\nföreslagit att regeringen skall ge berörda\r\nmyndigheter i uppdrag att arbeta fram en ny lista\r\növer ett överskådligt antal ämnen som bör\r\navvecklas eller starkt begränsas. Denna lista bör i\r\nett första skede användas som underlag för\r\ninternationella förslag. Listan bör också utgöra ett\r\nunderlag för svenska positioner i samband med\r\nförhandlingar om ett medlemskap i EG.</pre><pre>Jag vill fråga miljöministern:</pre><pre>Är miljöministern beredd att ge\r\nKemikalieinspektionen ett sådant uppdrag?</pre><pre>1992/93:519 av Rose-Marie Frebran (kds) till\r\nstatsrådet Beatrice Ask om Ekeskolan i Örebro:</pre><pre>Ekeskolan i Örebro är en statlig specialskola för\r\nsynskadade barn och ungdomar och ett\r\nresurscenter för barn och ungdomar med\r\ntilläggshandikapp. Skolan är den enda i sitt slag i\r\nlandet.</pre><pre>Synområdet är en mycket smal specialitet och\r\nlockar få studerande till speciallärarlinjen. Efter\r\ngrundutbildning krävs minst fem år i yrket innan\r\nman är behörig sökande till 60-poängsutbildning.</pre><pre>För en del pedagoger krävs ytterligare en 40-\r\npoängsutbildning i flerhandikapp.</pre><pre>Låg- och mellanstadielärare, som det råder\r\nskriande brist på, får sämre lön efter utbildningen\r\nän de skulle haft om de fortsatt i grundskolan.\r\nDessutom tappar de tjänsteår.</pre><pre>Ekeskolan konkurrerar med Tomtebodaskolans\r\nresurscenter och Statens institut för\r\nhandikappfrågor. Dessa har möjlighet till\r\nindividuella löner. Ekeskolan kan därför inte\r\nkonkurrera om de få pedagoger som kommer ut.\r\nDetta i sin tur försvagar verksamheten och på sikt\r\nfår Ekeskolan svårt att klara sitt uppdrag.</pre><pre>Jag vill med anledning av ovanstående fråga\r\nskolministern:</pre><pre>Är skolministern beredd att vidta åtgärder som gör\r\natt Ekeskolan lönemässigt kan konkurrera med\r\nandra aktörer?</pre><pre>1992/93:520 av Hans Göran Franck (s) till\r\nutrikesministern om Cambodja:</pre><pre>Vi har under den senaste tiden fått ytterst\r\noroväckande rapporter från Cambodja om\r\nmassakrer, etnisk utrensning och andra väpnande\r\növergrepp mot civilbefolkningen. Ansvariga för\r\nilldåden är de röda khmererna. Fördömanden från\r\ndet internationella samfundet är viktiga, men synes\r\ninte ha avsedd verkan. Det är nödvändigt att vidta\r\nandra mer effektiva åtgärder för att FN:s\r\nansträngningar för fred och demokrati skall bli\r\nframgångsrika.</pre><pre>I anledning härav frågar jag utrikesminister\r\nMargaretha af Ugglas:</pre><pre>Vilka initiativ och åtgärder avser regeringen att\r\nverka för i syfte att uppnå fred och demokrati i\r\nCambodja?</pre><pre>1992/93:521 av Karl Gustaf Sjödin (nyd) till\r\nförsvarsministern om civilt utnyttjande av militära\r\nhelikoptrar:</pre><pre>Den 10 november 1992 så besvarade\r\nförsvarsministern en fråga av mig i denna kammare\r\nangående sjuktransporter med försvarets\r\nhelikoptrar. I sitt svar sade försvarsministern bl.a.\r\n''att det naturligtvis är viktigt att se till att\r\nprissättningen av den här tjänsten -- -- -- blir rimlig,\r\noch att den inte utformas så att en illojal\r\nkonkurrens uppstår.'' Chefen för armén har till\r\nregeringen lämnat ett beslutsunderlag för\r\nanskaffning av dessa helikoptrar. Under rubriken --\r\nFörutsättningar för civilt utnyttjande -- skriver\r\narméchefen ''För att erhålla full handlingsfrihet och\r\nförhindra långdragna processer som kan komma att\r\nförsvåra den samhällsnyttiga verksamheten föreslår\r\nChefen för armén att förordningen justeras så att\r\nkonkurrensreglerna inte behöver beaktas.''</pre><pre>Kommer försvarsministern och regeringen att\r\nacceptera detta?</pre><pre>1992/93:522 av Inger Lundberg (s) till\r\nutbildningsministern om antalet högskoleplatser\r\nunder år 1994:</pre><pre>I den s.k. krisöverenskommelsen mellan\r\nregeringen och den socialdemokratiska\r\noppositionen hösten 1993 ingick en satsning på\r\nytterligare 2 000 högskoleplatser under 1993.</pre><pre>Bakgrunden var den mycket allvarliga situationen\r\npå arbetsmarknaden, som ställde krav på kraftfulla\r\ninsatser mot arbetslösheten, samt en gemensam\r\nuppfattning om behovet att öka antalet\r\nhögskoleutbildade.</pre><pre>I överenskommelsen ingick att dessa\r\nhögskoleplatser i hög grad skulle tilldelas de mindre\r\noch medelstora högskolorna.</pre><pre>En analys av resursfördelningen i prop. 1992/93:169\r\nvisar att resurser för dessa platser beräknas t.o.m.\r\n1993, men att resurserna inte framskrivits till 1994.</pre><pre>De bedömningar som görs bl.a. av\r\nArbetsmarknadsverket tyder på en fortsatt,\r\ndramatiskt hög arbetslöshet. Arbetslösheten slår\r\nmot alla grupper i samhället, men drabbar\r\nungdomarna allra hårdast. En svår arbetslöshet\r\nhösten 1992 har ytterligare förvärrats våren 1993.</pre><pre>Anser utbildningsministern det försvarsbart att mot\r\nbakgrund av den dramatiska situationen på\r\narbetsmarknaden inte beräkna medel för de 2 000\r\nhögskoleplatser som ingick i\r\nkrisöverenskommelsen, också för 1994?</pre><pre>1992/93:523 av Sinikka Bohlin (s) till statsrådet\r\nReidunn Laurén om översynen av\r\nhyresförhandlingslagen:</pre><pre>Inom Justitiedepartementet arbetar man sedan\r\nnästan ett år tillbaka med att se över\r\nhyresförhandlingslagen. Enligt uppgifter föreslås\r\nomfattande förändringar t.ex. inom\r\nförhandlingsordningen.</pre><pre>Mot bakgrund av detta vill jag fråga statsrådet om\r\nförändringarna innebär en övergång till\r\nmarknadshyror?</pre><pre>1992/93:524 av Inger Lundberg (s) till\r\nsocialministern om den sänkta\r\narbetslöshetsersättningens påverkan på\r\nsocialbidragen:</pre><pre>Riksdagen har i dag tagit beslut om att sänka\r\nersättningen till de arbetslösa. Beslutet har\r\nföregåtts av starka protester från bl.a. de fackliga\r\norganisationerna. Bakgrunden är den svåra\r\nekonomiska situation många av de arbetslösa redan\r\nnu befinner sig i. Arbetslösheten har slagit hårdast\r\nmot de lågavlönade grupper som inte haft möjlighet\r\natt genom sparat kapital skapa sig en buffert mot\r\narbetslösheten. Det är inte heller ovanligt att båda\r\nmakarna i en barnfamilj drabbats av arbetslöshet.</pre><pre>Risken är därför uppenbar att enskilda familjer och\r\nensamstående, som tidigare klarat sin försörjning\r\nutan att vara beroende av socialtjänsten, kommer\r\natt tvingas söka socialbidrag.</pre><pre>Vilka bedömningar har Socialdepartementet gjort\r\nav arbetslöshetens och den sänkta\r\narbetslöshetsersättningens konsekvenser för\r\nkommunernas socialtjänst?</pre><pre>den 5 april</pre><pre>1992/93:525 av Sinikka Bohlin (s) till\r\nmiljöministern om förbud mot blyad bensin:</pre><pre>Regeringen skriver i sin proposition En\r\nkretsloppsanpassad samhällsutveckling att en av de\r\neffektivaste åtgärderna för att minska\r\ntransporternas miljöstörningar är att minska de\r\nenskilda fordonens utsläpp.</pre><pre>I dag finns det blyfritt drivmedel som passar alla\r\npersonbilar.</pre><pre>När tänker ministern förbjuda blyad bensin?</pre><pre>1992/93:526 av Lena Klevenås (s) till\r\nmiljöministern om miljöskadornas effekter på\r\nsamhällsekonomin:</pre><pre>Konjunkturinstitutet och Statistiska centralbyrån\r\nhar fått i uppdrag att ta fram förslag till gröna\r\nmiljöräkenskaper. De har fått fem år på sig.</pre><pre>I den ekonomiska krisens spår är det lätt att\r\nmiljöfrågorna glöms bort, trots att den ekologiska\r\nkrisen kanske är ännu allvarligare. För att komma\r\ntill rätta med miljöskadorna och börja betala av den\r\nmiljöskuld vi har dragit på oss, behöver vi snarast\r\nfå tillgång till metoder att mäta miljöskadornas\r\neffekter på samhällsekonomin. I detta arbete måste\r\nvi samarbeta internationellt för att få fram ett\r\ngemensamt system.</pre><pre>Därför vill jag fråga miljöministern:</pre><pre>Har regeringen någon strategi för hur vi skall\r\nsamarbeta internationellt för att ta fram s.k. gröna\r\nnationalräkenskaper?</pre><pre>1992/93:527 av Inge Carlsson (s) till miljöministern\r\nom förbud mot blyhagel vid jakt:</pre><pre>I motsats till vad som gäller i många andra länder,\r\nt.ex. i Danmark, Norge, Nederländerna och i vissa\r\ndelstater i USA, har vi i Sverige ännu inte något\r\nförbud mot blyhagel.</pre><pre>Den tidigare socialdemokratiska regeringen utgick\r\nfrån att en frivillig överenskommelse skulle ske\r\nmellan jägarintressen och naturvårdare.\r\nÖvergången skulle ske inom de närmaste åren vad\r\ngällde jakt i våtmarker och andra känsliga\r\nområden. Tyvärr har ingen uppgörelse ännu träffats\r\nmellan de olika intressenterna.</pre><pre>Mot denna bakgrund vill jag fråga miljöministern:</pre><pre>Ämnar regeringen besluta om förbud mot blyhagel\r\nvid jakt i våtmarker och andra känsliga områden?</pre><pre>1992/93:528 av Ulla Pettersson (s) till\r\nmiljöministern om finansieringen av Östersjöns\r\nrening:</pre><pre>I april 1992 fastställde berörda miljöministrar en\r\nplan för hur Östersjön skall kunna återföras till\r\nekologisk balans. Resultatet av det nyligen\r\ngenomförda miljöministermötet om finansieringen\r\nav planen blev magert. Någon konkret\r\nfinansieringsplan kom inte till stånd. Mot denna\r\nbakgrund undrar jag:</pre><pre>Hur avser miljöministern att agera för att\r\nprogrammet för Östersjöns rening skall\r\ngenomföras?</pre><pre>1992/93:529 av Kaj Larsson (s) till\r\njordbruksministern om fiskevårdsavgiften:</pre><pre>Generaldirektör Per Wramner på Fiskeriverket\r\növerlämnade under 1991 en utredning till\r\nregeringen om fiskevårdsavgifter.</pre><pre>Trots att lång tid har förflutit sedan utredningen\r\növerlämnades har regeringen inte lämnat något\r\nförslag om införande av fiskevårdsavgift till\r\nriksdagen. Detta tolkar jag som att\r\njordbruksministern inte har något intresse för\r\nfiskevården i Sverige och alla som bedriver\r\nfritidsfiske.</pre><pre>Eftersom det ekonomiska läget i Sverige är mycket\r\nansträngt utgår jag ifrån att jordbruksministern inte\r\nkommer att föreslå budgetmedel till fiskevården.</pre><pre>Hur tänker jordbruksministern att fiskevården i\r\nSverige skall bedrivas i framtiden och varifrån skall\r\nekonomiska medel komma fiskevården till del?</pre><pre>1992/93:530 av Lena Klevenås (s) till\r\njordbruksministern om importen av apor:</pre><pre>I CITES-konventionen som reglerar handeln med\r\nutrotningshotade djur finns världens samtliga apor\r\nupptagna, antingen som utrotningshotad art eller\r\nsom art som kan utrotas om inte handeln begränsas.</pre><pre>Sverige importerade under 1992 342 apor från\r\nIndonesien. Enligt Nordiska samfundet mot\r\nplågsamma djurförsök var alla dessa apor\r\nviltfångade.</pre><pre>Sverige har i Riokonferensen om miljö och\r\nutveckling ställt upp för konventionen om den\r\nbiologiska mångfalden.</pre><pre>Därför vill jag fråga jordbruksministern:</pre><pre>Avser jordbruksminstern att vidta några åtgärder\r\nför att stoppa importen av apor till Sverige från\r\nländer där apor lever i vilt tillstånd?</pre><pre>1992/93:531 av Margareta Winberg (s) till\r\njordbruksministern om miljöavgifter på kadmium:</pre><pre>Regeringen beslutade under hösten 1992 att\r\navskaffa prisregleringsavgiften på handelsgödsel\r\noch växtskyddsmedel.</pre><pre>Därmed sänktes priset för dessa insatsvaror.\r\nSamtidigt aviserades en kadmiumavgift. Så sent\r\nsom i proposition 1992/93:183 sades:</pre><pre>''Ett regeringsuppdrag att utreda behov,\r\nmöjligheter och konsekvenser av miljöavgifter på\r\nkadmium har redovisats och remissbehandlats.\r\nÄrendet bereds för närvarande i\r\nregeringskansliet.''</pre><pre>Min fråga är:</pre><pre>När avser regeringen att lägga fram förslag i frågan?</pre><pre>1992/93:532 av Inge Carlsson (s) till\r\njordbruksministern om prisutveckling på\r\njakträttsupplåtelser:</pre><pre>Riksdagen har, på förslag av den förutvarande\r\nsocialdemokratiska regeringen, fattat åtskilliga\r\nbeslut för att underlätta jakträttsupplåtelser.</pre><pre>Allt tyder nu på att varken regeringen eller den\r\nborgerliga riksdagsmajoriteten är beredd att\r\nfullfölja ambitionerna att möjliggöra rimliga\r\njakträttsupplåtelser. I höstas ställde man sig helt\r\nkallsinnig till bl.a. den oroande utvecklingen av\r\nstigande avgifter på jakträttsupplåtelser.</pre><pre>Att staten nu går i täten med helt orimliga\r\narrendepriser fick den borgerliga majoritetens\r\nvälsignelse. Om staten (Domän AB), skogsbolagen\r\noch kyrkan fullföljer sina planer på fortsatt kraftiga\r\nprishöjningar på jakträttsupplåtelser så leder detta\r\ntill att jakten tappar sin förankring hos den lokala\r\nbefolkningen på landsbygden.</pre><pre>Mot denna bakgrund vill jag fråga\r\njordbruksministern:</pre><pre>Vilka åtgärder ämnar regeringen vidta mot orimligt\r\nkraftiga prishöjningar på jakträttsupplåtelser?</pre><pre>1992/93:533 av Ingela Mårtensson (fp) till\r\nstatsrådet Ulf Dinkelspiel om export av\r\nkrigsmateriel till Pakistan:</pre><pre>Enligt uppgifter i massmedierna kommer svenskt\r\nkrigsmateriel för betydande belopp att exporteras\r\ntill Pakistan. Pakistan är ett fattigt land, men trots\r\ndet avsätts en mycket stor andel av statsbudgeten\r\nför militära ändamål. Oroligheter existerar utmed\r\ngränsen till Indien och risken för väpnad konflikt är\r\növerhängande.</pre><pre>Mot denna bakgrund vill jag fråga statsrådet:</pre><pre>Är det i överensstämmelse med riktlinjerna för\r\nutförsel av svenskt krigsmateriel att tillåta export\r\ntill Pakistan?</pre><pre>1992/93:534 av Göran Lindblad (m) till\r\nsocialministern om socialbidragets storlek:</pre><pre>Regeringsrätten har i två domslut slagit fast att\r\nSocialstyrelsens norm skall gälla för socialbidrag.\r\nUtslagen medför att tre fjärdedelar av landets\r\nkommuner måste höja sina nivåer för socialbidrag.\r\nSamma nivå skall hädanefter gälla från Ystad till\r\nHaparanda, såväl som för Stockholm, Malmö,\r\nJönköping och Göteborg.</pre><pre>Vilka åtgärder avser statsrådet vidta för att enskilda\r\nkommuner och inte domstolarna skall besluta om\r\nsocialbidragens storlek?</pre><pre>1992/93:535 av Åke Selberg (s) till\r\njordbruksministern om spannmålsöverskottet:</pre><pre>Vid jordbruksutskottets behandling av\r\nbudgetpropositionen gjorde den borgerliga\r\nmajoriteten omfattande förändringar av\r\njordbruksministerns förslag. Detta kommer med\r\nstörsta sannolikhet att leda till ett betydande\r\nspannmålsöverskott.</pre><pre>Därför vill jag ställa följande fråga till\r\njordbruksministern:</pre><pre>Hur beräknas överskottet för nästa år finansieras?</pre><pre>1992/93:536 av Margareta Winberg (s) till\r\njordbruksministern om märkningen av livsmedel:</pre><pre>I svensk livsmedelslagstiftning stipuleras att om ett\r\nlivsmedel innehåller mer än 5 % inblandning av\r\nandra ämnen skall detta anges genom märkning av\r\nprodukten. Inom EG är motsvarande siffra 25 %.</pre><pre>Min fråga till jordbruksministern är:</pre><pre>Vilka ambitioner har den svenska regeringen för att\r\ntillmötesgå konsumenternas krav?</pre><pre>1992/93:537 av Margareta Winberg (s) till\r\njordbruksministern om stödet till jordbruket i\r\nnorra Sverige:</pre><pre>Förhandlingarna om ett svenskt EG-medlemskap\r\npåbörjades den 1 februari i år. Jordbruket är det\r\npolitikområde som skall inleda\r\nförhandlingsrundan. Sveriges jordbrukspolitik\r\nskiljer sig på många sätt från EG:s. Det gäller inte\r\nminst Norrlandsstödet.</pre><pre>Därför är min fråga till jordbruksministern:</pre><pre>Ser ministern det som politiskt möjligt att bibehålla\r\nnivån på stödet till jordbruket i norra Sverige?</pre><pre>1992/93:538 av Kenneth Lantz (kds) till\r\nnäringsministern om industrin och det\r\ninternationella miljövårdsarbetet:</pre><pre>Sverige har ett förhållandevis starkt inslag i det\r\ninternationella konventionsarbetet på\r\nmiljöområdet, exempelvis inom UN/ECE. Det är\r\nett viktigt och inte oansenligt arbete som uträttas\r\ntill stor gagn för bl.a. miljön i vårt land, övriga\r\nNorden och Europa.</pre><pre>Jag avser inte ställa någon fråga om hur detta\r\narbete utförs. Jag utgår ifrån att det är av högsta\r\nkvalitet och med en hög målsättning. Det är i\r\nhögsta grad lovvärt med kontakter och\r\nförhandlingar som resulterar i positiva insatser för\r\nvåra grannländer. Vi har hög kompetens och bör\r\nexportera denna kunskap till våra grannländers\r\nverksamhet.</pre><pre>Däremot finns det anledning att se över hur svensk\r\nindustri informeras och är knuten till detta arbete.\r\nDet är viktigt att det svenska agerandet i\r\nkonventionsarbetet baseras på en sammanvägning\r\nav miljö- och näringsintressen. Den påverkan som\r\ndet svenska deltagandet kan ha på oss och våra\r\ngrannländer är betydelsefull. Men med tanke på\r\nvår egen industri vore det värdefullt om man kan\r\nförbättra den i dag dåliga nationella\r\navstämningsprocessen.</pre><pre>Avser näringsministern vidta åtgärder som\r\nförbättrar dialogen mellan de svenska\r\ndelegationerna och svensk industri?</pre><pre>den 6 april</pre><pre>1992/93:539 av Ian Wachtmeister (nyd) till\r\nstatsministern om åtgärder mot politiska\r\nutnämningar:</pre><pre>Ny demokrati har konsekvent tagit ställning och\r\ndrivit frågan mot politiska utnämningar.</pre><pre>I regeringsformen finns ju bestämmelsen att man\r\nvid tillsättande av statlig tjänst skall fästa avseende\r\nendast vid sakliga grunder såsom förtjänst och\r\nskicklighet.</pre><pre>Men lagen om offentlig anställning öppnar\r\nmöjligheter att sätta den politiska lämpligheten i\r\nförgrunden. Allmänna arbetsmarknads-,\r\nsysselsättnings- och socialpolitiska mål skall\r\nnämligen också beaktas.</pre><pre>Gång på gång har detta gjorts med katastrofala\r\nkonsekvenser som följd.</pre><pre>Det är naturligtvis alltid olämpligt att låta andra\r\negenskaper än professionalism, kunnighet och\r\nskicklighet vara avgörande vid tjänstetillsättningar.</pre><pre>När det görs vid utnämningar av exempelvis VD för\r\naffärsdrivande, konkurrensutsatta verksamheter\r\nblir resultatet förödande.</pre><pre>Är statsministern beredd att medverka till att det\r\ninte görs fler politiska utnämningar?</pre><pre>1992/93:540 av Dan Ericsson i Kolmården (kds) till\r\narbetsmarknadsministern om uppföljning av\r\nbeslutet om sänkt arbetslöshetsersättning:</pre><pre>Underskottet i statens budget är ett av de\r\nallvarligaste ekonomiska problemen i dag, och ett\r\nhinder för ekonomisk återhämtning och ökad\r\nsysselsättning. Bl.a. försvåras en angelägen\r\nräntesänkning.</pre><pre>Det var bl.a. mot denna bakgrund som sänkningen\r\nav ersättningsnivån i arbetslöshetsersättningen\r\nskedde, som en del i ett större saneringsprogram för\r\nstatens finanser.</pre><pre>Det känns dock mycket angeläget att effekterna av\r\ndet fattade beslutet noggrant följs upp. Lika väl\r\nsom vi genom bankakuten undviker orimliga\r\neffekter för betalningssystemet måste vi vara\r\nberedda att vidta åtgärder mot orimliga effekter för\r\nde arbetslösa.</pre><pre>Är arbetsmarknadsministern beredd att medverka\r\ntill att en uppföljning av beslutet om\r\narbetslöshetsersättningen kommer till stånd?</pre><pre>1992/93:541 av Dan Ericsson i Kolmården (kds) till\r\narbetsmarknadsministern om s.k. ROT-arbeten:</pre><pre>Riksdagen har nyligen fattat beslut om ett flertal\r\nförslag för att öka sysselsättningen i bl.a.\r\nbyggsektorn. Det gäller exempelvis\r\nstimulansåtgärder för s.k. ROT-jobb.</pre><pre>Det finns nu farhågor för att dessa arbeten inte skall\r\nkomma i gång tillräckligt snabbt. Behoven av dessa\r\narbetstillfällen för det mycket stora antalet\r\narbetslösa inom byggsektorn är stora. På grund av\r\ndet allvarliga läget bör en punktmarkering av de\r\nfattade besluten göras så att de snabbt verkställs\r\noch ger önskad effekt.</pre><pre>Är arbetsmarknadsministern beredd att medverka\r\ntill att en effektiv uppföljning, genomdrivning och\r\npåskyndning av dessa ROT-satsningar kommer till\r\nstånd?</pre><pre>1992/93:542 av Bengt Lindqvist (s) till statsrådet Bo\r\nKönberg om rehabilitering av gravt synskadade:</pre><pre>Under 1960-talet utvecklade\r\nArbetsmarknadsverket och Skolöverstyrelsen\r\ntillsammans rehabiliteringen för gravt synskadade i\r\nyrkesverksam ålder. Verksamheten utvecklades på\r\nett tillfredsställande sätt och det fanns därför ingen\r\nanledning för andra huvudmän att engagera sig,\r\näven om detta kunde ha varit principiellt motiverat.</pre><pre>Mot slutet av 1980-talet började\r\nArbetsmarknadsverket att avveckla den\r\ngrundläggande rehabiliteringen med hänvisning till\r\natt den inte föll inom verkets ansvarsområde. Detta\r\nskedde utan någon som helst överenskommelse\r\nmed andra huvudmän om att överta ansvaret för\r\nverksamheten. Följden har blivit att människor\r\nsom i dag förlorar synen inte får tillgång till den\r\nrehabilitering de behöver. Detta har i flera fall lett\r\ntill stora personliga påfrestningar och kan i en del\r\nfall ha bidragit till onödiga förtidspensioneringar.</pre><pre>Sedan hösten 1991 har Synskadades riksförbund\r\nförsökt att få berörda myndigheter att komma\r\növerens om en fungerande lösning. Detta har ännu\r\ninte lett till något praktiskt resultat.</pre><pre>Vilka åtgärder ämnar statsrådet Könberg vidta i\r\nsyfte att omedelbart få till stånd en fungerande\r\nlösning som ger synskadade i yrkesverksam ålder\r\ntillgång till rehabilitering?</pre><pre>1992/93:543 av Ulla Pettersson (s) till\r\nkommunikationsministern om flygförbindelserna\r\ntill Gotland:</pre><pre>Kommunikationsministern har uttalat att samhället\r\nhar ett särskilt ansvar för att flygtrafik kan bedrivas\r\ni Norrlands inland till orter som i många fall saknar\r\ntillfredsställande transportalternativ. Det har under\r\nde senaste veckorna framkommit att SAS flygtrafik\r\npå Gotland varit nedläggningshotad och att hotet\r\nkan återkomma efter sommarsäsongen.</pre><pre>Jag vill därför ställa följande fråga till\r\nkommunikationsministern:</pre><pre>Kan gotlänningarna räkna med samma statliga\r\nansvar för sina flygförbindelser som de norrländska\r\norter som ''saknar tillfredsställande\r\ntransportalternativ''?</pre><pre>1992/93:544 av Birger Andersson (c) till statsrådet\r\nBo Lundgren om beloppsgränsen för uttagande av\r\nskatt m.m.:</pre><pre>Enligt 28 § uppbördslagen (1953:272) gäller att\r\nkvarstående skatt under 25 kr ej uttas. Den senaste\r\nhöjningen av beloppsgränsen genomfördes den 1\r\njanuari 1975, då gränsen höjdes från 10 kr till 25 kr.\r\nMotsvarande gräns gäller för återbetalning av skatt\r\nenligt 68 § 1 mom. första stycket i uppbördslagen.</pre><pre>Denna låga gräns har varit oförändrad i över 18 år\r\noch medför ett kostsamt förfarande med ut- resp.\r\ninbetalning.</pre><pre>Min fråga till statsrådet är:</pre><pre>Avser statsrådet att snabbt lägga fram förslag om\r\nhöjning av beloppsgränsen för att komma ifrån\r\ndetta kostsamma förfarande av ut- resp.\r\ninbetalning av småbelopp?</pre><pre>1992/93:545 av Birger Andersson (c) till statsrådet\r\nBo Lundgren om de s.k. fallskärmsavtalen i\r\nNordbanken:</pre><pre>Svenska folket har all anledning att alltmer\r\nuppröras över avslöjanden om ingångna\r\n''fallskärmsavtal''.</pre><pre>Enligt tidningsuppgift den 3 april 1993\r\nfördubblades ''fallskärmsavtalen'' för Nordbankens\r\ntre högsta f.d. chefer mer än fyra månader efter det\r\natt personerna lämnat Nordbanken.</pre><pre>Min fråga till statsrådet är:</pre><pre>Vilka åtgärder är statsrådet beredd att vidta med\r\nanledning av uppgifterna om att fallskärmsavtalen i\r\nNordbanken i efterhand fördubblats?</pre><pre>1992/93:546 av Andre vice talman Christer Eirefelt\r\n(fp) till kommunikationsministern om postens\r\nprissättning:</pre><pre>Många svenska marknader präglas i dag av\r\nbristande konkurrens. Det är därför bra att\r\nriksdagen har beslutat att skärpa\r\nkonkurrenslagstiftningen från och med 1 juli 1993.</pre><pre>Posten, ett företag inom regeringens\r\nansvarsområde, verkar bl.a. inom det\r\nsnabbväxande området elektronisk post, s.k. E-\r\npost. Posten konkurrerar med ett tiotal företag om\r\natt få printa och kuvertera försändelser.</pre><pre>Postens konkurrenter tar 70--100 öre per\r\nförsändelse för sitt jobb, exklusive Postens porto på\r\n2:90 kr. Posten tar 2:90 kr per försändelse inklusive\r\nutbärning och bjuder därmed på kostnaden för\r\nprintning, kuvertering och material.</pre><pre>Enligt Konkurrensverket har Posten använt sitt\r\nmonopol för att med låga priser tvinga\r\nkonkurrenterna ur marknaden. Konkurrensverket\r\nhar därför hotat att begära domstolsförbud om inte\r\nPosten förändrar sina prissättningsmetoder för E-\r\npost.</pre><pre>Mot denna bakgrund vill jag fråga\r\nkommunikationsministern:</pre><pre>Vad avser kommunikationsministern göra för att\r\nPosten i fortsättningen skall agera i\r\növerensstämmelse med kravet på sund\r\nkonkurrens?</pre><pre>1992/93:547 av Karl-Göran Biörsmark (fp) till\r\nkulturministern om behandlingen av flyktingar som\r\ntas i förvar:</pre><pre>Enligt uppgifter i massmedier förekommer det att\r\nflyktingar som tagit sig till Sverige sätts i fängelse,\r\nbl.a. på Kumla-anstalten, trots att de ej är\r\nanklagade för någon brottslig gärning.</pre><pre>Flyktingar lever under svår psykisk press som\r\nnaturligtvis förvärras av att i veckor sitta i ensamcell\r\n24 timmar om dygnet med endast en timmes avbrott\r\nför vallning i rastgård. Denna inhumana\r\nbehandling har bl.a. lett till psykiska störningar\r\nmed sluten psykiatrisk vård som följd.</pre><pre>Med anledning av det anförda vill jag ställa följande\r\nfråga:</pre><pre>Avser invandrarministern att vidta någon åtgärd så\r\natt flyktingar som inte har begått någon brottslig\r\nhandling ej skall hållas i fängslat förvar?</pre><pre>1992/93:548 av Lennart Rohdin (fp) till\r\nnäringsministern om statens institut för\r\nbyggnadsforskning:</pre><pre>Statens institut för byggnadsforskning (SIB) Prop.\r\n1992/93:170 betonar vikten av en ''forskning om\r\nbostadspolitik och bostadssociala frågor med hög\r\nkvalitet''. En omstrukturering av Statens institut för\r\nbyggnadsforskning föreslås så, att verksamheten\r\nvid SIB ''koncentreras på samhällsvetenskaplig\r\nforskning''. Vidare skriver statsrådet att ''Den\r\nföreslagna omstruktureringen av byggforsknignen\r\nmåste därför ge förutsättningar för fortsatta\r\ninsatser på detta område''. För 1993/94 föreslås\r\n''den samhällsvetenskapligt inriktade\r\nverksamheten vid SIB fortsätta men knytas till\r\nUppsala universitet''. Regeringen avser att låta\r\nutvärdera denna del av SIB:s verksamhet och pröva\r\nförutsättningarna för fortsatt existens. Fortsatt\r\nstatligt stöd till SIB kan komma att utgå. Osäkerhet\r\nhar skapats bland den i många fall högt\r\nkvalificerade personalen vid SIB. En rädsla finns\r\natt verksamheten redan innan utvärderingen\r\nkommer att förändras och avlövas strategiska\r\nfunktioner, som t.ex. att förberedelser vidtas för att\r\növerföra samhällsvetenskapliga professurer till\r\nverksamheten vid KTH. ''Fait accompli'' skulle\r\nskapas, så att utvärderingen överspelas, och inget\r\nåterstår än att för gott avveckla den\r\nsamhällsvetenskapliga forskningen vid SIB.</pre><pre>Vilka åtgärder eller direktiv om åtgärder har\r\nvidtagits för att förbereda förändringar i den\r\nsamhällsvetenskapliga forskningens organisation,\r\nresurser och övriga förutsättningar vid SIB?</pre><pre>1992/93:549 av Marianne Andersson (c) till\r\nstatsrådet Bo Lundgren om skattemyndigheternas\r\nresurser:</pre><pre>Skattemyndigheterna har liksom andra\r\nmyndigheter under flera år utsatts för\r\nrationaliserings- och besparingskrav, vilket även\r\nfortsätter kommande år. Det är viktigt med\r\neffektivisering men inom detta område är risken\r\nmycket stor att syftet med verksamheten äventyras.\r\nBeslutade skatter drivs inte in och ekonomiska\r\nbrottslingar kommer undan, vilket leder till att\r\nstatens finanser ytterligare försvagas och inte minst\r\nviktigt det allmänna rättsmedvetandet luckras upp\r\nytterligare.</pre><pre>Jag vill därför fråga skatteministern:</pre><pre>Planerar regeringen några åtgärder för att tillföra\r\nskattemyndigheterna ytterligare resurser?</pre><pre>den 8 april</pre><pre>1992/93:550 av Hans Göran Franck (s) till\r\nkulturministern om behandlingen av personer som\r\ntagits i förvar:</pre><pre>Det är oroväckande att allmänna häkten i\r\nbetydande omfattning används som förvar av\r\nutlänningar som sökt uppehållstillstånd men som\r\nskall avlägsnas från Sverige. I en rad fall har\r\nförvarstiden varit långvarig. Det bör redovisas i\r\nvilken omfattning detta förekommit.</pre><pre>I anledning härav frågar jag kulturminister Birgit\r\nFriggebo.</pre><pre>Vilka åtgärder avser regeringen vidta för att skapa\r\nalternativ till häkte för förvarstagna utlänningar,\r\nsom skall avlägsnas efter avslag på ansökan om\r\nuppehållstillstånd?</pre><pre>6 §  Svar på fråga 1992/93:497 om\r\nfackföreningsavgift och socialbidragsnormer</pre><pre>Anf. 1  Socialminister BENGT\r\nWESTERBERG (fp):</pre><pre>Fru talman! Arne Jansson har frågat mig om jag är\r\nberedd att medverka till en förändring av reglerna\r\nför socialbidrag så att fackföreningsavgiften inte\r\nberäknas som tillägg till socialbidragsnormen</pre><pre>Socialtjänstkommittén (S1991:07) kommer inom\r\nkort med ett delbetänkande som bl.a. behandlar\r\nrätten till bistånd. Enligt vad jag erfarit kommer\r\nkommittén inte att föreslå någon ändring av praxis\r\nnär det gäller bistånd till fackföreningsavgift.</pre><pre>Enligt min mening bör man kunna kvarstå som\r\nfackföreningsmedlem, även om man hamnat i\r\nekonomiska svårigheter. Det stöd som en\r\nfackförening kan ge kan vara särskilt betydelsefullt\r\ni sådana situationer. Det är därför viktigt att\r\nfackföreningsavgifter beaktas vid fastställande av\r\nsocialbidraget.</pre><pre>Anf. 2  ARNE JANSSON (nyd):</pre><pre>Fru talman! Jag tackar ministern för svaret, men jag\r\nställer mig litet frågande till det.</pre><pre>Bidrag till avgift till erkänd arbetslöshetskassa är\r\nnaturligtvis okej. Bidrag till fackföreningsavgift\r\nförstår jag däremot inte. Skall skattebetalarna i\r\ndagens bistra ekonomiska klimat bekosta\r\nbidragstagarnas fackföreningsavgifter? Som ett\r\nskäl till att så inte bör vara fallet kan nämnas det\r\nsom framgår av vår fråga, nämligen att det säkert\r\nfinns många familjer som inte lever på socialbidrag\r\nsom spar in just fackföreningsavgiften i dessa tider.\r\nDå kan det anses rimligt att motsvarande skall gälla\r\nför socialbidragsnormen.</pre><pre>Skall facket verkligen få avgifter via socialbidrag,\r\ndvs. våra skatter? Är det verkligen ministerns\r\nmening?</pre><pre>Anf. 3  Socialminister BENGT\r\nWESTERBERG (fp):</pre><pre>Fru talman! Jag vet inte om det är korrekt som\r\nArne Jansson säger, att det är många som drar in\r\njust på fackföreningsavgiften i svåra tider. Det är\r\nsnarare så att tendensen är att fackföreningarna får\r\nfler medlemmar i svåra tider just för att facket i\r\nsådana tider kan ge stöd på olika sätt till sina\r\nmedlemmar.</pre><pre>Jag tycker att det stödet också bör omfatta personer\r\nsom under en kortare eller längre tid har hamnat i\r\nekonomiskt trångmål och därför är beroende av\r\nsocialbidrag. Uppenbarligen har vi olika\r\nuppfattningar på denna punkt.</pre><pre>Anf. 4  ARNE JANSSON (nyd):</pre><pre>Fru talman! Kan det inte vara så att många\r\nförknippar just facket och fackföreningsavgiften\r\nmed a-kassan och tror att man måste vara med i\r\nfacket för att vara med i a-kassan? Det står kanske\r\ninte klart för dem att a-kassan ligger separat och\r\nfacket separat.</pre><pre>Anf. 5  Socialminister BENGT\r\nWESTERBERG (fp):</pre><pre>Fru talman! Jag vet inte hur många som har denna\r\nmissuppfattning, om den nu förekommer. I så fall\r\nbör vi sprida kunskap om att man inte behöver vara\r\nmed i facket för att vara ansluten till a-kassa. Det\r\när en viktig information att nå ut med. Men det är\r\nen helt annan sak än det som Arne Jansson har\r\nfrågat mig om.</pre><pre>Anf. 6  ARNE JANSSON (nyd):</pre><pre>Fru talman! Om jag summerar ministerns svar är\r\ndet att facket fortsättningsvis kan få sina avgifter\r\nbetalda via socialbidrag, dvs. våra skatter.</pre><pre>Anf. 7  Socialminister BENGT\r\nWESTERBERG (fp):</pre><pre>Fru talman! Det är klart att man kan summera det\r\nså. Jag har sagt några gånger nu att jag tycker att\r\ndet är värdefullt om även personer som under\r\nkortare eller längre tid är beroende av socialbidrag\r\nkan kvarstå i facket. Facket kan ge just de\r\npersonerna ett bra stöd. Därför är det rimligt att\r\nman beaktar förekomsten av fackföreningsavgifter\r\nnär man fastställer socialbidragets storlek.</pre><pre>Anf. 8  ARNE JANSSON (nyd):</pre><pre>Fru talman! Jag får tacka för det.</pre><pre>Överläggningen var härmed avslutad.</pre><pre>7 §  Svar på fråga 1992/93:524 om den sänkta\r\narbetslöshetsersättningens påverkan på\r\nsocialbidragen</pre><pre>Anf. 9  Socialminister BENGT\r\nWESTERBERG (fp):</pre><pre>Fru talman! Inger Lundberg har frågat mig vilka\r\nbedömningar som Socialdepartementet har gjort av\r\narbetslöshetens och den sänkta\r\narbetslöshetsersättningens konsekvenser för\r\nkommunernas socialtjänst.</pre><pre>Det är vanligtvis fråga om en komplex kedja av\r\nsamverkande faktorer som leder till att en person\r\nbehöver söka socialbidrag. Det är dock ett känt\r\nfaktum att samhällsekonomisk kris och hög\r\narbetslöshet är en av orsakerna till att\r\nsocialbidragsberoendet ökar. De som är mest\r\nutsatta är grupper som har svag förankring på\r\narbetsmarknaden och som ofta inte omfattas av\r\narbetslöshetsförsäkringen. Regeringen har därför\r\nbeslutat att tillkalla en särskild utredare med\r\nuppgift att lämna förslag till utformning och\r\nfinansiering av en obligatorisk\r\narbetslöshetsförsäkring (A 1992:03). Utredarens\r\nförslag beräknas vara klart senare under våren.</pre><pre>Huruvida riksdagens beslut om sänkt\r\nkompensationsnivå inom den befintliga\r\narbetslöshetsförsäkringen kommer att resultera i\r\nökat socialbidragsberoende är svårt att uttala sig\r\nom. Effekterna bör dock bli relativt begränsade.\r\nJag vill här nämna att Socialtjänstkommittén (S\r\n1991:07) i sitt arbete även kommer att beröra\r\nsambandet mellan socialbidragsberoende och\r\növriga socialpolitiska stödsystem.</pre><pre>Den sänkta ersättningsnivån i\r\narbetslöshetsförsäkringen är ett led i försöken att\r\nsanera statens finanser. Om vi misslyckas med den\r\nuppgiften riskerar vi att hamna i en situation av\r\npermanent hög arbetslöshet och varaktigt sänkt\r\nlevnadsstandard och som en följd därav kommer vi\r\natt få ett mycket kraftigt ökat\r\nsocialbidragsberoende. Det är angeläget att\r\nförhindra att detta sker.</pre><pre>Anf. 10  INGER LUNDBERG (s):</pre><pre>Fru talman! Jag vill tacka socialministern för svaret\r\noch även passa på att tacka för svaret på föregående\r\nfråga.</pre><pre>Jag tror att det är viktigt att vi är klara över att\r\nmånga människor lever i en mycket skör\r\nekonomisk situation i dag. Gränsen till att vara\r\nberoende av socialbidrag är mycket nära. De har\r\nutomordentligt svårt att få pengarna att räcka till.\r\nMånga av dem är arbetslösa.</pre><pre>Ett exempel är de många deltidsarbetande kvinnor\r\nsom bara har 75 % av en full a-kasseersättning. De\r\nkommer att få 80 % av den ersättning de tidigare\r\nhade. I dag har de 6 000--7 500 kronor före skatt.\r\nDe kommer att hamna långt under\r\nsocialbidragsnivå med de nya\r\narbetslöshetsersättningarna.</pre><pre>Jag träffade för någon vecka sedan ett gäng tjejer\r\nsom hade tittat på hur förändringarna skulle slå för\r\ndem. De var politiskt arga, det är en sak, men de\r\nvar också skakade och rädda.</pre><pre>De här tjejerna har nämligen fasta kostnader i\r\nbotten som det är utomordentligt svårt att röra i.\r\nVidare känner de att de förlorar 500--1 000 kr av sin\r\nmånadsinkomst. De har inga pengar att spara och\r\nhar alltså inga sparade pengar. De har försökt att\r\navhålla sig från att söka socialbidrag, därför att de\r\nvill klara sig själva. Men risken är uppenbar att\r\nmånga av de här tjejerna hamnar i\r\nsocialbidragsfällan. Jag tror att det är\r\nutomordentligt olyckligt.</pre><pre>Också hyresökningarna är en bidragande faktor.\r\nJag är förvånad, herr socialminister, över att ni inte\r\ninnan regeringen lade fram sitt förslag om\r\nförändrad arbetslösersättning hade gjort en analys\r\nav vad detta betyder för de sköraste grupperna.</pre><pre>Anf. 11  Socialminister BENGT\r\nWESTERBERG (fp):</pre><pre>Fru talman! Som jag nämnde i mitt svar är\r\nhuvudproblemet de som inte kommit in på\r\narbetsmarknaden och som inte har någon\r\narbetslöshetsersättning. Är det något som man\r\nskall vara förvånad över, så är det väl att vi inte\r\ntidigare fått ett förslag om en obligatorisk\r\narbetslöshetsförsäkring. Det hade betytt ganska\r\nmycket i en situation som den som vi nu befinner\r\noss i.</pre><pre>Naturligtvis kan man göra teoretiska beräkningar\r\növer hur mycket socialbidragskostnaderna kan öka\r\nmed nämnda förslag. När det gäller sådana\r\nteoretiska beräkningar hamnar man på belopp i\r\nstorleksordningen några hundra miljoner kronor.\r\nVi har alltså inte alls negligerat den bild av vad som\r\nkan inträffa och som Inger Lundberg talar om. Men\r\ni förhållande till den besparing på flera miljarder\r\nsom det här leder till handlar det ändå om mycket\r\nsmå belopp.</pre><pre>Vi får se vad den praktiska erfarenheten visar. De\r\nteoretiska beräkningarna tyder i alla fall inte på att\r\ndet handlar om några stora belopp.</pre><pre>Anf. 12  INGER LUNDBERG (s):</pre><pre>Fru talman! En sak är de kommunalekonomiska\r\nberäkningarna. Det är möjligt -- ja, det är säkert\r\nsant -- att effekterna för kommunerna inte kommer\r\natt motsvaras av besparingarna för staten.</pre><pre>Men det jag velat belysa är enskilda familjers och\r\nensamståendes situation. Dessa grupper har\r\nkämpat och försökt med allt för att klara sig, och då\r\nmed mycket snäva marginaler. Nu far dessa\r\nmänniskor oerhört illa. Det beror dels på att a-\r\nkasseersättningen sänks, dels på att man samtidigt\r\nupplever en kraftig ökning av hyreskostnaderna.</pre><pre>Väldigt många, framför allt de ensamstående, är\r\nhänvisade till hyreslägenheter och har inte stora\r\nmöjligheter att välja. De kommer att drabbas hårt\r\nav de förändringar av räntebidragen som aviserats.</pre><pre>Jag vill passa på att fråga: Har det förts en\r\ndiskussion mellan Socialdepartementet och\r\nFinansdepartementet om effekterna när det gäller\r\nhyrorna?</pre><pre>Anf. 13  Socialminister BENGT\r\nWESTERBERG (fp):</pre><pre>Fru talman! Jag är något oklar över vad Inger\r\nLundberg menade med sin senaste fråga om vi har\r\nfört diskussioner om hyrorna. Det är klart att vi\r\nfortlöpande för sådana diskussioner.\r\nBostadsbidragen sorterar under\r\nSocialdepartementet. När vi fastställer\r\nbostadsbidragsreglerna tar vi självfallet hänsyn till\r\nhyresutvecklingen.</pre><pre>Inger Lundberg säger att hon inte tror att det här\r\nkommer att betyda så mycket för kommunernas\r\nsocialtjänst. Den fråga som Inger Lundberg ställt\r\ntill mig gäller just hur den aktuella besparingen\r\nkommer att påverka kommunernas socialtjänst.</pre><pre>Att många enskilda personer och familjer drabbas\r\nav den ekonomiska krisen är vi helt överens om.\r\nDet gör det bara mer angeläget att så snart som\r\nmöjligt råda bot på de problem som vi nu har. Den\r\nbesparing som vi nu diskuterar är ett led i vår\r\nsträvan att få ordning på svensk ekonomi.</pre><pre>Anf. 14  INGER LUNDBERG (s):</pre><pre>Herr talman! Kommunernas socialtjänst är inte\r\nbara kommunalekonomi. Det här kommer att få\r\nväsentlig betydelse för den kommunala ekonomin.\r\nMen framför allt kommer det att få betydelse\r\ngenom att den grupp som behöver socialtjänstens\r\nstöd blir större. Det enda de här människorna vill\r\när att de skall klara sig med hjälp av egen inkomst\r\noch, under den tid då så är erforderligt, också med\r\nhjälp av det försäkringsskydd som samhället kan\r\nerbjuda.</pre><pre>Vad regeringen och riksdagsmajoriteten har\r\nåstadkommit är ett urgröpt försäkringsskydd.\r\nDärmed kommer den allra sköraste gruppen att bli\r\nberoende av socialbidrag.</pre><pre>Anledningen till att jag tog upp detta med\r\nbostadskostnaderna är att den här gruppen i\r\ndiskussionen om sådana här problem just markerar\r\nvilka problem man har när det gäller att anpassa sin\r\nekonomi till utgifterna, bl.a. till följd av de kraftiga\r\nhöjningar av hyrorna som skett i år och som\r\naviseras för nästa år.</pre><pre>Anf. 15  Socialminister BENGT\r\nWESTERBERG (fp):</pre><pre>Fru talman! För att fortsätta på det senaste spåret\r\nkan jag säga att regeringen i en proposition till\r\nriksdagen föreslår att bostadsbidragen skall\r\nutbetalas efter aktuell inkomst. Det innebär att de\r\nsom befinner sig i det ömtåliga skiktet och som\r\ntappar inkomst, oavsett om det beror på att de får\r\narbetslöshetsersättning eller på något annat,\r\nkommer att få möjlighet att uppbära högre\r\nbostadsbidrag. Jag tycker att det är rimligt att vi har\r\nbra och generösa bostadsbidrag när vi tvingas skära\r\nner på de generella subventionerna till boendet. Jag\r\när alldeles övertygad om att så kommer att ske,\r\noavsett vilken regering landet har under resten av\r\n90-talet.</pre><pre>Anf. 16  INGER LUNDBERG (s):</pre><pre>Fru talman! Socialministern torde vara väl\r\nmedveten om de bristfälliga bostadsbidragen och\r\nsituationen för många hushåll. Ändå verkar inte\r\nregeringen ta just den här situationen på särskilt\r\nstort allvar.</pre><pre>Naturligtvis finns här en risk. Vi som har bra\r\ninkomster men som kan tycka att det är jobbigt att\r\ntappa 1 000 kr, för det blir ju litet mindre som kan\r\nsparas eller en förändrad konsumtion, far kanske\r\ninte så illa. De grupper vi talar om är däremot\r\nmänniskor som inte har samma marginaler, som\r\ninte har möjligheter att prioritera på annat sätt.</pre><pre>Som jag tidigare betonat är risken uppenbar att\r\nmånga av de här människorna kommer till\r\nsocialtjänsten. Vi vet ju att många av dessa\r\nmänniskor far oerhört illa. Dessa människor\r\ndrabbas personligen, men också deras barn och\r\nandra anhöriga.</pre><pre>Anf. 17  Socialminister BENGT\r\nWESTERBERG (fp):</pre><pre>Fru talman! Det är inte mycket att tillägga. Inger\r\nLundbergs ursprungliga fråga gällde hur den sänkta\r\narbetslöshetsersättningen skulle komma att\r\npåverka kommunernas socialtjänst. Den frågan har\r\njag besvarat så gott det går med det underlag som\r\nfinns.</pre><pre>Överläggningen var härmed avslutad.</pre><pre>8 §  Svar på fråga 1992/93:534 om\r\nsocialbidragets storlek</pre><pre>Anf. 18  Socialminister BENGT\r\nWESTERBERG (fp):</pre><pre>Fru talman! Göran Lindblad har frågat mig vilka\r\nåtgärder jag avser att vidta för att enskilda\r\nkommuner och inte domstolarna skall besluta om\r\nsocialbidragens storlek.</pre><pre>Socialtjänstkommittén (S 1991:07) som har i\r\nuppdrag att göra en allmän översyn av\r\nsocialtjänstlagen skall även bl.a. utreda fördelar\r\noch nackdelar med skilda normsystem.</pre><pre>Socialtjänstkommittén har gjort en kartläggning av\r\nkommunernas socialbidragsnormer.\r\nKartläggningen visar att normerna i allmänhet\r\nligger lägre än Socialstyrelsens rekommenderade\r\nnorm. Kommittén har också uppmärksammat att\r\nantalet besvärsärenden som rör kommunernas\r\nsocialbidragsnormer har ökat kraftigt. Den praxis\r\nsom utvecklats i förvaltningsdomstolarna innebär\r\natt en bidragsnorm som ligger under\r\nSocialstyrelsens norm inte anses tillförsäkra den\r\nenskilde en skälig levnadsnivå. Av\r\nSocialtjänstkommitténs kartläggning framgår också\r\natt enskilda domar i socialbidragsmål inte tycks\r\npåverka kommunernas normer. Den som inte\r\növerklagar kommunens beslut får alltså nöja sig\r\nmed det lägre belopp som den enskilda kommunen\r\nbeslutat om. En annan effekt är att i ett antal fall\r\nsamma person månad efter månad har tvingats\r\növerklaga socialnämndens beslut för att få ut det\r\nhögre beloppet. Detta är oacceptabelt både för den\r\nenskilde och för rättssamhället.</pre><pre>Socialtjänstkommittén kommer inom kort att lägga\r\nfram ett delbetänkande, som enligt vad jag erfarit,\r\ninnehåller förslag till preciserade lagregler för\r\nrätten till bistånd i den del som avser den enskildes\r\nförsörjning. Beredningen av utredningens förslag\r\nkommer att ligga till grund för regeringens\r\nställningstagande i frågan.</pre><pre>Anf. 19  GÖRAN LINDBLAD (m):</pre><pre>Fru talman! Först tackar jag socialministern för\r\nsvaret.</pre><pre>Den här frågan har även en principiell bakgrund.\r\nJag tycker att det är viktigt att man slår fast vad som\r\när kommunernas självbestämmande och vad vi på\r\ncentral nivå skall reglera åt kommunerna. Jag tror\r\natt socialministern och jag är helt överens om att\r\nnivån för ersättningen till socialbidragstagarna skall\r\nvara tillräckligt hög, dvs. så hög att behoven täcks.\r\nBåda vet vi att lagstiftningen om var den nivån skall\r\nligga varit väldigt oklar. Detta har varit föremål för\r\nolika tolkningstvister.</pre><pre>Jag tycker att man centralt skall slå fast till vilken\r\ndel kommunerna har möjlighet att själva bestämma\r\nvad som ingår i den här normen. I dag ingår ju i\r\nvissa kommuner el- och telefonkostnader. I andra\r\nkommuner ingår tandvårdskostnader, och på vissa\r\nställen ligger sådant utanför. Men det här är helt\r\navgörande för var man hamnar när det gäller nivån\r\nför denna norm.</pre><pre>Både socialministern och jag, det är jag säker på,\r\nvet att många socialbidragstagare av olika skäl\r\nkanske har litet svårt att själva planera och\r\nhushålla. Målet är att de på sikt skall ha förmåga att\r\ngöra det. Om tandvårdskostnaden läggs inom\r\nnormen, kan det bli väldigt snett -- dvs. den\r\nbidragstagande har inte möjlighet att själv\r\nfinansiera sin tandvård inom normen. Då är det\r\nbättre att tandvården ligger utanför normen.</pre><pre>Det vore intressant att höra socialministerns\r\nsynpunkter på just de här bitarna.</pre><pre>Anf. 20  Socialminister BENGT\r\nWESTERBERG (fp):</pre><pre>Fru talman! Det pågår, som jag framhöll i mitt svar,\r\nen översyn. Vi kommer alldeles snart, inom några\r\nveckor bara, att få ett betänkande från\r\nSocialtjänstkommittén, där man har gått igenom\r\noch försökt att diskutera vilka saker som bör ingå i\r\nen miniminorm och vad som kan läggas utanför. Jag\r\ntycker att det är bättre att vi väntar med\r\ndiskussionen om konkreta poster tills vi har fått det\r\nhär betänkandet. Om jag minns rätt kommer det\r\nredan nästa vecka från kommittén.</pre><pre>Anf. 21  GÖRAN LINDBLAD (m):</pre><pre>Fru talman! Tack, det var bra att få höra att\r\nbetänkandet kommer så pass snabbt.</pre><pre>Det som är viktigt att man tar med i diskussionerna\r\nframöver är också den skillnad i situation som råder\r\ni storstäderna och i landsorten. Dels är det en\r\nskillnad i kostnadsnivå, dels är det en skillnad när\r\ndet gäller möjligheterna att göra bra inköp för\r\nbidragstagare och för alla oss andra. I storstäderna\r\nfinns det större förutsättningar för det, medan det i\r\nlandsorten är en lägre kostnadsnivå. Sådana här\r\nsaker är det bra att man väger in när man skall\r\nfastställa beloppen.</pre><pre>Det finns en regeringsrättsdom redan från 1984 som\r\ntalar om existensminimum. Det är det som kallas\r\nförbehållsbelopp i dag. Där är det centralt att\r\nförbehållsbeloppet kommer att ligga lägre än den\r\nnorm man på något sätt enas om. Annars är risken\r\nstor att vi får ett stort antal socialbidragstagare i de\r\ngrupper som lagsöks av skattemyndigheten. Så fort\r\nde har kommit över förbehållsbeloppet skulle de\r\nockså ha rätt till socialbidrag. Detta hoppas jag att\r\nman från departementets sida har tänkt på.</pre><pre>Överläggningen var härmed avslutad.</pre><pre>9 §  Svar på fråga 1992/93:510 om åtgärder mot\r\ndrogbekämpning</pre><pre>Anf. 22  Socialminister BENGT\r\nWESTERBERG (fp):</pre><pre>Fru talman! Ingrid Näslund har frågat mig om vilka\r\nåtgärder jag avser vidta för att intensifiera\r\ndrogbekämpningen på alla plan med anledning av\r\nden starka kopplingen mellan olika droger och det\r\nökade drogbruket i Sverige. Denna formulering är\r\nhämtad direkt ur frågan.</pre><pre>Jag delar Ingrid Näslunds uppfattning att det kan\r\nfinnas ett samband mellan tobaksrökning och\r\nmissbruk av narkotika. Detsamma gäller alkohol\r\noch narkotika. Insikten härom präglar de\r\ndrogförebyggande insatser som riktas till ungdomar\r\ni vårt land. I Sverige har kampen mot droger som\r\nett viktigt mål att få ungdomar att säga nej till såväl\r\ntobak och alkohol som narkotika. Detta är\r\nutgångspunkten också för de särskilda program\r\ninom Folkhälsoinstitutet som syftar till att\r\nmotverka bruket av olika beroendeframkallande\r\nmedel.</pre><pre>Utöver sådana förebyggande insatser krävs också\r\nen rad andra insatser, inte minst av socialpolitisk\r\nkaraktär, för att bekämpa drogmissbruk. FN:s\r\nnarkotikakontrollstyrelse, INCB, har i sin\r\nårsrapport för 1992 särskilt uppmärksammat vår\r\npolitik. INCB anser att Sverige för en\r\nförhållandevis framgångsrik narkotikapolitik och\r\nframhåller att vi är ett av de få länder som har\r\nlyckats skapa ett förtroendefullt samarbete mellan\r\nkontrollsidan och vård- och behandlingssidan.</pre><pre>Som exempel på att vår politik har nått konkreta\r\nresultat kan jag nämna att det experimentella\r\nbruket av narkotika har minskat kraftigt de senaste\r\ntjugo åren. I början av 1970-talet uppgav 14 % av\r\ntillfrågade elever i årskurs nio att de någon gång\r\nhade prövat narkotika. Sedan mitten av 80-talet har\r\ndenna siffra legat runt 3 %. Centralförbundet för\r\nalkohol- och narkotikaupplysning, CAN, som\r\ngenomför dessa undersökningar, uppger dock att\r\ndet finns en svag tendens till ökning i förra årets\r\nundersökning.</pre><pre>Två gånger om året genomför CAN också en\r\nsärskild enkätundersökning i ett antal kommuner\r\nför att snabbt få en bild av de senaste tendenserna i\r\nnarkotikautvecklingen. Det allmänna intrycket\r\nfrån fjolårets undersökningar är att missbruket av\r\nnarkotika är relativt stabilt.</pre><pre>Det viktigaste undantaget från denna generella\r\nbedömning är ett ökat antal rapporter om en\r\nökning av missbruk av s.k. rökheroin. De första\r\nrapporterna härom kom för ett par år sedan, då\r\nrökning av heroin bland en begränsad grupp\r\ninvandrare i vissa delar av Stockholm hade\r\niakttagits. Denna missbruksform tycks nu ha fått en\r\nstörre spridning, framför allt i storstäderna.</pre><pre>Det är värt att notera att heroinmissbruket, där\r\nrökningen spelar en viktig roll, sedan några år\r\nuppvisar en oroande utveckling i flera europeiska\r\nländer. Missbruket har ökat främst bland ungdomar\r\nsom har drabbats hårt av arbetslöshet, bostadsbrist\r\noch andra sociala problem. Även om omfattningen\r\nav detta missbruk i Sverige av allt att döma är av\r\nmindre omfattning, måste vi se allvarligt på den\r\nutveckling som CAN rapporterar.</pre><pre>Detta visar att vi aldrig kan slå oss till ro. I kampen\r\nmot narkotikan måste man alltid vara vaksam mot\r\nminsta förändring i missbruksbilden.</pre><pre>Sedan mitten av 1980-talet har betydande statliga\r\nmedel satsats på uppbyggnaden av en offensiv\r\nnarkomanvård. Socialstyrelsen har på regeringens\r\nuppdrag nyligen gjort en utvärdering av denna\r\nsatsning. Den allmänna bedömningen är att\r\nsatsningen varit framgångsrik. En mycket stor\r\nandel av narkotikamissbrukarna har nåtts, och\r\nvården har byggts ut väsentligt.</pre><pre>Det finns emellertid fortfarande en del brister. En\r\nsådan är socialtjänstens svårigheter att nå\r\nmissbrukande invandrare med adekvata insatser.</pre><pre>Liksom CAN varnar också Socialstyrelsen för att\r\nen bestående ungdomsarbetslöshet kan bli en\r\nsannolik rekryteringsbas till missbruk.</pre><pre>Jag kommer senare i vår att föreslå regeringen att\r\nge Socialstyrelsen direktiv till en fortsatt satsning på\r\nen offensiv narkomanvård.</pre><pre>Avslutningsvis vill jag bara instämma i att\r\ntobaksrökning kan vara en inkörsport till tyngre\r\ndroger, men att det enligt min mening vanligen är\r\nmer komplicerade orsakssamband när en ung\r\nmänniska börjar missbruka narkotika. Dessutom\r\nbefarar jag att en stigande ungdomsarbetslöshet\r\noch framtidspessimism kommer att leda till att fler\r\nungdomar kommer i kontakt med droger. En\r\nfortsatt satsning på offensiv narkomanvård är\r\nviktig, men det är även i detta sammanhang väl så\r\nangeläget att den ekonomiska politiken blir\r\nframgångsrik.</pre><pre>Anf. 23  INGER NÄSLUND (kds):</pre><pre>Fru talman! Jag ber att få tacka socialminister\r\nBengt Westerberg för det utförliga svaret. Jag är\r\nmycket tacksam för det, för det tar fram många\r\nviktiga synpunkter på den här frågan. Jag vill säga\r\natt vi delar många uppfattningar som har kommit\r\nfram i det här svaret.</pre><pre>Sambandet mellan narkotika och andra droger har\r\nbelysts mer och mer på senare tid, även om vi alltid\r\nhar haft klart för oss att det finns ett samband.\r\nNaturligtvis är det andra orsaker som är avgörande\r\nför om en ung människa börjar ägna sig åt droger.\r\nMen man kanske också kan säga att den första\r\nspärren som passeras vanligtvis är att man börjar\r\nröka vanlig tobak. Nu menar jag inte ett försök, att\r\nman provar någon gång, vilket kan vara nog så\r\nvanligt bland ungdomar, utan att man börjar\r\nanvända tobak mer regelbundet. Det innebär att\r\nman redan har passerat en spärr, att man har gjort\r\nnågonting som man kanske i själva verket vet är\r\nonyttigt och inte accepterat av föräldrar, skola och\r\nvuxensamhälle. Det kanske samtidigt är ett\r\nsymptom på saker som sedan kan leda till en annan\r\ntyp av missbruk.</pre><pre>Det finns faktiskt siffror på detta som är nog så\r\noroande. Det har visat sig i en\r\nStockholmsundersökning för ett fåtal år sedan att\r\nav rökare var det faktiskt 31 % som hade prövat\r\nnarkotika också. Detta gällde då ungdomar som\r\nhade för vana att röka. Men när det gällde dem som\r\ninte rökte var det bara 4 % som hade prövat.</pre><pre>Överläggningen var härmed avslutad.</pre><pre>10 §  Svar på fråga 1992/93:542 om\r\nrehabilitering av gravt synskadade</pre><pre>Anf. 24  Socialminister BENGT\r\nWESTERBERG (fp):</pre><pre>Fru talman! Bengt Lindqvist har frågat statsrådet\r\nBo Könberg vilka åtgärder han ämnar vidta för att\r\nfå till stånd en fungerande lösning, som ger\r\nsynskadade personer i yrkesverksam ålder tillgång\r\ntill rehabilitering. Arbetet i regeringen är så\r\nfördelat att det är jag som skall svara på frågan.</pre><pre>Under senare år har betydande satsningar gjorts för\r\natt genom en utvecklad arbetslivsinriktad\r\nrehabilitering motverka utslagning från\r\narbetsmarknaden och stärka arbetslinjen. Jag\r\ntänker här främst på den verksamhet som bedrivs\r\nvid arbetsmarknadsinstituten, på införandet av en\r\nrehabiliteringsersättning och på de särskilda medel\r\nsom försäkringskassorna har till sitt förfogande för\r\natt upphandla rehabiliteringsinsatser. Jag uppfattar\r\ndock Bengt Lindqvists fråga på så vis att det inte i\r\nförsta hand är denna form av rehabilitering han\r\navser, utan snarare det som kan betraktas som\r\ngrundläggande rehabilitering.</pre><pre>Som påpekas i frågan gavs grundläggande\r\nrehabilitering tidigare främst som\r\narbetsmarknadsutbildning i de så kallade\r\nomställningsoch träningskurserna (OT-kurserna)\r\nmed Skolöverstyrelsen som huvudman. Från\r\njanuari 1980 upphörde OT-kurserna och ersattes av\r\nAmi-S inom Arbetsmarknadsverket, dvs.\r\nArbetsmarknadsinstitutet med särskilda resurser\r\nför olika grupper funktionshindrade. Som ett led i\r\nsträvandena att renodla den\r\narbetsmarknadspolitiska inriktningen vid\r\narbetsmarknadsinstituten har dock den\r\ngrundläggande rehabiliteringen där successivt\r\nupphört.</pre><pre>Jag anser att det är viktigt att både synskadade och\r\nandra personer med funktionshinder ges\r\nmöjligheter till en god rehabilitering. Regeringen\r\nhar därför i den nyligen avlämnade propositionen\r\nom stöd och service till vissa funktionshindrade\r\n(prop. 1992/93:159) lagt fram förslag som enligt min\r\nbedömning bör skapa förutsättningar för påtagliga\r\nförbättringar av rehabiliteringsverksamheten. I\r\npropositionen föreslås bl.a. att\r\nsjukvårdshuvudmännen genom ett tillägg i hälso-\r\noch sjukvårdslagen (1982:763) skall åläggas en\r\nskyldighet att erbjuda invånarna rehabilitering.\r\nEnligt den föreslagna lagen åläggs huvudmannen\r\nen skyldighet att i samverkan med den enskilde\r\nfastställa en plan över de behövliga\r\nrehabiliteringsinsatserna. I propositionen föreslås\r\nockså att ett omfattande statligt stimulansbidrag för\r\natt utveckla habiliterings- och\r\nrehabiliteringsinsatser för personer med\r\nfunktionshinder. Under en fyraårsperiod skall\r\nsammanlagt 1,7 miljarder kronor anvisas för\r\nändamålet.</pre><pre>Enligt min bedömning bör stimulansmedlen i\r\nkombination med en fastlagd skyldighet för\r\nsjukvårdshuvudmannen att erbjuda rehabilitering\r\nge goda förutsättningar att få till stånd en\r\nfungerande rehabilitering för synskadade.\r\nRegeringen kommer senare att uppdra åt\r\nSocialstyrelsen att ingående följa effekterna av\r\nstimulansmedlen och lagstiftningen, för att säkra\r\natt åtgärderna ger den avsedda förbättringen av\r\nrehabiliteringsverksamheten. Jag ser därför ingen\r\nanledning att nu vidta några ytterligare åtgärder\r\ninom området.</pre><pre>Anf. 25  BENGT LINDQVIST (s):</pre><pre>Fru talman! Först vill jag tacka socialministern för\r\nsvaret.</pre><pre>Varje år söker ungefär 12 000 människor\r\nsynrehabilitering vid syncentralerna. 90 % av dem\r\när ålderspensionärer. Men återstoden, ungefär\r\n1 200 personer, är i yrkesverksam ålder. Av dem har\r\nde flesta, kanske inemot 80--90 %, användbara\r\nsynrester.</pre><pre>För en liten grupp på 100-200 personer är\r\nsynskadan emellertid så allvarlig att det är närmast\r\nen rehabilitering som blind som dessa personer\r\nmåste tillägna sig. För denna lilla grupp fanns det\r\ntidigare, vilket också påpekas i svaret, en enda form\r\nav rehabilitering inom Arbetsmarknadsverket vid\r\narbetsmarknadsinstituten. Denna rehabilitering\r\nhar nu upphört utan att någon annan rehabilitering\r\nhar kommit i dess ställe. Det är detta problem som\r\nvi diskuterar i dag. Problemet gäller dess värre både\r\ndet praktiska ansvaret i samhällets regi och\r\nfinansieringen.</pre><pre>För två år sedan tog Synskadades riksförbund\r\ninitiativet till en rehabiliteringsanläggning i\r\nUppsala. Den verksamheten har fortfarande inte\r\nkommit på fötter på grund av\r\nfinansieringsproblem.</pre><pre>Nu hänvisar Bengt Westerberg i sitt svar till det\r\nkommande stimulansstödet och till den lagfästa\r\nskyldigheten för landstingen att erbjuda\r\nrehabilitering. Detta är utmärkt. Det är också\r\nutmärkt att det finns betydande resurser i\r\nförbindelse med denna reform. På sikt kommer\r\ndetta att ge ett gott resultat. Men dess värre\r\nkommer ytterligare år att gå innan landstingen har\r\nbyggt upp denna nya grundrehabilitering för gravt\r\nsynskadade. Därför måste jag fråga Bengt\r\nWesterberg om han på kort sikt är beredd att\r\nmedverka till att två saker fungerar bättre än i dag.\r\nDen ena gäller att Riksförsäkringsverket och\r\nförsäkringskassorna på ett helt annat sätt än i dag --\r\nsmidigare, snabbare och enklare -- ställer resurser\r\ntill förfogande för den rehabilitering som\r\nsynskadade behöver. Den andra saken gäller att\r\nArbetsmarknadsverket under en begränsad\r\ntidsperiod återupptar rehabiliteringen för gravt\r\nsynskadade.</pre><pre>Anf. 26  Socialminister BENGT\r\nWESTERBERG (fp):</pre><pre>Fru talman! För några år sedan, 1990, utgav\r\nSocialstyrelsen allmänna råd om samordning av\r\nsynskadades rehabilitering. Bakgrunden till det var\r\nett tillkännagivande av riksdagen om en bristande\r\nsamordning av resurserna inom\r\nsynskaderehabiliteringen. I dessa råd konstaterar\r\nman att det finns väldigt många aktörer på detta\r\nområde. Men man kom också fram till slutsatsen att\r\ndet grundläggande ansvaret borde ligga hos\r\nlandstingens syncentraler som borde få denna\r\nsamordnande rollen inom rehabiliteringen. Där\r\nfinns enligt Socialstyrelsens råd den medicinska,\r\npedagogiska, psykologiska och sociala kompetens\r\nsom krävs för att klara denna uppgift.</pre><pre>Resursbristen är emellertid betydande i dessa\r\nsyncentraler. Därför är det ett av de områden som\r\nmåste ryckas upp när vi nu kommer att satsa mer på\r\nrehabilitering under åren framöver.</pre><pre>Jag är medveten om det som Bengt Lindqvist till\r\nsist påpekade, nämligen att det naturligtvis\r\nkommer att ta en viss tid innan vi har en\r\ntillfredsställande ordning på detta område, innan vi\r\nhar tillräckligt mycket resurser för att klara\r\nbehoven. Jag skall naturligtvis försöka medverka\r\ntill att Riksförsäkringsverket och\r\nförsäkringskassorna blir effektivare, om det finns\r\nett sådant behov. Och jag utgår från det, eftersom\r\nBengt Lindqvist säger det. Däremot är jag tveksam\r\ntill att AMI skall få tillbaka denna uppgift när man\r\nnu har rustat ned på detta område. Jag tycker att\r\nden upprustning som behövs snarare skall ske vid\r\nsyncentralerna än att AMI återtar den funktion\r\nsom man tidigare har haft. I dag torde, i flertalet\r\nfall, de nödvändiga resurserna saknas vid\r\narbetsmarknadsinstituten. Det är därför bättre att\r\ntillföra resurser till det som långsiktigt skall vara\r\nlösningen på problemen.</pre><pre>Anf. 27  BENGT LINDQVIST (s):</pre><pre>Fru talman! Jag tackar för de positiva beskeden.\r\nMen Arbetsmarknadsverket har resurserna kvar\r\nnär det gäller den yrkesinriktade, den\r\narbetslivsinriktade, rehabiliteringen. Jag tror att\r\nvarken Bengt Westerberg eller jag här och nu klart\r\nskulle kunna definiera skillnaderna mellan\r\ngrundrehabilitering och arbetslivsinriktad\r\nrehabilitering för en nyligen synskadad person.</pre><pre>Jag tror alltså att Arbetsmarknadsverket, med litet\r\ngenerositet, mycket väl skulle kunna fortsätta ett\r\npar år till. Därmed skulle vi få en situation där\r\ntredje man, dvs. den det faktiskt gäller, den\r\nsynskadade själv, inte kommer i kläm. Det är ändå\r\nArbetsmarknadsverket, som genom att avveckla en\r\nverksamhet utan att se till att någon annan tar över,\r\nsom har skulden till att synskadade i dag inte får\r\nden rehabilitering som de behöver.</pre><pre>Anf. 28  Socialminister BENGT\r\nWESTERBERG (fp):</pre><pre>Fru talman! Låt mig bara säga att jag inte har någon\r\nannan mening i sak än Bengt Lindqvist. Jag skall\r\ngärna undersöka möjligheten att\r\nArbetsmarknadsstyrelsen eller\r\nArbetsmarknadsverket fortsätter att ta detta ansvar\r\nunder ytterligare en tid, om det är möjligt eller inte.\r\nVi får sedan återkomma till denna fråga i ett senare\r\nsammanhang.</pre><pre>Överläggningen var härmed avslutad.</pre><pre>11 §  Svar på fråga 1992/93:506 om\r\nbarnkonventionen och reglerna för avvisning av\r\nbarn</pre><pre>Anf. 29  Kulturminister BIRGIT FRIGGEBO\r\n(fp):</pre><pre>Fru talman! Chatrine Pålsson har frågat mig om jag\r\navser att se över reglerna så att FN:s konvention om\r\nbarnets bästa blir vägledande i avvisningsärenden.</pre><pre>Denna frågeställning har jag tidigare diskuterat här\r\ni kammaren den 30 mars i år, och därför har jag nu\r\nför avsikt att endast redogöra för de viktigare\r\nståndpunkterna i det svaret.</pre><pre>Jag anser att svenska myndigheter, i asylärenden\r\nliksom i andra sammanhang, tar stor hänsyn till\r\nbarnens behov. Man tar särskild hänsyn till barnens\r\nsituation vid prövningen av asylansökningar, och\r\närenden rörande ensamma barn behandlas alltid\r\nmed förtur.</pre><pre>FN:s kommitté för barnets rättigheter höll i januari\r\ni år, i enlighet med förfarandet enligt FN:s\r\nkonvention om barnets rättigheter, förhör med\r\nSverige på grundval av den svenska rapporten om\r\ntillämpningen av konventionen. Kommittén ansåg\r\natt Sverige i stort uppfyller konventionens krav.\r\nFörutom vissa synpunkter på förvarstagande av\r\nbarn framfördes ingen kritik rörande behandlingen\r\nav asylsökande barn.</pre><pre>Svenska myndigheter kan naturligtvis aldrig skicka\r\ntillbaka ett litet barn, om man inte vet att någon tar\r\nhand om det vid ankomsten till hemlandet. Detta\r\nbetyder emellertid inte att ensamma barn\r\nautomatiskt har rätt till uppehållstillstånd i Sverige.\r\nDet skulle knappast vara i enlighet med principen\r\nom barnets bästa som bl.a. uttrycks i FN:s\r\nbarnkonvention. I denna princip ingår ju att barn i\r\nmöjligaste mån skall få vara med sin familj. Därför\r\nförsöker svenska myndigheter så långt det är\r\nmöjligt hitta barnets familj och se till att familjen\r\nkan återförenas, om möjligt i sitt hemland. Ett\r\navvisningsbeslut verkställs därför inte med mindre\r\nän att man kunnat tillse att barnet kan tas om hand\r\nav sin vårdnadshavare.</pre><pre>Enligt vår lagstiftning finns det möjligheter att ett\r\nbarn som befinner sig i Sverige omhändertas av\r\nsvenska myndigheter om detta bedöms som\r\nnödvändigt. Men det bästa för barn är ju normalt\r\natt få vara med sin familj, och detta söker man\r\nuppfylla då det är möjligt. Vid våra myndigheters\r\ntolkning av lagar och bestämmelser utgår\r\nmyndigheterna från barnets bästa.</pre><pre>Anf. 30  CHATRINE PÅLSSON (kds):</pre><pre>Fru talman! Jag vill tacka statsrådet för hennes svar\r\ni den mycket känsliga fråga som jag tror att vi alla\r\ntycker att fallet med den här lille ensamstående\r\npojken är. Det fanns uppenbarligen ingen som\r\nkunde ta hand om pojken i hemlandet, men ändå\r\nstod Invandrarverket fast vid uppfattningen att det\r\ninte fanns hinder för verkställighet. Detta strider\r\nsåvitt jag förstår emot konvention nr 22 om barnens\r\nrättigheter.</pre><pre>Fru talman! Jag vill fråga om invandrar- och\r\nkulturministern tycker att det finns tillräckliga\r\nförordningar och regler för att förhindra att sådana\r\nhär fall skall hända.</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Fru talman! Låt mig först säga att jag är glad för det\r\nengagemang som har visats för denne treårige\r\npojke. Det är många människor som har engagerat\r\nsig i hans situation. Jag skulle vara ännu gladare om\r\ndet över huvud taget vore fler svenskar som\r\nengagerade sig för människor som söker asyl i\r\nSverige.</pre><pre>Som Chatrine Pålsson är väl medveten om kan vi\r\ninte diskutera ett enskilt fall här i kammaren, men\r\nlåt mig betyga och stryka under att det inte får\r\nförekomma och inte heller förekommer att något\r\nbarn sänds i väg från Sverige med mindre att\r\nmyndigheterna är övertygade om att det finns\r\nnågon vårdnadshavare som tar emot barnet.</pre><pre>Det nu aktuella fallet är ganska ovanligt, eftersom\r\ndet rör ett litet barn. Det vanligaste är att det\r\nhandlar om ungdomar som är 15--17 år, och i dessa\r\nfall ser myndigheterna alltid till att det finns någon\r\nsom tar emot barnet, om det sänds i väg från\r\nSverige. Detta understryker att det är en\r\nsjälvklarhet att ett så här litet barn aldrig sänds i väg\r\nmed mindre att man har garantier för att det finns\r\nnågon som tar emot det. Så är det, och så var det\r\näven i detta fall.</pre><pre>Anf. 32  CHATRINE PÅLSSON (kds):</pre><pre>Fru talman! Hur länge kan det dröja, om\r\nföräldrarna ej kan hittas eller inte är kapabla att ta\r\nhand om barnet, innan ett sådant här beslut\r\nverkställs?</pre><pre>Anf. 33  Kulturminister BIRGIT FRIGGEBO\r\n(fp):</pre><pre>Fru talman! Det går inte att ge ett rakt svar på den\r\nfrågan. Vad som händer i ett fall som detta är att de\r\nsociala myndigheterna är engagerade för att ordna\r\ndet som är bäst för barnet. Utgångspunkten är\r\nnaturligtvis i första hand att det skall förenas med\r\nsin familj, i andra hand -- om det inte går -- att man\r\nskall hitta någon annan vårdnadshavare som kan ge\r\nbarnet en bra framtid.</pre><pre>Anf. 34  CHATRINE PÅLSSON (kds):</pre><pre>Fru talman! Jag vill tacka statsrådet för hennes\r\nengagemang och för det klara beskedet att man inte\r\nsänder i väg något barn utan att man har hittat en\r\nvårdnadshavare. Jag hoppas att vi i fortsättningen\r\ngemensamt skall kunna engagera oss till förmån för\r\nflyktingar som har det mycket svårt och kanske\r\nsärskilt små barn som till synes är lämnade\r\nensamma.</pre><pre>Överläggningen var härmed avslutad.</pre><pre>12 §  Svar på fråga 1992/93:547 om\r\nbehandlingen av flyktingar som tas i förvar</pre><pre>Anf. 35  Kulturminister BIRGIT FRIGGEBO\r\n(fp):</pre><pre>Fru talman! Karl-Göran Biörsmark har frågat mig\r\nom jag avser att vidtaga någon åtgärd så att\r\nflyktingar som inte har begått någon brottslig\r\nhandling inte skall hållas i fängsligt förvar.</pre><pre>Inledningsvis vill jag poängtera att ett förvarsbeslut\r\när en ingripande åtgärd för den enskilde individen\r\noch därför bara får förekomma i situationer där det\r\när oundgängligen nödvändigt. Förutsättningarna\r\nför att ta en utlänning i förvar är därför noga\r\npreciserade i utlänningslagen, och dessutom är\r\ntiden för förvarstagandet begränsad. Av tillgänglig\r\nstatistik framgår att 4 520 vuxna personer togs i\r\nförvar under 1992. Av dessa var 3 010 förvarstagna\r\nkortare tid än tre dygn, och 86 % av totala antalet\r\nvar tagna i förvar mindre än tio dygn.</pre><pre>Det är polismyndigheten som är ansvarig för\r\nverkställandet av ett förvarsbeslut. Förutom\r\nförvarslokalen i Carlslund använder sig polisen av\r\ntre olika typer av förvarslokaler: polisarrest vid\r\nkorta förvar, allmänna häkten samt\r\nkriminalvårdsanstalter. Enligt uppgift från\r\nRikspolisstyrelsen saknas centrala riktlinjer för de\r\nolika polismyndigheterna i vilka fall resp. typ av\r\nförvarslokal bör användas. Det är enligt min\r\nmening något förvånande, men samtidigt skall man\r\nvara medveten om att beläggningssituationen på de\r\nallmänna häktena och kriminalvårdsanstalterna är\r\nså ansträngd att polisen i många fall får acceptera\r\nde lösningar som vid det tillfället finns till hands.\r\nSom tidigare nämnts är ju också förvarstiden i de\r\nallra flesta fall mycket kort.</pre><pre>När det gäller behandlingen av utlänningar som\r\nhålls i förvar är lagen om behandlingen av häktade\r\noch anhållna tillämplig. Därutöver skall\r\nutlänningen beviljas de lättnader och förmåner som\r\nkan medges med hänsyn till ordning och säkerhet\r\ninom anstalten, häktet eller polisarresten. Jag utgår\r\nfrån att man i dessa fall beviljar så mycket lättnader\r\nsom möjligt, samt tillser att den förvarstagne i\r\nstörsta möjliga mån hålls ifrån de övriga intagna.</pre><pre>Anf. 36  KARL-GÖRAN BIÖRSMARK\r\n(fp):</pre><pre>Fru talman! Jag får tacka så mycket för svaret. Jag\r\nuppmärksammades personligen på det här genom\r\nett TV-inslag och förbryllades något av vad\r\nreportern hade att berätta. Jag trodde faktiskt inte\r\natt det gick till på det sättet att personer som icke\r\när brottslingar i vanlig bemärkelse kan få sitta i\r\nhäkte och i fängsligt förvar så lång tid.</pre><pre>Det är glädjande att man, som statsrådet säger, i\r\n86 % av det totala antalet fall hålls i förvar mindre\r\nän tio dygn, men det finns ändå 14 % kvar. Det var\r\nnärmast dem som jag tänkte på när jag ställde min\r\nfråga. Jag har förstått att det förekommer att en del\r\nav dem får sitta i förvar ända upp till ett halvår. Det\r\när klart att en flykting som kommer till Sverige och\r\nblir satt i fängelse tillsammans med andra fångar i\r\nett halvår har en mycket svår situation. Det har\r\nockså visat sig att en del av dessa flyktingar har måst\r\nfå psykiatrisk vård för att klara sin situation.</pre><pre>Om man jämför sex månaders förvaring med straff\r\nför brottslig gärning här i Sverige, finner man att\r\ndet ungefär motsvarar ett fängelsestraff för grov\r\nmisshandel med knivskärning och svår kroppslig\r\nskada eller för stöld av ett värde motsvarande\r\n100 000 kr.</pre><pre>I artikel 7 i Genèvekonventionen görs ett ganska\r\nklart uttalande, nämligen att fördragsslutande stat\r\nskall tillerkänna flyktingar samma ställning som\r\nstaten i fråga tillerkänner utlänningar i allmänhet.</pre><pre>Statsrådet säger att Rikspolisstyrelsen saknar\r\ncentrala riktlinjer för de olika polismyndigheterna\r\nom i vilka fall resp. typ av förvarslokal bör\r\nanvändas. Statsrådet uttrycker sin förvåning över\r\ndetta. Kommer statsrådet att vidta någon åtgärd för\r\natt medverka till att någon ändring sker på den\r\npunkten?</pre><pre>Anf. 37  Kulturminister BIRGIT FRIGGEBO\r\n(fp):</pre><pre>Fru talman! Jag har den uppfattningen att det\r\nnaturligtvis är svårt för dessa personer oavsett var\r\nde sitter i förvar -- på den förvarslokal som finns i\r\nCarlslund och som är avsedd för förvarstagande, i\r\nallmänt häkte eller i fängelse. Jag tror inte att man\r\nkan göra någon större åtskillnad däremellan.</pre><pre>Man skall vidare vara klar över bakgrunden till\r\nförvarstagandena. I en del fall är förvarstagandet\r\nnaturligtvis oförskyllt för den enskilde individen i så\r\nmåtto att det handlar om att hitta någon\r\ntransportlägenhet, att ordna med resebiljetter och\r\nliknande. I sådana fall är det ofta fråga om mycket\r\nkorta förvarstider. I andra fall handlar det om\r\npersoner som har gjort sig av med sina handlingar,\r\npass och annat, och det tar då längre tid att försöka\r\nfå fram det. En del personer vägrar att medverka\r\ntill att få ut sina handlingar, även om det skulle vara\r\nmöjligt. Några fall blir därför väldigt komplicerade,\r\neftersom det tar lång tid att få fram nya handlingar\r\nfrån vissa länder. Man skall vara klar över att i en\r\ndel fall kan personerna själva medverka till att inte\r\nbehöva sitta i förvar så länge.</pre><pre>Den direkta frågan Karl-Göran Biörsmark ställde\r\ngällde om jag avser att initiera ett utfärdande av\r\nsärskilda riktlinjer. Jag utgår från att\r\nRikspolisstyrelsen, mot bakgrund av denna\r\nuppmärksamhet, tar itu med den frågan. Då finns\r\ndet också anledning att titta på varför\r\nförvarslokalerna i Carlslund utnyttjas bara till\r\nhälften. Där finns 38 bäddar. I regel är 15--20\r\nbäddar belagda medan resten står tomma. Det\r\nmåste innebära att det finns någon brist i systemet\r\nsom gör att man inte utnyttjar de förvarslokaler\r\nsom finns för detta ändamål.</pre><pre>Anf. 38  KARL-GÖRAN BIÖRSMARK\r\n(fp):</pre><pre>Fru talman! Min fundering när jag såg detta\r\ninslag -- det visar hur viktigt det är med pressens\r\nagerande och att pressen sätter tummen på dessa\r\nfrågor och belyser hur det går till -- var om man inte\r\nskulle kunna tänka sig att det finns någon annan typ\r\nav förvar än fängelse för dessa flyktingar. Att sitta i\r\nen sådan cell 24 timmar om dygnet med en timmes\r\nrast på en rastgård -- precis som alla andra\r\ninterner -- kan ju inte vara tillfredsställande.\r\nUtgångspunkten är ju att ha ett bra förhållande till\r\ndenna person. Där måste ju finnas ett samarbete,\r\nprecis som statsrådet säger, att hjälpa till att ordna\r\nfram handlingar osv. Sitter då flyktingen som en\r\nintern i ett fängelse blir det inte det allra bästa\r\nsamtalsklimatet. De vistas ju dessutom tillsammans\r\nmed andra brottslingar. Jag förstår också att\r\npersonalen på dessa fängelser inte mår bra av\r\nsituationen när de ser hur flyktingar går ner sig.</pre><pre>Flyktingsituationen i sig är ju tillräckligt svår utan\r\natt flyktingarna skall behöva sitta i fängsligt förvar\r\ntillsammans med andra ''vanliga'' kriminella\r\nindivider. Det är ju inte kriminellt i sig att vara\r\nflykting.</pre><pre>Finns det inte möjlighet, enligt statsrådet, att ha\r\nnågon annan typ av förvaring t.ex. med hjälp av\r\nokonventionella lösningar?</pre><pre>Anf. 39  Kulturminister BIRGIT FRIGGEBO\r\n(fp):</pre><pre>Fru talman! Det finns särskilda förvarslokaler för\r\ndessa personer, nämligen i Carlslund. Där har man\r\nuppenbarligen inte utnyttjat den fulla kapaciteten.\r\nJag utgår från att man försöker ändra på det\r\nförhållandet.</pre><pre>Jag har redan tidigare sagt att det är svårt att\r\ngradera den plats som personen i fråga befinner sig\r\npå. Det är nog bekymmersamt i alla situationer. Av\r\nsvaret framgår att personen skall, enligt de\r\nriktlinjer som finns, beviljas lättnader och\r\nförmåner med hänsyn till ordning och säkerhet\r\ninom anstalten. Det säger sig självt att man bör\r\nförsöka särskilja brottslingar från de förvarstagna.</pre><pre>Jag tror inte att det går att göra en gradering mellan\r\nförvar i fängelse eller i häkte. Jag skulle tro att\r\nhäktet i vissa avseenden är mer påfrestande. Där\r\ngäller ju reglerna med korta raster. I ett fängelse går\r\ndet att ha mer öppenhet och större frihet. Men, som\r\nsagt, jag vill egentligen inte göra en gradering,\r\neftersom situationen är säkert påfrestande oavsett\r\nvar man sitter i förvar.</pre><pre>Anf. 40  KARL-GÖRAN BIÖRSMARK\r\n(fp):</pre><pre>Fru talman! Jag vill än en gång tacka statsrådet för\r\nsvaret. Jag tror att det är viktigt att frågan har blivit\r\nuppmärksammad. Jag förstår att myndigheterna nu\r\ntydligen skall agera för att ändra litet grand på\r\nsakernas tillstånd. Var och en förstår att det kan\r\nupplevas mycket inhumant för en flykting att bli\r\nbehandlad på det sättet. Det visar också en del fall\r\ndär flyktingar har gått ner sig och lider psykiskt\r\nmycket illa. Vi får hoppas att denna diskussion är\r\nen vink till myndigheterna att handla på annat sätt.</pre><pre>Anf. 41  Kulturminister BIRGIT FRIGGEBO\r\n(fp):</pre><pre>Fru talman! Det är inte fråga om flyktingar. Deras\r\nflyktingstatus har prövats i regel av både\r\nInvandrarverket och Utlänningsnämnden. Det är\r\npersoner som har tagit sig hit och sökt asyl, men\r\nsom inte befunnits vara flyktingar.</pre><pre>Överläggningen var härmed avslutad.</pre><pre>13 §  Svar på fråga 1992/93:527 om förbud mot\r\nblyhagel vid jakt</pre><pre>Anf. 42  Miljöminister OLOF JOHANSSON\r\n(c):</pre><pre>Fru talman! Inge Carlsson har frågat mig om\r\nregeringen ämnar besluta om förbud av blyhagel\r\nvid jakt i våtmarker och andra känsliga områden.</pre><pre>Riksdagen har beslutat (prop. 1990/91:JoU 30,\r\nrskr. 338) att en övergång från användning av\r\nblyhagel till hagel som inte är miljöfarliga skall ske\r\ngenom i huvudsak frivilliga överenskommelser och\r\nvara genomförd i början av 2000-talet. Övergången\r\nbör ske inom de närmaste åren vad gäller jakt i\r\nvåtmarker och andra känsliga områden.</pre><pre>Som jag redovisade den 8 december 1992 med\r\nanledning av en fråga från Ylva Annerstedt om\r\nförbud mot att använda blyhagel, sker endast en\r\nmindre del av all blyhagelanvändning vid jakt inom\r\nvåtmarker. Det är likafullt angeläget att\r\nblyhagelanvändningen snarast upphör där med\r\nhänsyn till de särskilda risker som föreligger.</pre><pre>Jag redovisade vidare att Statens naturvårdsverk\r\nförbereder förslag till förbud mot jakt med blyhagel\r\ninom landets 30 särskilt skyddsvärda\r\nvåtmarksområden. Jag har nu erfarit att förslaget är\r\nremissbehandlat och att bl.a. Svenska\r\nJägareförbundet ställer sig positivt till förslaget om\r\nförbud.</pre><pre>Jag redovisade också att regeringen gett Statens\r\nnaturvårdsverk och Kemikalieinspektionen i\r\nuppdrag att senast den 1 juli 1993 redovisa hur\r\navvecklingen av bly- resp. kvicksilveranvändningen\r\nfortgår. Myndigheterna skall i förekommande fall\r\nföreslå de ytterligare åtgärder som kan krävas för\r\nen sådan avveckling.</pre><pre>Anf. 43  INGE CARLSSON (s):</pre><pre>Fru talman! Jag vill tacka miljöministern för svaret\r\npå min fråga.</pre><pre>Skälet till att jag har ställt frågan är att det är tre\r\når sedan vi fattade beslut om en god livsmiljö, dvs.\r\npropositionen från 1990/91. Där utgick den\r\nsocialdemokratiska regeringen från att det under\r\nde närmaste åren skulle bli en frivillig uppgörelse\r\nmellan naturvännerna och jägarintressena om en\r\navveckling av användandet av blyhagel vid jakt i\r\nkänsliga våtmarker.</pre><pre>Nu har det alltså gått tre år, och det har inte hänt\r\nnågot i vårt land. I flera andra länder -- Norge,\r\nDanmark, Holland, vissa delstater i USA,\r\nAustralien -- har man tidigare beslutat om totalt\r\nförbud av användandet av hagel vid all jakt. I\r\nSverige har vi fortfarande inte antagit något sådant\r\nförbud.</pre><pre>Jag tycker att tiden är inne att miljöministern måste\r\nse till att det blir ett beslut. I och med att Svenska\r\nJägareförbundet har sagt ja under remissomgången\r\nfinns det inget hinder. Jag utgår från att\r\nnaturvännerna vill ha förbudet.</pre><pre>När kan vi förvänta oss ett förbud när det gäller de\r\nkänsliga våtmarkerna? Varför skall förbudet bara\r\nomfatta de mest känsliga områdena? Varför inte all\r\njakt vid våtmarker och insjöar i det här landet?</pre><pre>Anf. 44  Miljöminister OLOF JOHANSSON\r\n(c):</pre><pre>Fru talman! Först tycker jag att vi skall vara\r\növerens om matematiken -- i varje fall om det var\r\nbeslutet i juni 1991 som åsyftades. Det är alltså inte\r\ntre år sedan utan betydligt kortare tid, drygt ett och\r\nett halvt år sedan, som det är fråga om. Men det är\r\nen struntsak i sammanhanget.</pre><pre>Vi har följt det beslut som riksdagen har fattat. Det\r\när därför vi har lagt ut utredningsuppdragen till\r\nmyndigheterna, som jag har redovisat i frågesvaret.\r\nDäremot har vi inte funnit anledning att avbryta\r\nden trafiken. Behandlingen av ärendet följer den\r\nvanliga gången med de tidsgränser som är satta för\r\njakt i våtmarker. Det betyder att en redovisning\r\nskall komma in senast den 1 juli 1993. Då har det\r\ngått ungefär två år efter det att riksdagen beslutade\r\nom frivillighet som huvudprincip. Om inte\r\nfrivilligheten fungerar, måste det ske något starkare\r\nän så.</pre><pre>Anf. 45  INGE CARLSSON (s):</pre><pre>Fru talman! Jag medger att jag sade fel i vad gäller\r\ntidsmarginalen. Propositionen skrevs 1990, och\r\nbeslutet fattades 1991 -- det är riktigt.</pre><pre>Om redovisningen av det förelagda uppdraget\r\nkommer in till den 1 juli 1993, vad innebär det när\r\ndet gäller att fatta beslut om förbud mot jakt med\r\nblyhagel i våtmarker? Kommer förbudet bara att,\r\nsom det nämns i miljöministerns svar, gälla endast\r\nde 30 särskilt skyddsvärda våtmarksområdena?\r\nVarför skall förbudet inte gälla alla\r\nvåtmarksområden?</pre><pre>Anf. 46  Miljöminister OLOF JOHANSSON\r\n(c):</pre><pre>Fru talman! Jag avvaktar myndigheternas besked\r\npå den här punkten, innan vi går vidare och fattar\r\nbeslut. Så var inriktningen från början, och vi följer\r\nden inriktningen.</pre><pre>Överläggningen var härmed avslutad.</pre><pre>14 §  Svar på fråga 1992/93:528 om\r\nfinansieringen av Östersjöns rening</pre><pre>Anf. 47  Miljöminister OLOF JOHANSSON\r\n(c):</pre><pre>Fru talman! Ulla Pettersson har frågat mig hur jag\r\navser att agera för att programmet för Östersjöns\r\nrening skall genomföras.</pre><pre>Arbetet med att återställa Östersjön fortgår i\r\nenlighet med de riktlinjer som drogs upp vid\r\nstatsministermötet i Ronneby 1990. Under år 1992\r\nställde sig de deltagande länderna i huvudsak\r\nbakom det åtgärdsprogram, med förslag på olika\r\nmiljöinsatser, som tagits fram inom en särskild\r\narbetsgrupp inom Helsingforskonventionen. I\r\ndetta åtgärdsprogram finns en översiktlig\r\nuppskattning av de totala kostnaderna för\r\nprogrammet, baserad på preliminära bedömningar\r\noch förstudier av enskilda projekt.</pre><pre>Programmet är ett långsiktigt åtagande över ca 20\r\når. Målsättningen med finansieringskonferensen i\r\nGdansk i mars i år var att starta genomförandet\r\nunder år 1993. Konferensen syftade inte -- vilket jag\r\nvill understryka -- till att finna lösningar för den\r\ntotala finansieringen av Östersjöprogrammet.</pre><pre>Vid konferensen manifesterades enigheten om att\r\ngenomföra programmet i en ministerdeklaration.</pre><pre>I denna deklaration betonas t.ex. betydelsen av\r\nekonomiska styrmedel för att minska utsläppen till\r\nÖstersjön, liksom behovet av en fortsatt\r\nsamordning av insatserna. Länderna uppmanas\r\nockså att påta sig samordningsansvar för olika\r\nområden. Vikten av innovativa\r\nfinansieringslösningar framhålls. Det gäller t.ex. att\r\nfå till stånd ändamålsenliga kombinationer av\r\nlokala, bilaterala och multilaterala\r\nfinansieringskällor.</pre><pre>De multilaterala finansieringsorgan som deltagit i\r\nförberedelserna för Gdansk-konferensen kommer\r\natt ha en viktig roll när det gäller den långsiktiga\r\nfinansieringen av åtgärdsprogrammet. Jag kan med\r\ntillfredsställelse konstatera att dessa nu deltar\r\naktivt i arbetet med att ta fram konkreta\r\ninvesteringsprojekt och finansiering till dessa.\r\nSåväl Världsbanken som den Europeiska\r\nutvecklingsbanken förbereder ett stort antal\r\nprojekt, framför allt när det gäller avloppsrening i\r\nBaltikum och Polen. Bankernas engagemang är en\r\nav de viktigaste förutsättningarna för att\r\nprogrammet skall kunna genomföras.</pre><pre>Den svenska regeringen har hittills aviserat\r\nsammanlagt ca 250 miljoner kronor till\r\nÖstersjöarbetet. Det är förstås min förhoppning att\r\nandra länder också kommer att anvisa särskilda\r\nmedel till Östersjöarbetet. Jag föreslog i Gdansk att\r\nen särskild fond för projektförberedelse inrättas för\r\natt skynda på igångsättningen av konkreta projekt.</pre><pre>Jag är beredd att utnyttja alla tillfällen, nu närmast\r\nden förestående alleuropeiska\r\nmiljöministerkonferensen i slutet av april i år, för\r\natt uppmana till ökade insatser för att rädda\r\nÖstersjön.</pre><pre>Anf. 48  ULLA PETTERSSON (s):</pre><pre>Fru talman! Jag tackar miljöministern för svaret på\r\nmin fråga. Jag inser att meningen med\r\nfinansieringskonferensen inte var att finna\r\nlösningar på den totala finansieringen. Ett\r\nhuvudsyfte var dock, om jag inte är fel underrättad,\r\natt få fram just finansiering av programmet.</pre><pre>Miljöministerns svar andas nu avsevärd optimism.\r\nDet är i och för sig en god utgångspunkt. Men om\r\nman ser till det konkreta resultatet av den här\r\nkonferensen är väl det inte så strålande. Jag vill\r\ndärför ställa ytterligare några konkreta frågor till\r\nmiljöministern. Miljöministern säger att de\r\nmultilaterala finansieringsorganen nu aktivt deltar i\r\narbetet. Har detta skett först efter konferensen?\r\nHur är miljöministerns bedömning av de aktuella\r\nfrågorna? Blir satsningarna av?</pre><pre>Miljöministern säger också i svaret: ''Det är förstås\r\nmin förhopping att andra länder också kommer att\r\nanvisa särskilda medel till Östersjöarbetet.'' Finns\r\ndet några tecken på detta? Har några länder\r\nvidtagit konkreta åtgärder i en sådan riktning?</pre><pre>Den bild massmedia gav av konferensen i Gdansk,\r\nefter det att konferensen avslutats, var ganska\r\nnegativ. Det talades om besvikelser. Jag tror att\r\nmiljöministern själv gav uttryck för en viss\r\nbesvikelse. Är den bild som framställdes i\r\nmassmedia felaktig? Har miljöministerns känsla av\r\nbesvikelse försvunnit?</pre><pre>Anf. 49  Miljöminister OLOF JOHANSSON\r\n(c):</pre><pre>Fru talman! Det är korrekt att säga att jag hade\r\nväntat mig mer av vissa andra länder. Jag föreslog\r\nsjälv, såsom jag nämner i svaret, att en särskild fond\r\nför frivilliga bidrag skulle inrättas. Sverige\r\naviserade direkt 50 miljoner kronor för att ju få\r\nandra länder att också ställa upp. Av de övriga\r\nÖstersjöländerna var det enbart Danmark som\r\ngjorde så. Från den synpunkten var konferensen\r\nnaturligtvis en besvikelse.</pre><pre>Vi vet dessutom att de allra flesta staterna runt\r\nÖstersjön befinner sig i en sådan samhällskris att de\r\nhar mycket små möjligheter att bidra.</pre><pre>Till detta kommer det förenade Tyskland. Det\r\ngamla Västtyskland har sitt hemarbete i gamla\r\nÖsttyskland. I Tyskland anser man att man i det här\r\nsammanhanget mer än väl bidrar med sin del, dvs.\r\ndet som tidigare var en internationell fråga har nu\r\nblivit en nationell fråga. Tyskland bidrog därför inte\r\nvid denna konferens med några nya friska pengar.\r\nSådana förväntningar kunde trots allt ställas.</pre><pre>Det är samtidigt viktigt att notera att förberedande\r\nstudier med kalkyler om hur mycket saker och ting\r\nkommer att kosta inte är något steg till\r\nförverkligande, annat än om arbetet fullföljs. Det\r\när s.k. ''feasibility studies'' som de fyra\r\ninternationella banker som varit involverade hittills\r\nhar ägnat sig åt. Det är vad jag syftar på när jag\r\nsäger att dessa organ nu får en mer aktiv roll för att\r\nverkligen skapa den finansiering som krävs för att\r\nfölja upp de förberedande studierna. Och det är\r\nvad de skall göra.</pre><pre>Anf. 50  ULLA PETTERSSON (s):</pre><pre>Fru talman! Jag hoppas naturligtvis att det kommer\r\natt bli på det sätt som miljöministern aviserar. Det\r\när fortfarande svårt att få någon klar bild av det\r\nfortsatta programmet. Det känns dystert att fråga\r\nom det blir av, men det är ju ändå slutpunkten. Tror\r\nmiljöministern att förslaget kommer att kunna\r\ngenomföras inom de närmaste 20 åren? Finns det\r\nskäl till ett slags alternativ strategi om så inte skulle\r\nvara fallet? Sverige är trots allt det land av samtliga\r\nländer kring Östersjön som har den längsta\r\nÖstersjökusten.</pre><pre>Anf. 51  Miljöminister OLOF JOHANSSON\r\n(c):</pre><pre>Fru talman! Det är därför som Sverige har varit\r\nförst med att gå ut med konkreta besked. Såsom\r\nUlla Pettersson säkert minns lade regeringen redan\r\ni höstas fram en proposition härom. Tyvärr ställde\r\ninte alla partier fullt ut upp genom att bevilja de\r\npengar som i propositionen anvisades för konkreta\r\nprojekt för ett Östersjösamarbete.</pre><pre>Den propositionen behandlades i höstas. Vi har\r\ndärefter återkommit i samband med den s.k.\r\nklimatpropositionen, som riksdagen ännu inte har\r\nbeslutat om. I den propositionen föreslås\r\nytterligare medel till ett Östersjösamarbete. I dessa\r\navseenden har regeringen, före Gdansk-\r\nkonferensen, konkret visat sig vara beredd att\r\nsatsa.</pre><pre>I en rundskrivelse till mina kolleger runt Östersjön\r\nhar jag dessutom bett dem fundera över\r\ngemensamma finansieringsmodeller. Det betyder\r\nt.ex. miljöavgifter, eller andra avgifter, på sådant\r\nsom förekommer i alla länder. En av de frågor som\r\njag har ställt har gällt just hur man exempelvis\r\nskulle kunna ta ut en avgift på sjötrafiken i\r\nÖstersjön.</pre><pre>Anf. 52  ULLA PETTERSSON (s):</pre><pre>Fru talman! Jag hade egentligen inte tänkt ta upp\r\nden svenska delen i det här, men eftersom\r\nmiljöministern gör det, vill jag påpeka att vi som\r\nbekant har litet olika syn på hur det här skall\r\ngenomföras. Vi tycker att regeringen plottrar litet\r\nmed de anslag som man delar ut. Vi vill se ett mer\r\nsammanhållet och mer samlat program för\r\nEuropapolitiken över huvud taget, där naturligtvis\r\nmiljöfrågorna skulle få en större omfattning. Men\r\ndet är ju inte huvudämnet för vår diskussion i dag.</pre><pre>Vi är inte ovilliga att ge pengar till\r\nÖstersjösamarbetet, långt därifrån. Vi tror att vi\r\nmed vår modell skulle få ett effektfullare medel.</pre><pre>Anf. 53  Miljöminister OLOF JOHANSSON\r\n(c):</pre><pre>Fru talman! Jag har för säkerhets skull med mig en\r\nhel pärm som handlar om program. Det är ett\r\ngemensamt program inom ramen för HELCOM-\r\nsamarbetet. Det kallas The Baltic Sea Joint\r\nComprehensive Environmental Action\r\nProgramme. Så program saknas inte, men det\r\nsaknas en del pengar.</pre><pre>Jag har hela tiden under den här processen sagt att\r\ndet var ett mycket bra initiativ som togs i Ronneby\r\n1990. Tyvärr hade det en brist, och det var att det\r\ninte heller där klarades ut hur man framöver tänkte\r\nsig att finansiera det hela. Vi har genom de medel\r\nsom blev ''över'' när vi genomförde höjningen av\r\nkoldioxidskatten i Sverige frigjort pengar för\r\nÖstersjöprogrammet.</pre><pre>Jag är naturligtvis öppen för alla konstruktiva\r\nförslag som kan finnas hos andra partier om hur det\r\nhär skall finansieras.</pre><pre>Anf. 54  ULLA PETTERSSON (s):</pre><pre>Fru talman! Det var ine programmet för Östersjöns\r\nräddning som jag avsåg när jag efterlyste ett\r\nsammanhållet program, utan ett svenskt program.\r\nVi har så sent som i dag i jordbruksutskottet\r\npreliminärt behandlat just förslag i den riktningen.\r\nVi anvisar lika mycket pengar som regeringen gör,\r\ndock med en, som vi anser det, mer sammanhållen\r\nstrategi när det gäller åtgärder i Baltikum och\r\nÖsteuropa.</pre><pre>Anf. 55  Miljöminister OLOF JOHANSSON\r\n(c):</pre><pre>Fru talman! Jag är naturligtvis tacksam för att man\r\nbeviljar minst lika mycket pengar som regeringen\r\nhar föreslagit. Betydligt större insatser kommer att\r\nkrävas inom ramen för det samlade programmet,\r\näven om vi ser det här på 20 års sikt.</pre><pre>Överläggningen var härmed avslutad.</pre><pre>15 §  Svar på fråga 1992/93:530 om importen av\r\napor</pre><pre>Anf. 56  Miljöminister OLOF JOHANSSON\r\n(c):</pre><pre>Fru talman! Lena Klevenås har frågat\r\njordbruksministern om han avser att vidta några\r\nåtgärder för att stoppa importen av apor till Sverige\r\nfrån länder där apor lever i vilt tillstånd.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Jag vill först nämna att med stöd av 1958 års\r\nveterinära införselkungörelse har ett i det närmaste\r\ntotalt importförbud för apor till Sverige införts av\r\nsmittskyddsskäl. Tillstånd till sådan införsel kan i\r\npraktiken erhållas endast för vetenskapliga\r\nändamål eller offentlig förevisning.</pre><pre>Sverige har i juni 1992 undertecknat konventionen\r\nom biologisk mångfald. Inom regeringskansliet\r\npågår arbete med att utarbeta en proposition med\r\nförslag till riksdagen att godkänna konventionen.\r\nGenom tillträde till konventionen åtar sig parterna\r\nbl.a att utarbeta och bibehålla nödvändig\r\nlagstiftning eller andra reglerande bestämmelser\r\nför skyddet av hotade arter och populationer.</pre><pre>Importen till Sverige av bl.a. apor regleras\r\ninternationellt genom konventionen om\r\ninternationell handel med utrotningshotade arter\r\nav vilda djur och växter, den s.k. CITES-\r\nkonventionen. Samtliga arter av apor upptas på\r\nkonventionens bil. I eller II, dvs. att dessa arter är\r\nutrotningshotade eller riskerar att bli utrotade, om\r\ninte handeln med arterna regleras strängt. Varje\r\nkonventionspart får införa strängare\r\nskyddslagstiftning än vad som anges i\r\nkonventionen. Genom 1975 års förordning om\r\ntillämpning av CITES-konventionen har Sverige\r\nutöver konventionsbestämmelserna, innefattande\r\nbl.a. krav på importtillstånd för djur- och växtarter\r\nupptagna på bil. I, även infört krav på\r\ninförseltillstånd för levande exemplar av djur- eller\r\nväxtart som tagits upp i bil. II. Import- och\r\ninförseltillstånd meddelas av Statens jordbruksverk\r\nefter samråd med Statens naturvårdsverk. Tillstånd\r\nfår enligt förordningen inte beviljas, om\r\nNaturvårdsverket anser att importen eller införseln\r\nkommer att påverka artens överlevnad ogynnsamt\r\neller om vissa i konventionen och förordningen\r\nangivna villkor inte är uppfyllda.</pre><pre>Som Lena Klevenås påpekat har under 1992 ett\r\nantal viltfångade apor importerats till Sverige från\r\nIndonesien. Dessa apor, två arter av släktet\r\nmakaker, har importerats för vetenskapliga\r\nändamål. Arterna är upptagna på konventionens\r\nbil. II. Erforderligt exporttillstånd från Indonesien\r\nhar funnits, och övriga villkor för beviljande av\r\ninförseltillstånd har varit uppfyllda.\r\nNaturvårdsverket har därefter fått information som\r\ntyder på att införseln till Sverige kan komma att\r\npåverka arternas överlevnad i Indonesien\r\nogynnsamt. Enligt uppgift från Naturvårdsverket\r\noch Jordbruksverket har den aktuelle importören\r\nockså fått denna information. Ställning till frågan\r\nom beviljande av införseltillstånd kan endast tas i\r\ndet enskilda ärendet.</pre><pre>Sverige har alltså redan nu möjlighet att förbjuda\r\nimport av apor om ansvariga myndigheter bedömer\r\natt handeln kan komma att påverka artens\r\növerlevnad ogynnsamt, även om exportlandets\r\nmyndigheter inte delar denna bedömning.</pre><pre>Anf. 57  LENA KLEVENÅS (s):</pre><pre>Fru talman! Jag tackar miljöministern för svaret.\r\nJag måste säga att jag tycker att det är helt\r\noacceptabelt att Sverige kan importera apor när\r\napor, samtliga arter, befinner sig på listor över\r\nutrotningshotade djur. Vi har under föregående år\r\nimporterat ett hundratal apor och använt dem i\r\ndjurförsök. Det är inte bara barn och ungdomar i\r\nSverige som är upprörda över den här\r\nverksamheten. Vi borde samtliga vara det. Det är\r\nhelt oacceptabelt.</pre><pre>De apor som har importerats till Sverige riskerar att\r\nutrotas. Vi borde inte enligt våra egna\r\nbedömningar ha importerat dem och använt dem i\r\ndetta syfte. Ändå har detta skett. Därför vill jag än\r\nen gång, muntligt här i kammaren, fråga\r\nmiljöministern om han avser att uppfylla kraven i\r\nde internationella konventioner som Sverige har\r\nundertecknat när det gäller biologisk mångfald,\r\nutrotningshotade djur osv. Enligt\r\nEuroparådskonventionen om skydd av\r\nryggradsdjur som används till försök skall bara djur\r\nsom är uppfödda i det syftet få användas. Nu fångar\r\nman t.ex. i Indonesien dräktiga honor eller honor\r\nmed ungar och säljer dem som uppfödda för\r\nförsöksändamål.</pre><pre>Jag tycker att detta är helt oacceptabelt. Jag vill\r\nupprepa min fråga till miljöministern om han\r\ntänker vidta något för att stoppa detta.</pre><pre>Anf. 58  Miljöminister OLOF JOHANSSON\r\n(c):</pre><pre>Fru talman! Jag har talat om i frågesvaret att den\r\nimport som förekommit har skett enligt svensk lag.\r\nJag utgår ifrån att Lena Klevenås delar den\r\nuppfattningen. Sedan kan man naturligtvis ha olika\r\nvärderingar om de regler som gäller enligt svensk\r\nlag och enligt de konventioner som Sverige\r\nundertecknat är tillräckliga eller om vi skall ha ett\r\ntotalförbud. Helst skulle vi vilja se att man slapp\r\nanvända försöksdjur över huvud taget. Det är en\r\nstor debatt, som Lena Klevenås säkert känner till.</pre><pre>Vi har en etisk nämnd som bestämmer i de fall där\r\nman bör eller kan tillåta användningen av\r\nförsöksdjur för medicinska ändamål, därest det inte\r\när möjligt att använda människan som försöksdjur.\r\nVill man dra den gränsen benhårt, skall man\r\nupphöra med djurförsök även av medicinska skäl.\r\nTill sist blir ju motfrågan den.</pre><pre>Däremot gör vi definitivt inte avkall när det gäller\r\narter som är utrotningshotade. Det gör inte de\r\nberörda myndigheterna heller. Det är därför som\r\nNaturvårdsverket i det här fallet i ett brev meddelat\r\ntill Statens bakteriologiska laboratorium att man\r\nuppfattar att just dessa apor som har importerats\r\nkan vara utrotningshotade i Indonesien. Det\r\nmeddelandet har importören fått. Det kan\r\ninnebära att vi får ett annat utslag nästa gång, men\r\njag vill inte föregripa myndigheternas bedömning;\r\nde har följt de regler som gäller.</pre><pre>Anf. 59  LENA KLEVENÅS (s):</pre><pre>Fru talman! Jag skall inte i den här debatten ta upp\r\noch diskutera om det är moraliskt försvarbart med\r\ndjurförsök, utan bara om det är riktigt att\r\nimportera apor som tillhör utrotningshotade arter.</pre><pre>Jag noterar att miljöministern i sitt svar skriver att\r\n''Naturvårdsverket har därefter'' -- alltså efter det\r\natt importen har skett -- ''fått information som tyder\r\npå att införseln till Sverige kan komma att påverka\r\narternas överlevnad i Indonesien ogynnsamt''. Jag\r\nkan inte tolka detta annat än som att vi är eniga om\r\natt bestämmelserna inte har varit tillräckliga.\r\nDärför undrar jag om inte miljöministern vill införa\r\nett totalförbud mot import av apor till Sverige.</pre><pre>Anf. 60  Miljöminister OLOF JOHANSSON\r\n(c):</pre><pre>Fru talman! Det som står i frågesvaret är en\r\nbedömning av en av de berörda myndigheterna,\r\nsom anser att det finns risk för utrotning av denna\r\nsorts apa. Därmed har man också antytt att man i\r\nframtiden inte kommer att bifalla ansökningar om\r\nimport.</pre><pre>Lena Klevenås ställde en direkt fråga om huruvida\r\njag anser att man skall stoppa import av\r\nutrotningshotade arter. Det är självklart, och det\r\nföljer av de bestämmelser som redan finns och som\r\nmyndigheterna följer så långt de är informerade.\r\nJag kan inte svara på frågan om varför man inte från\r\nbörjan hade den information som man hade efter\r\nsitt beslut.</pre><pre>Överläggningen var härmed avslutad.</pre><pre>16 §  Svar på fråga 1992/93:526 om\r\nmiljöskadornas effekter på samhällsekonomin</pre><pre>Anf. 61  Miljöminister OLOF JOHANSSON\r\n(c):</pre><pre>Fru talman! Lena Klevenås har frågat mig om\r\nregeringen har någon strategi för hur vi skall\r\nsamarbeta internationellt för att ta fram s.k. gröna\r\nnationalräkenskaper.</pre><pre>I samband med FN:s konferens om miljö och\r\nutveckling i Rio de Janeiro i juni 1992 antogs ett\r\nhandlingsprogram -- Agenda 21 -- som Sverige\r\nåtagit sig att följa, vilket redovisas i regeringens\r\nskrivelse nr 1992/93:13. I Agenda 21 läggs stor vikt\r\nvid ökad användning av ekonomiska styrmedel i\r\nmiljö- och utvecklingspolitik.</pre><pre>Regeringen uttalade redan i propositionen\r\n1991/92:150 en ambition att öka ansträngningarna\r\nför att förbättra och utveckla de fysiska\r\nmiljöräkenskaperna och har, i det uppdrag till\r\nKonjunkturinstitutet som Lena Klevenås nämner,\r\nockså betonat att institutet skall undersöka\r\nmöjligheterna att aktivt påverka det internationella\r\narbetet.</pre><pre>I takt med de växande miljöproblemen har allt fler\r\nländer insett behovet av att beakta andra faktorer\r\nän de som traditionellt avspeglas i\r\nnationalräkenskaperna. FN har därför utarbetat ett\r\nförslag till kompletterande miljöräkenskaper som\r\nföljer nationalräkenskapernas principer och regler.\r\nFN har också utarbetat ett förslag till program som\r\nsyftar till att komplettera nationalräkenskaperna\r\nmed miljöräkenskaper i alla medlemsländer före\r\nsekelskiftet.</pre><pre>Konjunkturinstitutet kommer i sitt arbete att verka\r\nför att den svenska utformningen av\r\nmiljöräkenskaperna blir förenlig med det program\r\nsom utarbetats av FN.</pre><pre>Anf. 62  LENA KLEVENÅS (s):</pre><pre>Fru talman! Jag tackar återigen miljöministern för\r\nsvaret, även om det den här gången var mycket\r\nkortfattat.</pre><pre>Genom min fråga ville jag ha svar på om regeringen\r\nhar någon strategi för hur vi skall samarbeta\r\ninternationellt för att ta fram de s.k. gröna\r\nnationalräkenskaperna. Miljöministern och jag är\r\nnaturligtvis eniga om att det finns ett stort behov av\r\ngröna nationalräkenskaper, nu när miljöproblemen\r\nväxer och vi inte riktigt har kontroll över hur detta\r\npåverkar samhällsekonomin eller ens\r\nmänsklighetens överlevnad. Men jag är bekymrad\r\növer hur detta arbete sker. Miljöministern nämnde\r\ninte i sitt svar det arbete som pågår inom EG med\r\natt ta fram miljökostnadsstatistik. Hur försöker vi\r\nfrån Sveriges sida att påverka detta arbete? Hur tar\r\nvi till oss de erfarenheter som man gör inom EG?</pre><pre>Jag har just fått veta att FN justerar sin BNP-\r\nberäkning för u-länder. Där drar man av\r\nkostnaderna för att råvarulagren minskar. Det\r\ngäller inte för i-länder, vilket bekymrar mig\r\nmycket. Hur skall man uppnå balans och en rättvis\r\njämförelse mellan olika länder och hur skall man\r\nkunna komma fram till en hållbar utveckling, om\r\nman inte samordnar för att få fram gemensamma\r\nkriterier för hur välfärden skall beräknas i olika\r\ndelar av världen?</pre><pre>Anf. 63  Miljöminister OLOF JOHANSSON\r\n(c):</pre><pre>Fru talman! Lena Klevenås tar upp en viktig\r\nprincipfråga som för mig är alldeles självklar i ett\r\nlängre perspektiv. Jag har också delvis svarat på\r\nden frågan. Det är klart att för att man skall få en\r\ninternationell användning av gröna\r\nnationalräkenskaper krävs det jämförbarhet. Det\r\ninnebär ju inte att man skall sitta stilla på\r\nhemmaplan och avvakta detta. Men målet måste\r\nvara det som jag angivit i frågesvaret, att vi så långt\r\nmöjligt får en internationell uppslutning kring ett\r\nsystem som Förenta nationerna står bakom. Det är\r\nbra att detta arbete har kommit i gång.</pre><pre>För att man som nation skall bli trovärdig och\r\nkunna vara pådrivande i detta sammanhang gäller\r\ndet naturligtvis att man sopar rent framför egen\r\ndörr. Det var därför som den regering som jag\r\ntillhör omedelbart i sin första budgetproposition i\r\njanuari 1992 hade med en särskild bilaga -- för\r\nförsta gången någonsin -- i finansplanen angående\r\nekonomiska styrmedel. Som jag nämnde i\r\nfrågesvaret aviserade vi därefter på våren att det\r\nvar hög tid att lägga ut uppdrag till både Statistiska\r\ncentralbyrån och Konjunkturinstitutet för att de\r\nskulle utveckla nya miljöinstrument på olika\r\nområden. Så har också skett.</pre><pre>Det är självklart att vi i de löpande kontakterna\r\nmed t.ex. EG agerar för att driva på det arbete som\r\nändå måste ske internationellt.</pre><pre>Anf. 64  LENA KLEVENÅS (s):</pre><pre>Fru talman! Jag känner mig ändå inte riktigt nöjd\r\nmed miljöministerns svar. Jag förstår fortfarande\r\ninte hur vi skall samarbeta internationellt. Jag vet\r\natt myndigheterna i Sverige har satt i gång med sitt\r\narbete, och jag ser fram emot någon typ av\r\ndelrapport. Jag förstår att de har några år på sig för\r\natt komma med förslag. Men jag vet inte riktigt hur\r\narbetet går till. Jag har en känsla av att vi i Sverige\r\narbetar på vårt sätt, samtidigt som FN har gett ut\r\nnågon sorts handbok. Men har vi ingen strategi för\r\nhur det hela skall gå till? Hur tänker man inom\r\nregeringen driva denna fråga framåt? Frågan känns\r\nså angelägen, men det är så litet diskussion kring\r\nden. Jag är otålig och vill ha mer information om\r\nhur man tänker sig det hela.</pre><pre>Anf. 65  Miljöminister OLOF JOHANSSON\r\n(c):</pre><pre>Fru talman! Det organ som jag anser vara bäst\r\nlämpat för att driva dessa frågor är Kommissionen\r\nför uthållig utveckling, som nu startar sitt arbete\r\nefter Riokonferensen. Det är där som vi har\r\nanledning att lyfta fram våra synpunkter och också\r\nvara tillräckligt flexibla för att inte gå i förväg på ett\r\nsådant sätt att det internationella arbetet äventyras.\r\nDet gäller därför att vara internationellt\r\npådrivande, samtidigt som man lyssnar\r\ninternationellt. Det är självklart att det är OECD-\r\nländerna som man bör ställa de hårdaste kraven på.\r\nDär ingår som bekant också EG-länderna.</pre><pre>Jag anser alltså att OECD-länderna med deras\r\nerfarenheter av nationalräkenskaper är ett viktigt\r\ninstrument att använda för att se till att de rikaste\r\nländerna i världen tar ledningen för att få någonting\r\ngjort.</pre><pre>Anf. 66  LENA KLEVENÅS (s):</pre><pre>Fru talman! Enligt uppgifter som jag har fått är\r\nHolland det land som har kommit längst när det\r\ngäller att ta fram förslag till nya gröna\r\nnationalräkenskaper. I Holland arbetar mellan 40\r\noch 60 personer på regeringens uppdrag med detta.\r\nI Sverige är det bara en handfull personer som\r\nhåller på med samma arbete. Tror miljöministern\r\natt vi kommer att klara av att få fram något förslag\r\npå det här området för Sveriges räkning inom fem\r\når? Finns det tillräckligt med tid och resurser för att\r\nklara detta?</pre><pre>Anf. 67  Miljöminister OLOF JOHANSSON\r\n(c):</pre><pre>Fru talman! På det nationella planet bör det ta\r\nkortare tid än så. På det internationella planet går\r\ndet inte att sätta den sortens tidsgränser, men FN\r\nhar som sagt klarlagt att man vill ha ett gemensamt\r\nsystem före sekelskiftet.</pre><pre>Överläggningen var härmed avslutad.</pre><pre>17 §  Svar på fråga 1992/93:518 om avveckling av\r\nmiljöfarliga ämnen</pre><pre>Anf. 68  Miljöminister OLOF JOHANSSON\r\n(c):</pre><pre>Fru talman! Inga-Britt Johansson har frågat mig om\r\nmiljöministern är beredd att ge\r\nKemikalieinspektionen ett uppdrag att arbeta fram\r\nen ny lista över ett överskådligt antal ämnen som\r\nbör avvecklas eller starkt begränsas.</pre><pre>I regeringens proposition 1992/93:180 om riktlinjer\r\nför en kretsloppsanpassad samhällsutveckling\r\nredovisas när det gäller riktlinjerna för\r\nkemikaliekontrollen bl.a. att flödena och\r\nanvändningen av hälso- och miljöskadliga\r\nkemikalier bör minska och att systematisk\r\nriskhantering av kemikalier behöver utvecklas\r\nytterligare. Vidare anges att användningen av de\r\nmest skadliga ämnena bör avvecklas och att planer\r\nför riskbegränsning bör tas fram inom en\r\nfemårsperiod.</pre><pre>Kemikalieinspektionen arbetar redan med att ta\r\nfram en systematisk strategi för att begränsa\r\nriskerna med hälso- och miljöfarliga kemikalier.\r\nJag räknar med att det systematiska\r\nriskhanteringsarbete som Kemikalieinspektionen\r\nhar inlett kommer att leda till bättre underlag för\r\natt identifiera och begränsa förekomsten av särskilt\r\nriskabla kemikalier. I detta sammanhang kommer\r\nkonkreta planer för riskbegränsning att tas fram för\r\nde ämnen som innebär stora hälso-  eller\r\nmiljörisker och som har en sådan spridning i\r\nsamhället att centrala begränsningsåtgärder blir\r\nnödvändiga för att nå resultat. Enligt min\r\nbedömning bör det vara möjligt att successivt ta\r\nfram konkreta riskbegränsningsplaner för\r\nuppskattningsvis 25--50 ämnen inom en\r\nfemårsperiod.</pre><pre>Den omfattande gränsöverskridande varuhandeln\r\ngör vidare att det krävs internationellt samarbete\r\nför att begränsnings- och avvecklingsåtgärder skall\r\nfå full effekt. Internationellt arbete med\r\nriskbegränsning pågår inom ramen för OECD på\r\nbl.a. svenskt initiativ. Vidare har EG i mars 1993\r\nbeslutat om ett omfattande program för att samla in\r\nuppgifter om högvolymkemikalier. Arbetet syftar\r\ntill riskbegränsning av de farligaste kemikalierna. I\r\nEG:s femte miljöhandlingsprogram räknar man\r\nmed att ca 50 kemikalier skall begränsas till år 2000.\r\nSverige kommer även fortsättningsvis att spela en\r\naktivt pådrivande roll internationellt.</pre><pre>I de flesta fall måste dock riskbegränsning uppnås\r\ngenom fortlöpande åtgärder från dem som hanterar\r\nkemikalier bl.a. genom en aktiv tillämpning av\r\nsubstitutionsprincipen.</pre><pre>Det är mot bakgrund av det pågående arbetet inte\r\naktuellt att ge Kemikalieinspektionen ett särskilt\r\nuppdrag att ta fram en lista över ämnen som bör\r\navvecklas eller starkt begränsas.</pre><pre>Anf. 69  INGA-BRITT JOHANSSON (s):</pre><pre>Fru talman! Jag ber att få tacka miljöministern för\r\nsvaret. Vi socialdemokrater har i våra\r\ngruppmotioner och i enskilda motioner under i\r\nprincip hela oppositionstiden efterlyst en lista som\r\nKemikalieinspektionen skulle ta fram som en\r\npåbyggnad av den förra listan som man där har\r\narbetat med.</pre><pre>Det är bra att man på Kemikalieinspektionen\r\narbetar på det sätt man gör, men faktum är att vi\r\nändå ganska snabbt behöver en lista över de ämnen\r\nsom bedöms vara speciellt viktiga, inte minst av det\r\nskälet att EG-förhandlingar faktiskt pågår. Det är\r\nviktigt att vi under dessa förhandlingar kan föra\r\nfram de allvarligaste miljörisker som vi ser med\r\nkemikalier.</pre><pre>Miljöministern säger att Sverige även\r\nfortsättningsvis kommer att spela en aktivt\r\npådrivande roll internationellt. Hur skall man\r\nkunna göra det om man inte vet vad det är man vill?\r\nSkall vi passivt sitta och vänta på att EG kommer\r\nmed de 50 förslag som beskrivs i miljöministerns\r\nsvar? Vore det inte bättre om vi själva hade en\r\nbedömning att föra fram vid dessa diskussioner?</pre><pre>Samma sak gäller substitutionsprincipen. Att få i\r\ngång någon frivillig verksamhet är ju nästintill\r\nomöjligt, vilket man har kunnat se när försök har\r\ngjorts i exempelvis Karlstad och Göteborg. Och när\r\ndet gäller det mycket omtalade Klorinet har\r\nkemiindustrin i stället satt sig på tvären totalt. Man\r\nhar försökt att sabotera allt det arbete som läggs\r\nned för att få bort de värsta kemikalierna.</pre><pre>Det enda som miljöministern har orkat med att ta\r\nupp i kretsloppspropositionen är klor, tvätt-, disk-\r\noch rengöringsmedel, men enligt vår uppfattning\r\nfinns det många fler ämnen som det är viktigt att\r\nman tar itu med. Jag vill återigen fråga varifrån\r\nmiljöministern tänker ta de uppgifter som behövs\r\ninför EG-förhandlingarna.</pre><pre>Anf. 70  Miljöminister OLOF JOHANSSON\r\n(c):</pre><pre>Fru talman! Jag tycker inte riktigt om bitonen i\r\nInga-Britt Johanssons inlägg. Det Inga-Britt\r\nJohansson egentligen säger är att den lagstiftning\r\nsom vi hittills har varit utrustade med under nio år\r\nav socialdemokratiskt styre i det senaste skedet var\r\nhelt otillräcklig och undermålig. Detta tycker jag är\r\nett hårt betyg.</pre><pre>Självfallet lär man av erfarenhet. Det var därför\r\nsom jag på denna post mycket tidigt markerade att\r\ndet måste till tänder för att substitutionsprincipien\r\nskall kunna bli ett vapen som är användbart i detta\r\nfall. Detta är inte något som jag säger för ro skull,\r\nutan det är för att för berörd industri avisera att om\r\nman inte följer gällande lagstiftning, dvs. om man\r\ninte byter ut miljöfarliga ämnen mot mindre\r\nmiljöfarliga när sådana finns, kommer det att\r\ninnebära ekonomiska styrmedel eller lagreglering.\r\nDet är självklart att detta är en av de viktigaste\r\nuppgifterna för Kretsloppsdelegationen som\r\nkommer att arbeta efter det att riksdagen har fattat\r\nbeslut om den propositionen, eftersom det är\r\nviktigt att sortera bort alla farliga kemikalier ifrån\r\ndet avfall som vi ändå har.</pre><pre>När det gäller EG-förhandlingarna är frågan nästan\r\nobegriplig. Självfallet går vi igenom varenda en av\r\nde bestämmelser som finns och jämför dessa med\r\nEG:s. Där gäller principen att vi i enlighet med\r\nregeringsförklaringen vidmakthåller högsta\r\ntillämpade ambitionsnivå och inte tänker ge upp\r\ndenna i förhandlingarna med EG, även om länder\r\ninom EG ligger efter oss, vilket de gör på åtskilliga\r\nställen.</pre><pre>Anf. 71  INGA-BRITT JOHANSSON (s):</pre><pre>Fru talman! Det är möjligt att miljöministern inte\r\ntycker om tonen, men det är inte mycket som jag\r\nkan göra åt det.</pre><pre>Om vi socialdemokrater hade hunnit med att få\r\nfram en tillräckligt bra lagstiftning under vår tid i\r\nregeringsställning, hade vi naturligtvis inte behövt\r\nstå här. Då hade inte heller miljöministern behövt\r\nskriva några nya propositioner eller kanske inte ens\r\nbehövt ha kvar sitt departement. Detta var så långt\r\nvi hann komma under den tiden.</pre><pre>Men miljöministern har själv så tidigt som den\r\n23 december 1991 i en tidningsintervju i Dagens\r\nNyheter talat om att han har en plan, men han\r\nväntar på ett utlåtande från Kemikalieinspektionen\r\nom de ämnen som måste bort först. Detta måste väl\r\ninnebära att just en sådan typ av undersökning som\r\nvi efterlyser är densamma som även Olof Johansson\r\nefterlyste vid det tillfället, även om han inte gör det\r\nnu längre.</pre><pre>När det gäller EG-förhandlingarna vill jag också\r\nsäga att det bara är de ämnen som vi nu har på listan\r\nsom i princip kan tas med. Men varifrån tar Olof\r\nJohansson de nya ämnen som vi efterlyser?</pre><pre>Anf. 72  Miljöminister OLOF JOHANSSON\r\n(c):</pre><pre>Fru talman! Jag har upplyst om att arbetet pågår\r\noch då behövs inget särskilt uppdrag. Om Inga-\r\nBritt Johansson har uppfattat detta som ett negativt\r\nbesked, kan jag faktiskt inte hjälpa det. På\r\nKemikalieinspektionen vet man att man har full\r\nuppbackning av regeringen för sitt arbete. Man har\r\nockså full uppbackning för den internationella\r\noffensiv som har bedrivits under hela processen\r\nföre Riokonferesen. Det är Sverige som har drivit\r\npå för att få fram de skrivningar som finns i\r\nRiomaterialet. Det är Sverige som har tagit initiativ\r\ntill en inbjudan till en internationell konferens i\r\nSverige under våren 1994. Det är ingen tillfällighet\r\natt detta arbete pågår på internationell bas, därför\r\natt det naturligtvis är där vi har de största\r\nmöjligheterna att på lång sikt påverka även vår\r\negen verklighet. Jag väntar som sagt på att\r\nKemikalieinspektionen skall presentera ett förslag\r\nför regeringen, därför att de arbeter med det som\r\nkrävs för att sådana förslag skall kunna läggas fram.</pre><pre>Anf. 73  INGA-BRITT JOHANSSON (s):</pre><pre>Fru talman! Enligt kretsloppspropositionen\r\nförväntar sig ministern att få fram de konkreta\r\nriskbegränsningsplanerna inom en femårsperiod.\r\nDet är en ganska lång tid han talar om.</pre><pre>Vad vi talar om är en betydligt kortare tid. Det är\r\nungefär samma period som EG:s femte\r\nmiljöhandlingsprogram skall få bort deras\r\nkemikalier under. Jag förstår inte hur vi samtidigt\r\nskall ha hunnit bilda oss bestämda uppfattningar för\r\natt kunna sköta diskussionerna med EG.</pre><pre>Enligt min uppfattning blir det så att Sverige för\r\nförsta gången kommer att sitta och vänta på att de\r\ninternationella instanserna kommer med förslagen,\r\nför att sedan se efter om vi har några synpunkter på\r\ndem.</pre><pre>Anf. 74  Miljöminister OLOF JOHANSSON\r\n(c):</pre><pre>Fru talman! Inga-Britt Johansson har hoppat över\r\nett väsentligt ord i mitt frågesvar. Enligt min\r\nbedömning bör det vara möjligt att successivt ta\r\nfram konkreta riskbegränsningsplaner för\r\nuppskattningsvis 25--50 ämnen inom en\r\nfemårsperiod. Det betyder att arbetet sker och skall\r\nske fortlöpande. Det finns ingen anledning att\r\nvänta om förberedelsearbetet är långt kommet.</pre><pre>Anf. 75  INGA-BRITT JOHANSSON (s):</pre><pre>Fru talman! Ordet ''successivt'' finns inte med i\r\nkretsloppspropositionen.</pre><pre>Anf. 76  Miljöminister OLOF JOHANSSON\r\n(c):</pre><pre>Fru talman! Det finns med i frågesvaret, och det är\r\nså det kommer att ske. Det är en självklarhet.</pre><pre>Överläggningen var härmed avslutad.</pre><pre>18 §  Svar på fråga 1992/93:517 om förbud mot\r\nbensindrivna bilar</pre><pre>Anf. 77  Miljöminister OLOF JOHANSSON\r\n(c):</pre><pre>Fru talman! Inga-Britt Johansson har frågat mig om\r\nvilka åtgärder jag har vidtagit för att kunna uppfylla\r\nmin målsättning om att alla bensindrivna bilar skall\r\nvara borta år 2000.</pre><pre>En snabb introduktion av renare fordon och\r\nbränslen är en avgörande förutsättning för att\r\ntrafiken skall kunna bidra till att miljömålen\r\nuppnås. Redan i regeringsförklaringen hösten 1991\r\nslog regeringen fast målet att nya fordon skall\r\nkunna drivas utan fossila bränslen. Slopandet av\r\nskatten på ren etanol för fordonsdrift var\r\nregeringens första åtgärd för att komma vidare på\r\ndenna väg.</pre><pre>För mig är detta en så viktig fråga att jag är beredd\r\natt hålla fast vid målsättningen att det redan år 2000\r\nmåste finnas både fordon och bränslen på\r\nmarknaden som svarar mot mycket höga miljökrav.</pre><pre>Naturvårdsverket har på uppdrag av regeringen\r\nutrett utformningen av ett miljöklassystem för\r\nbensin. Enligt verket finns det möjlighet att minska\r\nkoldioxidutsläppen med 500 000--600 000 ton per år\r\nmed en ökad alkoholinblandning i bensinen.\r\nUppdraget som redovisades i januari 1993\r\nremissbehandlas för närvarande.</pre><pre>I klimatpropositionen har regeringen aviserat en\r\nrad ytterligare åtgärder, både på bränsle- och\r\nfordonssidan. En strategi läggs fast som inrymmer\r\nen ökad användning av biobränslen och\r\nekonomiska styrmedel, förbättrad kollektivtrafik\r\nsamt energieffektivisering. I klimatpropositionen\r\nkonstateras att en kraftig och varaktig minskning av\r\ntrafikens koldioxidutsläpp inte kan förverkligas\r\nutan en övergång till biobränslen.</pre><pre>Systemet med miljöklassning av fordon föreslås bli\r\nföremål för vidareutveckling och komplettering\r\nmed bl.a. gränsvärden för koldioxidutsläpp.</pre><pre>En översyn av skatter och avgifter inom alla\r\ntrafikslag bör ha som inriktning att ytterligare\r\nstimulera miljöanpassade alternativ.</pre><pre>Regeringen föreslår dessutom att en bred\r\nintroduktion av biomassebaserade motoralkoholer\r\noch biogas skall förberedas genom en intensifierad\r\nforsknings- , utvecklings- och\r\ndemonstrationsverksamhet.\r\nTransportforskningsberedningens pågående\r\nprogram ges en vidare inriktning och kommer att\r\nomfatta även biogas. Vidare skall satsningar göras\r\nför att utveckla teknik för framställning av etanol\r\nfrån cellulosaprodukter.</pre><pre>Regeringen har vidare som ett tillägg till\r\nprogrammet om alternativa drivmedel föreslagit att\r\nett fyraårigt forsknings- , utvecklings- och\r\ndemonstrationsprogram rörande användning av el-\r\noch hybridfordon inleds under budgetåret 1993/94.\r\nEtt program inom Närings- och\r\nteknikutvecklingsverket för utveckling och\r\nteknikupphandling av miljöanpassade fordon och\r\ndrivmedel föreslås också.</pre><pre>Regeringen har också aviserat att en särskild\r\nutredning kommer att tillsättas med uppgift att\r\nföreslå åtgärder som minskar koldioxidutsläppen\r\nfrån alla trafikslag.</pre><pre>Anf. 78  INGA-BRITT JOHANSSON (s):</pre><pre>Fru talman! Jag ber att få tacka även för det här\r\nsvaret.</pre><pre>Vi är överens om att biltrafiken är en av de\r\nallvarligaste miljöföroreningskällorna vi har, och\r\natt det är viktigt att vi kommer vidare när det gäller\r\nrenare trafik.</pre><pre>Jag är litet otålig även här. I miljöministerns svar\r\noch i de propositioner vi fått står det ofta ''vi\r\nkommer att utreda'', ''vi kommer att se över'' och\r\n''vi kommer med senare förslag''. Målsättningen att\r\nbensindrivna bilar skall vara borta år 2000 har\r\nmiljöministern haft offentligt i åtminstone ett och\r\nett halvt år utan att han har satt i gång de\r\nutredningar och översyner som behövs.</pre><pre>Så sent som i klimatpropositionen skriver\r\nregeringen att den kommer att göra en översyn och\r\natt den kommer att utreda. Jag efterlyser mer\r\nkonkreta åtgärder. När, var och hur skall detta ske?\r\nVilka åtgärder skall vidtas? Vilka miljöavgifter och\r\nvilka förbud är det som Olof Johansson kommer att\r\nföreslå? När kommer det att ske? Enda\r\nmöjligheten att uppfylla målsättningen att nya\r\nfordon skall kunna drivas utan fossila bränslen är\r\nkonkreta beslut -- inte allmänna önskemål.</pre><pre>Jag skulle dessutom vilja veta vilka garantier\r\nenergiministern fick vid de överläggningar med\r\nbilindustrin och bensinbranschen som aviserades\r\nvid frågestunden för ett år sedan.</pre><pre>Anf. 79  Miljöminister OLOF JOHANSSON\r\n(c):</pre><pre>Fru talman! Den strategi vi har valt är mycket\r\ntydlig. Den går ut på att man använder just\r\nekonomiska styrmedel inom ramen för ett\r\nmiljöklassningssystem. Jag trodde att det hade\r\nframgått under de här ett och ett halvt åren att så är\r\nfallet.</pre><pre>Det är viktigt att man ökar differentieringen mellan\r\nolika bränslen. Man har från den här synpunkten\r\nanledning att höja avgifterna och skatterna, vilket\r\nockså har skett. Till skillnad från det parti som\r\nInga-Britt Johansson representerar håller vi fast vid\r\nde förslag som vi har lagt fram för riksdagen. Dessa\r\ninnebär som bekant en höjning av bensinskatten.\r\nDet är inte populärt i alla lägen, men det är en\r\nnödvändig väg.</pre><pre>Samtidigt skall man sänka skatterna för de rena\r\nbränslena. Den processen har vi också inlett. Jag\r\nnämner renetanolen som ett exempel i svaret, och\r\ndet måste komma flera av motsvarande slag.</pre><pre>Detta är en självklar linje. De signaler som jag har\r\ngivit har jag givit just för att ingen berörd aktör\r\nskall sväva i tvivelsmål om den långsiktiga\r\ninriktningen, utan inrikta sitt arbete på detta sätt.\r\nPrincipen om att det man inte gör frivilligt kommer\r\natt göras på annat sätt gäller också här. Jag gick ut\r\nmed dessa signaler tidigt för att aktörerna skall veta\r\ndetta, och inte efteråt kunna komma och säga att de\r\ninte kände till regeringens intentioner.</pre><pre>Därför är det också inskrivet i\r\nregeringsförklaringen att målet är att få bort de\r\nfossila bränslena.</pre><pre>Anf. 80  INGA-BRITT JOHANSSON (s):</pre><pre>För det första: Miljöministern vill väl ändå inte\r\npåstå att det var av miljöskäl man träffade\r\növerenskommelsen om den senaste\r\nbensinskattehöjningen? Det var av helt andra skäl,\r\noch de tycker jag att vi skall hålla borta från den här\r\ndebatten.</pre><pre>För det andra: Görs den aviserade sänkning av\r\nskatten på diesel och tunga fordon som tydligen\r\nkommer nu också av miljöskäl?</pre><pre>Jag får återigen fråga vilka garantier\r\nenergiministern fick vid de omtalade\r\növerläggningarna med branschen.</pre><pre>Anf. 81  Miljöminister OLOF JOHANSSON\r\n(c):</pre><pre>Fru talman! För att svara på den senare frågan kan\r\njag säga att jag inte har begärt några garantier. Det\r\när en självklarhet i denna strategi att regeringen\r\naviserar vad den kommer att göra och vilken\r\nlångsiktig målsättning som finns. Därefter utgår\r\nregeringen ifrån att aktörerna har förstått\r\nbudskapet och att de har förstått att de åtgärder\r\nsom kommer framöver har den inriktning som jag\r\nhar redogjort för.</pre><pre>Inga-Britt Johansson förvånar mig något genom att\r\npåstå att miljöskälen för en åtgärd försvinner om\r\ndet finns andra skäl också, dvs. brist på pengar i\r\nstatskassan. Så har inte jag uppfattat saken. Det var\r\ndärför som det i sammanhanget föreslogs ett\r\nbredare spann mellan blyad och oblyad bensin. Det\r\när ett led i samma strategi, nämligen att öka\r\nskillnaden mellan de bränslen som skall ut och de\r\nsom kan tolereras i en övergång för att man\r\nframöver skall kunna föra in nya bränslen i den\r\nundre klassen. Det är därför Naturvårdsverket har\r\nhaft i uppdrag att miljöklassa. Förslag och beslut i\r\nden delen kommer senare.</pre><pre>Anf. 82  INGA-BRITT JOHANSSON (s):</pre><pre>Fru talman! Jag håller med miljöministern om att\r\nskillnaden mellan blyad och oblyad bensins effekter\r\npå miljön påverkade den senaste\r\nbensinskattehöjningen. Vi som har haft kontakt\r\nbåde med bensinbranschen och med biltillverkarna\r\nunder många år vet ju att dessa två grupper hela\r\ntiden skyller på varandra. Inom bilbranschen säger\r\nman att det gäller att få fram bättre bränslen,\r\nmedan man inom bensinbranschen talar om dåliga\r\nmotorer. Så är det fortfarande. Det har inte hänt\r\nnågonting på 15 år.</pre><pre>Tillverkare av elfordon försöker förtvivlat få tag på\r\npengar för att komma vidare med sin produktion.\r\nJag har här i min hand en broschyr, vari sägs att man\r\nhar försökt på alla sätt att få fram pengar för att\r\nkunna fortsätta produktutvecklingen. Det gäller\r\ninga stora pengar, men det är tydligen omöjligt. En\r\nelbil som har utvecklats i Malmö kommer\r\nförmodligen att produceras i utlandet. I Sverige\r\nfinns det inget intresse. I det läget befinner vi oss.</pre><pre>Anf. 83  Miljöminister OLOF JOHANSSON\r\n(c):</pre><pre>Fru talman! Det finns ingen anledning att göra\r\nbranschernas olika uppfattningar om strategin i\r\ndenna fråga till någon hämsko. Det handlar om att\r\nsjälv lägga upp en strategi och sedan följa den. Den\r\ninnebär miljöklassning av bränslen och av fordon.\r\nDärefter har branscherna att rätta sig. Det är den\r\nstrategi som måste användas.</pre><pre>Sedan gäller det att öka differentieringen, dvs. att\r\nanvända piska och morot inom ramen för dessa\r\nsystem i ökad omfattning successivt ju längre tiden\r\ngår. Precis så har regeringen agerat, och så kommer\r\nvi att fortsätta att handlägga dessa frågor.</pre><pre>Däremot har Inga-Britt Johansson naturligtvis rätt\r\ni att det inte finns något överflöd av pengar i det\r\nsvenska samhället. Det betyder att den gamla\r\nmodellen, då man delade ut bidrag, kan användas\r\nbara i strategiskt riktiga ögonblick och på områden\r\ndär det behövs initialstöd. Men man kan inte\r\nlångsiktigt subventionera en omfattande vagnpark,\r\näven om den är aldrig så miljövänlig. Det är inte\r\nmöjligt i dagens statsfinansiella situation. Därför är\r\nden enda tänkbara strategin att använda piska och\r\nmorot inom ramen för ett miljöklassningssystem.</pre><pre>Anf. 84  INGA-BRITT JOHANSSON (s):</pre><pre>Fru talman! Jag håller med om att det inte finns\r\npengar i statskassan för detta ändamål, men de\r\nfinns på andra ställen. Därför behövs det kanske\r\nlitet mer av piska än vad vi har sett hittills. Jag\r\nförstår att det är svårt i denna regering att få fram\r\nde piskorna, men jag garanterar miljöministern:\r\nkommer det fram bra förslag, kommer vi\r\nsocialdemokrater att rösta på de förslagen, och då\r\nblir det en majoritet för dem i riksdagen.</pre><pre>Överläggningen var härmed avslutad.</pre><pre>19 §  Svar på fråga 1992/93:525 om förbud mot\r\nblyad bensin</pre><pre>Anf. 85  Miljöminister OLOF JOHANSSON\r\n(c):</pre><pre>Fru talman! Sinikka Bohlin har frågat mig när jag\r\ntänker förbjuda blyad bensin.</pre><pre>Statens naturvårdsverk har på regeringens uppdrag\r\nutrett möjligheterna att utforma ett system för\r\nmiljöklassning av bensin. Naturvårdsverket har i\r\ndetta sammanhang också föreslagit ett förbud mot\r\nblyad bensin.</pre><pre>Naturvårdsverkets rapport, som överlämnades till\r\nregeringen i januari i år, remissbehandlas för\r\nnärvarande. Jag avser att noggrant pröva frågan om\r\nett förbud mot blyad bensin i samband med den\r\nfortsatta beredningen av Naturvårdsverkets\r\nrapport.</pre><pre>Anf. 86  SINIKKA BOHLIN (s):</pre><pre>Fru talman! Jag tackar miljöministern för ett kort\r\noch koncist svar. Jag hade nog såsom\r\nsocialdemokrat blivit väldigt glad om vi hade sett\r\nmycket av detta, antingen i\r\nkretsloppspropositionen eller i\r\nklimatpropositionen.</pre><pre>När jag läste dessa propositioner, började jag\r\nfundera över detta med strategier, som\r\nmiljöministern talade om när det gällde föregående\r\nfråga. I kretsloppspropositionen står det: ''Statens\r\nroll är att ange mål och riktlinjer. Statlig\r\ndetaljreglering skall helst inte behöva tillgripas.''</pre><pre>Om regeringen har den strategin, undrar jag: Har\r\nSverige redan lämnat bakom sig den roll såsom\r\nledande nation som man hade inför Riomötet för\r\natt lyfta fram transportsektorns miljöproblem? I\r\noch för sig blev Agenda 21 litet vag i texten. Men\r\nändå behövs nationella planer som är tydliga och\r\nkonkreta.</pre><pre>När man läser dessa två propositioner, får man\r\nuppfattningen att vi nu stannar till i Sverige och\r\nväntar på vad EG gör. Sedan skall vi kanske göra\r\nupp nationella planer, t.ex. beträffande bensinen.\r\nMin första fråga till miljöministern är: Har\r\nregeringen ändrat strategin?</pre><pre>Anf. 87  Miljöminister OLOF JOHANSSON\r\n(c):</pre><pre>Fru talman! Denna regering har inte ändrat\r\nstrategin. Vi har haft denna strategi hela tiden,\r\nnämligen att använda så mycket som möjligt av\r\nmarknadskrafterna för att styra utvecklingen i rätt\r\nriktning. Det gör vi genom att sätta pris på miljön\r\noch använda ekonomiska styrmedel. I den\r\nföregående frågedebatten gav jag ett exempel just\r\npå detta område, där vi ökade differentieringen\r\nmellan blyad och oblyad bensin i samband med att\r\nvi höjde bensinskattenivån totalt sett. Det är vår\r\ninriktning.</pre><pre>Sedan kommer på detta område ett förbud mot\r\nblyad bensin självklart att bli ett av alternativen för\r\natt pressa fram en utveckling. Men det är inte den\r\nsortens detaljreglering som åsyftas i den citerade\r\npropositionen.</pre><pre>Det som är viktigt däremot är att det finns\r\nalternativ. Det arbetar vi med. Genom att öka\r\ndifferentieringen stimulerar man det som skall in i\r\nsystemet samtidigt som man belastar det som skall\r\nut. Man måste hela tiden ha det tvåsidiga greppet i\r\nalla dessa sammanhang. Det är detta som åsyftas\r\nnär det gäller det som vi nu diskuterar, dvs. blyad\r\noch oblyad bensin.</pre><pre>Anf. 88  SINIKKA BOHLIN (s):</pre><pre>Fru talman! Vad miljöministern sade var väldigt\r\nintressant. Den viktigaste biten i regeringens\r\nstrategi är alltså att marknadskrafterna skall styra.\r\nI propositionen står det att miljöklassningen av\r\nbensin har fördröjts genom att bilindustrin har haft\r\nsvårt att få fram blyfri bensin. Då har man verkligen\r\nändrat strategin. Då har man gått ifrån att det är\r\nstaten som skall utforma detaljregleringen och\r\nstyrningen. Då har man överlämnat detta till\r\nindustrin och marknadskrafterna. Det oroar mig.\r\nSamtidigt säger man att vi måste ändra vår attityd\r\ntill miljön och förändra vår livsstil. Då behövs\r\nväldigt starka signaler från regeringen och\r\ndetaljplaner, t.ex. en avvecklingsplan för blyad\r\nbensin.</pre><pre>Anf. 89  Miljöminister OLOF JOHANSSON\r\n(c):</pre><pre>Fru talman! Det är möjligt att vi talar något förbi\r\nvarandra. Men jag är inte riktigt säker. Sinikka\r\nBohlin talar om en plan för avveckling av blyet i\r\nbensinen. Jag talar om att använda\r\nmarknadskrafterna, inte de ostyrda\r\nmarknadskrafterna utan priset på miljön såsom ett\r\nsätt att komma ifrån just den blyade bensinen. Det\r\när precis detta som vi utnyttjade i samband med\r\nbensinskatteförändringen. Det är ett mycket\r\neffektivt medel. Det påverkar oss alla såsom\r\nkonsumenter. Vi har då möjlighet att välja.</pre><pre>Om förbud eller regleringar står i motsats till\r\nmarknaden, får man alltid en spänning mellan dem,\r\ndvs. mellan den enskildes intresse och\r\nsamhällsintresset. Man kan tvingas att vidta den\r\nsortens åtgärder ändå; jag är fullt medveten om det\r\noch är helt öppen för det. Men i första hand skall\r\nman använda det som de flesta är mest känsliga för,\r\nnämligen effekterna för den egna plånboken. Jag\r\nkan försäkra Sinikka Bohlin att branschen är fullt\r\nmedveten om att detta är ett viktigt styrmedel.</pre><pre>Anf. 90  SINIKKA BOHLIN (s):</pre><pre>Fru talman! Jag vet inte om alla människor sätter\r\nsin plånbok i första hand. Jag tror faktiskt att det\r\nfinns rätt många människor i det här landet som\r\nsätter miljön i första hand. Det trodde jag att också\r\nregeringen gjorde, i varje fall när jag läste\r\nMiljöskyddskommitténs förslag till miljöbalk. Där\r\nsägs det att lagstiftning som syftar till att skydda\r\nmänniskors hälsa och miljö samt till att hushålla\r\nmed naturresurser skall samlas i en miljöbalk.</pre><pre>Jag tror att miljöfrågorna i dag ligger mycket nära\r\nmänniskornas hjärtan, speciellt frågan om bly i\r\nmiljön. Bly är i dag en av våra besvärligaste gifter.\r\nI dag finns tillgång till blyfri bensin. Varför talar\r\nman inte redan i dag om detta för människorna och\r\natt den bensin som innehåller bly skall förbjudas?</pre><pre>Anf. 91  Miljöminister OLOF JOHANSSON\r\n(c):</pre><pre>Fru talman! I så fall skulle man väl aldrig ha tillåtit\r\nbly. Men det gjorde även den socialdemokratiska\r\nregeringen hela tiden.</pre><pre>Frågan är: Hur startar man avvecklingen? Jo,\r\ngenom att man ger tillräckligt starka ekonomiska\r\nincitament. Det gör vi, och sedan skall detta följas\r\nupp med ett förbud. Kan det vara något fel på en\r\nsådan strategi? Jag har inte rätt att ställa frågor,\r\nmen uppfatta frågan som retorisk. I så fall undrar\r\njag varför detta inte har skett tidigare. Den frågan\r\nställer jag också. Detta är ett av de stora\r\nmiljöproblemen. Sinikka Bohlin skall inte försöka\r\npådyvla mig att jag inte har uppfattat att människor\r\nhar ett starkt miljöintresse. Det handlar inte om\r\ndet. Det gäller att använda de instrument som är\r\nmest effektiva för att nå bästa möjliga resultat\r\nsnabbast möjligt. Vi har valt just de styrda\r\nmarknadskrafterna, för att därefter avlösa dessa\r\nmed en reglering.</pre><pre>Anf. 92  SINIKKA BOHLIN (s):</pre><pre>Fru talman! Varför har det inte hänt någonting\r\ntidigare? Redan i 1991 års riksdagsbeslut vad gäller\r\nmiljön skrev man att det behövs ytterligare\r\nutveckling av de traditionella fordonsbränslena,\r\nmen också av de nya alternativ som man tidigare\r\nhär har diskuterat. Man var faktiskt enig i riksdagen\r\nom detta. Nu har vi fått alternativ och en utveckling\r\nav de traditionella bränslena. Då är det dags att\r\nman tar nästa steg.</pre><pre>Jag tolkar propositionerna och miljöministerns svar\r\nsom att man inte behöver göra någonting i Sverige\r\nnu utan att man väntar på vad som skall göras i EG.\r\nSedan är det bra med det.</pre><pre>Anf. 93  Miljöminister OLOF JOHANSSON\r\n(c):</pre><pre>Fru talman! Detta är en kapital misstolkning av vad\r\njag har sagt, av vad som står i propositionen och av\r\nvad som sägs i mitt frågesvar.</pre><pre>Det finns ingen anledning att misstolka detta. Vi tar\r\nsystematiskt steg för steg i samma riktning. Det\r\ninnebär naturligtvis att vi, samtidigt som vi arbetar\r\nför en ökad differentiering mellan blyad och oblyad\r\nbensin, har givit Naturvårdsverket i uppdrag att\r\nutreda miljöklassningen av drivmedel. Jag har nu\r\nfått in detta förslag. Där sägs det bl.a. att blyet kan\r\navvaras. Det innebär att vi, nästa gång vi bereder\r\ndenna fråga, befinner oss i den beslutssituationen.</pre><pre>På vilket annat sätt skulle man agera i den här\r\nfrågan? Jag är mycket intresserad av att veta varför\r\nman i så fall inte har agerat tidigare. Men jag förstår\r\natt Sinikka Bohlin på något sätt vill misstänkliggöra\r\ni stället för att se till vad som konkret görs. Då är\r\ndet lika bra att vi avslutar debatten nu.</pre><pre>Överläggningen var härmed avslutad.</pre><pre>20 §  Svar på frågorna 1992/93:523 och 512 om\r\növersynen av hyresförhandlingslagen</pre><pre>Anf. 94  Statsrådet REIDUNN LAURÉN</pre><pre>(-):</pre><pre>Fru talman! Lars Stjernkvist har frågat mig vilka\r\nåtgärder jag är beredd att vidta för att hyrorna inte\r\nskall höjas som en följd av förändringar av\r\nbruksvärdessystemet.</pre><pre>Sinikka Bohlin har frågat mig om de kommande\r\nförändringarna av hyresförhandlingslagen innebär\r\nen övergång till marknadshyror.</pre><pre>En departementspromemoria om vissa ändringar i\r\nhyresförhandlingslagen och viss annan hyresrättslig\r\nlagstiftning kommer i dagarna att skickas ut på\r\nremiss. Promemorian innehåller förslag som\r\ninnebär att den enskilde hyresgästen skall ha\r\nmöjlighet att ställa sig utanför det kollektiva\r\nförhandlingssystemet och själv förhandla med sin\r\nhyresvärd om hyran och andra hyresvillkor. Vidare\r\nföreslås att hyrorna i de allmännyttiga\r\nbostadsföretagen inte längre skall vara\r\nhyresledande och att en hyra skall få avvika från\r\nhyrorna för jämförbara lägenheter i något större\r\nomfattning än i dag. Förslaget syftar till att ge större\r\nflexibilitet åt bruksvärdessystemet och en rättvisare\r\nhyressättning. Jag vill särskilt betona att förslaget\r\ninte innebär att det blir någon fri hyressättning. Det\r\nföreslås inte att man skall ändra den regel i\r\nhyreslagen som innebär att likvärdiga lägenheter\r\nskall ha lika hyror. Svaret på Sinikka Bohlins fråga\r\nblir alltså att bruksvärdessystemet inte skall\r\navskaffas och ersättas med ett\r\nmarknadshyressystem.</pre><pre>Som jag sade skall förslagen remissbehandlas.\r\nFörst därefter kommer regeringen att ta ställning\r\ntill hur förslagen slutligen skall utformas. Mot den\r\nhär bakgrunden är jag för dagen inte beredd att\r\nnärmare gå in på den fråga som Lars Stjernkvist har\r\ntagit upp.</pre><pre>Anf. 95  SINIKKA BOHLIN (s):</pre><pre>Fru talman! Jag vill tacka statsrådet för svaret. Det\r\när roligt att vi har fått ett svar. Det har varit svårt\r\natt få uppgifter från departementet vad gäller\r\nändringar i hyresförhandlingslagen.</pre><pre>Det som vi från oppositionen har haft tillgång till\r\nhar varit budgetpropositionen -- där berörs detta\r\nmycket kortfattat, man skulle återkomma med\r\nnågonting -- och vissa anföranden som statsrådet\r\nhar hållit inför SABO:s och\r\nFastighetsägareförbundets styrelser. På något sätt\r\nhar jag fått en känsla av att man har vänt sig till de\r\nintresseorganisationer som representerar\r\nägarsidan.</pre><pre>Jag funderar över om detta förslag ändå inte är ett\r\nsteg mot marknadshyror. Man pratar egentligen\r\nmycket litet om den enskilde hyresgästen, trots att\r\nman i regeringsförklaringen hösten 1991 sade att\r\nman skulle stärka den enskilde hyresgästens\r\nställning.</pre><pre>Efter det att jag har läst statsrådets svar, där hon\r\nräknar upp de punkter som eventuellt skall finnas\r\nmed i den här översynen av\r\nhyresförhandlingslagen, skulle jag vilja fråga\r\nstatsrådet: Vilka förslag har man med i denna\r\npromemoria för att den enskilde hyresgästens\r\nställning skall stärkas, som man har lovat i\r\nregeringsförklaringen?</pre><pre>Anf. 96  LARS STJERNKVIST (s):</pre><pre>Fru talman! Även jag tackar för svaret på min\r\nfråga.</pre><pre>Detta blir ju en litet konstig debatt. Jag har vid\r\nnågra tillfällen försökt att diskutera\r\nbruksvärdessystemet och alternativen med\r\nstatsrådet. Varje gång får jag av statsrådet svaret att\r\nbruksvärdessystemet är bra. Då ställer jag mig\r\nnaturligtvis frågan varför man skall förändra ett\r\nsystem som fungerar bra. Varför lägger statsrådet\r\nfram förslag som faktiskt innebär att man gör\r\ningrepp i det bruksvärdessystem som vi har?</pre><pre>Skälen är, som jag i dag har fått veta, att dessa\r\nförslag syftar till att ge större flexibilitet och\r\nrättvisa. Det är klart att det är svårt att\r\nargumentera mot sådana honnörsord. Vem är emot\r\nstörre flexibilitet eller större rättvisa? Men om man\r\ni sak tittar på vad som står i svaret, finner man att\r\nstörre skillnader skall tillåtas. Det skall alltså vara\r\nmöjligt att i större utsträckning än i dag höja\r\nhyrorna. Detta förslag -- som vi ännu inte har sett --\r\ninnebär dessutom att de privata värdarna skall\r\nkunna vara hyresledande. Det skall alltså vara\r\nmöjligt för en privatvärd att höja hyrorna utöver de\r\ngränser som i dag gäller. Det kollektiva\r\nförhandlingssystemet skall brytas ned.</pre><pre>Jag kan inte tolka det på något annat sätt än att man\r\nsom enskild hyresgäst, om man vill bo i ett\r\nattraktivt område, skall ha en möjlighet att köpa,\r\ndvs. bjuda över gällande system.</pre><pre>Jag skall göra min fråga väldigt tydlig, så att vi\r\nkommer ifrån de här till intet förpliktigande\r\nhonnörsorden: Tycker statsrådet att hyrorna i\r\nattraktiva lägen i dag är för låga? Jag vill ha ett ja\r\neller nej som svar på frågan. Då får vi klart vad det\r\negentligen finns för avsikter bakom dessa\r\nförändringar av lagstiftningen.</pre><pre>Anf. 97  Statsrådet REIDUNN LAURÉN</pre><pre>(-):</pre><pre>Fru talman! Jag vill börja med att säga att det\r\nfaktum att jag har hållit anföranden inför\r\nFastighetsägareförbundet och SABO helt och\r\nhållet beror på att de har bett mig om det. Jag har\r\ninte fått några sådana förfrågningar från den andra\r\nsidan.</pre><pre>Jag tycker nog att det är ganska meningslöst att i\r\ndetalj diskutera ett förslag som ännu inte har lagts\r\nfram. Men jag kan rent allmänt säga att förslaget\r\nkommer att innebära att bruksvärdessystemet\r\nåterges den flexibilitet som det ursprungligen hade\r\nnär det infördes 1968. Det var fråga om en ganska\r\nförsiktig flexibilitet 1968, och jag har inte\r\nambitionen att gå längre nu.</pre><pre>För närvarande räknar man med att hyran för en\r\nlägenhet kan avvika med ungefär fem procent från\r\nhyran för likvärdiga lägenheter. Med förslaget\r\nkommer flexibiliteten att öka med några procent.\r\nDet är således inte fråga om en större förändring än\r\nså.</pre><pre>Förslaget innebär inte att man skall övergå till en fri\r\nhyressättning. Bruksvärdesprincipen skall\r\nfortfarande finnas kvar, med den försiktiga och\r\nmycket måttliga ökning av flexibiliteten som\r\nförslaget kommer att innebära.</pre><pre>Det är naturligtvis riktigt att flexibiliteten kommer\r\natt ge ett visst utrymme för hyreshöjningar när det\r\ngäller lägenheter som har högt bruksvärde.\r\nDebatten fokuseras ofta på situationen i\r\nstorstäderna och särskilt på Stockholms innerstad.\r\nHär kommer det alltid att finnas ett efterfrågetryck.\r\nDet bör, enligt min mening, också återspeglas i\r\nhyressättningen -- inom ramen för\r\nbruksvärdessystemet.</pre><pre>Anf. 98  SINIKKA BOHLIN (s):</pre><pre>Fru talman! När jag ställde min förra fråga verkade\r\njag kanske missnöjd med bristen på konkreta\r\nförslag. Jag måste säga att denna regering har varit\r\nmycket duktig på att lägga fram förslag som\r\nspräcker den bostadspolitik som vi länge har haft i\r\ndet här landet. Det förslag som vi nu väntar på\r\ngäller en av de sista bitarna.</pre><pre>Jag tänker ändock analysera systemet med\r\nbruksvärdeshyror, som kommer att luckras upp.\r\nDen spärr mot oskäliga hyror som trots allt blir\r\nkvar, kommer sannolikt att styras av hur mycket\r\nden högstbjudande är beredd att betala i hyra för\r\nlägenheten. I och med detta är det också fritt fram\r\nför regelrätta marknadshyror. Jag ställde frågan om\r\ndet här är ett steg mot marknadshyror. Statsrådet\r\nhar egentligen redan svarat ja på den frågan.</pre><pre>Anf. 99  LARS STJERNKVIST (s):</pre><pre>Fru talman! När de borgerliga partierna i\r\nvalrörelsen lovade att inte införa marknadshyror\r\nförstår jag att de med detta lovade att inte använda\r\nordet marknadshyror. Jag förstår dock inte vad\r\nbruksvärdesystemet får för betydelse om man\r\nlåter -- för att använda statsrådets ord --\r\nefterfrågetrycket spegla hyrorna. Det innebär i\r\npraktiken att man har infört marknadshyror eller\r\natt man åtminstone har tagit ett rejält kliv emot ett\r\nsystem med marknadsmässig hyressättning.</pre><pre>Statsrådet ger sig in på ett dribblande med\r\nprocenttal. Slutsatsen är ändock entydig i allt det\r\nhon säger -- om än med mycket milda\r\nomskrivningar. Slutsatsen är att det skall bli möjligt\r\natt höja hyrorna för lägenheter i attraktiva lägen.\r\nPå den konkreta fråga som jag ställde fick jag ett\r\nmycket klart ja som svar.</pre><pre>Anf. 100  Statsrådet REIDUNN LAURÉN (-\r\n):</pre><pre>Fru talman! Jag vill säga att talet om att vi skulle\r\ninföra marknadshyror genom ett sådant här förslag\r\när en mycket grov överdrift. Jag tror inte att någon,\r\nnär man införde systemet 1968, marknadsförde det\r\nsåsom ett system för marknadshyror.</pre><pre>Som bekant bortser man från enstaka topphyror\r\nnär man fastställer en jämförelsehyra. I övrigt\r\nkommer naturligtvis den lokala hyressättningen att\r\nfå ett genomslag, och det är också meningen. I det\r\nläge som nu råder kommer förslaget i\r\ndepartementspromemorian, vilket Lars Stjernkvist\r\nsjälv har påpekat, också att innebära att många\r\nhyresgäster kan förhandla sig till lägre hyror. Man\r\nskall komma ihåg att förslaget, med den nuvarande\r\nsituationen på marknaden, faktiskt innebär att\r\nbruksvärdesnivån på många orter kommer att\r\nsjunka -- inte att stiga. Vi skall inte stirra oss blinda\r\npå Stockholms innerstad.</pre><pre>Anf. 101  SINIKKA BOHLIN (s):</pre><pre>Fru talman! Förslaget om att man skall luckra upp\r\nbruksvärdessystemet medför faktiskt ett ganska\r\nstort steg mot segregation i boendet. De som har\r\nråd kan förhandla sig till högre hyror för lägenheter\r\ni attraktiva lägen. De som inte har råd med lika\r\nmycket kan säkert förhandla sig till sämre bostäder\r\ni dåliga bostadsområden. Men det är den\r\ninriktningen som regeringens hela bostadspolitik\r\nhar, så det är ingen nyhet för mig.</pre><pre>Anf. 102  LARS STJERNKVIST (s):</pre><pre>Fru talman! Jag är helt på det klara med att det, om\r\nman låter marknaden bestämma, finns ett utrymme\r\nför både högre och lägre hyror. Särskilt i den\r\nsituation som just nu råder skulle naturligtvis ett\r\ninförande av marknadshyror inte få någon\r\ndramatisk betydelse. Men i en situation då\r\nkonjunkturen vänder och efterfrågan på bostäder\r\nökar kommer däremot hyrorna förmodligen att öka\r\nkraftigt. Det är därför fastighetsägarna är så\r\nangelägna om att denna förändring skall göras nu\r\nså att det finns ett utrymme att höja hyrorna när\r\nkonjunkturen vänder.</pre><pre>Jag vill ställa en fråga för att reda ut begreppen. Om\r\nman i större utsträckning låter efterfrågan\r\nbestämma hyrornas storlek, innebär inte det att\r\nmarknaden får ett större inflytande över\r\nhyressättningen?</pre><pre>Anf. 103  Statsrådet REIDUNN LAURÉN (-\r\n):</pre><pre>Fru talman! Jag tycker att det är fullständigt\r\nnonsens att tala om att vi genom det här mycket\r\nförsiktiga förslaget som kommer att läggas fram\r\nskulle införa marknadshyror.</pre><pre>Jag vill också påpeka att hyressättningen i dag\r\nfaktiskt inte är rättvis alla gånger. Ett faktum som\r\nman har pekat på i kritiken är t.ex. att\r\nhyreshöjningarna inom allmännyttan slås ut på ett\r\nallmännyttigt företags hela bostadsbestånd. Det\r\nhar ofta inneburit att de äldre husen har fått bära\r\nen större del av hyreshöjningarna än vad som har\r\nvarit motiverat när man ser till kostnaderna för just\r\nde husen. Äldre hus inom det privata beståndet har\r\ndärmed också fått högre hyror än vad som har varit\r\ndirekt motiverat. Detta är en effekt som man\r\nundgår med det förslag som vi nu kommer att lägga\r\nfram.</pre><pre>Ändringen kan faktiskt också innebära vissa\r\nfördelar för hyresgäster som bor i allmännyttan,\r\nnämligen om det rör sig om ett allmännyttigt\r\nföretag som inte sköts på det mest effektiva sättet.\r\nI jämförelse med det privata bostadsbeståndet kan\r\ndet leda till lägre hyror för dessa hyresgäster.</pre><pre>Den utredning som har gjorts om\r\nbruksvärdessystemet har visat att\r\nbruksvärdeshyrorna för det stora antalet\r\nhyresgäster i dag inte ligger under marknadsvärdet.\r\nDet visas av utvärderingen.</pre><pre>Anf. 104  LARS STJERNKVIST (s):</pre><pre>Fru talman! För att legitimera sina förslag använder\r\nstatsrådet argumentet att det här bara är en\r\nåtergång till 1968 och att sakernas tillstånd då inte\r\nvar så eländiga i landet. Skälet till att det har hänt\r\nen del även på detta område sedan 1968 är just att\r\nman faktiskt behövde stärka hyresgästernas\r\nställning. De förändringar som har skett, t.ex.\r\ninförandet av bruksvärdessystemet, har\r\nkonsekvent inneburit en ökad trygghet och ett\r\nstörre skydd mot hyreshöjningar. Därför är det\r\nillavarslande att statsrådet vill ha en återgång och\r\nflytta tillbaka positionerna.</pre><pre>Vi skall inte bråka om ord här. Vi har ändock fått\r\nbeskedet klart och tydligt i dag att de förslag som\r\nläggs fram innebär ett steg emot en ökad\r\nmarknadsprissättning av hyrorna eller, för att\r\nanvända statsrådets ord, ett system där efterfrågan\r\ni större utsträckning påverkar hyrornas storlek.\r\nVilket sätt vi väljer att beskriva det på är\r\noväsentligt. Det viktiga är att i båda fallen höjs\r\nhyrorna för lägenheter i attraktiva lägen.</pre><pre>Anf. 105  Statsrådet REIDUNN LAURÉN (-\r\n):</pre><pre>Fru talman! Den kritik som har framförts mot det\r\nnuvarande hyressättningssystemet har framför allt\r\ntagit sikte på att hyran för en lägenhet har bestämts\r\npraktiskt taget utan någon hänsyn till sådana\r\nfaktorer som läget, den yttre miljön och\r\nkommunikationer. Det har inneburit att den som\r\nbor bäst och störst inte har betalat mest. Det tycker\r\njag inte att man kan kalla för en rättvis\r\nhyressättning.</pre><pre>Det förslag som nu så småningom skall skickas ut\r\npå remiss innebär, som jag tidigare har poängterat,\r\nen mycket måttlig ökning av flexibiliteten. Det är\r\ninte fråga om att införa marknadshyror, utan det\r\nfråga om att återge bruksvärdessystemet något av\r\nden spänst och den flexibilitet som det\r\nursprungligen hade. Jag tror att det kommer att\r\nvara mycket bra för bostadsmarknaden, som alltför\r\nlänge har haft ett alltför stelt system för\r\nhyressättning.</pre><pre>Anf. 106  LARS STJERNKVIST (s):</pre><pre>Fru talman! Den som bor bäst har inte betalat mest,\r\nsäger statsrådet. Det är där knuten sitter. Detta\r\nmed att bo bäst är i allra högsta grad en subjektiv\r\nfråga. Statsrådet vill att det i större utsträckning\r\nskall vara plånbokens tjocklek som bestämmer\r\nhyrans storlek och vad som betraktas som allra\r\nbäst. Jag försvarar ett system där bruksvärde, om\r\nän ett subjektivt sådant, och kollektiva\r\nhyresförhandlingar mellan parterna avgör vad som\r\när bäst.</pre><pre>Det är inget tvivel om att de förslag som finns på\r\ndepartementet och de idéer som återfinns i\r\nstatsrådets svar leder till en utveckling där det i\r\nstörre utsträckning blir plånbokens storlek som\r\nbestämmer. Jag är medveten om att det inte\r\ninnebär ett renodlat marknadshyressystem. Men\r\ndet är ett steg i fel riktning.</pre><pre>Anf. 107  Statsrådet REIDUNN LAURÉN (-\r\n):</pre><pre>Fru talman! Jag vill med anledning av vad Lars\r\nStjernkvist säger påpeka att det inte alls är fråga om\r\nen subjektiv bedömning av bruksvärdet. Som Lars\r\nStjernkvist mycket väl vet bestäms bruksvärdet\r\ngenom en objektiv bedömning av hyresnämnden.</pre><pre>Överläggningen var härmed avslutad.</pre><pre>21 §  Svar på fråga 1992/93:511 om\r\npatentskyddet för läkemedel</pre><pre>Anf. 108  Statsrådet REIDUNN LAURÉN (-\r\n):</pre><pre>Fru talman! Leif Carlson har frågat mig vilka\r\nåtgärder som jag har vidtagit för att få till stånd en\r\nnationell lagstiftning om tilläggsskydd för\r\nläkemedel.</pre><pre>Leif Carlson framställde en interpellation i samma\r\nämne i slutet av januari, och jag svarade då, att om\r\nEES-avtalet drog ut på tiden tänkte jag ge mina\r\nmedarbetare i uppdrag att börja utarbeta ett förslag\r\ntill en nationell lagstiftning om tilläggsskydd.</pre><pre>Tyvärr har det ju nu blivit så att EES-avtalet\r\nförsenats, och jag har därför låtit utarbeta en\r\npromemoria med förslag till en svensk lagstiftning\r\nom bättre patentskydd för läkemedel.\r\nPromemorian kommer att skickas ut på en snabb\r\nremiss i dagarna, och en hearing kommer att hållas\r\nom någon vecka. Jag räknar med att en\r\nlagrådsremiss skall kunna bli klar före sommaren så\r\natt riksdagen kan behandla en proposition till\r\nhösten.</pre><pre>Anf. 109  LEIF CARLSON (m):</pre><pre>Fru talman! Jag vill först tacka statsrådet för svaret.\r\nDet är liksom förra gången positivt.</pre><pre>Vi behöver inte diskutera frågans betydelse för\r\nekonomi, kompetens och forskning i Sverige.\r\nLäkemedelsindustrin har en frontposition, och den\r\nbetyder oerhört mycket för att vi skall kunna\r\nbehålla kompetens. Av detta följer också att det är\r\noerhört viktigt att vi har ett med andra länder\r\nlikvärdigt patentskydd. Annars kan såväl\r\nforskningsanläggningar som kompetens flytta\r\nutomlands. Det svenska samhället skulle då\r\ndräneras på mycket stora tillgångar, kanske främst\r\nintellektuellt.</pre><pre>Vi har i dag ett skydd som är sämre än t.ex. i EG,\r\nJapan och USA. Det hade varit önskvärt att vi\r\nredan från den 1 januari i år hade haft ett med EG\r\nlikvärdigt skydd. Nu blev EES-avtalet försenat.\r\nFörhoppningen var att det skulle gälla från den 1\r\njuli. Statsrådet hade en mycket bra lösning,\r\nnämligen att det skulle finnas en möjlighet att\r\nretroaktivt förlänga de patent som går ut under\r\nåret, dvs. att kunna räkna tillbaka och behålla ett\r\nskydd.</pre><pre>Ju längre tiden går, desto mer ökar risken att\r\ngenerika hinner komma in på marknaden. Det kan\r\nsedan bli svårt att bli av med dessa. Skyddet blir i\r\nså fall fiktivt. Nu tycks EES-avtalet dessutom dröja\r\nännu längre. Enbart händelserna i Spanien talar för\r\natt det kanske dröjer till långt fram på hösten.</pre><pre>Av statsrådets svar förstår jag att man nu snabbt är\r\npå väg att utforma det som beskrevs förra gången,\r\nnämligen ett nationellt skydd. Jag förstår av svaret\r\natt det inte är möjligt att det kan gälla redan från\r\nden 1 juli. Det skulle vara önskvärt, men det är inte\r\ntekniskt möjligt. Det går nu så lång tid att det finns\r\nrisk för att generika hinner komma in på\r\nmarknaden. Men jag antar att det inte går att\r\nforcera processen så att man blir färdig till\r\nhalvårsskiftet.</pre><pre>Anf. 110  Statsrådet REIDUNN LAURÉN (-\r\n):</pre><pre>Fru talman! Jag har agerat så snabbt som jag\r\nnågonsin har kunnat. Som jag tidigare sade, som\r\nsvar på den interpellation som ställdes, avvaktade\r\nvi om EES-avtalet skulle träda i kraft i sådan tid att\r\nvi inte behövde göra någonting själva. När jag fann\r\natt det inte gick, satte vi i gång med detsamma.\r\nSnabbare än så kan kvarnarna inte mala.</pre><pre>Anf. 111  LEIF CARLSON (m):</pre><pre>Fru talman! Det är synd att vi inte kom i gång\r\ntidigare. Nu får vi hoppas på att det ändå går så\r\nsnabbt som möjligt. Det positiva är att statsrådet\r\nhär har visat att man nu med mycket stor fart och\r\nhandlingskraft griper sig an problemet, så att vi inte\r\nråkar ut för fadäsen att förlora den industri som hör\r\ntill dem som för närvarande har den största\r\nkompetensen och den största betydelsen för vår\r\nekonomi. Jag upplever en fortsatt utveckling i\r\nSverige som oerhört väsentlig.</pre><pre>Anf. 112  Statsrådet REIDUNN LAURÉN (-\r\n):</pre><pre>Fru talman! Jag delar till fullo Leif Carlsons åsikt,\r\noch jag har agerat efter den övertygelsen.</pre><pre>Överläggningen var härmed avslutad.</pre><pre>22 §  Svar på fråga 1992/93:519 om Ekeskolan i\r\nÖrebro</pre><pre>Anf. 113  Statsrådet BEATRICE ASK (m):</pre><pre>Fru talman! Rose-Marie Frebran har frågat om jag\r\när beredd att vidta åtgärder som gör att Ekeskolan\r\nlönemässigt kan konkurrera med andra aktörer.</pre><pre>Lönesättning och därtill hörande frågor är i första\r\nhand en uppgift för parterna. Däremot tycker jag\r\nsjälvfallet att det är betydelsefullt att Ekeskolan\r\nbåde kan behålla sin specialutbildade personal och\r\nvid behov attrahera ny arbetskraft.</pre><pre>För närvarande pågår inom regeringskansliet ett\r\narbete med att förändra anslagen för de statliga\r\nmyndigheterna. För Utbildningsdepartementets\r\ndel innebär detta att myndigheterna i den mån det\r\när praktiskt genomförbart kommer att få\r\nramanslag. Ett ramanslag ger myndigheten\r\nbetydande möjligheter att flexibelt använda\r\ntilldelade medel. Detta är närmast en förutsättning\r\nför att en mer flexibel lönesättning skall kunna\r\ntillämpas. Specialskolorna har för närvarande inte\r\nramanslag, men avsikten är att detta skall införas så\r\nfort vissa komplikationer utretts.</pre><pre>Anf. 114  ROSE-MARIE FREBRAN (kds):</pre><pre>Fru talman! Jag vill tacka statsrådet för svaret på\r\nmin fråga. Jag upplever frågan som mycket\r\nangelägen.</pre><pre>Ekeskolan är en statlig specialskola för synskadade\r\nbarn och ungdomar. Den är dessutom ett\r\nresurscentrum för barn och ungdomar med\r\ntilläggshandikapp. Det problem som jag har\r\nfokuserat på i min fråga är konkurrenssituationen\r\nbeträffande det fåtal speciallärare som examineras\r\ninom detta område. Det är en mycket smal\r\nspecialitet, och den lockar få studerande till\r\nspeciallärarlinjen.</pre><pre>Problemet börjar i och för sig tidigare än när\r\nkonkurrensen uppstår om dessa lärare. Det uppstår\r\nredan i att det är så olönsamt att gå vidare till dessa\r\nspeciallärarlinjer. Det är i och för sig ett problem\r\nsom kanske kan diskuteras i ett annat\r\nsammanhang. Men det vore rimligt att man inte\r\nförlorar på att vidareutbilda sig i förhållande till att\r\nfortsätta att arbeta inom grundskolan.</pre><pre>Det examineras alltså mycket få speciallärare. Jag\r\ndelar inte riktigt uppfattningen att problemet med\r\nlönesättning under rådande förhållanden i första\r\nhand är ett ansvar för parterna.\r\nKonkurrenssituationen är så ojämlik. Man\r\nkonkurrerar med Tomtebodaskolans resurscenter\r\noch med Statens institut för handikappfrågor om\r\npedagogerna. De som man konkurrerar med har\r\nmöjlighet till flexibilitet, men Ekeskolan har det\r\ninte.</pre><pre>SIH betalade nyligen 18 200 kronor i månaden till\r\nen nyutbildad förstadielärare i ingångslön. Men vad\r\nkan de göra på Ekeskolan i den\r\nkonkurrenssituationen? De kan inte göra\r\nnågonting. De måste gå till regelboken och slå upp\r\ni skolavtalet och se att de kan betala 15 036 kronor\r\ni månaden.</pre><pre>Jag skall återkomma till svaret som jag fått. Jag\r\ntycker att det i och för sig finns positiva inslag i det.</pre><pre>Anf. 115  Statsrådet BEATRICE ASK (m):</pre><pre>Fru talman! Det är ett problem i det här\r\nsammanhanget att SIH, Tomteboda och\r\nEkeskolan, som konkurrerar om samma typ av\r\npersonal, har delvis olika tjänster som dessa\r\nmänniskor anställs på. Det gäller bl.a.\r\nhandikappkonsulenter. Resurscentret har sedan\r\nombildningen vid Tomteboda en annan form av\r\nanställningar. Detta stökar till det ganska mycket\r\nnär de olika parterna skall formulera sina krav.</pre><pre>I mitt svar pekar jag på att vi söker vägar för att ge\r\nspecialskolorna bättre möjligheter att vara flexibla.\r\nVi hade tidigare, när det förra avtalet gällde,\r\nmöjlighet till viss anpassning när det gällde\r\nindividuell lönesättning. Med särskilda skäl kunde\r\nman göra en del.</pre><pre>Just nu är läget helt låst eftersom inga avtal gäller.\r\nTyvärr är detta också en grupp som är ganska liten.\r\nDet gör att aktiviteten på olika håll kanske inte är\r\nvad den borde vara. Jag ser emellertid det här som\r\nett stort bekymmer. Men jag konstaterar att\r\nlönesättningsfrågorna egentligen inte är en fråga\r\nför ministern. Men vi måste självfallet försöka\r\nbidra till lösningar som gör att olika skolor och\r\nresurscentrer får den personal som krävs för\r\nverksamheten.</pre><pre>Anf. 116  ROSE-MARIE FREBRAN (kds):</pre><pre>Fru talman! Det positiva är att statsrådet säger att\r\nman arbetar för att specialskolorna skall få\r\nramanslag. Jag delar uppfattningen att det är en\r\nförutsättning för en mer flexibel lönesättning. Det\r\när alltså en förutsättning att de får ramanslag. Om\r\nde inte får det kan de inte lösa problemen.</pre><pre>De står med sina vakanser i dag. De står inför stora\r\npensionsavgångar inom de närmaste åren.\r\nProblemet ökar om de inte får ramanslag. Det är\r\nalltså nödvändigt att de får det.</pre><pre>Statsrådet säger också att detta är ett stort\r\nbekymmer. Det är bra att det sägs från\r\ndepartementets sida. På Ekeskolan har de inte\r\ntidigare uppfattat att departementet har haft\r\nförståelse för problemen. Jag tror att man är\r\nmycket glad på Ekeskolan över att det bekräftas\r\nfrån departementet att detta är ett problem som\r\nbehöver lösas.</pre><pre>Då är min fråga: Hur snart kan det ske? Hur snart\r\nkan man få ramanslag? Det brådskar med en\r\nlösning på de här problemen.</pre><pre>Anf. 117  Statsrådet BEATRICE ASK (m):</pre><pre>Fru talman! Skälet till att det är komplicerat med\r\nramanslagen är den komplicerade\r\nmyndighetskonstruktion som vi har för\r\nspecialskolorna och en del andra bekymmer.</pre><pre>De uppgifter jag har fått inför att jag skulle svara\r\npå den här frågan är att man rimligen inte kan\r\nåstadkomma någon lösning före den 1 juli 1994.\r\nDet är i alla fall ett datum som är sagt. Jag utgår\r\nifrån att det gäller. När det handlar om att reda ut\r\ndessa förhållanden är det alltid svårt att ange exakt\r\ndatum, så att man inte i efterhand blir beskylld för\r\natt komma med osanna uppgifter. Det är det svar\r\njag har fått på den frågan.</pre><pre>Anf. 118  ROSE-MARIE FREBRAN (kds):</pre><pre>Fru talman! Jag vill tacka för det. Det ligger drygt\r\nett år fram i tiden. Jag hoppas att det verkligen kan\r\nhållas och att det kan bli en förändring till den 1 juli\r\n1994. Då har man i alla fall möjlighet att få en\r\nbättre sits inför de rekryteringsbehov som kommer\r\npå grund av pensionsavgångar.</pre><pre>Det hjälper naturligtvis inte i den rådande\r\nsituationen där man står med vakanser. Det\r\nkommer människor som är beredda att börja\r\njobba, men de säger att de vill ha så och så mycket\r\ni månaden i lön och det kan man inte ge, utan måste\r\ntacka nej till människor som faktiskt är beredda att\r\nbörja jobba.</pre><pre>Det är också mycket synd att det är så i dag med\r\ntanke på att man på Ekeskolan, med dess\r\nresurscentrum med 19 pedagoger som skall stå till\r\nhela landets förfogande, inte kan ge en lön så att\r\nman kan konkurrera med dem som jobbar med\r\nenklare konsultuppgifter inom ett regionalt\r\nbegränsat område, som de gör på\r\nTomtebodaskolan och SIH. Jag beklagar verkligen\r\natt situationen är som den är i dag.</pre><pre>Överläggningen var härmed avslutad.</pre><pre>\r\n23 §  Svar på fråga 1992/93:501 om åtgärder mot\r\nalkoholmissbruk i mödra- och barnhälsovårdens\r\nprogram</pre><pre>Anf. 119  Statsrådet BO KÖNBERG (fp):</pre><pre>Fru talman! Margareta Viklund har frågat mig om\r\njag avser att vidta några åtgärder för att projekt\r\nsom syftar till att förebygga och behandla\r\nalkoholmissbruk hos föräldrar skall föras in som en\r\nnaturlig del i mödra- och barnhälsovårdens\r\nverksamhet.</pre><pre>Sådana projekt som FA-projektet -- Föräldrar och\r\nAlkohol --, som nämns av Margareta Viklund i\r\nhennes fråga, visar att det går att arbeta\r\nförebyggande och uppsökande med alkoholfrågor.\r\nProjektet drevs av Landstingsförbundet i\r\nsamverkan med Socialstyrelsen samt Älvsborgs och\r\nJämtlands läns landsting.</pre><pre>På många håll inom mödrahälsovården har man fått\r\ninspiration av projekt som detta, och förebyggande\r\nverksamhet för gravida kvinnor ingår numera ofta\r\nsom en del av den reguljära mödrahälsovården.\r\nEnligt det s.k. basprogrammet för\r\nmödrahälsovården skall barnmorskan fråga den\r\ngravida kvinnan om hennes alkoholvanor. Denna\r\nuppgift skall också journalföras.</pre><pre>När det gäller förebyggande verksamhet för barn\r\nsom lever i familjer med missbrukande föräldrar är\r\näven andra instanser engagerade.</pre><pre>Folkhälsoinstitutet planerar att inom sitt program\r\nför alkohol- och narkotikafrågor bedriva utbildning\r\nför att bl.a. öka kunskapen om barn till\r\nmissbrukare. Denna utbildning riktar sig till de\r\nolika personalgrupper som i sin verksamhet\r\nkommer i kontakt med barn och ungdomar i\r\nkommunerna. Genom dessa utbildningsinsatser vill\r\nman lyfta fram problematiken kring barn till\r\nmissbrukare och ge aktuella personalgrupper\r\nverktyg för att kunna möta dessa barn.</pre><pre>Folkhälsoinstitutet har också utlyst bidrag till\r\nprojekt som kan stimulera utvecklingen av metoder\r\nsom förebygger alkohol- och narkotikamissbruk.\r\nInsatser som syftar till att stödja barn som lever i\r\nfamiljer med alkohol- och narkotikaproblem\r\nkommer att prioriteras. Tanken är att\r\norganisationer och myndigheter skall få möjlighet\r\natt pröva nya idéer. För att få bidrag krävs det att\r\nerfarenheterna från ett projekt skall kunna spridas\r\nvidare till andra.</pre><pre>I det här sammanhanget vill jag också nämna ett\r\ninitiativ som togs av Socialstyrelsen när man i mars\r\nmånad i år arrangerade en konferens under temat\r\nMissbruk -- graviditet -- föräldraskap. Avsikten var\r\natt lyfta fram och belysa problem inom området och\r\natt söka goda exempel.</pre><pre>Frågorna kommer också att tas upp av\r\nAlkoholpolitiska kommissionen (1991:17). I dess\r\nuppdrag ingår bl.a. att kartlägga och analysera\r\nmissbrukets konsekvenser för de missbrukandes\r\nfamiljer och bedöma vilka insatser som behöver\r\ngöras för att möta de anhörigas, särskilt barnens,\r\nbehov av stöd. Kommissionen skall avsluta sitt\r\narbete före utgången av innevarande år.</pre><pre>Sammanfattningsvis kan man konstatera att\r\nförebyggande insatser för missbrukande gravida\r\nkvinnor och nyblivna mödrar i stor utsträckning\r\ningår i den reguljära mödrahälsovården.\r\nFolkhälsoinstitutet har å sin sida en rad\r\nverksamheter på gång för barn som lever i\r\nmissbrukarfamiljer. Jag hyser stor tilltro till att den\r\nverksamhet som Folkhälsoinstitutet har påbörjat\r\noch de initiativ som Socialstyrelsen och andra\r\ninstanser tar har stor betydelse. Aktiviteter av det\r\nhär slaget medverkar till att ytterligare förstärka\r\noch stödja den förebyggande verksamhet som\r\nsedan länge bedrivs inom den reguljära mödra- och\r\nbarnhälsovården. På så vis kan de förebyggande\r\ninsatserna i ännu högre grad än i dag bli ett naturligt\r\ninslag i verksamheten.</pre><pre>Anf. 120  MARGARETA VIKLUND (kds):</pre><pre>Fru talman! Först vill jag tacka sjukvårdsministern\r\nför svaret. Jag är glad att det är sjukvårdsministern\r\nsom svarar på min fråga. Det är ju ett erkännande\r\natt alkoholfrågan inte bara är en fråga för\r\nsocialtjänsten och frivilliga organisationer, utan\r\nockså gäller hälso- och sjukvården.</pre><pre>Att välja sjukvårdsministern till att besvara min\r\nfråga ser jag också som en indirekt uppmaning till\r\nhälso- och sjukvården att ännu mer ta tag i\r\nalkoholfrågan. Alkohol är ju faktiskt en\r\nunderliggande orsak till många människors\r\nmedicinska problem.</pre><pre>Läkare och annan hälso- och sjukvårdspersonal är\r\ntyvärr inte alltid uppmärksamma på att en\r\nmänniskas medicinska problem och symtom kan ha\r\nsin orsak i för mycket drickande av alkohol. Många\r\nhar kunskap om det, men för mig verkar det som\r\nom man i många fall förtränger den kunskapen.\r\nMånga patienter har tyvärr inte heller full kunskap\r\nom vilka problem alkoholen kan åsamka den egna\r\nfysiken och kroppen.</pre><pre>Många människor är inte uppmärksamma på hur\r\nmycket de dricker förrän de kartlägger sitt\r\ndrickande. Bara en sådan kartläggning satt i\r\nrelation till kroppsliga och medicinska besvär har\r\nfått människor att, med ytterst litet stöd eller utan,\r\nminska sin alkoholkonsumtion.</pre><pre>Om hälso- och sjukvården, primärvården och\r\nlänssjukvården systematiskt arbetar med den\r\nfrågan och på olika sätt lägger in den i de reguljära\r\nrutinerna kan man nå bra resultat. Det har bl.a.\r\nFA-projektet visat, som statsrådet hänvisade till.</pre><pre>Med reguljära rutiner menar jag\r\nanamnesupptagning, skrivande av hälsoprofil,\r\nutbildning av personal på alla nivåer, hälsogrupper,\r\nattitydpåverkan beträffande både personal och\r\npatienter, samverkan med bl.a. sociala\r\nmyndigheter, stöd till patienter och personal m.m.\r\nJag är medveten om att det kan tyckas vara en stor\r\nsatsning. Men den behöver egentligen inte vara så\r\nstor, för det hela handlar om att få in ett annat\r\ntänkande i hälso- och sjukvården. Det gäller att se\r\nlitet längre än bara till symtomen och att också\r\nfånga in blivande föräldrar som finns i riskzonen.</pre><pre>Jag skulle vilja fråga sjukvårdsministern om det\r\ninte finns en risk att alkoholfrågan hamnar i\r\nbakvatten när det föreslagna husläkarsystemet\r\neventuellt skall omsätttas i praktisk handling.</pre><pre>Anf. 121  Statsrådet BO KÖNBERG (fp):</pre><pre>Fru talman! Ställda fråga tycker jag är bra i den\r\nmeningen att det är utomordentligt lätt att besvara\r\nden. Sådana frågor gillar jag.</pre><pre>Allt talar väl för att ett husläkarsystem, med tanke\r\npå den nära kontakt mellan vårdpersonal och\r\nenskilda individer som där förekommer, ger ökade\r\nmöjligheter till insatser på den nivå som har att göra\r\nmed den för individen förebyggande\r\nverksamheten. Det har förekommit en diskussion\r\nbl.a. ute i landstingen om huruvida\r\nhusläkarsystemet skulle kunna verka avbrytande\r\nnär det gäller verksamhet som i dag bedrivs på\r\nkommunal nivå. Men jag har aldrig mött någon i\r\ndebatten som trott att det skulle bli mindre av för\r\nindividen förebyggande verksamhet i en situation\r\ndär patient och läkare känner varandra väl.</pre><pre>Sannolikt har vi som individer mycket lättare att ta\r\ntill oss uppmaningar om att begränsa en eller annan\r\ndålig vana, oavsett om det gäller rökning eller\r\nalkoholbruk, om uppmaningarna kommer från en\r\nperson som känner oss och som vi själva känner och\r\nhar förtroende för.</pre><pre>Om något inom husläkarsystemet påverkar den för\r\nindividen förebyggande verksamheten på bl.a.\r\nalkoholområdet är det, såvitt jag förstår, enbart\r\nfråga om en positiv påverkan.</pre><pre>Anf. 122  MARGARETA VIKLUND (kds):</pre><pre>Fru talman! Jag kanske inte direkt har samma\r\nuppfattning som statsrådet redovisar att han har.</pre><pre>När det gäller olika hälsofrågor är det inte bara\r\nläkaren och läkarkontakten som är viktiga utan\r\nockså all personal runt omkring. Det är viktigt att\r\nalla har samma uppfattning och intar samma attityd\r\ni den här frågan, så att patienterna möts av en\r\ngemensam linje hela vägen, av likartade frågor osv.\r\nDet behövs ett teamarbete.</pre><pre>Folkpartisten Anders Jonsson räknade för några år\r\nsedan ut att en sup kostar minst 100 miljarder\r\nkronor, grovt räknat och omräknat i dagens\r\npenningvärde. Visst finns det alltså pengar att spara\r\npå alkoholområdet genom vettigt genomförda\r\ninsatser. Anders Jonsson är inte den ende som\r\ninsett det. Alkoholfrågan har ju alltid varit oerhört\r\nbrännbar. Jag tror att det finns anledning att lyfta\r\nupp den på dagordningen i än högre grad än vad\r\nsom kanske gäller i dag -- även om många åtgärder\r\nplaneras, som statsrådet säger i sitt svar.</pre><pre>Anf. 123  Statsrådet BO KÖNBERG (fp):</pre><pre>Fru talman! Jag tror att Margareta Viklund och jag\r\när överens om det mesta. Vi är bl.a. överens om att\r\ndet är viktigt att samhället i sin helhet för en\r\nrestriktiv alkoholpolitik. Det är den uppgift som vi\r\nhar anledning att fortsätta att kämpa för under 90-\r\ntalet. Som jag ser saken har vi här ett av få områden\r\ndär det finns bekymmer med vår närmare\r\nanknytning till de europeiska gemenskaperna. Det\r\nfinns därför all anledning att lyfta upp\r\nalkoholpolitikens mera generella betydelse.</pre><pre>På individnivå vidhåller jag att ett system som ökar\r\nkontinuiteten i kontakterna gör det svårare att\r\nunder lång tid dölja ett alkoholmissbruk, vilket\r\nannars är mycket lätt vid de udda kontakter som\r\nofta dyker upp inom sjukvården.</pre><pre>Är man, i likhet med Margareta Viklund och jag,\r\nangelägen om att det skall vara möjligt för\r\nmänniskor att tidigt få stöd och hjälp med att ändra\r\nsina vanor, bör man vara mycket varm anhängare\r\nav ett husläkarsystem.</pre><pre>\r\nVad gäller kostnaderna för det hela finns det en del\r\nolika bedömningar. Jag tänker bl.a. på Anders\r\nJonsson, som jag väl känner till. Hur man än räknar\r\nråder det inget tvivel om att alkoholen kostar\r\nsamhället oerhört stora belopp, som vida överstiger\r\nvad staten tar in i form av t.ex. alkoholskatter.</pre><pre>Anf. 124  MARGARETA VIKLUND (kds):</pre><pre>Fru talman! Jag tror att väldigt mycket kan göras\r\nnär det gäller förebyggande åtgärder på\r\nalkoholområdet. Då kan man ta bl.a. hälso- och\r\nsjukvården till hjälp, med tanke på de erfarenheter\r\nsom där finns.</pre><pre>Vidare gäller det att göra också sjukvården\r\nuppmärksam på den kunskap som där finns och\r\nsom skulle kunna användas ännu mer än som är\r\nfallet. Det kan vara fråga om symtom- och\r\ndiagnoskännedom.</pre><pre>Det som har framkommit i den senaste tidens\r\ndiskussion är att väldigt mycket av den kunskap om\r\nalkohol och gravida kvinnor som man hade för\r\nnågra år sedan egentligen har gått förlorad. Det\r\ntalas också om att det i dag föds fler alkoholskadade\r\nbarn än det gjorde för några år sedan. Det tycker\r\njag är oerhört alarmerande och allvarligt. Det\r\ntycker jag gör att det verkligen finns anledning att\r\nta tag i frågan ännu mer.</pre><pre>Anf. 125  Statsrådet BO KÖNBERG (fp):</pre><pre>Fru talman! Jag kan bara återigen instämma på den\r\nhär punkten. I mitt inledande svar tog jag just upp\r\nnågra saker om hur vi till personal som möter\r\nallmänheten skall försöka ta fram\r\nutbildningsmaterial och annat, så att de kan bli\r\nbättre på den uppgiften.</pre><pre>En av de saker som jag vet ingår i\r\nFolkhälsoinstitutets planering och i den diskussion\r\nde för inför nästa budgetår, 1993/94, är just att som\r\nmålgrupper ha mödravårdspersonal,\r\nbarnomsorgspersonal, lärare,\r\nprimärvårdspersonal, fritispersonal, etc. Detta är\r\nunder alla förhållanden ett steg åt rätt håll.</pre><pre>Anf. 126  MARGARETA VIKLUND (kds):</pre><pre>Fru talman! Jag tycker också att det är mycket\r\nviktigt att få in föräldrarna i den här bilden, så att\r\nde också nås av den här informationen. Det tror jag\r\när mycket viktigt.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.46 på förslag av talmannen\r\natt ajournera förhandlingarna till kl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00</pre><pre>24 §  Svar på fråga 1992/93:540 om uppföljning\r\nav beslutet om sänkt arbetslöshetsersättning</pre><pre>Anf. 127  Arbetsmarknadsminister BÖRJE\r\nHÖRNLUND (c):</pre><pre>Herr talman! Dan Ericsson i Kolmården har frågat\r\nmig om jag är beredd att medverka till att en\r\nuppföljning av beslutet om\r\narbetslöshetsersättningen kommer till stånd.</pre><pre>Den svenska ekonomin har mycket allvarliga\r\nproblem som innebär stora påfrestningar för såväl\r\nmånga enskilda människor som företag. Som Dan\r\nEricsson själv säger är det absolut nödvändigt att\r\ngöra vissa besparingar för att komma till rätta med\r\nbudgetunderskottet.</pre><pre>Regeringen kommer i nästa vecka att i\r\nkompletteringspropositionen presentera sitt förslag\r\ntill inriktning och volym på de\r\narbetsmarknadspolitiska åtgärderna. Effekterna av\r\nsänkningen av nivån på arbetslöshetsersättningen\r\nmåste ses i det sammanhanget. Aktiva\r\narbetsmarknadspolitiska insatser måste komma i\r\nförsta hand och passivt kontantstöd vara den\r\nabsolut sista åtgärden.</pre><pre>Regeringens tidigare ståndpunkt var att i första\r\nhand höja de s.k. egenavgifterna i\r\narbetslöshetsförsäkringen för dem som har arbete.\r\nDetta blockerades av Socialdemokraterna i höstens\r\nkrisuppgörelse.</pre><pre>Anf. 128  DAN ERICSSON i Kolmården\r\n(kds):</pre><pre>Herr talman! Jag vill tacka\r\narbetsmarknadsministern för svaret.</pre><pre>Många av de beslut som vi riksdagsledamöter är\r\nmed om att fatta är i dag både tvingade och\r\nnödvändiga för att få ordning på statens finanser. I\r\ndet här ligger Arbetsmarknadsfonden, vars\r\nunderskott nu ökar mycket drastiskt. Det här är\r\nhelt ohållbart i längden. Det är därför vi i riksdagen\r\nnu beslutar om bl.a. sänkt nivå på a-\r\nkasseersättningen.</pre><pre>För den enskilde kan sänkningen av ersättningen få\r\nallvarliga följder så till vida att man kan få\r\nsvårigheter att klara t.ex. räntor och amorteringar\r\npå bostaden. Det finns sådana exempel, och jag har\r\nett sådant med mig här. Jag tror säkert att Börje\r\nHörnlund också har fått ett antal sådana exempel\r\ntidigare.</pre><pre>Vi i riksdagen har tvingats fatta beslut för att säkra\r\nbetalningssystemet. Miljardbelopp ges till\r\nbankerna. Det är för att det inte skall bli orimliga\r\neffekter för dem som skulle ytterst drabbas om\r\nbanksystemet skulle gå omkull. Det här är alltså för\r\natt skydda den vanlige spararen i banken. Men då\r\nkan vi fråga oss hur vi följer upp a-kassebeslutet så\r\natt det inte får orimliga effekter för den enskilde.</pre><pre>Det är klart att folk gör sådana jämförelser i dag.\r\nStora pengar ges till bankerna, men vad händer för\r\nden enskilde? Min fråga gäller detta.</pre><pre>Har ministern någon plan eller tanke om hur a-\r\nkassebeslutet skall följas upp? Finns det något som\r\nkan göras om enskilda försätts i orimliga\r\nsituationer? Det kan handla om aktiva kontakter\r\nmed banker och fordringsägare. På vilket sätt kan\r\na-kassebeslutet följas upp om det blir en sådan\r\neffekt som en del fruktar? Vilka insatser kan göras\r\nav den ansvarige ministern?</pre><pre>Det är helt rätt som ministern säger att det i första\r\nhand är arbetsmarknadsåtgärder som skall vidtas\r\nför att minska arbetslösheten. Men det kommer\r\nändå att finnas ett antal som ligger illa till. Finns det\r\nnågon tanke? Hur kan beslutet följas upp?</pre><pre>Anf. 129  Arbetsmarknadsminister BÖRJE\r\nHÖRNLUND (c):</pre><pre>Herr talman! Det som Dan Ericsson i Kolmården\r\nsäger är riktigt. Vi har väl alla nära vänner och\r\nbekanta som har det för närvarande mycket\r\nbekymmersamt, t.ex. med en nybyggd villa och\r\nliknande, i en situation med arbetslöshet. En av de\r\nallra viktigaste sakerna som måste hända är att\r\nSverige får en lägre räntenivå. För detta krävs att\r\nomvärlden och egna investerare och placerare har\r\nett förtroende för att vi klarar upp våra snabbt\r\nväxande underskott.</pre><pre>Jag sade i debatten om arbetslöshetsförsäkringen\r\natt underskottet i Arbetsmarknadsfonden nästa\r\nbudgetår kommer att vara ca 17 000 kr per\r\nförsäkrad. Det är naturligtvis ett mycket högt\r\nbelopp. Jag kan avslöja att jag i\r\nkompletteringspropositionen kommer att begära\r\nen låneram från riksdagen på hela 60 miljarder\r\nkronor. Så mycket kommer att fattas när\r\negenavgifterna och arbetsgivaravgifterna har flutit\r\nin. Det här är en svår fråga. Jag vill dessutom peka\r\npå att det pågår en utredning som kommer att\r\nläggas fram inom någon månad om den framtida\r\narbetslöshetsförsäkringen och dess finansiering.</pre><pre>Jag ser gärna att bankerna har förståelse för den\r\narbetslöse, genom att t.ex. tillåta litet längre\r\namorteringstid.</pre><pre>Anf. 130  DAN ERICSSON i Kolmården\r\n(kds):</pre><pre>Herr talman! Jag tycker att det är bra att ministern\r\nverkligen vill att bankerna skall ta sitt ansvar i det\r\nhär arbetet. När folk märker att vi pumpar in\r\nmiljard på miljard, som är en tvingande\r\nnödvändighet, i banksystemen, måste det vara\r\nrimligt att de kan se att bankerna kan hantera\r\nsituationen.</pre><pre>Det är inte bara de som har nybyggda villor som\r\nråkar illa ut i dag. Det kan vara olika situationer.\r\nJag har ett exempel som gäller en familj som har ett\r\nhus från sekelskiftet. De har rustat upp huset till\r\nviss del. De har nu båda blivit arbetslösa. Detta slår\r\nigenom med full kraft, och det är inte så lätt att byta\r\nbostad.</pre><pre>Kan ministern på något sätt trycka på så att\r\nbankerna kan visa denna förståelse nu? Finns det\r\nnågot instrument? Är det någon särskild samtalston\r\nsom skall finnas i debatten?</pre><pre>Precis som ministern säger är detta en del i ett stort\r\nsaneringsprogram. Det gäller att ha förtroende för\r\nlandets finanser. Men vi måste också se till den\r\nenskilde.</pre><pre>Anf. 131  Arbetsmarknadsminister BÖRJE\r\nHÖRNLUND (c):</pre><pre>Herr talman! Visst kan jag eller någon annan tala\r\nmed ledande bankföreträdare om att visa viss\r\nförståelse. Nu är det upp till dem att bedöma om\r\ndet går att klara detta på sikt eller ej.</pre><pre>Självfallet har folk i vissa fall gått för långt även om\r\ndet inte är fråga om arbetslöshet. I det praktiska\r\nlivet hör man ändå då och då om fall där banker har\r\nvisat litet förståelse för att den enskilde behöver\r\nlitet längre amorteringstid, liksom företag behöver\r\nibland.</pre><pre>Bankernas dåliga kondition är ett stort bekymmer.\r\nDet känns väldigt tungt att betala notorna från\r\nspekulationstiderna i slutet på 80-talet.</pre><pre>Anf. 132  DAN ERICSSON i Kolmården\r\n(kds):</pre><pre>Herr talman! Visst är det tungt. När vi i debatten\r\nskall försvara dessa beslut, som vi ändå ser som\r\nnödvändiga i ett program för att skapa stabilitet och\r\nförtroende för svensk ekonomi, måste vi ändå söka\r\nvägar för att begränsa skadeverkningarna för den\r\nenskilde. Beslutet kan ju få orimliga effekter.</pre><pre>Jag anser det bra att arbetsmarknadsministern har\r\ngjort klart här att det är bankerna som skall visa\r\ndenna vida syn och se på den totala situationen. Jag\r\nhoppas att detta noteras ute på marknaden.</pre><pre>Överläggningen var härmed avslutad.</pre><pre>25 §  Svar på fråga 1992/93:541 om s.k. ROT-\r\narbeten</pre><pre>Anf. 133  Arbetsmarknadsminister BÖRJE\r\nHÖRNLUND (c):</pre><pre>Herr talman! Dan Ericsson i Kolmården har frågat\r\nmig om jag är beredd att medverka till att ROT-\r\nsatsningarna kommer till stånd utan dröjsmål. Han\r\nuttrycker farhågor för att arbetena inte skall\r\nkomma igång tillräckligt snabbt.</pre><pre>ROT-programmet innehöll en rad punkter som\r\nberör flera olika områden och departement. I en\r\ndel fall är den formella hanteringen tämligen enkel,\r\ni andra mera komplicerad. Jag vet att man på flera\r\ndepartement arbetar med dessa frågor och att\r\nambitionen är att de skall klaras av så snabbt som\r\nmöjligt.</pre><pre>Jag är självfallet angelägen om att de ROT-\r\nsatsningar som man kommit överens om i riksdagen\r\nskall komma till stånd så snabbt som möjligt.\r\nArbetslösheten inom byggbranschen är stor och\r\ndärför brådskar åtgärderna. Jag är beredd att göra\r\nvad på mig ankommer för att skynda på processen\r\nom så skulle behövas.</pre><pre>Anf. 134  DAN ERICSSON i Kolmården\r\n(kds):</pre><pre>Herr talman! Jag vill tacka\r\narbetsmarknadsministern också för det här svaret.</pre><pre>För några veckor sedan fattades ju beslut här i\r\nriksdagen om ROT-åtgärder. Det handlar om en\r\nsatsning på totalt 2,5 miljarder. I den\r\narbetsmarknadssituation som nu råder är det\r\nsynnerligt viktigt att arbetena snabbt kommer i\r\ngång. ''Ute i verkligheten'' sägs det ibland att\r\ningenting händer och att vi politiker inte gör något.</pre><pre>ROT-beslutet i sig innebär, enligt gjorda\r\nberäkningar, ca 30 000 nya jobb, främst på\r\nbyggsidan. Min fråga handlar alltså om den\r\npådrivande funktionen. Ministern måste hålla\r\ntummen på ögat på de myndigheter och instanser\r\nsom berörs. För att uttrycka mig konkret kan jag ta\r\nnågra delar i ROT-programmet som jag vill ställa\r\nnågra frågor kring:</pre><pre>1. Allmännyttan har kvar sitt RBF-stöd. Har det\r\ninneburit några satsningar från det hållet? Har\r\nministern varit i kontakt med den sidan och fått en\r\nredovisning av beslutade ROT-insatser?</pre><pre>2. Har den statliga stimulansen till kommunala\r\nROT-åtgärder lett till ytterligare aktivitet ute i\r\nkommuner och landsting? Har ministern varit i\r\nkontakt med Kommunförbundet och\r\nLandstingsförbundet och fått en redovisning av\r\nsituationen i landets kommuner och landsting?</pre><pre>3. Avdragsmöjligheter för reparationer i det egna\r\nhuset är en annan viktig punkt. Genomförs ett\r\ninformationsarbete eller planeras information till\r\ndem som berörs, så att människor ser att det nu är\r\nrätt tillfälle att göra reparationer?</pre><pre>Vidare skulle jag vilja fråga: Har ministern i övrigt\r\nytterligare tankar kring hur man skall kunna följa\r\nupp fattade beslut, så att avsatta medel verkligen\r\nkommer till användning? Det rör sig ju om stora\r\nbelopp. Dessutom är det litet tröttsamt att höra i\r\ndebatten att det inte händer någonting.</pre><pre>Nu har vi avsatt medel och beslut har fattats. Men\r\npå vilket annat sätt kan vi se till att det som\r\nbeslutats verkligen blir av?</pre><pre>Anf. 135  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har med anledning av ställd fråga\r\ntagit kontakt med olika departement. Såvitt jag\r\nförstår hoppas man att det redan innevarande\r\nvecka skall gå att lösa en hel del av de frågor som\r\nåterstår.</pre><pre>I fråga om avdragsmöjligheterna kan jag säga att\r\nFinansdepartementet jobbar med den. Innan det är\r\nklart exakt hur det hela läggs upp är det naturligtvis\r\ninte möjligt att informera. Men jag förutsätter att\r\ninformation utgår.</pre><pre>Vidare har jag träffat företrädare för\r\nKommunförbundet och också företrädare för ett\r\nantal enskilda kommuner. Såvitt jag förstår är man\r\nverkligen beredd att ta itu med ROT-projekt. Jag\r\nuppvaktas ju ständigt av företrädare för\r\nkommunerna och brukar då informera mig om\r\nkommunernas läge också när det gäller ROT-\r\nfrågor.</pre><pre>Anf. 136  DAN ERICSSON i Kolmården\r\n(kds):</pre><pre>Herr talman! Det är bra att man på departementet\r\narbetar hårt på att få ut information om\r\navdragsmöjligheterna i detta sammanhang.</pre><pre>När det gäller kommunerna hävdas det ibland att\r\ndet redan finns en viss planering. Men är det inte så\r\natt beslutat stimulansbidrag syftar till en\r\ntidigareläggning av ROT-åtgärder? Det gäller att\r\nvara pådrivande här. Såvitt jag förstår finns det inte\r\nen riktigt samlad bild beträffande hela landet. Jag\r\ntror att det vore angeläget att få en sådan när det\r\ngäller både kommunerna och landstingen.</pre><pre>Min tredje fråga gällde Allmännyttan. Finns det i\r\ninvesteringsprogram något grepp om planeringen\r\noch om vilka beslut som redan är fattade i\r\ninvesteringsprogram? I rätt många\r\nbostadsområden runt om i landet behöver ju\r\ninsatser göras.</pre><pre>Anf. 137  Arbetsmarknadsminister BÖRJE\r\nHÖRNLUND (c):</pre><pre>Herr talman! Med Allmännyttan har jag inte haft\r\nnågra kontakter. När man är klar med reglerna är\r\ndet en fråga som närmast hör under\r\nFinansdepartementet.</pre><pre>Med kommunerna har jag ständigt kontakter.\r\nVäldigt många åtgärder som kommer via\r\nArbetsmarknadsdepartementet har med\r\nkommunerna att göra, och de står som huvudman\r\nför t.ex. ALU-arbeten. Det gäller också en del av\r\nungdomspraktiken och utbildningsvikariaten -- där\r\nvi önskar en ökad volym. När det gäller\r\nkontakterna med kommunerna behöver Dan\r\nEricsson alltså inte vara orolig.</pre><pre>Anf. 138  DAN ERICSSON i Kolmården\r\n(kds):</pre><pre>Herr talman! Jag är inte orolig, för jag tror att\r\nBörje Hörnlund har goda kontakter med\r\nkommuner och landsting. Ändå tycker jag nog att\r\ndet är angeläget att hitta en sorts samlad funktion\r\nför just ROT-arbetena. Det finns ju ett tydligt\r\nbeslut. Vi har verkligen ansträngt oss, och i bred\r\nenighet har vi här i riksdagen varit överens om\r\nbeslutade insatser.</pre><pre>Det hänvisas till departement och olika\r\nansvarsområden. Men det vore nog, som sagt, av\r\nvisst värde att ha ett samlat grepp om just de här\r\ninsatserna. Dessutom vore det bra om vi ganska\r\nsnart kunde redovisa att de 2,5 miljarderna faktiskt\r\nanvänds till konkreta åtgärder. Det är något av ett\r\nsamlat grepp som jag alltså efterlyser. Jag vet inte\r\nom det är möjligt att åstadkomma ett sådant. Jag\r\nvore i alla fall tacksam om\r\narbetsmarknadsministern hade ett samlat grepp.</pre><pre>Anf. 139  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har naturligtvis allt intresse av att\r\nman så fort som möjligt kommer i gång med\r\narbetena och bygger för de beslutade pengarna.\r\nDet finns en samlad regeringspolitik, och vi\r\nsamtalar med varandra.</pre><pre>Överläggningen var härmed avslutad.</pre><pre>26 §  Svar på fråga 1992/93:502 om\r\nbiobränsleaska</pre><pre>Anf. 140  Jordbruksminister KARL ERIK\r\nOLSSON (c):</pre><pre>Herr talman! Rolf L Nilson har frågat mig vad\r\nregeringen kommer att göra under 1993 för att\r\nbiobränsleaskan skall kunna ingå i ett kretslopp.</pre><pre>En viktig utgångspunkt för om biobränsle i form av\r\navverkningsrester skall tas till vara eller inte är\r\nomsorgen om skogsmarkens långsiktiga\r\nproduktionsförmåga. För vissa marker är det\r\nangeläget att begränsa eller helt avstå från sådant\r\ntillvaratagande. Skogsstyrelsen har mot den\r\nbakgrunden utfärdat allmänna råd om begränsning\r\nför uttag av andra träddelar än stamvirke.</pre><pre>I de fall biobränsle tas till vara är det angeläget att\r\nså långt som möjligt återföra askan från\r\nförbränningen till skogsmarken i markvårdande\r\nsyfte. Därmed minskar också avfallsproblemen.</pre><pre>Askåterföringen rymmer emellertid både praktiska\r\noch andra frågeställningar. Så t.ex. är kunskaperna\r\nom hur vegetationen reagerar inte tillräckliga. Det\r\nåterstår också att lösa problem med tungmetaller\r\noch effekterna av blandaska. Det finns också\r\ntekniska problem som skapar höga\r\nspridningskostnader. Det är enligt min uppfattning\r\nangeläget att dessa problem blir lösta, så att\r\naskåterföring kan ske som ett naturligt led i en ökad\r\nbiobränsleanvändning.</pre><pre>Mot bakgrund av dessa frågeställningar görs bl.a.\r\nstatliga insatser för forskning och utveckling med\r\nsärskild inriktning på askåterföring. Enligt vad jag\r\nerfarit är de tillgängliga medlen för sådana ändamål\r\ntillräckliga.</pre><pre>Då Rolf L Nilson, som framställt frågan, anmält att\r\nhan var förhindrad att närvara vid sammanträdet,\r\nmedgav andre vice talmannen att Jan Jennehag i\r\nstället fick delta i överläggningen.</pre><pre>Anf. 141  JAN JENNEHAG (v):</pre><pre>Herr talman! Jag tackar jordbruksministern för\r\nsvaret.</pre><pre>Vi är överens om problemet, och vi är överens om\r\natt det behöver lösas. Det finns alltså problem med\r\ntungmetaller. Vidare vet vi att tungmetaller härrör\r\nfrån sådant som askan ursprungligen kommer från.\r\nI de flesta fall rör det sig inte om någon ökning av\r\ntungmetallinnehållet i den mark där ny skog skall\r\nväxa. Men det finns säkert problem också i det\r\navseendet. De tekniska problemen när det gäller\r\nspridningen är stora.</pre><pre>Därför är det viktigt att vi har en uppfattning om\r\nvad staten är beredd att satsa, om den tidsram inom\r\nvilken vi vill att problemen löses och om resultatet.</pre><pre>Jordbruksministern säger att de insatser som görs\r\när tillräckliga. Min följdfråga blir då:</pre><pre>Vad är det som gör att vi får se ett resultat, och då\r\nhelst under 1993? Detta utgör grunden för Rolf L\r\nNilsons fråga.</pre><pre>Anf. 142  Jordbruksminister KARL ERIK\r\nOLSSON (c):</pre><pre>Herr talman! I fråga om tungmetallerna tycker jag\r\natt det är viktigt att konstatera att problemet i de\r\nflesta fall beror på ett problem i ett tidigare skede.\r\nDet har nämligen av någon anledning blivit en\r\nanhopning av tungmetaller, och därför finns de med\r\ni förbränningsmaterialet.</pre><pre>Spridning av aska kan naturligtvis leda till en\r\nkoncentration till vissa områden, och det kan\r\ninnebära en anrikning. Man bör vara vaksam i detta\r\navseende. Det kan alltså finnas skäl att vara\r\nförsiktig och att gå vidare med forskningen på detta\r\nområde.</pre><pre>Vad gäller frågan om åtgärder så görs det ständigt\r\nnya insatser. Jag vill bara peka på\r\nkretsloppspropositionen. Där sägs det att\r\nekonomiska styrmedel inom avfallsområdet skulle\r\nkunna vara rationella för att nå målen. Därför\r\naviseras en utredning för att belysa lämpligheten av\r\nen avfallsbeskattning.</pre><pre>Det visas på tre olika principer: en skatt på\r\nosorterat avfall, en avfallsskatt enligt dansk modell\r\noch en renodlad deponeringsskatt.</pre><pre>Det är bra att vi är överens om att det är nödvändigt\r\natt gå vidare för att få in mer och mer i kretsloppet.</pre><pre>Anf. 143  JAN JENNEHAG (v):</pre><pre>Herr talman! Vad jordbruksministern säger är\r\nalldeles riktigt. De problem med tungmetaller som\r\nvi har när det gäller askan beror alltså på\r\nurlakningen i marken och upptaget i växter till följd\r\nav bl.a. försurningen.</pre><pre>Men frågan är om de tungmetallrester som finns i\r\naskan är mer svårlösliga eller om de är mer\r\nlättlösliga än exempelvis i annan form återförda\r\nnäringsämnen. Vi vet för litet i det sammanhanget.\r\nMen i och för sig finns det tecken på att det när det\r\ngäller gödsling med bränsleaska blir svårlösligare\r\ntungmetallföreningar.</pre><pre>Den stora osäkerheten gäller de statliga insatserna\r\noch den statliga forskning och utveckling som nu\r\nförekommer och som jag inte tycker är tillräckliga\r\nför att vi snabbt skall kunna nå resultat. Där skiljer\r\nsig våra uppfattningar.</pre><pre>Anf. 144  Jordbruksminister KARL ERIK\r\nOLSSON (c):</pre><pre>Herr talman! Olika uppfattningar om huruvida\r\ngjorda insatser är tillräckliga eller inte kan alltid\r\nförekomma. Jag vill bara peka på att ganska mycket\r\ni dag är på gång när det gäller spridningen.</pre><pre>Ett bekymmer i dagsläget är kanske att det för de\r\nflesta är billigare att deponera än att sprida. Då kan\r\nåtgärder av den typ som jag nämnde i mitt förra\r\ninlägg vara viktiga för att motivera också den som\r\nförbränner att göra större insatser.</pre><pre>Vi har möjligheter att använda oss av t.ex.\r\nEnergiteknikfonden när det gäller att gå vidare här,\r\nom ytterligare resurser skulle behövas. För nästa år\r\nfinns det med i regeringens budgetproposition\r\nökade medel jämfört med tidigare för just det som\r\nhär nämns.</pre><pre>Anf. 145  JAN JENNEHAG (v):</pre><pre>Herr talman! Försöken med spridning av aska är\r\nlångsiktiga. Det är svårt att på kort tid få veta vilka\r\neffekter askspridningen får. I Hallandsposten av\r\nden 5 mars står det:''Först om tio år är försöket\r\navslutat och då ska man också veta vilka effekter\r\naskspridningen haft på skogsmarken.'' Det gällde\r\nhär ett försök med att sprida aska över 3 hektar\r\nskogsmark i Unnaryd. Naturligtvis sprids det aska\r\npå fler ställen.</pre><pre>Vad jag här tagit upp är långsiktiga frågor. Det\r\nfordras intensiva insatser just nu för att vi\r\nnågorlunda snabbt skall kunna få en bild av hur\r\ndetta verkligen fungerar.</pre><pre>Anf. 146  Jordbruksminister KARL ERIK\r\nOLSSON (c):</pre><pre>Herr talman! Det är riktigt att det handlar om\r\nlångsiktiga frågor. Men det exempel som Jan\r\nJennehag anför är ganska begränsat till sin\r\nomfattning och ryms väl inom de ekonomiska\r\nramar som vi har.</pre><pre>Jag tror att det är viktigt både att ha ett långsiktigt\r\nperspektiv -- tio år eller mera -- och att man vidtar\r\nåtgärder för att ganska snabbt få ut en del av den\r\nhär askan i kretsloppet. Jag tror att vi vågar oss på\r\ndet i en ökad omfattning, även om vi ännu inte\r\nkänner till alla detaljer från försöken.</pre><pre>Överläggningen var härmed avslutad.</pre><pre>27 §  Svar på fråga 1992/93:504 om ökad\r\nanvändning av flis</pre><pre>Anf. 147  Jordbruksminister KARL ERIK\r\nOLSSON (c):</pre><pre>Herr talman! Rolf L Nilson har frågat mig om\r\nregeringen kommer att föreslå ökat statligt bidrag\r\ntill investeringar i nya flispannor under 1993.</pre><pre>Det finns flera skäl att öka användningen av\r\nbiobränslen för energiproduktion. Så t.ex. är de\r\nfördelaktiga från klimatsynpunkt till skillnad från\r\nde fossila bränslena. Biobränslen är förnybara och\r\natt utnyttja biomassa som bränsle inom ramen för\r\nett uthålligt skogsbruk och jordbruk ökar inte\r\nväxthuseffekten.</pre><pre>Enligt gällande energipolitik skall fossila bränslen\r\nersättas med bl.a. biobränslen. Det finns flera\r\nstatliga styrmedel för att stimulera en sådan\r\nutveckling. Exempel på sådana är förmånligare\r\nbeskattning och investeringsstöd till\r\nbiobränslebaserad kraftvärme. Vidare ges ett\r\nomfattande statligt stöd till forskning och\r\nutveckling för att främja biobränsleanvändningen.</pre><pre>Intresset för användningen av biobränslen ökar.\r\nDet tar sig bl.a. uttryck i omfattande investeringar\r\ni biobränslebaserad fjärrvärme och kraftvärme.</pre><pre>Det är angeläget att man i ökad utsträckning går\r\növer till biobränslen även i panncentraler, där oljan\r\nav olika skäl fortfarande dominerar. I regeringens\r\nklimatproposition, som nyligen lämnades till\r\nriksdagen, föreslås därför ett investeringsstöd med\r\n15 % av investeringskostnaden för utbyggnad av\r\nfjärrvärmenätet. 50 miljoner kronor föreslås\r\nbudgetåret 1993/94. Syftet är att förbättra de\r\nekonomiska möjligheterna för anslutning av\r\nmindre block- och gruppcentraler, industrier samt\r\nsmåhus till fjärrvärme. En annan fördel med en\r\nökad anslutning till befintliga fjärrvärmenät är att\r\nunderlaget för en utbyggnad av kraftvärmen ökar.\r\nI många fall finns emellertid inte denna möjlighet.\r\nDärför föreslås också ett stöd för utveckling av\r\nmindre, biobränslebaserade panncentraler och\r\npannor för att förbättra deras miljöprestanda. En\r\nsådan utveckling kan även komma att sänka\r\ndriftkostnaderna för dessa anläggningar.</pre><pre>Sammantagna kommer de åtgärder som jag har\r\nredovisat här att stimulera till en ytterligare ökning\r\nav biobränsleanvändningen. Regeringen har alltså\r\nredan vidtagit åtgärder som ger sådana effekter\r\nsom Rolf L Nilson efterlyser.</pre><pre>Då Rolf L Nilson, som framställt frågan, anmält att\r\nhan var förhindrad att närvara vid sammanträdet,\r\nmedgav andre vice talmannen att Jan Jennehag i\r\nstället fick delta i överläggningen.</pre><pre>Anf. 148  JAN JENNEHAG (v):</pre><pre>Herr talman! Jag tackar jordbruksministern för\r\nsvaret.</pre><pre>Jodå, jordbruksministern, det är naturligtvis\r\nalldeles utmärkt att 10 miljoner kronor satsats för\r\natt få bättre miljöprestanda på mindre pannor och\r\natt 50 miljoner i investeringsstöd går till\r\nfjärrvärmenäten.</pre><pre>Men här har vi också andra effekter. Vi vet att flisen\r\nkostar ungefär hälften av vad oljan kostar. Men\r\nförutsättningarna måste vara de rätta. Flis skall\r\nhelst eldas i stora anläggningar. Där är det bra med\r\ndet investeringsstöd som föreslås i propositionen.\r\nVi skall helst ha pannorna i kommunala värmeverk.\r\nHelst skall de vara installerade med de statliga\r\nbidragen. Vi skall också ha någorlunda rimliga\r\ntransportavstånd. Avståndet mellan flistugg och\r\npanna bör inte vara alltför många mil.</pre><pre>Det här är också en fråga om sysselsättning och\r\narbetstillfällen, när vi befinner oss i en situation\r\nsom är den mest prekära vi har haft på decennier.\r\nDärför är det inte vad som faktiskt står i\r\nklimatpropositionen, utan vad regeringen tänker\r\ngöra ytterligare under det här året som är grundval\r\nför frågan.</pre><pre>Anf. 149  Jordbruksminister KARL ERIK\r\nOLSSON (c):</pre><pre>Herr talman! Vi har faktiskt gjort ganska mycket.\r\nJag noterar frågan både från Rolf L Nilson och från\r\nJan Jennehag om ökade statliga bidrag. Men jag vill\r\ngärna understryka att vi nu håller på att använda de\r\nbidrag som har beslutats och som utgår under de\r\nnärmaste åren. En stor del av detta är en följd av\r\nBioenergikommissionens betänkande.</pre><pre>Vi avsatte 625 miljoner kronor för den långsiktiga\r\nanvändningen av bioenergi, framför allt för\r\nframställningen av el. Vi har tagit undan det mesta\r\nav pengarna till detta men har också kvar en post\r\nsom går att använda för andra ändamål. Vi sätter\r\nundan 200 miljoner kronor om året under en\r\nfemårsperiod, alltså en miljard kronor, för\r\ninvesteringsstödet till kraftvärme. Vi har en lång\r\nlista med anläggningar som skall byggas, och en stor\r\ndel av den här miljarden är redan intecknad, liksom\r\nen stor del av de andra pengarna.</pre><pre>Det här innebär att efter hand som projekten blir\r\nklara och utvecklingen går vidare utnyttjas de\r\nmedel som är anvisade eller utlovade framöver. Det\r\nvar därför jag också tog upp frågan om\r\nklimatpropositionen. Trots att man nu arbetar och\r\nnår allt bättre resultat föreslår regeringen ökade\r\nsatsningar.</pre><pre>Anf. 150  JAN JENNEHAG (v):</pre><pre>Herr talman! Vi har nu ett läge med arbetslöshet\r\noch vi kan konstatera att oavsett om vi eldar med\r\nobehandlad flis eller med förädlade bränslen så\r\nskapas fler arbetstillfällen. Antalet varierar\r\nnaturligtvis beroende på hur mycket biobränsle\r\nsom eldas. Men det är klart att det här finns\r\nhundratals, för att inte säga tusentals\r\narbetstillfällen att hämta om vi intensifierar det här\r\nsättet att förändra energiproduktionen.</pre><pre>De åtgärder som jordbruksministern har redovisat\r\nför att stimulera en ytterligare ökning av\r\nbiobränsleanvändning tycker jag är bra i och för sig,\r\nmen det finns nu särskilda skäl att gå in med\r\nytterligare satsningar. Det är dem som jag vill\r\ndiskutera, inte det i och för sig värdefulla som står\r\ni klimatpropositionen.</pre><pre>Anf. 151  Jordbruksminister KARL ERIK\r\nOLSSON (c):</pre><pre>Herr talman! Jag tycker att det är bra att den här\r\nfrågan diskuteras i kammaren. Det är viktigt att vi\r\narbetar för en succesiv ökning av\r\nbioenergianvändningen.</pre><pre>Jag har själv vid tidigare tillfällen satt upp mycket\r\nhöga mål för bioenergianvändningen år 2010, det\r\ndatum som vi har lagt fast för avveckling av\r\nkärnkraften. Där har jag utan att räkna så väldigt\r\nmycket använt mig av begreppet en fördubbling i\r\nförhållande till vad vi gjorde av med i början av 90-\r\ntalet. Det borde vara rimligt.</pre><pre>Men för tillfället har vi alltså medel att ta i anspråk\r\nsom innebär att det inte är medelsbrist som håller\r\nigen biobränsleanvändningen. När det har gått\r\nlängre tid kanske det behöver fattas nya beslut.\r\nMen för närvarande uppfattar jag att vi faktiskt har\r\nden arsenal av stödåtgärder som är nödvändig för\r\natt få en ökning.</pre><pre>Anf. 152  JAN JENNEHAG (v):</pre><pre>Herr talman! Jag noterar med tillfredsställelse att\r\nregeringen inte på detta område har medelsbrist.\r\nJag skall komma ihåg det vid framtida debatter.</pre><pre>Överläggningen var härmed avslutad.</pre><pre>28 §  Svar på fråga 1992/93:531 om miljöavgifter\r\npå kadmium</pre><pre>Anf. 153  Jordbruksminister KARL ERIK\r\nOLSSON (c):</pre><pre>Herr talman! Margareta Winberg har frågat mig\r\nnär regeringen avser att lägga fram förslag om\r\nmiljöavgifter på kadmium.</pre><pre>Kadmium är en tungmetall som förekommer i\r\nmiljön och som i större mängder kan förorsaka\r\nolika skador på människor. Det internationella\r\narbetet på detta område inriktas på att minska\r\nkadmiumbelastningen på miljön och\r\nkadmiumintaget hos människor. Det råder enighet\r\nom att användningen av kadmium bör upphöra på\r\nsikt. Kadmium i åkermarken tas upp av grödorna\r\noch påverkar via födan människors hälsa.\r\nTillförslen av kadmium till miljön sker dels via\r\nnedfall från luften, dels via användning av\r\nhandelsgödsel.</pre><pre>Ett regeringsuppdrag att utreda behov, möjligheter\r\noch konsekvenser av miljöavgifter på kadmium har\r\nredovisats och remissbehandlats. Regeringen\r\nbeslutade hösten 1992 att införa ett gränsvärde för\r\nkadmium i handelsgödsel från och med den 1\r\njanuari 1993.</pre><pre>Gränsvärdet, som ligger på 100 gram kadmium per\r\nton fosfor, kommer framför allt att eliminera\r\nriskerna för att Sverige blir ett dumpingland för\r\ngödselmedel med höga kadmiumhalter. Det finns\r\nen risk att detta annars skulle bli fallet då allt fler\r\nEFTA- och EG-länder inför sådana gränsvärden.\r\nSverige kommer även fortsättningvis att agera i\r\ninternationella fora för att få till stånd ytterligare\r\nsänkta kadmiumhalter.</pre><pre>Frågan om ytterligare åtgärder för att minska\r\nkadmiumhalterna i handelsgödsel, bl.a.\r\nmiljöavgifter, bereds för närvarande i\r\nregeringskansliet.</pre><pre>Anf. 154  MARGARETA WINBERG (s):</pre><pre>Herr talman! Jag konstaterar att\r\njordbruksministern i svaret, som jag för övrigt vill\r\ntacka för, berättar om och beskriver bakgrunden till\r\ndet som vi nu diskuterar. Jag vill då ge min version,\r\nsom handlar om hur vi socialdemokrater har sett på\r\nfrågan.</pre><pre>Vid samtliga tillfällen som vi har haft sedan det\r\nförsta förslaget kom om avskaffande av\r\nprisregleringsavgifter på handelsgödsel och\r\nväxtskyddsmedel har vi motsatt oss det. I höstas\r\nkom propositionen. Vi motsatte oss förslaget då. Vi\r\ntog upp det i motionen som följde på\r\nbudgetpropositionen. Med anledning av\r\njordbruksproposition 2 det här året, om man får\r\nkalla den så, har vi tagit upp samma sak. Skälet är\r\natt användningen av i det här fallet kadmium måste\r\nminska.</pre><pre>Jag fick ett utdrag ur den rapport som\r\nNaturvårdsverket har gjort, Miljöstörningar och\r\nhälsa, som kommer ut i dag. Där skriver man bl.a.:\r\nJämfört med andra länder är den mängd kadmium\r\nsom vi utsätts för låg, men säkerhetsmarginalerna\r\ntill skador är ändå liten hos en del av befolkningen.\r\nDärför måste mängden kadmium i handelsgödsel\r\nminska, liksom nedfallet från luften. För att\r\nmängderna i marken inte skall öka får tillförseln\r\ninte överstiga ca 0,05 mg per kvadratmeter och år.</pre><pre>Det är det här som vi har avsett med vårt envisa\r\nupprepande av att bibehålla prisregleringsavgiften\r\nalternativt införa en miljöavgift eller en\r\nkadmiumavgift. Det är bakgrunden. Vi menar att\r\ndet hela tiden sedan hösten 1992 har varit fel signal\r\natt ta bort avgifterna.</pre><pre>Nu är de borta och vi väntar med spänning på den\r\nmånga gånger aviserade kadmiumavgiften. Med ett\r\nlitet leende på läpparna sade jordbruksministern\r\natt den bereds i regeringen. Jag vill då fråga: När är\r\nberedningen klar?</pre><pre>Anf. 155  Jordbruksminister KARL ERIK\r\nOLSSON (c):</pre><pre>Herr talman! Jag vill bara först konstatera att\r\nMargareta Winberg och jag nog är alldeles överens\r\nom syftet med den här diskussionen, nämligen att\r\nbegränsa föroreningen med kadmium och att vi bör\r\nvidta så många åtgärder som är möjliga för att\r\nkomma till rätta med det här problemet.</pre><pre>På frågan om när beredningen är klar kan jag inte\r\nsvara med att ange något absolut datum. Men min\r\nförhoppning är att beredningen sker mycket\r\nsnabbt. Vi har diskuterat detta under en lång tid.\r\nJag tycker personligen att det är bra att ha avgifter\r\npå skadliga ämnen. Det var för övrigt någonting\r\nsom det inte alltid var lätt att övertyga\r\nSocialdemokraterna om på den tiden de satt i\r\nregeringen.</pre><pre>Sedan vill jag ta upp frågan om\r\nprisregleringsavgifter. Jag finner det något\r\nanmärkningsvärt att Margareta Winberg som\r\nordförande i jordbruksutskottet så ivrigt blandar\r\nsamman prisregleringsavgifter med miljöavgifter.</pre><pre>Inte minst Margareta Winberg och\r\nsocialdemokraterna i utskottet var med och drev\r\nfrågan om 90 års beslut, då prisregleringslagen\r\navskaffades. Prisregleringsavgiften var något som\r\nvar kopplat just till denna företeelse. När vi går in\r\nmed ny politik alternativt kommer med i EG saknas\r\nmotivet för att ha en prisregleringsavgift på\r\nproduktionsmedel för att begränsa produktionen.\r\nKvar står alltså miljöavgifterna.</pre><pre>Vi har inte velat ändra på miljöavgifterna, även om\r\ndet från Jordbruksverket har framförts synpunkter\r\nom att man inte behöver ha någon miljöavgift på\r\nfosfor, för fosforgödsel saknar negativ\r\nmiljöpåverkan. Däremot är det just i fosforgödsel\r\nsom kadmium finns. Då vore det enligt min\r\nuppfattning, och det är därför frågan bereds i\r\nregeringskansliet, viktigt att lägga över en avgift på\r\nfosforgödseln.</pre><pre>Anf. 156  MARGARETA WINBERG (s):</pre><pre>Herr talman! Man får säga att det var tur för\r\nregeringen och jordbruksministern att EES-avtalet\r\naldrig trädde i kraft. Om det hade trätt i kraft hade\r\ndet varit omöjligt att införa en kadmiumavgift. Så\r\när det.</pre><pre>Därför menar jag att det är väsentligt att skynda på,\r\nom denna avgift är allvarligt menad. I och för sig ser\r\ndet ju litet dystert ut för EES-avtalet just nu. Men\r\ndet kan ju hända att de länder som tycks ha litet\r\nsvårt för det fattar beslut. Då måste vi vara klara\r\ninnan EES-avtalet skall träda i kraft i Sverige.</pre><pre>Vi hade en jordbrukspolitisk debatt här för några\r\nveckor sedan som ministern deltog i. Då sade den\r\nmoderate företrädaren bl.a.: Inga nya och\r\nfördyrade krav på djurhållning och miljö skall\r\nbelastas med mindre än att konkurrentländerna gör\r\ndetsamma. Vi har redan i dag högre krav.</pre><pre>Jag blir litet fundersam, eftersom Centerns\r\nrepresentant i samma debatt sade att vi väntar på\r\nen kadmiumavgift. Jag undrar vem som företräder\r\nmajoriteten i riksdagen.</pre><pre>Anf. 157  Jordbruksminister KARL ERIK\r\nOLSSON (c):</pre><pre>Herr talman! Jag tror säkert att Margareta Winberg\r\nkänner till att det både tidigare och nu finns\r\nolikheter mellan de partier som finns i\r\nregeringsställning. Det är ingen hemlighet. Men\r\nregeringen för en politik, och så småningom\r\nkommer vi att redovisa den här.</pre><pre>Jag vill ta upp frågan om införande av en\r\nkadmiumavgift kopplad till EES-avtalet. Det är\r\nalldeles riktigt att EES-avtalet och ett EG-\r\nmedlemskap skulle begränsa möjligheterna att\r\ninföra nya avgifter. Jag är inte övertygad om att en\r\nkadmiumavgift i detta sammanhang bör betraktas\r\nsom en ny avgift, eftersom vi har en avgift på just\r\ndetta gödselmedel, på fosfor, som man kan göra om\r\ntill att i stället ligga på kadmiuminnehållet. Då är\r\ndet så att säga ett nytt kriterium för en gammal\r\navgift. Vi får se vad som händer.</pre><pre>Anf. 158  MARGARETA WINBERG (s):</pre><pre>Herr talman! Jag blir litet full i skratt när\r\njordbruksministern säger att regeringen för en\r\npolitik och att vi får se hur det går sedan. Det är\r\nklart att det är en viktig markering. Det har ju inte\r\ngått så bra för regeringens politik på detta område.\r\nDet har ju varit ett antal bakslag. Eftersom två\r\npersoner i ministerns eget parti och det största\r\nmajoritetspartiet har en annan uppfattning, vore\r\ndet intressant för oss att få veta om detta förslag\r\nfinns förankrat hos majoriteten i riksdagen.</pre><pre>Beträffande kadmiumavgiften hoppas jag att\r\njordbruksministern har rätt. Men det bästa är att\r\ninföra denna avgift innan EES-avtalet träder i\r\nkraft. Jag undrar om det blir på denna sida om\r\nhalvåret eller om det blir till hösten.</pre><pre>Anf. 159  Jordbruksminister KARL ERIK\r\nOLSSON (c):</pre><pre>Herr talman! Jag förstår att det inte är ovanligt i\r\nnågon regering att det finns olika synpunkter. Det\r\nvore snarast onormalt om det inte skulle finnas i en\r\nflerpartiregering. Det är därför som frågor bereds,\r\nför att man så småningom skall uppnå en enighet.\r\nNär den enigheten finns, kommer vi naturligtvis att\r\ntala om det. Det är min förhoppning att det inte\r\nskall dröja länge.</pre><pre>Anf. 160  MARGARETA WINBERG (s):</pre><pre>Herr talman! Jag vill avslutningsvis ställa en fråga.\r\nTror jordbruksministern att man i denna fråga\r\nkommer att uppnå enighet inom en inte alltför\r\navlägsen framtid?</pre><pre>Anf. 161  Jordbruksminister KARL ERIK\r\nOLSSON (c):</pre><pre>Herr talman! Egentligen handlar väl tro om andra\r\nsaker än detta. Men regeringsarbetet bygger på att\r\npartierna enas.</pre><pre>Överläggningen var härmed avslutad.</pre><pre>29 §  Svar på fråga 1992/93:536 om märkningen\r\nav livsmedel</pre><pre>Anf. 162  Jordbruksminister KARL ERIK\r\nOLSSON (c):</pre><pre>Herr talman! Margareta Winberg har frågat mig om\r\nvilka ambitioner den svenska regeringen har för att\r\ntillmötesgå konsumenternas krav.</pre><pre>EES-avtalet omfattar EG:s bestämmelser om\r\nmärkning. De viktigaste bestämmelserna finns i ett\r\nramdirektiv om märkning av livsmedel. Såväl\r\nSveriges som EG:s regler för märkning av livsmedel\r\nbygger på den standard som har utarbetats inom\r\nden internationella organisationen Codex\r\nAlimentarius Commission. EG:s bestämmelser om\r\nmärkning har emellertid ett vidare\r\ntillämpningsområde än de svenska bestämmelerna.\r\nDe förra omfattar nämligen inte bara livsmedel som\r\nsaluhålls direkt till konsument utan också livsmedel\r\nsom saluhålls till storhushåll. De svenska\r\nmärkningsbestämmelserna omfattar endast\r\nförsäljning direkt till konsumenten. En anpassning\r\nav de svenska bestämmelserna till EG:s innebär\r\nsålunda en skärpning på denna punkt.</pre><pre>Enligt både EG:s regler och de svenska\r\nbestämmelserna skall alla ingredienser i ett\r\nlivsmedel deklareras i fallande storleksordning\r\nefter vikt. Undantag från denna huvudregel görs i\r\nde svenska föreskrifterna i de fall livsmedel\r\ntillverkas av s.k. sammansatta ingredienser, dvs.\r\ningredienser som består av flera komponenter. Ett\r\nexempel på detta är majonnäs som ingår i\r\npotatissallad. I de fall halten av den sammansatta\r\ningrediensen, i detta fall majonäsen, är lägre än\r\n5 % av hela livsmedlet, dvs. potatissalladen,\r\nbehöver man endast ange namnet på den\r\nsammansatta ingrediensen, däremot inte vad den\r\nbestår av. Råvaruingredienser som är kända för att\r\nkunna ge problem för överkänsliga personer skall\r\ndock alltid deklareras oberoende av halten.</pre><pre>Enligt EG:s märkningsdirektiv behöver\r\nsammansatta ingredienser inte specificeras om\r\nhalten i livsmedlet är lägre än 25 %. I dessa fall\r\nbehöver endast beteckningen på den sammansatta\r\ningrediensen deklareras. Något krav på att alltid\r\ndeklarera allergena råvaruingredienser finns inte.</pre><pre>EG:s bestämmelser om märkning är\r\ntotalharmoniserade, vilket innebär att Sverige vid\r\nen anpassning varken kan ställa strängare eller\r\nmildare märkningskrav. Det finns naturligtvis inte\r\nnågot hinder för handeln att frivilligt märka med de\r\nuppgifter som konsumenterna kräver utöver vad\r\nsom följer av EG:s bestämmelser. Detta innebär att\r\nkonsumenternas roll är utomordentligt viktig i\r\nsammanhanget, strängt taget viktigare än\r\nlagstiftarens.</pre><pre>Anf. 163  MARGARETA WINBERG (s):</pre><pre>Herr talman! Tack för svaret. Jag konstaterar att vi\r\nockså här har en bakgrundsbeskrivning som står att\r\nläsa i regeringens proposition 1991/92:170. Jag\r\ntyckte därför inte att den var så intressant. Däremot\r\nslås jag av det som står på s. 2 i svaret, nämligen:</pre><pre>''EG:s bestämmelser om märkning är\r\ntotalharmoniserade, vilket innebär att Sverige vid\r\nen anpassning varken kan ställa strängare eller\r\nmildare märkningskrav.''</pre><pre>Detta tycker jag är en något defensiv och passiv\r\nhållning. Vi är nu i början av ett förhandlingsskede.\r\nJag vet vad EES-utskottet har sagt. Jag vet att man\r\ndär har fått respit till 1995 för våra svenska krav.\r\nMen jag trodde att vi till dess skulle ha ett\r\nförhandlingsresultat som åtminstone skulle bygga\r\npå en viss ambition även på detta område. Det kan\r\nförefalla vara en liten detalj. Men vi har läst om ett\r\nantal olycksfall som har inträffat, just på grund av\r\natt man i dessa länder inte har deklarerat\r\ningredienser på samma sätt som i Sverige.</pre><pre>Jag tycker att det är så defensivt att bara säga att vi\r\nmåste anpassa oss men att det inte finns något\r\nhinder för handeln att frivilligt märka. Kunde\r\nregeringen inte vara litet mer offensiv och\r\nåtminstone försöka?</pre><pre>Anf. 164  Jordbruksminister KARL ERIK\r\nOLSSON (c):</pre><pre>Herr talman! Jag tycker att det är viktigt att skilja\r\nmellan två delar i dessa bestämmelser. Det ena är\r\ndet som bara gäller en innehållsförteckning. Det\r\nvar detta som jag i huvudsak uppehöll mig vid i\r\nsvaret, i synnerhet när det gäller frågan om när det\r\nfinns sammansatta ingredienser, där kraven inom\r\nEG är betydligt mindre.</pre><pre>När det gäller frågor som kan ha betydelse för\r\nhälsan och för miljön, har vi möjlighet att hävda\r\nhögre krav. Det är en möjlighet som kan utnyttjas\r\nnär det gäller allergena råvaruingredienser. Vi har\r\nfrån regeringens sida en ambition inom ett brett\r\nfält -- miljö, djurskydd, veterinära frågor, osv. -- att\r\nså långt det är möjligt behålla de regler som vi har.\r\nMen jag har redovisat principen för de\r\nharmoniserade bestämmelserna när det gäller just\r\nmärkningsdirektiven.</pre><pre>Anf. 165  MARGARETA WINBERG (s):</pre><pre>Herr talman! Det sägs ofta när det gäller hälsa,\r\nmiljö och säkerhet att det är minimiregler och att vi\r\nsedan har möjlighet att fylla på dem. Men det\r\nstrider mot det som står i svaret, att vi inte har\r\nnågon möjlighet att ställa strängare eller mildare\r\nmärkningskrav. Det förhållandet att man är\r\nallergisk mot någonting i en sammansatt produkt\r\nhar självfallet med hälsan att göra. Det finns ett i\r\npressen för en tid sedan beskrivet fall där en flicka\r\ni Frankrike dog av att äta glass utan\r\ninnehållsmärkning. Man kunde då inte härleda\r\norsaken till dödsfallet och inte heller ställa\r\ntillverkaren eller försäljaren till ansvar, eftersom\r\nreglerna inte är sådana.</pre><pre>Det brukar alltid sägas att vi har möjlighet att\r\nhävda högre krav, men det är väl ändå så,\r\njordbruksministern, att det inte är vi själva, EG-\r\nkommissionen eller EG-parlamentet utan EG-\r\ndomstolen som till slut avgör huruvida de högre\r\nkrav som vi vill ställa är förenliga med en fri\r\nkonkurrens.</pre><pre>Anf. 166  Jordbruksminister KARL ERIK\r\nOLSSON (c):</pre><pre>Herr talman! Vi kan naturligtvis länge diskutera\r\nhur man definierar t.ex. ett krav som har betydelse\r\nför hälsan. Det är rätt, som Margareta Winberg,\r\nsäger att det i det fallet är domstolen som i\r\nslutänden kan avgöra frågan. Därför tror jag att det\r\när ännu viktigare att vi aktiverar oss på detta\r\nområde. Vi kommer tillsammans med de övriga\r\nnordiska länderna att driva frågan om en fullständig\r\ndeklaration av allergena ämnen på det möte med\r\nCodex Alimentarius Commission om märkning\r\nsom skall hållas denna månad i Canada.</pre><pre>Eftersom EG:s regler liksom våra bygger på Codex\r\nAlimentarius, kan en ändring ha betydelse också\r\nför EG:s bestämmelser. Dessutom märker jag\r\nredan i dagsläget i kontakterna med representanter\r\nför regeringar i olika EG-länder att man där har\r\nvissa ambitioner. Jag tror alltså att det gör nytta att\r\ndriva på utvecklingen inte bara hemma utan också\r\ninternationellt.</pre><pre>Anf. 167  MARGARETA WINBERG (s):</pre><pre>Herr talman! Därmed fick jag ändå svar på min\r\nförsta fråga. Regeringen är inte så passiv som det\r\nverkade av svaret. Då vill jag bara önska regeringen\r\nlycka till i det arbetet.</pre><pre>Anf. 168  Jordbruksminister KARL ERIK\r\nOLSSON (c):</pre><pre>Herr talman! En lyckönskan tackar regeringen\r\nalltid för.</pre><pre>Överläggningen var härmed avslutad.</pre><pre>30 §  Svar på fråga 1992/93:537 om stödet till\r\njordbruket i norra Sverige</pre><pre>Anf. 169  Jordbruksminister KARL ERIK\r\nOLSSON (c):</pre><pre>Herr talman! Margareta Winberg har frågat mig om\r\ndet är politiskt möjligt att bibehålla nivån på stödet\r\ntill jordbruket i norra Sverige efter ett medlemskap\r\ni EG.</pre><pre>Regeringens utgångspunkt är att det i\r\nförhandlingarna måste skapas förutsättningar för\r\natt bevara och utveckla jordbruket i norra Sverige.\r\nEtt villkor för detta är att fortsatt stöd kan lämnas\r\ntill Norrlandsjordbruket. Jag ser det som\r\nnödvändigt och även möjligt att upprätthålla\r\nstödnivån efter ett EG-inträde. Svaret på frågan är\r\nalltså ja.</pre><pre>Anf. 170  MARGARETA WINBERG (s):</pre><pre>Herr talman! Jag tackar för svaret. Sysselsättningen\r\ni de areella näringarna är betydligt högre i vissa av\r\nNorrlands kommuner och län än i riket i dess\r\nhelhet. I nedre Norrland är 5,6 % av befolkningen\r\nsysselsatta i de areella näringarna mot i riket 3,9 %.\r\nI mitt hemlän Jämtland är andelen 8,6 % och i vissa\r\nkommuner i inlandet över 10 %.</pre><pre>Denna fråga är mycket central för människor där\r\nuppe. Jag tror också att den kommer att bli ganska\r\navgörande för hur omröstningen så småningom\r\nkommer att utfalla. Den ambition som\r\njordbruksministern deklarerar är glädjande. I dag\r\när Norrlandsstödet ca 4 800 kr per ko mot i EG ca\r\n1 100 kr per ko. Det är alltså en ganska stor skillnad\r\nmellan dessa stödnivåer.</pre><pre>När vi har diskuterat detta med företrädare både\r\nför vår delegation i Bryssel och för kommissionen\r\nhar de inte varit lika hoppfulla som jag tycker att\r\njordbruksministern var i sitt korta men kärnfulla\r\nsvar. De ser detta som ett mycket stort problem,\r\nkanske en av de allra största frågorna att lösa vid\r\nförhandlingarna.</pre><pre>Det skulle vara intressant, eftersom vi inte alls vet\r\nhur regeringen tänker, att få en vink om hur man\r\ntänker agera för att behålla stödet på nuvarande\r\nnivå.</pre><pre>Anf. 171  Jordbruksminister KARL ERIK\r\nOLSSON (c):</pre><pre>Herr talman! Jag håller med Margareta Winberg\r\nom att detta säkert är ett stort problem och även en\r\nmycket stor fråga för regeringen i förhandlingarna.\r\nDen har också en avgörande betydelse för\r\nfolkomröstningsresultatet så småningom. Om vi\r\ninte lyckas att i förhandlingarna klara ett stöd till\r\nnorra Sverige både vad gäller jordbruket och andra\r\ndelar av näringslivet som behöver ett särskilt stöd,\r\nhar vi inte visat att vi klarar att ta in hela vårt land\r\ni EG. Därför ser jag -- och jag tror att jag har med\r\nmig hela regeringen på det -- detta som en av de\r\nabsolut viktigaste frågorna att lösa i\r\nförhandlingarna.</pre><pre>Låt mig, även med risk att ytterligare förvärra\r\nMargareta Winbergs bild av läget, nämna att det\r\ngenomsnittliga stödet för Norrlandskon om 4 800 kr\r\nframstår som ännu mera anmärkningsvärt mot\r\nbakgrund av extremvärdena. Nere i söder får några\r\njordbrukare inte mer än EG:s ca 1 000 kr per ko,\r\nmedan några norröver får väldigt mycket mer.</pre><pre>När vi argumenterar för detta tycker jag att det är\r\nviktigt att poängtera två saker. Den ena är att det\r\när väsentligt att denna landsända får leva kvar med\r\nen befolkning som kan livnära sig där, att det i det\r\nframtida Europa ges en möjlighet att vara en\r\nmycket speciell region med speciellt klimat, och då\r\när jordbruket viktigt.</pre><pre>Den andra är att det också är angeläget att peka på\r\nde särskilda möjligheter som finns. Inte någonstans\r\ni världen än i de nordiska länderna bedrivs\r\njordbruks- och livsmedelsproduktion på våra\r\nbreddgrader.</pre><pre>Anf. 172  MARGARETA WINBERG (s):</pre><pre>Herr talman! Det var två argument. Jag kan bidra\r\nmed några till. Jag har tagit del av en del\r\nutredningar om dessa frågor. Vad gäller\r\nbefolkningstätheten kan nämnas att det i EG bor i\r\ngenomsnitt 147 invånare per kvadratkilometer. I\r\nEG räknas som extrem glesbygd områden med 7\r\ninvånare per kvadratkilometer. Detta kriterium\r\nuppfyller stora delar av Norrland.</pre><pre>I mitt hemlän klarar alla kommuner utom\r\nÖstersund detta. I Västernorrland klaras det av\r\nSollefteå, Ånge och Örnsköldsvik, och detsamma\r\ngäller fyra kommuner i Gävleborgs län.</pre><pre>Stallperiodens längd är i stora delar av nedre\r\nNorrland 285 dagar. Det betyder en betesperiod om\r\nknappt tre månader. Vi har förstås också att ta\r\nhänsyn till transportavstånden, som i hela norra\r\nstödområdet är 9 kilometer per mjölkproducent.\r\nAvkastningen uppgår till 60--90 % av\r\nriksgenomsnittet.</pre><pre>Anf. 173  Jordbruksminister KARL ERIK\r\nOLSSON (c):</pre><pre>Herr talman! Jag avser att i morgon inför EG-\r\ndelegationen redogöra litet mera fullständigt för\r\nargumenten för Norrlandsstödet. Jag är också\r\nberedd att vid senare tillfälle göra samma sak inför\r\njordbruksutskottet. Jag tror inte att vi behöver ha\r\nsärskilt delade meningar om dessa argument.</pre><pre>Jag vill ytterligare en gång understryka något som\r\njag tror är viktigt, nämligen att vi i förhandlingarna\r\ninte bara bör tala om problemen. Vi skall\r\nnaturligtvis också göra det, men dessutom peka på\r\nde möjligheter som finns. Om det bara är fullt med\r\nproblem, är det kanske svårt att motivera att vi\r\nskall bibehålla nuvarande befolkning inom detta\r\nområde.</pre><pre>Anf. 174  MARGARETA WINBERG (s):</pre><pre>Herr talman! Skall man tala om möjligheter måste\r\ndet gälla de alldeles specifika möjligheter som finns\r\ndär men t.ex. inte i Spanien. Jag talade med någon\r\nman -- det är ju mest män i Bryssel -- som sade att\r\nvi inte kan säga att det är så kallt där uppe att vi\r\nmåste få mycket pengar, för då kommer\r\nspanjorerna att säga: Ja, men vi har det så varmt\r\noch det växer så dåligt hos oss att vi måste ha\r\npengar för det. Han pekade också på att Spanien\r\ninom vissa varma områden har en mycket gles\r\nbefolkning.</pre><pre>Det är noga med att hitta de specifika möjligheter\r\nmen också specifika problem som faktiskt finns i\r\nhela norra Skandinavien. En av anledningarna till\r\natt jag ställde min fråga var att vi socialdemokrater\r\nblev något oroliga när vi i årets proposition nr 2 om\r\njordbrukspolitiken såg att regeringen inte valde att\r\nfölja Jordbruksverkets förslag till uppräkning av\r\nNorrlandsstödet. Vi tydde det som en liten vink om\r\natt det är en neddragning på gång. Men jag hoppas\r\natt jag i detta fall kan lita på jordbruksministerns\r\nord.</pre><pre>Anf. 175  Jordbruksminister KARL ERIK\r\nOLSSON (c):</pre><pre>Herr talman! Lika väl som det går att lita på\r\nNorrlandsstödets uppräkning, går det bra att lita\r\nsåväl på mig och på Jordbruksdepartementet som\r\npå regeringen. Vi följde den gyllene medelvägen\r\nvid den uppräkningen. Det fanns två alternativ. Ett\r\nalternativ låg något högre än regeringens förslag\r\noch ett alternativ låg väsentligt lägre. Vi kan\r\ndiskutera länge om det var rätt, men vi gick\r\nmedelvägen.</pre><pre>Jag vill bara understryka att det inte finns några\r\nkriterier om stöd i EG som stämmer för norra\r\nSverige, utan vi måste, tillsammans med de andra\r\nnordiska länderna, verka för att konstruera nytt\r\nkriterium för stöd av jordbruket i norra Sverige.\r\nSamtidigt kan jag upplysa om att de flesta länder\r\nsom har blivit medlemmar i EG har haft med sig,\r\nnär de ansökte om medlemskap, någon ny form av\r\nstöd eller annat. Det kan vi nog också i det här\r\nsammanhanget räkna med.</pre><pre>Anf. 176  MARGARETA WINBERG (s):</pre><pre>Herr talman! Avslutningsvis vill jag korrigera\r\njordbruksministern på en punkt. Det finns ingen\r\ngyllene medelväg när det gäller uppräkningen.\r\nAntingen följer man utredningen, eller så ligger\r\nman still. Regeringen valde att ligga still.</pre><pre>Anf. 177  Jordbruksminister KARL ERIK\r\nOLSSON (c):</pre><pre>Herr talman! Man kan följa två olika metoder för\r\nuppräkning. Vi har haft den sortens debatt redan\r\nen gång, Margareta Winberg. I det här\r\nsammanhanget valde regeringen ett mellanläge.\r\nOm vi i regeringen hade varit strikta vid vårt val,\r\nkunde vi ha tvingats att sänka stödet till norra\r\nSverige. Det ville vi inte.</pre><pre>Överläggningen var härmed avslutad.</pre><pre>31 §  Svar på fråga 1992/93:532 om\r\nprisutveckling på jakträttsupplåtelser</pre><pre>Anf. 178  Jordbruksminister KARL ERIK\r\nOLSSON (c):</pre><pre>Herr talman! Inge Carlsson har frågat mig vilka\r\nåtgärder regeringen ämnar vidta mot orimligt\r\nkraftiga prishöjningar på jakträttsupplåtelser.</pre><pre>Jaktintresset i Sverige är glädjande stort och det\r\nfinns ca 320 000 jägare. Många jägare bor numera i\r\ntätorter utan tillgång till egna jaktmarker.\r\nEfterfrågan på jaktmark är därför stor i vissa delar\r\nav landet. Detta påverkar priset på\r\njakträttsupplåtelserna.</pre><pre>När riksdagen år 1986 antog den nya jaktlagen\r\ndiskuterades även olika åtgärder för att ge ett större\r\nantal jägare möjlighet att jaga till rimliga priser.\r\nBl.a. diskuterades förmedlingsverksamhet av\r\njakttillfällen. Sådan verksamhet har också kommit\r\ntill stånd i många områden. Däremot avvisade\r\nriksdagen att någon form av offentlig priskontroll\r\nvid jakträttsupplåtelser skulle införas.</pre><pre>De prishöjningar av jakträttsupplåtelser som Inge\r\nCarlsson påtalar beror främst på två orsaker. Dels\r\nlöper arrendeavtalen ofta på fem år till en\r\noförändrad avgift. Därefter sker en höjning av\r\narrendeavgiften som främst baserar sig på ökningen\r\nav det allmänna kostnadsläget. Dels stiger priserna\r\ntill följd av ökad efterfrågan på jakt. Det är\r\nsjälvfallet angeläget att jakträttsupplåtelser kan ske\r\ntill rimliga priser. Jag anser emellertid inte att de\r\nökningar av priserna som har skett är orimliga mot\r\nden bakgrund jag redovisat.</pre><pre>Jag utgår från att de aktuella arrendepriserna är\r\nanpassade till den rådande marknaden. Ett system\r\nmed offentlig priskontroll eller annan\r\nmyndighetsprövning av jaktarrendepriserna är jag\r\ninte beredd att förorda. Detta skulle bara medföra\r\nen dyrbar byråkrati utan någon reell möjlighet att\r\npåverka priserna.</pre><pre>Avslutningsvis vill jag nämna att de omfattande\r\nstatliga markerna på renbetesfjällen och ovanför\r\nodlingsgränsen kommer att öppnas för småviltjakt\r\nför i princip alla. Upplåtelseavgiften kommer att bli\r\nmycket rimlig, i synnerhet för dem som är bosatta\r\ninom kommunerna i området.</pre><pre>Anf. 179  INGE CARLSSON (s):</pre><pre>Herr talman! Jag ber att få tacka\r\njordbruksministern för svaret på min fråga.\r\nRiksdagen har vid flera tillfällen under 1980-talet i\r\nstor enighet uttalat sitt stöd för att\r\nfolkrörelsearrangemanget i jakten och villkoren\r\ndärför skall behållas och utvecklas. En annan\r\nmålsättning har varit att samhället skall medverka\r\ntill att skapa goda förutsättningar för jakten, och\r\ndärmed villkoren.</pre><pre>Riksdagen har på förslag av den förutvarande\r\nsocialdemokratiska regeringen fattat åtskilliga\r\nbeslut under 1980-talet, vilka syftar till att i praktisk\r\nhandling uppfylla dessa målsättningar. Allt tyder nu\r\npå att varken jordbruksministern, regeringen eller\r\nden borgerliga riksdagsmajoriteten är beredda att\r\nfullfölja ambitionerna i tidigare fattade\r\nriksdagsbeslut.</pre><pre>I höstas ställde man sig helt kallsinnig till bl.a. den\r\noroande utvecklingen av stigande avgifter på\r\njakträttsupplåtelse. Att staten nu går i täten med\r\nhelt orimliga arrendepriser fick den borgerliga\r\nmajoritetens välsignelse.</pre><pre>Om staten, Domänverket, skogsbolagen och\r\nkyrkan fullföljer sina planer på fortsatt kraftiga\r\nprishöjningar på jakträttsupplåtelser leder detta till\r\natt jakten tappar sin förankring hos den lokala\r\nbefolkningen på landsbygden. Det blir plånbokens\r\ntjocklek som avgör vem som kommer att kunna\r\njaga. Överensstämmer den här utvecklingen med\r\njordbruksministerns uppfattning?</pre><pre>Anf. 180  Jordbruksminister KARL ERIK\r\nOLSSON (c):</pre><pre>Herr talman! Det folkliga inslaget i jakten, som\r\nInge Carlsson här tar upp är viktigt. Det är en\r\ntradition som Sverige har, till skillnad från vissa\r\nandra länder i vår världsdel. Den traditionen tycker\r\njag att vi skall slå vakt om, så på den punkten har vi\r\ninga delade meningar, Inge Carlsson och jag.</pre><pre>Hur man skall kontrollera priserna har tidigare\r\ndiskuterats, som jag hänvisade till. Man har\r\nemellertid kommit till samma ståndpunkt som jag\r\nfortfarande har. Jag citerar gärna ur regeringens\r\nproposition 1986/87 om den nya jaktlagen.\r\nStatsrådet vid det tillfället säger: Jag håller med om\r\natt det kan finnas tendenser till en utveckling som\r\nleder till att företrädesvis ekonomiskt starka\r\npersoner får möjlighet att jaga. Denna utveckling\r\nbör emellertid, enligt min mening, brytas med\r\nandra medel än en regelrätt priskontroll. I den\r\nfrågan finner jag det tillräckligt att, som\r\nberedningen har gjort, hänvisa till de praktiska\r\nhinder som föreligger mot en effektiv kontroll.</pre><pre>Jag tror att det är bra att vidhålla den\r\nuppfattningen. Det är viktigt att låta marknaden så\r\nlångt möjligt styra. Jag tror också att den befintliga\r\ndebatten och det folkliga engagemanget kan hjälpa\r\ntill i det här sammanhanget.</pre><pre>Anf. 181  INGE CARLSSON (s):</pre><pre>Herr talman! Jordbruksministern säger i sitt svar att\r\ndet är speciellt två orsaker som har bidragit till att\r\nprishöjningarna blivit så stora och fortsätter att\r\nöka. En orsak är att arrendeavtalen ofta löper på\r\nfem år. Därefter sker en höjning av arrendeavgiften\r\nsom baserar sig på ökningen av det allmänna\r\nkostnadsläget. Jordbruksministern anser därför\r\nmot bakgrund av detta att de här ökade priserna\r\ninte är orimliga.</pre><pre>I en rubrik i tidningen Land nr 13 den 2 april 1993\r\nsägs det i en rubrik: ''Vi vägrar att betala''.\r\nTidningen fortsätter: ''Jägarna rasar mot Domäns\r\nprishöjningar. Nu råder rena\r\nrevolutionsstämningen bland jägarna. För ett par\r\når sedan fick Domän hård kritik för att man\r\nchockhöjde priset på jaktarrendena. I vår har\r\nDomän inlett en ny offensiv -- jaktlag i Småland har\r\nfått besked om att avgiften ska höjas med 95\r\nprocent!'' Har prisutvecklingen varit så hög som\r\n95 % under de senaste fem åren?</pre><pre>Anf. 182  Jordbruksminister KARL ERIK\r\nOLSSON (c):</pre><pre>Herr talman! Jag talade inte om ett speciellt\r\nexempel, utan jag talade om den allmänna\r\nutvecklingen. Den är nog inte så oroande. Om det\r\nblir revolution bland jägarna, tror jag att det är en\r\ntillräcklig åtgärd för att på det här området\r\nåstadkomma en förändring.</pre><pre>År 1986 fanns det en Vänsterpartimotion om\r\npriskontroll. Den motionen avvisades då av den\r\nsocialdemokratiska majoriteten. Det kan vi hålla i\r\nminnet.</pre><pre>Anf. 183  INGE CARLSSON (s):</pre><pre>Herr talman! Låt mig fortsätta citera den här\r\nartikeln: ''För två år sedan protesterade vi när\r\nDomän chockhöjde priserna för de lag som då\r\nskulle förnya sina kontrakt, säger Bengt\r\nAndersson. Men Domän bara struntar i kritiken.\r\nNu genomför de nya, kraftiga höjningar över hela\r\nlänet och är klart prisledande bland markägarna. Vi\r\nhar föreslagit att jägarna ska gå samman och vägra\r\nbetala sådana här oförskämda priser.''</pre><pre>Jag vill påminna jordbruksministern om att sett mot\r\ndenna bakgrund tycker jag och mina\r\nsocialdemokratiska vänner och jägarna att det finns\r\nmycket starka skäl för en vändning på den här\r\nprisutvecklingen. Jag vill också påminna om att\r\nregeringen nu bör aktualisera uppdraget som\r\nSvenska Jägareförbundet fick i den här frågan i och\r\nmed regeringsbeslutet den 4 februari 1988. Det\r\nförpliktar att jordbruksministern begär in förslag.\r\nDet har alltså gått sex år sedan riksdagen gav\r\nSvenska Jägareförbundet ett uppdrag att\r\nåterkomma för att få litet ordning på det här\r\nområdet.</pre><pre>Anf. 184  Jordbruksminister KARL ERIK\r\nOLSSON (c):</pre><pre>Herr talman! Uppdraget är ganska gammalt, som\r\nInge Carlsson antyder. Regeringen hade inte heller\r\nnågot besked på området. Det hindrar inte att man\r\nkan fundera över detta. Men de starka\r\nreaktionerna mot prishöjningarna, tycker jag, talar\r\nsitt eget språk. Jag tror faktiskt att jägarna är en\r\ntillräckligt stark grupp, om de uppträder något så\r\nnär enade, för att sätta stopp för en onormal\r\nprisutveckling.</pre><pre>Anf. 185  INGE CARLSSON (s):</pre><pre>Herr talman! Jag håller med jordbruksministern\r\nom att det har gått lång tid, sex år. Därför tycker\r\njag att det är hög tid att vi får in synpunkter från\r\nSvenska Jägareförbundet, som sitter inne med\r\nkunskap om detta. Vi kan inte få en sådan\r\nutveckling i landet att arrendepriserna höjs med\r\n95 %. Det finns inga skäl till det. De skäl som\r\njordbruksministern har angivit i svaret får inte\r\ninnebära att Domänverket kan gå i spetsen och\r\nhöja arrendena med 95 %.</pre><pre>Kan det vara fråga om någon form av anpassning\r\ntill EG, så att de rika jägarna kan komma och ta\r\növer våra jaktmarker? Kan det vara så, herr\r\njordbruksminister?</pre><pre>Anf. 186  Jordbruksminister KARL ERIK\r\nOLSSON (c):</pre><pre>Herr talman! Jag talar gärna med Jägareförbundet\r\nom denna fråga, men samtidigt skall vi komma ihåg\r\natt när ett avtal sluts är det mellan två parter. Det\r\när inte en part som ensidigt dikterar. Det framgår\r\nockså av bl.a. artikeln i Land och andra referat.</pre><pre>Det förs en mycket intensiv debatt om detta inom\r\nvissa områden i landet. Jag tror att den debatten är\r\nnyttig och kommer att hjälpa mer än en mycket\r\nkrånglig prisreglering och kontroll.</pre><pre>Överläggningen var härmed avslutad.</pre><pre>32 §  Svar på fråga 1992/93:535 om\r\nspannmålsöverskottet</pre><pre>Anf. 187  Jordbruksminister KARL ERIK\r\nOLSSON (c):</pre><pre>Herr talman! Åke Selberg har med anledning av\r\njordbruksutskottets behandling av 1993 års\r\nbudgetproposition frågat mig hur nästa års\r\nspannmålsöverskott beräknas finansieras. Han\r\nbedömer att spannmålsöverskottet sannolikt blir\r\nbetydande med anledning av de förändringar som\r\nvidtagits av utskottet.</pre><pre>Riksdagen har nu fattat beslut om inlösenpris för\r\n1993 års skörd och nivå på det arealbidrag som skall\r\nutgå budgetåret 1993/94.</pre><pre>Finansieringen kommer att ske inom ramen för\r\nanvisade direktbidrag och tillgängliga\r\nregleringsmedel i enlighet med förslaget i 1993 års\r\nbudgetproposition. Jag räknar med att inom kort\r\nkunna föreslå regeringen att lägga fram förslag till\r\nriksdagen om villkor för och finansiering av 1994\r\nårs skörd.</pre><pre>Anf. 188  ÅKE SELBERG (s):</pre><pre>Herr talman! Jag får tacka jordbruksministern för\r\nsvaret. Frågan är föranledd av behandlingen av\r\nbudgetpropositionen i jordbruksutskottet.\r\nJordbruksministern går ifrån 1990 års\r\njordbrukspolitiska beslut på en del väsentliga\r\npunkter. Vidare plussar den borgerliga\r\nutskottsmajoriteten på vid den fortsatta\r\nutskottsbehandlingen i ganska stor omfattning.</pre><pre>Det beslut som vi med stor enighet fattade 1990\r\ninnebar att vi skulle komma ifrån de alltmer\r\nbetungande överskotten, som varit ett gissel, ett\r\nförfång för såväl producenter som konsumenter.\r\nMan var väldigt enig i uppgörelsen. Den totala\r\nsatsningen för att avreglera näringen rörde sig om\r\nbetydande belopp. En stor del av denna satsning\r\nkommer, är jag rädd för, att gå till spillo efter det\r\nhär beslutet, för man går nu tillbaka till att reglera\r\nnäringen. Utskottets majoritetsbeslut innebär\r\nockså med största sannolikhet att\r\nspannmålsöverskotten kommer att öka.</pre><pre>Jag skulle vilja fråga: Är inte jordbruksministern\r\norolig för att vi kommer tillbaka till den situation\r\nsom rådde före 1990, med stora överskott som\r\nföljd? Hur skall de överskotten finansieras, om\r\nbudgetunderskottet ökar på grund av det här\r\nbeslutet?</pre><pre>Anf. 189  Jordbruksminister KARL ERIK\r\nOLSSON (c):</pre><pre>Herr talman! Vi skall komma ihåg att det sedan\r\narbetet med propositionen för nästa budgetår skett\r\nen del förändringar. Jag har tidigare i kammaren\r\nredovisat min syn på det. Den depreciering av den\r\nsvenska valutan som har följt av att kronan flyter\r\ngör att jämförelsepriser också på livsmedel blir\r\nandra. Det kan, utan att jag för den skull går in och\r\ndiskuterar de prisnivåer som jordbruksutskottet\r\nhar lagt fast, finnas visst fog för att göra\r\nförändringar.</pre><pre>Det finns en risk för en ökad spannmålsproduktion.\r\nDen beror i första hand inte på de förändringar som\r\njordbruksutskottet gjorde när det gäller\r\nprisnivåer -- arealbidraget lät man ju ligga kvar. Jag\r\ntror att de risker för förändringar som finns beror\r\npå det faktum att Sverige har lämnat in ansökan om\r\nEG-medlemskap och nu förhandlar om\r\nmedlemskap. I ett totalt EG-perspektiv vore\r\nsannolikt produktionen av spannmål högre än om\r\nSverige bara skall producera för sin egen\r\nkonsumtion.</pre><pre>Den bedömningen gör troligen ganska många\r\nspannmålsodlare. De vill fortsätta för att vara med\r\nden dag som den europeiska marknaden finns där.\r\nDetta är också anledningen till att vi fastställt ett\r\ngolv för spannmålspriserna i form av inlösenpris\r\näven för nästa år. Man kan inte med hänsyn till den\r\npolitik som förs på andra områden om europeisk\r\nintegration hävda att det för spannmål bara skall\r\ngälla ett litet område Sverige.</pre><pre>Anf. 190  ÅKE SELBERG (s):</pre><pre>Herr talman! Jag är väl medveten om att det har\r\nskett förändringar sedan vi fattade beslutet. Men\r\natt skylla allt på EG-anpassningen och att göra\r\ndenna förändring redan i år är inte riktigt. Det var\r\ninte nödvändigt. Vi kunde ha haft ett år till på oss\r\nför att diskutera hur vi på bästa sätt skulle kunna\r\ngöra den här förändringen. Man har i\r\ntidningsdebatter kunnat se att de människor som\r\nhar ställt om och som har tagit till sig vårt beslut\r\nfrån 1990 är oerhört besvikna.</pre><pre>Jag vill fråga jordbruksministern, för jag tyckte att\r\ndet fanns en viss antydan, om förändringarna i\r\nutskottet verkligen gjordes med ministerns goda\r\nminne. En ny fråga dyker upp: Hur skall\r\nkompensationen till animalieproduktionen ske\r\nenligt det här beslutet?</pre><pre>Anf. 191  Jordbruksminister KARL ERIK\r\nOLSSON (c):</pre><pre>Herr talman! Det som sker i riksdagen sker\r\nnaturligtvis i enlighet med vad riksdagen själv\r\nbeslutar. Jag brukade på den tid jag själv satt i\r\njordbruksutskottet ändå betrakta\r\njordbruksutskottet som överordnat enskilda\r\nministrar och även regeringen i sådana här\r\nsammanhang. Jag gör fortfarande den\r\nbedömningen. Man måste finna sig i vad utskott\r\noch riksdagen bestämmer.</pre><pre>Jag kan upprepa vad jag sade, att jag har förståelse\r\nför hur man upplevde den ändrade situationen när\r\närendet behandlades i utskottet. Det är inte så\r\nkonstigt.</pre><pre>När det gäller animalieproduktionen har vi till följd\r\nav kursfallet på kronan inte samma\r\nanpassningsbehov som tidigare. I de förslag som\r\nregeringen har lagt fram för riksdagen hade vi\r\nförutsett att det skulle göras en justering i\r\njordbruksutskottet, kanske inte exakt vilka belopp\r\ndet skulle bli.</pre><pre>1990 års beslut gäller fortfarande. Jag tror att vi\r\nskall fortsätta att driva idén också i ett EG-\r\nsammanhang.</pre><pre>Anf. 192  ÅKE SELBERG (s):</pre><pre>Herr talman! Det var också vår tanke i\r\nbudgetbehandlingen att vi skulle fortsätta att\r\ntillägga 1990 års beslut även det här året tills vi\r\nkunde stämma av mot vad som händer inom EG.\r\nEG:s jordbrukspolitiska beslut sträcker sig till den\r\n1 juli 1996. Sedan vet vi ingenting.</pre><pre>Risken är uppenbar att vi får ställa om ytterligare\r\nen gång om vi kommer in i EG, alltså ställa om en\r\ntredje gång. Jag är väldigt orolig för att det blir\r\nsvårt att motivera det hos svenska folket med tanke\r\npå att de reformer som vi har genomfört kostar\r\nungefär 14 miljarder kronor. Dessutom utgör vi en\r\nnormal spannmålsmarknad. Strävan var ju att\r\nåstadkomma en balans i spannmålsproduktionen,\r\nmen då krävs det att man tar ytterligare 250--\r\n300 000 ha ur produktion, enligt beräkningar från\r\nJordbruksverket.</pre><pre>Anf. 193  Jordbruksminister KARL ERIK\r\nOLSSON (c):</pre><pre>Herr talman! Jag vill säga två saker. Det ena är att\r\ningen av oss vill väl ta på sig ansvaret för att vi i\r\nSverige driver en politik som är så olik den politik\r\nsom förs i vår omvärld att stora delar av vårt\r\njordbruk slås ut före ett EG-medlemskap. Jag vet\r\natt det är ambitionen att inte föra en sådan politik\r\nsom har föranlett vissa förändringar och som också\r\nföranleder en del av regeringens förslag.</pre><pre>Det andra är att i det läge som rådde 1980 utgick vi\r\nifrån att vi skulle kunna ha en isolerad svensk\r\nlivsmedelsmarknad i balans. Men om vi blir\r\nmedlemmar i EG -- och det är regeringens\r\nbestämda strävan -- är det inte längre fråga om\r\nbalans på den svenska marknaden, utan då är det\r\nfråga om en större marknad. På denna marknad\r\nligger den svenska spannmålsproduktionen\r\nsannolikt på en högre nivå, vilket man bör ha med\r\ni bedömningen när man vidtar åtgärder i dagsläget.</pre><pre>Anf. 194  ÅKE SELBERG (s):</pre><pre>Herr talman! Vi har ingen annan uppfattning än att\r\nvi skall föra en politik som bidrar till att skapa en\r\nså stark jordbruksnäring som möjligt. Där är vi helt\r\növerens.</pre><pre>Men att det så till den milda grad brådskar med EG-\r\nanpassningen kan vi däremot inte hålla med om. I\r\noch med att man jobbar med en anpassning liksom\r\ni förväg, förlorar man en del av\r\nförhandlingspositionen. När EG rör sig åt något\r\nhåll, är det helt klart att man rör sig åt vårt håll och\r\ninte mot en ytterligare reglering, enligt signalerna i\r\nolika diskussioner. Vi anser därför att det hade varit\r\nklokt om vi hade kunnat resonera oss samman\r\nunder ytterligare ett år. På det sättet hade vi kunnat\r\nmöta dessa problem på ett bättre sätt.</pre><pre>Anf. 195  Jordbruksminister KARL ERIK\r\nOLSSON (c):</pre><pre>Herr talman! Vi har fortfarande under 1993 ett\r\nlägre spannmålspris och ett lägre arealbidrag än vad\r\nman har inom EG. Om det är Åke Selbergs mening\r\natt vi skall medverka till att sänka priserna i EG,\r\nfinns det kvar ett sådant utrymme. Min ambition är\r\ninte att försämra situationen för det svenska\r\njordbruket. Jag hoppas att det inte heller är Åke\r\nSelbergs ambition.</pre><pre>Anf. 196  ANDRE VICE TALMANNEN:</pre><pre>Jag medger ytterligare ett inlägg från vardera sidan.</pre><pre>Anf. 197  ÅKE SELBERG (s):</pre><pre>Herr talman! Mycket kort: Det är också vår ärliga\r\nmening att vi vill ha en så stark jordbruksnäring\r\nsom möjligt. Vi har inga ambitioner att slå ut vårt\r\njordbruk i förtid inför EG-medlemskapet. Vi vill ha\r\nen jordbrukspolitik som gör jordbruksnäringen så\r\nstark att den på ett så bra sätt som möjligt kan möta\r\nden marknad som ligger framför oss.</pre><pre>Överläggningen var härmed avslutad.</pre><pre>33 §  Svar på fråga 1992/93:529 om\r\nfiskevårdsavgiften</pre><pre>Anf. 198  Jordbruksminister KARL ERIK\r\nOLSSON (c):</pre><pre>Herr talman! Kaj Larsson har frågat hur jag tänker\r\natt fiskevården skall bedrivas i framtiden och\r\nvarifrån ekonomiska medel skall komma\r\nfiskevården till del.</pre><pre>Regeringen uttalade i 1992 års budgetproposition\r\natt någon allmän fiskevårdsavgift inte bör införas.\r\nAnsvaret och kostnaderna för fiskevården bör i\r\nprincip bäras av fiskevattenägarna själva och\r\nfinansieras t.ex. med inkomster av\r\nfiskekortsförsäljning och arrendeavgifter. Dock\r\nbör vissa medel anvisas även i fortsättningen för att\r\nmöjliggöra bidrag till förrättningskostnaderna för\r\nbildande av fiskevårdsområdesföreningar.</pre><pre>Riksdagen lämnade uttalandet från regeringen utan\r\nerinran och avslog samtidigt motioner i ärendet.\r\nOckså nu i vår har riksdagen avslagit motioner i\r\nsamma fråga.</pre><pre>Anf. 199  KAJ LARSSON (s):</pre><pre>Herr talman! Jag tackar jordbruksministern för\r\nsvaret. Det var kort, men långt ifrån kärnfullt.</pre><pre>Jordbruksministern sade att ansvaret och\r\nkostnaderna för fiskevården i princip bör bäras av\r\nfiskevattenägarna själva och finansieras t.ex. med\r\ninkomster av fiskekortsförsäljning och\r\narrendeavgifter. Tror verkligen ministern själv på\r\ndetta?</pre><pre>Det finns i dag 1,5 miljoner människor som\r\nsportfiskar någon gång under året, och det finns\r\nuppemot 100 000 sjöar i Sverige. En bra fiskevård\r\när oerhört viktigt för människor som vill vara ute i\r\nnaturen, koppla av och sysselsätta sig på sin fritid.\r\nMen det är också bra för yrkesfisket i Sverige. Om\r\nman inför en fiskevårdsavgift, skall pengarna\r\noavkortat gå till fiskevård. De kan användas till\r\nbl.a. odling av fisk, kalkning, fiskeforskning,\r\nfiskeprojekt, investeringsstöd och\r\nfiskevårdsåtgärder. Det är ganska underligt att i\r\nvåra grannländer, i Norge, i Danmark och i\r\nFinland, har man infört fiskevårdsavgifter, men här\r\ni Sverige vill regeringen inte införa någon sådan. Är\r\ndet någon form av prestige, eller vad är det som\r\nligger bakom?</pre><pre>I Norge fick man 1990 in 27,9 miljoner kronor.\r\nAdministrationskostnaden uppgick till 0,7 miljoner\r\nkronor. Resten gick tillbaka till fiskevården.</pre><pre>Ministern sade i sitt svar att vi i Sverige skall klara\r\ndetta med att sälja fiskekort. Det tror jag inte ens\r\nministern själv tror på.</pre><pre>Anf. 200  Jordbruksminister KARL ERIK\r\nOLSSON (c):</pre><pre>Herr talman! Det som Kaj Larsson påpekar är\r\nriktigt och glädjande. Vi har ett land som är rikt på\r\nsjöar och vattendrag, där det fortfarande går att\r\nfiska. Det finns en tillgång som kan göras ännu\r\nbättre. Det finns också en mycket stor grupp\r\nmänniskor som är intresserad av att fiska på sin\r\nfritid. Detta är också en resurs som bör tas med i\r\nbedömningen när det gäller framtida turism och\r\nannat. Jag ser alltså detta som väldigt viktigt.</pre><pre>Men det är just därför som det inte är självklart att\r\nman måste engagera samhället för att ta in avgifter\r\nsom sedan skall distribueras tillbaka. Regeringens\r\noch riksdagsmajoritetens ståndpunkter under de\r\ntvå senaste åren har ju varit att det inte behövs\r\nnågon fiskevårdsavgift. Det finns möjlighet för\r\nmänniskor inom ramen för gällande lagstiftning och\r\nbestämmelser att hantera saken utan att staten\r\nnödvändigtvis blandar sig i frågan. Vi tror att detta\r\när möjligt. Därför har vi inte lagt fram något sådant\r\nförslag.</pre><pre>Anf. 201  KAJ LARSSON (s):</pre><pre>Herr talman! Det är ganska underligt. Sveriges\r\nsportfiskarförbund ställer sig bakom en\r\nfiskevårdsavgift. Inte heller Yrkesfiskarnas\r\nriksförbund är motståndare till införandet av en\r\nfiskevårdsavgift. Såvitt jag förstår är inte heller Per\r\nWramner, generaldirektör för Fiskeriverket,\r\nnegativ till att det införs en fiskevårdsavgift. Nu\r\nsenast har jag tagit del av en skrivning från Svenska\r\nkommunförbundet daterad den 18 mars, där man\r\nsäger att Svenska kommunförbundet hemställer att\r\nregeringen snarast förelägger riksdagen ett förslag\r\nom införandet av en allmän fiskevårdsavgift, i\r\nhuvudsak enligt det förslag som hösten 1991\r\nutarbetades på uppdrag av\r\nJordbruksdepartementet. Det är en bred samling\r\nsom står i spetsen för de många människor i Sverige\r\nsom har ett fiskeintresse. Och jag undrar\r\nfortfarande: Varför envisas jordbruksministern\r\nmed att inte lägga fram ett sådant förslag?</pre><pre>Anf. 202  Jordbruksminister KARL ERIK\r\nOLSSON (c):</pre><pre>Herr talman! Jag har redan svarat på den frågan,\r\noch det är onödigt att jag upprepar mig. Men jag\r\nkan nämna att Per Wramner gjorde en utredning på\r\nuppdrag av den gamla regeringen, och denna\r\nutredning överlämnades senare till mig. Vi har\r\ndiskuterat detta mycket ingående. Per Wramner\r\nhade ett uppdrag att utreda hur man skulle införa\r\nen fiskevårdsavgift, vilket han slutförde. Däremot\r\nhar det inte varit några konflikter mellan\r\nJordbruksdepartementet och Fiskeriverket när det\r\ngäller den här frågan.</pre><pre>Jag tror att man i de allra flesta fall kan klara sig\r\nutan statens inblandning. Jag vill inte utesluta att\r\nman om det gäller speciella insatser för i synnerhet\r\nstora vattendrag och sjöar -- t.ex. Vänern -- kan gå\r\nin och vidta åtgärder. Ett sådant vattendrag\r\nsträcker sig över ett så stort område, omfattar så\r\nmånga kommuner och så många län att det kan bli\r\nnödvändigt med en fiskevårdsavgift. Men generellt\r\nbehövs det inte någon sådan avgift.</pre><pre>Anf. 203  KAJ LARSSON (s):</pre><pre>Herr talman! Nu är det ju så, jordbruksministern,\r\natt Sverige har en lång kuststräcka från Haparanda\r\ntill Norgekusten, där det är många sportfiskare som\r\ni dag står med sina spön. Inne i landet bedrivs en\r\nfiskevård som bekostas av en fiskevårdsavgift.\r\nNaturligtvis kommer denna fiskevård även dessa\r\nsportfiskare till del. Därför vore det mer rättvist att\r\nalla som är sportfiskare fick betala in en avgift till\r\nhjälp för en bra fiskevård i Sverige.</pre><pre>Jordbruksministern säger nu här också att man\r\navstyrkte motionen i ärendet. Det har skett nu i år.\r\nMen det finns ju en skrivning i jordbruksutskottets\r\nbetänkande, vilket visserligen inte är justerat, som\r\nledde till att vi skickade tillbaka detta till\r\nutredningen. Om det kommer tillbaka i en positiv\r\nanda, innebär det då att jordbruksministern kan\r\ntänka om? Jag kan inte se att framtiden kan ge\r\nekonomiska utrymmen för fiskevård i budgeten.</pre><pre>Anf. 204  Jordbruksminister KARL ERIK\r\nOLSSON (c):</pre><pre>Herr talman! För att klargöra frågan om signalen\r\nfrån utskottet har jag förstått att det är på följande\r\nsätt: Utskottet förutsätter att utredningen i det\r\nsammanhanget även överväger hur en fiskevård\r\nanpassad efter fritids- och sportfiskets behov skall\r\norganiseras i frifiskevattnen. Detta är riktigt, och\r\nutskottet förutsätter detta. Det utgår jag också från\r\natt vi skall göra. Men det står i nästa mening: Med\r\ndet anförda avstyrker utskottet motionerna om\r\nallmän fiskevårdsavgift. Jag tror att detta går att\r\nlösa. Vi har inte glömt frågan. Jag vill också till Kaj\r\nLarsson tillägga att jag inte lägger någon prestige i\r\nden.</pre><pre>Överläggningen var härmed avslutad.</pre><pre>\r\n34 §  Svar på fråga 1992/93:507 om\r\nRiksrevisionsverkets granskning av Statens\r\ninvandrarverks upphandling av förläggningar</pre><pre>Anf. 205  Justitieminister GUN HELLSVIK\r\n(m):</pre><pre>Herr talman! Lars-Erik Lövdén har frågat mig om\r\nvarför Riksrevisionsverkets granskare inte fått\r\ntillgång till uppgifter i polisregister vid fullgörandet\r\nav det utredningsuppdrag som regeringen gav\r\nRiksrevisionsverket i december 1992.</pre><pre>Enligt lagen (1965:94) om polisregister får uppdrag\r\neller upplysning ur polisregister i normalfallet\r\nendast lämnas till vissa särskilt angivna\r\nmyndigheter. Regeringen kan dock efter\r\nframställning för visst slag av ärenden eller för\r\nsärskilt fall medge att även annan myndighet än de\r\nuppräknade kan få tillgång till uppgifter i\r\npolisregister. Någon sådan framställning har inte\r\nkommit in från Riksrevisionsverket i den utredning\r\nsom Lars-Erik Lövdén syftar på.</pre><pre>Det kan ifrågasättas om det finns förutsättningar att\r\nlämna ett sådant medgivande. Det skulle innebära\r\natt staten som avtalspart i civilrättsliga förhållanden\r\nanvänder de sekretessbelagda polisregistren för att\r\nkontrollera personer man har slutit avtal med.</pre><pre>Anf. 206  LARS-ERIK LÖVDÉN (s):</pre><pre>Herr talman! Efter en omfattande artikelserie i\r\ntidningen Atonbladet om påstådd ekonomisk\r\nbrottslighet i samband med Invandrarverkets\r\nupphandling av olika flyktingförläggningar gav\r\nregeringen Riksrevisionsverket i uppdrag att\r\ngranska Invandrarverkets upphandling.</pre><pre>Kostnadseffektiviteten och affärsmässigheten i\r\nupphandlingen skulle bedömas. Jag citerar\r\ndirektiven: Riksrevisionsverket skall vidare göra\r\nkontroller av om Invandrarverket slutit avtal med\r\npersoner som i svensk domstol ådömts straff för\r\nekonomisk brottslighet. Vad jag kan förstå finns\r\ndet bara ett sätt att gå till väga för att göra en sådan\r\nkontroll. Det är att få tillgång till polisens person-\r\noch belastningsregister. En sådan tillgång har inte\r\nRiksrevisionsverket fått, och Riksrevisionsverket\r\nkonstaterar i sin rapport att uppdraget att\r\nkontrollera kopplingen till ekonomisk brottslighet\r\ninte har kunnat genomföras eftersom man inte har\r\nfått förutsättningar för att genomföra en sådan\r\ngranskning.</pre><pre>Justitieministern säger i sitt svar att någon\r\nframställning om att få tillgång till uppgifter i\r\npolisregistret inte har inkommit till departementet.\r\nJag får väl tro på justitieministern. Men är det så,\r\natt Riksrevisionsverket under hand har fått besked\r\nfrån Justitiedepartementet om att en sådan\r\nframställan inte skulle komma att beviljas? Det är\r\nnämligen ganska vanligt att myndigheter agerar på\r\ndet sättet mot departementen, dvs. att man lämnar\r\nen underhandsförfrågan. Om man då får ett\r\navvisande svar lämnar man ingen formell ansökan.\r\nKan det ligga till på det viset, justitieministern?</pre><pre>Anf. 207  Justitieminister GUN HELLSVIK\r\n(m):</pre><pre>Herr talman! Lars-Erik Lövdén började med att\r\nhänvisa till Aftonbladet. Jag skall säga att jag när\r\njag fick frågan direkt associerade till Aftonbladet\r\nmed tanke på att jag där läste att jag skulle ha sagt\r\nnej till en förfrågan från Riksrevisionsverket. Det\r\när egendomligt att när felaktiga uppgifter sprids är\r\ndet ingen som efterfrågar en intervju, medan det\r\ngörs i många andra sammanhang. Därför har jag\r\ninte haft någon möjlighet att dementera uppgiften.</pre><pre>När det gäller en eventuell underhandsförfrågan\r\nfrån Riksrevisionsverket har någon sådan mig\r\nveterligt icke ställts till Justitiedepartementet.\r\nDäremot har det varit en informell diskussion\r\nmellan Justitiedepartementet och\r\nKulturdepartementet, men mig veterligt icke med\r\nRiksrevisionsverket, där jag har pekat på de\r\nbegränsningar som enligt lag finns när det gäller att\r\nfå denna typ av uppgifter.</pre><pre>Eftersom Lars-Erik Lövdén säger att tillgången till\r\npolisregistret är den enda möjligheten att få den\r\ninformation som man behöver, vill jag påpeka att\r\ndetta inte är korrekt. Kontroll kan ske i andra\r\noffentliga handlingar, t.ex. hos domstolar. Man kan\r\nockså, vilket Riksrevisionsverket faktiskt har gjort,\r\ngenomföra förfrågningar hos\r\nkreditupplysningsföretag för att få de andra\r\nuppgifter som också var efterfrågade.</pre><pre>Anf. 208  LARS-ERIK LÖVDÉN (s):</pre><pre>Herr talman! För att klara uppdraget att granska\r\nom affärer har förekommit med personer som har\r\ndömts för ekonomisk brottslighet finns det två sätt\r\natt gå till väga. Naturligtvis finns möjligheten att gå\r\nrunt till tingsrätterna och försöka att ta reda på\r\ndetta, men det är ju från praktisk synpunkt\r\nfullkomligt ohanterligt. Då är det Polisens person-\r\noch belastningsregister som man har att tillgå.</pre><pre>Jag fick ändå ett litet medgivande här från\r\njustitieministern att man i departementet hade\r\nställt sig negativ till att öppna polisregistren för\r\nRiksrevisionsverkets granskare. Jag tolkade\r\njustitieministerns svar på det sättet när det gäller de\r\ndiskussioner som har varit mellan\r\nKulturdepartementet och Justitiedepartementet.</pre><pre>Jag har inte med min fråga menat att\r\nJustitiedepartementet medvetet har velat förhindra\r\nen granskning av ekonomisk brottslighet. Men jag\r\ntycker att det är något slarvigt av regeringen att ge\r\nett så här specifikt uppdrag till Riksrevisionsverket\r\nutan att ge Riksrevisionsverket möjlighet att\r\nfullfölja uppdraget.</pre><pre>Anf. 209  Justitieminister GUN HELLSVIK\r\n(m):</pre><pre>Herr talman! Det är inte ovanligt att man i samband\r\nmed civilrättsliga avtal försöker att få fram\r\ninformation om avtalspartens vandel. Det är inte\r\nohanterligt att göra sådana undersökningar vid\r\ndomstolar, eftersom man där oftast har lätt att\r\ndirekt hitta rätt forum, beroende på var\r\nverksamheten som sådan bedrivs.</pre><pre>Som sagt har inte någon förfrågan inkommit från\r\nRiksrevisionsverket. Det har förekommit en\r\nunderhandsdiskussion med Kulturdepartementet.\r\nJag vill peka på att jag, vilket jag sade, uttryckte\r\ntveksamhet. Det hänger samman med att det ligger\r\nnågot egendomligt i att ge ett organ ett tillstånd som\r\nden kontrollerade myndigheten inte har, nämligen\r\nInvandrarverket. Invandrarverket får för sin\r\nmyndighetutsövning inhämta information, men det\r\ngäller asylärenden och liknande. Förhyrning av\r\nlokaler är inte myndighetsutövning.</pre><pre>Anf. 210  LARS-ERIK LÖVDÉN (s):</pre><pre>Herr talman! Jag får än en gång konstatera att\r\nutredningsuppdraget till Riksrevisionsverket från\r\nbörjan var ganska illa genomtänkt.\r\nRiksrevisionsverket har ju inte ansett sig kunna\r\nfullgöra uppdraget på denna punkt, eftersom man\r\ninte har fått förutsättningar för detta.\r\nRiksrevisionsverket har nog under hand fått klart\r\nför sig att om man hade lämnat en formell\r\nframställan skulle regeringen ha avvisat den.</pre><pre>Jag har inte hämtat några uppgifter från\r\nAftonbladet. Det var egentligen inte det som\r\nföranledde mig att ställa frågan. Jag har hämtat\r\nmina uppgifter från en programutskrift från Dagens\r\neko, där man uppger att Justitiedepartementets\r\nchef för polisenheten sagt att man på\r\ndepartementet varit negativ till att öppna\r\npolisregistren för Riksrevisionsverkets granskare.</pre><pre>Vi behöver kanske inte tvista om det här längre,\r\nmen jag konstaterar att regeringen förmodligen har\r\nutformat sina direktiv utan att tänka efter\r\ntillräckligt mycket.</pre><pre>Anf. 211  Justitieminister GUN HELLSVIK\r\n(m):</pre><pre>Herr talman! Jag vill än en gång poängtera att det\r\nfinns andra möjligheter att få den information som\r\nbehövs. Eftersom jag själv har en lång\r\nkommunalpolitisk erfarenhet bakom mig vet jag att\r\nman mycket ofta i den kommunala verksamheten\r\nser till att inhämta information om personer med\r\nvilka kommunen avser ingå avtal med hjälp av\r\nöppen information -- bl.a. domstolarnas domar.\r\nDomstolarna är också så organiserade att det är\r\nmöjligt att få fram den informationen även om\r\ndatoriseringen har skett sent.</pre><pre>Anf. 212  LARS-ERIK LÖVDÉN (s):</pre><pre>Herr talman! Riksrevisionsverket har inte gjort\r\nsamma bedömning som justitieministern. Det går\r\natt få fram uppgifter ur andra offentliga register,\r\nt.ex. Upplysningscentralens register eller\r\nkronofogdemyndighetens register X.\r\nRiksrevisionsverket har ansett att man har behövt\r\nfå tillgång till person- och belastningsregistret för\r\natt kunna fullgöra regeringens uppdrag. Det har\r\nman alltså inte fått.</pre><pre>Anf. 213  Justitieminister GUN HELLSVIK\r\n(m):</pre><pre>Herr talman! Det har heller inte inkommit en\r\nformell förfrågan eller någon förfrågan över huvud\r\ntaget som jag känner till från Riksrevisionsverket.\r\nOm man ansåg att detta var nödvändigt hade i varje\r\nfall jag i den situationen begärt ett beslut.</pre><pre>Överläggningen var härmed avslutad.</pre><pre>35 §  Svar på fråga 1992/93:509 om utbildningen\r\nav pesonal som utreder sexualbrott mot barn</pre><pre>Anf. 214  Justitieminister GUN HELLSVIK\r\n(m):</pre><pre>Herr talman! Inger Hestvik har frågat mig hur den\r\nutbildning är upplagd som de svenska\r\nsambandsmännen i Thailand har genomgått för att\r\nkunna medverka i utredningar när det gäller\r\nsexualbrott mot barn.</pre><pre>I sin fråga hänvisar Inger Hestvik till en replik som\r\njag lämnade här i riksdagen den 23 mars i år i\r\nsamband med en annan fråga. Jag sade då bl.a. att\r\nde sambandsmän som är stationerade i Bangkok\r\nhade utbildats för att kunna medverka i utredningar\r\nnär det gäller sexuella brott mot barn.</pre><pre>Jag kan emellertid konstatera att mitt påstående\r\ngick händelserna i förväg i den delen. Jag hade\r\nnämligen tidigare blivit informerad om att\r\nRikspolisstyrelsen hade genomfört en utbildning\r\nför de svenska sambandsmännen i Bangkok.</pre><pre>Utbildningen har dock inte genomförts ännu, men\r\nsåvitt jag erfarit håller Rikspolisstyrelsen på med en\r\nplanering och uppläggning av en lämplig utbildning\r\nför sina utlandsstationerade polismän.</pre><pre>Anf. 215  INGER HESTVIK (s):</pre><pre>Herr talman! Jag vill tacka justitieministern för\r\nsvaret. Jag tycker att de sista tre raderna är\r\nhoppingivande, och jag hoppas att alla\r\nmissförstånd är utredda i och med det här. Jag\r\ntycker som många andra att utbildningen av\r\nsambandsmännen i Bangkok är väldigt viktig.</pre><pre>Orsaken till min fråga i dag var att glädjen över\r\njustitieministerns förra positiva frågesvar grusades\r\nnågot. Från tillförlitligt håll fick jag höra att det,\r\nsom justitieministern har sagt här i dag, inte pågår\r\nnågon utbildning. Jag tänkte att man möjligen hade\r\nsammanblandat utbildningen med Rädda barnens\r\nprogram på en vecka som hade erbjudits de två\r\nInterpol-männen i Bangkok. Det visade sig sedan\r\natt detta veckoprogram med erfarenhetsutbyte\r\ninskränkte sig till ett lunchmöte.</pre><pre>Jag har full förståelse för att sambandsmännen inte\r\nhar tid, eftersom det är narkotikabekämpning som\r\när deras huvudsakliga arbetsuppgift. Men det är illa\r\nom en utbildning ersätts med ett samtal.</pre><pre>Min fråga i dag blir om det är meningen att man\r\nskall utbilda de två sambandsmän som finns i\r\nBangkok i dag eller om man skall ordna så att en\r\ntredje polis som kan ta hand om just dessa\r\nsedlighetsbrott mot barn kommer till Bangkok.</pre><pre>Anf. 216  Justitieminister GUN HELLSVIK\r\n(m):</pre><pre>Herr talman! Det är en fråga som jag inte kan svara\r\npå i dag. Regeringen gav i december ett uppdrag åt\r\nRikspolisstyrelsen. Uppdraget gick ut på att vi\r\nskulle öka samarbetet med utländsk polis för att\r\nbekämpa den brottslighet som består i sexuella\r\növergrepp mot barn.</pre><pre>Vi har begärt att i form av en delrapport få en\r\nredovisning före april månads utgång av hur detta\r\nsamarbete har kommit i gång. Jag har fått besked\r\nom att denna redovisning också kommer att\r\ninnehålla information om utbildningsfrågor.\r\nDärefter kan vi göra bedömningen av hur\r\nfortsättningen skall se ut.</pre><pre>Anf. 217  INGER HESTVIK (s):</pre><pre>Herr talman! Jag är mycket tacksam över att få\r\nfölja ärendet, och jag hoppas att slutet skall bli\r\npositivt.</pre><pre>Överläggningen var härmed avslutad.</pre><pre>36 §  Svar på fråga 1992/93:515 om skyddet för\r\nmyndighets utövare</pre><pre>Anf. 218  Justitieminister GUN HELLSVIK\r\n(m):</pre><pre>Herr talman! Göte Jonsson har frågat mig vilka\r\nåtgärder jag är beredd att vidta i syfte att stärka det\r\nlagstadgade skyddet för polismän vid\r\ntjänsteutövning.</pre><pre>Frågan är ställd mot bakgrund av ett fall där en\r\nkvinnlig polis blev knivskuren i ansiktet i samband\r\nmed ett ingripande. I tingsrätten dömdes\r\ngärningsmannen för grov misshandel till två års\r\nfängelse och ålades att betala skadestånd till\r\npolismannen. I hovrätten sänktes såväl straffet som\r\nskadeståndet.</pre><pre>Som Göte Jonsson väl känner till är jag förhindrad\r\natt diskutera enskilda fall. Jag avser därför inte att\r\ndiskutera den motivering som hovrätten enligt\r\nGöte Jonsson anfört för att sänka straffet och\r\nskadeståndet i det här fallet. Jag vill emellertid\r\nnämna något om de straffrättsliga och\r\nskadeståndsrättsliga bestämmelser som gäller på\r\ndet här området.</pre><pre>I 17 kap. brottsbalken finns bestämmelser om brott\r\nmot allmän verksamhet m.m. I 17 kap. 1 §\r\nbrottsbalken stadgas straff för våld eller hot mot\r\ntjänsteman och i 2 § för annan förgripelse mot\r\ntjänsteman. De gärningar som straffbeläggs genom\r\ndessa bestämmelser, t.ex. misshandel, olaga tvång\r\noch olaga hot, är straffbelagda också genom andra\r\nbestämmelser.</pre><pre>Jag vill särskilt understryka att bestämmelserna i 17\r\nkap. brottsbalken avser att förstärka det\r\nstraffrättsliga skyddet för bl.a. polismän i\r\ntjänteutövning genom att föreskriva en strängare\r\nstraffskala. Om exempelvis en misshandel riktas\r\nmot en polisman i tjänsten skall den normalt\r\nbedömas strängare än om våldet riktas mot någon\r\nsom inte äger skydd enligt 17 kap. 1 § brottsbalken.</pre><pre>I det fall som Göte Jonsson har tagit upp i sin fråga\r\ndömdes gärningsmannen inte för våld mot\r\ntjänsteman utan för grov misshandel. Anledningen\r\ntill det är uppenbarligen att domstolarna har\r\nbedömt gärningen som så allvarlig att misshandeln\r\nvarit att bedöma som grov. Också i dessa fall torde\r\ndomstolarna som en försvårande omständighet\r\nkunna beakta att brottet riktats mot polisman\r\nunder tjänsteutövning.</pre><pre>Mitt svar till Göte Jonsson blir således att\r\nnuvarande straffrättsliga bestämmelser om\r\nförstärkt skydd för dem som handlar under\r\nmyndighetsutövning är tillräckliga.\r\nBestämmelserna lämnar utrymme för att utmäta\r\nkännbara straff för brott riktade mot polismän.</pre><pre>När det gäller skadestånd är utgångspunkten att\r\npolismän har samma rätt som andra till ersättning\r\nför skador. Liksom andra skadelidande skall även\r\npolismän ha full ersättning för sin skada. På en\r\npunkt har man i rättspraxis fört ett särskilt\r\nresonemang när det gäller poliser och vissa andra\r\nyrkesgrupper för att bestämma ersättningsbelopp.\r\nDet gäller ersättning för den integritetskränkning\r\nsom ett brott ibland kan innebära. Det har ansetts\r\natt det hör till polisens yrke att vara beredd på att\r\nbli utsatt för kränkande behandling och att\r\nkränkningen därför ofta upplevs som mindre\r\nallvarlig för en polisman än för andra personer.</pre><pre>Kommittén om ideell skada överlämnade hösten\r\n1992 ett delbetänkande med förslag till vissa\r\nändrade regler om ersättning för kränkning genom\r\nbrott. I betänkandet uttalar kommittén att graden\r\nav det lidande som uppkommer vid en\r\nintegritetskränkning kan vara beroende bl.a. av\r\nden skadelidandes yrke och att polismän måste\r\nfinna sig i viss kränkande behandling. För den skull\r\nskall polismän inte behöva tåla vilka slags\r\nkränkningar som helst, och ibland skall de alltså ha\r\nrätt till ersättning även för kränkning.</pre><pre>Betänkandet har remissbehandlats och en stor\r\nmajoritet av remissinstanserna har ställt sig bakom\r\nkommitténs bedömningar. Ärendet bereds för\r\nnärvarande i Justitiedepartementet. Det är ännu\r\nför tidigt att uttala sig om innehållet i de förslag som\r\nså småningom kommer att lämnas till riksdagen.</pre><pre>Anf. 219  GÖTE JONSSON (m):</pre><pre>Herr talman! Jag tackar för svaret på min fråga.\r\nSom justitieministern redovisar är orsaken till min\r\nfråga just det uppmärksammade fallet med\r\ndomslutet i Göta hovrätt med anledning av\r\nmisshandeln av en ung kvinnlig polis i samband\r\nmed ett ingripande i Växjö. Det som har gjort att\r\ndetta rättsfall har rönt sådan uppmärksamhet är\r\njust motiveringen i domslutet.</pre><pre>I domen hänvisar man till att det ligger i polisyrkets\r\nnatur att i viss utsträckning bli utsatt för faror och\r\npsykiska påfrestningar. Hovrätten skriver: ''En\r\npolisman får av den anledningen antas ha en högre\r\nmental beredskap än andra personer för\r\nkonfrontationer med brottslingar. Med hänsyn\r\nhärtill finner hovrätten att ersättningen i denna del\r\nbör bestämmas till 15 000 kronor.'' Detta innebär\r\nen minskning av skadeståndet i förhållande till\r\ntingsrättens beslut.</pre><pre>Det är då ganska naturligt att denna unga kvinnliga\r\npolisman, liksom polismän inom kåren i dess\r\nhelhet, uppfattar detta domslut på det sättet att en\r\npolisman skall få tåla mer i tjänsteutövning än vad\r\nen vanlig hederlig svensk skall behöva tåla i\r\nmotsvarande situation.</pre><pre>Jag är tacksam för det besked som justitieministern\r\nger, att polismän och andra personer i\r\ntjänsteutövning faktiskt har ett starkare rättsskydd.\r\nDå ställer man sig frågan: Vad kan ett sådant här\r\ndomslut bero på? Jag är medveten om att\r\njustitieministern inte kan ta upp en enskild fråga till\r\nbehandling. Men det är ofta enskilda frågor som\r\nkonkretiserar en frågeställning. Så har också skett i\r\ndetta fall.</pre><pre>Jag skulle ändå vilja fråga justitieministern: Finns\r\ndet inte med anledning av detta domslut -- vi vet\r\nockså att det har förts sådana här diskussioner\r\ntidigare, bl.a. inom Brottsskadenämnden -- skäl att\r\nse närmare på dessa förhållanden? Enligt min\r\nmening är situationen otillfredsställande.</pre><pre>Anf. 220  Justitieminister GUN HELLSVIK\r\n(m):</pre><pre>Herr talman! I samband med ett lagstiftningsarbete\r\ntar man naturligtvis hänsyn till vad som har hänt i\r\nverkligheten, när man funderar över vilka\r\nförändringar som kan bli aktuella. Men vi skall\r\nockså i dessa diskussioner komma ihåg att\r\nskadeståndet innebär att olika saker ersätts. Man\r\nfår t.ex. ersättning för ''sveda och värk'', det som de\r\nflesta av oss i dagligt tal antagligen kallar psykiskt\r\nlidande. Men man skiljer denna ersättning från\r\nersättning för psykiskt lidande. De formaliserade\r\ndomarna kan ofta ge ett annat intryck på vanligt\r\nfolk än på juristen, som vet vad som ligger i de olika\r\nbegreppen.</pre><pre>Självklart följer vi hela tiden utvecklingen för att ta\r\ntill oss allt nytt i lagstiftningsarbetet. Det finns skäl\r\nför mig att påpeka att en viktig del i förslaget från\r\nden kommitté som skall göra en översyn av det\r\nideella skadeståndet ju är en höjning av\r\nbeloppsgränserna.</pre><pre>Anf. 221  GÖTE JONSSON (m):</pre><pre>Herr talman! Jag tackar för detta. Jag tror att det är\r\nväldigt viktigt att rätt signal går ut till allmänheten\r\nnär det gäller denna form av våld mot och skydd av\r\ndem som skall skydda andra, nämligen polismän\r\noch andra tjänsteutövare. Det är viktigt att de unga\r\npolismän som skall in i denna yrkeskarriär känner\r\nstödet från samhället i samband med besvärliga\r\ningripanden. Det gäller inte minst kvinnliga\r\npolismän. Man försöker nu rekrytera flera kvinnor\r\ntill polisen. Jag är övertygad om att det budskap\r\nsom nu har förmedlats till den svenska poliskåren,\r\ndetta domslut och den efterföljande diskussionen,\r\ninte kommer att bidra till att det blir lättare att få\r\nkvinnor att söka sig till polisyrket.</pre><pre>Det är också angeläget att denna diskussion kan\r\nföras på ett sådant sätt att vi motverkar våld i alla\r\nlägen. Om polismän får den uppfattningen att de\r\nsjälva kan bli utsatta för våld, hur skall de då kunna\r\nskyddas i sin tjänsteutövning? Den diskussionen\r\nmåste föras.</pre><pre>Anf. 222  Justitieminister GUN HELLSVIK\r\n(m):</pre><pre>Herr talman! Jag håller helt med Göte Jonsson, när\r\nhan säger att det är viktigt att vi visar att poliserna\r\när berättigade till skydd och respekt.</pre><pre>Överläggningen var härmed avslutad.</pre><pre>37 §  Svar på frågorna 1992/93:483 och 499 om\r\nersättning till intagna på anstalt</pre><pre>Anf. 223  Justitieminister GUN HELLSVIK\r\n(m):</pre><pre>Herr talman! Ingbritt Irhammar har frågat mig om\r\nregeringen ämnar vidta några åtgärder för att ändra\r\nnuvarande ersättningsregler i anstalt för att\r\nförhindra att locka till oss brottslighet från andra\r\nländer. Karl Gustaf Sjödin har frågat mig vad jag\r\navser att göra för att ändra de lagregler som\r\nmöjliggör för i Sverige dömda utländska\r\nmedborgare att erhålla sociala förmåner. Jag\r\nbesvarar frågorna i ett sammanhang.</pre><pre>I frågedebatten den 9 mars om utmätning av\r\narbetsersättning som utgår till intagen i\r\nkriminalvårdsanstalt nämnde jag att det på mitt\r\ninitiativ pågår en översyn inom\r\nJustitiedepartementet av systemet med ersättning\r\ntill intagna vid kriminalvårdsanstalter för arbete,\r\nutbildning, m.m. Bakgrunden till den pågående\r\növersynen är bl.a. att olika åtgärder måste vidtas på\r\ngrund av det svåra ekonomiska läge som Sverige\r\nbefinner sig i. Översynsarbetet kommer att beröra\r\nde frågeställningar som Ingbritt Irhammar och Karl\r\nGustaf Sjödin har väckt.</pre><pre>Jag vill i det här sammanhanget nämna att de\r\ngenerella lagreglerna om bl.a. pensioner och\r\nsjukersättningar hör till Socialdepartementets\r\nansvarsområde. Generellt kan dock sägas att en\r\ngrundförutsättning för rätten till pension och\r\nsjukersättning är att man är bosatt i Sverige och att\r\nman genom arbete har tjänat in förmånerna. En\r\nutlänning anses inte bosatt i Sverige enbart på\r\ngrund av att han avtjänar straff här och kan inte av\r\nden anledningen bli berättigad till t.ex.\r\nfolkpension.</pre><pre>Frågan om ersättning och andra förmåner till de\r\nintagna i kriminalvårdsanstalterna är en\r\nkomplicerad fråga, och först när översynen är\r\nslutförd är jag beredd att ta ställning till de aktuella\r\nfrågorna. Men som jag nämnde redan den 9 mars\r\nhär i kammaren skiljer sig levnadsstandarden åt i\r\nolika länder, och utgångspunkten måste ändå vara\r\natt vi skall ha ett system som är anpassat efter\r\nsvenska förhållanden. Olika regler på grund av\r\nt.ex. medborgarskap kan även strida mot Sveriges\r\ninternationella åtaganden avseende behandling av\r\nfångar, enligt vilka det inte får förekomma någon\r\ndiskriminering av dessa på grund av t.ex. nationellt\r\nursprung. Därmed är dock inte sagt att det inte\r\nskulle vara möjligt att på någon punkt ändra\r\nsystemet så att ett svenskt fängelsestraff för\r\npersoner från länder med lägre levnadsstandard\r\ninte ter sig lockande.</pre><pre>För att förhindra att brottslingar från andra länder\r\nkommer till Sverige och begår brott här måste\r\nåtgärder vidtas på många olika områden. Det är\r\nt.ex. viktigt att ha kunskap om dessa länder och den\r\nbrottslighet som finns där och i vad mån denna\r\nbrottslighet berör Sverige, så att\r\nbrottsförebyggande åtgärder kan vidtas. Här är det\r\ninternationella samarbetet väsentligt och då\r\nframför allt det polisiära samarbetet mellan\r\nberörda länder.</pre><pre>Anf. 224  INGBRITT IRHAMMAR (c):</pre><pre>Herr talman! Först vill jag tacka för svaret. Jag\r\nmåste säga att det gläder mig att det pågår en\r\növersyn inom departementet på detta område. Jag\r\nkänner att det är väldigt nödvändigt. Jag ser också\r\natt min fråga kommer att behandlas där och att det\r\nfinns en viss öppning i svaret för att det inte skall\r\nvara omöjligt att finna metoder så att vi inte lockar\r\nhit brottslingar från andra länder. Även om bara ett\r\nfåtal lockas hit på grund av våra ersättningsregler,\r\när det ändå stötande, som jag skrev i min fråga.</pre><pre>Jag tycker att det är självklart att man skall se över\r\nersättningsnivåerna totalt. Detta säger jag mot\r\nbakgrund av att vi i detta land har sänkt\r\nsjukersättningen och arbetslöshetsersättning och\r\ninte kompenserar pensionärerna för deras\r\nextrakostnader. Självklart måste vi se över\r\nersättningsnivåerna totalt för alla i\r\nkriminalvårdsanstalter. En sådan här utredning kan\r\nockså göra jämförelser med ersättningen till\r\nvärnpliktiga, som diskuteras mycket i samhället.</pre><pre>Jag har ett exempel till, och jag tänker då på\r\nföräldrar med lägsta föräldraförsäkringen, som har\r\n60 kr per dag för en förälder med barn att leva på.\r\nDå är ju 60 kr per dag i en kriminalvårdsanstalt\r\nganska mycket för cigaretter och telefonsamtal.</pre><pre>Jag ser fram mot att man skall göra en översyn av\r\nersättningsnivåerna för utländska medborgare. Ett\r\nannat sätt att komma åt den eventuella lockelsen att\r\nkomma hit skulle vara om fick utlämningsavtal med\r\nfler länder än de nordiska länderna. Det skulle jag\r\nvilja eftersträva. Hur ser justitieministern på den\r\nfrågan?</pre><pre>Anf. 225  KARL GUSTAF SJÖDIN (nyd):</pre><pre>Herr talman! Jag vill tacka justitieministern för\r\nsvaret. Men jag undrar om regeringen ämnar göra\r\nnågonting åt de socialförsäkringskonventioner,\r\nsom vi har med andra länder, som reglerar dessa\r\nsociala förmåner.</pre><pre>I svaret säger justitieministern att det är viktigt att\r\nvi har kunskap om andra länder och om\r\nbrottsligheten där. Men detta handlar ju om brott\r\nbegångna i Sverige och om konsekvenserna när de\r\nsom har begått brott blir utvisade. De får då ett\r\nslags livstidslön, som pensionen innebär. För\r\nmånga människor i landet anses det stötande att\r\ndessa brottslingar på sätt och vis belönas för\r\nbegångna gärningar här i landet.</pre><pre>Anf. 226  Justitieminister GUN HELLSVIK\r\n(m):</pre><pre>Herr talman! Ingbritt Irhammar frågade mig om\r\nmöjligheterna till ytterligare utlämningsavtal.</pre><pre>Om utvecklingen i de tidigare öststaterna blir som\r\nvi hoppas på, skall det också resultera i att vi får\r\nutlämningsavtal med ytterligare länder. Det anser\r\nvi helt klart är eftersträvansvärt.</pre><pre>Karl Gustaf Sjödin ställde ett par frågor. Eftersom\r\nfrågorna rör Socialdepartementet och de sociala\r\nförsäkringarna kan jag inga detaljer. När det gäller\r\nkonventionsfrågorna kan jag helt enkelt inte svara.\r\nVi förde en diskussion om vi skulle lämna över Karl\r\nGustaf Sjödins fråga till Socialdepartementet. Men\r\neftersom vi uppfattade att den huvudsakligen rörde\r\nkriminalvården och den var ställd till mig, behöll vi\r\nden på Justitiedepartementet.</pre><pre>När det gäller pension i utlandet vill jag påpeka att\r\npensionerna, om vi undantar folkpensionen, är\r\ngrundade på arbetsinkomst. De är intjänade. Det\r\ntappar vi lätt bort när vi talar om i Sverige tidigare\r\nbosatta personer, som får pension när de sedan\r\nlämnar landet och bosätter sig någon annanstans.\r\nÖvriga delar grundar sig på konventioner. Det har\r\njag, som sagt, inte möjlighet att kommentera.</pre><pre>Anf. 227  INGBRITT IRHAMMAR (c):</pre><pre>Fru talman! Jag tackar också för det andra svaret.\r\nDet står klart att även Gun Hellsvik eftersträvar\r\nytterligare utlämningsavtal. Vi är väl båda\r\nmedvetna om svårigheterna att motivera dessa\r\nmycket fattigare grannländer till detta. I det här\r\nsammanhanget måste regeringen räkna in\r\nkostnaderna för att ha dessa människor fängslade i\r\nvårt land.</pre><pre>Man skulle ju faktiskt kunna använda en del av de\r\nhär pengarna för att hjälpa mottagarländerna att\r\nbygga fler humana anstalter. Jag tror att vi alla\r\neftersträvar en humanare kriminalvård, även i våra\r\ngrannländer.</pre><pre>Min följdfråga blir alltså: Skulle man i kostnaderna\r\nkunna räkna in att vi skeppar över en del av dem till\r\nmottagarländerna?</pre><pre>Anf. 228  KARL GUSTAF SJÖDIN (nyd):</pre><pre>Fru talman! Det är synd att jag vid detta tillfälle inte\r\nriktigt får svar på den här frågan.</pre><pre>Konkret rör det sig om en person som blir utvisad.\r\nDet handlar inte om någon som flyttar. Det är detta\r\nsom anses stötande. Personen har begått ett brott.\r\nJag åsyftar det s.k. Bettinafallet i Skåne.\r\nVederbörande dömdes till sluten psykiatrisk vård.\r\nNär han befinns vara frisk är han livstidsutvisad.\r\nVid det tillfället får han pension för resten av livet.\r\nDet handlar inte om folk som flyttar, utan om\r\nsådana som utvisas från landet på grund av att de\r\nhar begått grova brott.</pre><pre>Anf. 229  Justitieminister GUN HELLSVIK\r\n(m):</pre><pre>Fru talman! Om jag skall börja med att ytterligare\r\nkommentera Karl Gustaf Sjödins fråga kan jag säga\r\natt den som blir utvisad inte får folkpension men\r\nintjänad ATP. Jag tror att Karl Gustaf Sjödin\r\nkänner till att det är åtskilliga år med viss inkomst\r\nsom man skall ha arbetat för att vara berättigad till\r\nATP. Det är alltså det som man har tjänat in som\r\nman får med sig även när man blir utvisad.</pre><pre>Det finns vissa undantag när det gäller\r\nfolkpensioner. Det är de fall som grundar sig på\r\nkonventioner, men de konventionerna kan jag inte\r\nkommentera. Karl Gustaf Sjödin får ställa sin fråga\r\ntill rätt departement.</pre><pre>Ingbritt Irhammar frågade mig om det fanns\r\nmöjlighet att skeppa över en del av våra kostnader.\r\nKriminalvården har faktiskt inga pengar över. Vi\r\nmåste snarare göra omprioriteringar för att klara\r\nden situation som vi har.</pre><pre>Anf. 230  INGBRITT IRHAMMAR (c):</pre><pre>Fru talman! Jag är medveten om att kriminalvården\r\noch Justitiedepartementet har ont om pengar. Det\r\nhar även hela regeringen och hela landet.</pre><pre>Jag menar att detta får bli en typ av bistånd, med\r\nde få pengar som vi har.</pre><pre>Anf. 231  KARL GUSTAF SJÖDIN (nyd):</pre><pre>Fru talman! Jag får tacka för svaret som jag fick av\r\njustitieministern. Jag får väl återkomma med\r\nfrågan om de försäkringskonventioner som vi har\r\nmed andra länder och ställa den till socialministern.</pre><pre>Överläggningen var härmed avslutad.</pre><pre>38 §  Svar på fråga 1992/93:521 om civilt\r\nutnyttjande av militära helikoptrar</pre><pre>Anf. 232  Försvarsminister ANDERS BJÖRCK\r\n(m):</pre><pre>Fru talman! Karl Gustaf Sjödin har frågat mig om\r\njag och regeringen kommer att acceptera förslaget\r\nfrån Chefen för armén om att bestämmelser om\r\nkonkurrensregler justeras så att de inte behöver\r\nbeaktas när armén genomför sjuktransporter med\r\nhelikoptrar.</pre><pre>Regering och riksdag har vid olika tillfällen beslutat\r\natt sjuktransportkapaciteten med helikoptrar skall\r\nöka för att tillgodose behoven i krig. Detta skall\r\ngenomföras så att även behoven i fred kan\r\ntillgodoses.</pre><pre>För drygt en vecka sedan fick Försvarets\r\nmaterielverk regeringens uppdrag att upphandla\r\nsådana helikoptrar.</pre><pre>Under våren kommer Chefen för armén att\r\nförhandla med sjukvårdshuvudmännen om\r\nprissättningen på helikoptertjänsterna.</pre><pre>Som jag redan den 10 november 1992 svarade Karl\r\nGustaf Sjödin, vilket han också refererat till i sin\r\nnya fråga, är det viktigt att se till att prissättningen\r\nav helikoptertjänsterna blir rimlig och att den inte\r\nutformas så att illojal konkurrens uppstår. Jag\r\nframhöll då också att det är rimligt att kostnaderna\r\nses ur total samhällsekonomisk synpunkt när det\r\ngäller utnyttjandet av en resurs av det här slaget.\r\nIngenting har hänt sedan förra frågetillfället som\r\ngivit mig anledning att ändra uppfattning.</pre><pre>Anf. 233  KARL GUSTAF SJÖDIN (nyd):</pre><pre>Fru talman! Jag tackar försvarsministern för svaret.\r\nMin konkreta fråga är: Kommer regeringen att\r\ntillgodose önskemålen i det brev från arméchefen\r\ndär han nämner just dessa frågor, att hänvisningen\r\ntill 2 § i förordningen 1986:1111 7 § första stycket\r\nbör tas bort. Vad vill arméchefen ta bort?</pre><pre>Jag vill dessutom veta om det verkligen är\r\nnödvändigt med en sådan kostnad för\r\nhelikopterinköp, även om man tidigare har beslutat\r\nom det? Är verkligen hotet mot Sverige så stort att\r\nman just måste satsa på helikoptrar?</pre><pre>Statsmakterna borde väl också spara i dessa tider\r\nmed galopperande budgetunderskott. Dessutom\r\ntror jag säkert att de privata helikopterföretagen\r\nvill höra hur försvarsministern och regeringen ser\r\npå frågan om konkurrens mellan försvaret och\r\nsmåföretagarna i Sverige.</pre><pre>Anf. 234  Försvarsminister ANDERS BJÖRCK\r\n(m):</pre><pre>Fru talman! Karl Gustaf Sjödin undrar om vi\r\nverkligen skall genomföra denna\r\nhelikopteranskaffning. Jag är tvungen att följa det\r\nmycket entydiga riksdagsbeslut som har fattats om\r\ndetta. Det beslutet har regeringen nu effektuerat\r\nefter min föredragning.</pre><pre>Karl Gustaf Sjödin kan rimligtvis inte mena att jag\r\nskall bryta mot ett kristallklart riksdagsbeslut. Karl\r\nGustaf Sjödin får i stället försöka få riksdagen på\r\nandra tankar. Såvitt jag vet har den frågan inte\r\nbehandlats av riksdagen sedan vi förra gången\r\ndiskuterade det här ärendet.</pre><pre>Det gäller självfallet, som jag sade i mitt svar, att se\r\ntill att någon illojal konkurrens inte uppstår. Jag\r\nskall svara direkt på Karl Gustaf Sjödins sista fråga\r\nsom gällde reglerna för detta. Min utgångspunkt --\r\njag understryker att det är en utgångspunkt -- för\r\nförestående prisförhandlingar om\r\nhelikoptertjänsterna mellan chefen för armén och\r\nsjukvårdshuvudmännen är att det för närvarande\r\ninte behöver ske några förändringar i den\r\nförordning som styr arméns kommande verksamhet\r\nnär det gäller fredstida sjuktransporter med\r\nhelikopter.</pre><pre>Anf. 235  KARL GUSTAF SJÖDIN (nyd):</pre><pre>Fru talman! Detta svar kan tolkas som att\r\nframställningen från Chefen för armén i varje fall\r\ninte kommer att vinna regeringens gehör.</pre><pre>Anf. 236  Försvarsminister ANDERS BJÖRCK\r\n(m):</pre><pre>Fru talman! Som jag sade skall vi först se om man\r\ninom ramen för nuvarande regler kan lösa detta.\r\nFörst när det har visat sig att det inte går är jag\r\nberedd att överväga om några förändringar\r\nbehöver göras. Men den frågan tycker jag inte är\r\naktuell innan vi inom ramen för nuvarande regler\r\nhar sett om vi kan uppfylla riksdagsbeslutet.</pre><pre>Får jag ändock understryka att det här är en fråga\r\nsom måste ses från en total samhällsekonomisk\r\nsynpunkt. Det handlar om skattebetalarnas pengar.\r\nJag tycker att det är riktigt att en såpass dyr\r\nverksamhet som helikoptertransporter utgör -- det\r\när dyrt, även om det är snabbt och effektivt -- sker\r\npå ett sådant sätt att de totala resurserna i samhället\r\nkan tas till vara, nämligen såväl det militära som det\r\ncivila helikopterbeståndet.</pre><pre>Anf. 237  KARL GUSTAF SJÖDIN (nyd):</pre><pre>Fru talman! En liten utvikning: Är det verkligen så\r\nsvårt att ompröva dessa frågor? I dag när vi har ett\r\ngalopperande underskott och en oerhört djup\r\nekonomisk kris i landet borde det verkligen vara\r\nrimligt att ompröva varje fråga där det finns en\r\nmöjlighet att spara på skattebetalarnas medel.</pre><pre>Anf. 238  Försvarsminister ANDERS BJÖRCK\r\n(m):</pre><pre>Fru talman! Det här är en fråga som har diskuterats\r\ni riksdagen i mer än tio år. Man har gjort\r\nbedömningen att detta är den samhällsekonomiskt\r\nriktiga lösningen på problemet med sjuktransporter\r\nsåväl i fred som i krig. Bedömningen är således att\r\ndetta är ett sätt att spara.</pre><pre>Jag upprepar att jag inte har någon möjlighet att\r\nändra på ett beslut som har fattats av riksdagen.\r\nDen rimliga tidpunkten för att försöka få till stånd\r\nen ändring måste i så fall vara den allmänna\r\nmotionstiden. För säkerhets skull vill jag\r\nunderstryka att jag tycker att detta är ett bra beslut\r\noch att det kommer att leda till att effektiviteten när\r\ndet gäller sjuktransporter i såväl krig som fred\r\nkommer att förbättras. Vi ligger långt efter en rad\r\nandra länder när det gäller service med\r\nhelikoptertransporter för sjukvård. Vi behöver\r\nbara gå över Kölen för att få ett exempel.</pre><pre>Anf. 239  KARL GUSTAF SJÖDIN (nyd):</pre><pre>Fru talman! Jag betvivlar inte riktigheten i\r\nförsvarsministerns uttalande om att armén verkligen\r\nhar behov av dessa helikoptrar. Jag är mest oroad\r\nför att det skall bli illojal konkurrens gentemot de\r\nsmå helikopterföretagen i landet. Det är de som är\r\noroliga för den här konkurrensen.</pre><pre>Anf. 240  Försvarsminister ANDERS BJÖRCK\r\n(m):</pre><pre>Fru talman! Får jag avslutningsvis säga att\r\nambulanstransporter med helikopter trots allt utgör\r\nen mycket liten del av helikopterföretagens\r\nverksamhet. Det kan inte röra sig om något större\r\nintrång i deras verksamhet. Jag vill dessutom gärna\r\nmedverka till att det inte uppstår någon illojal\r\nkonkurrens genom att arbeta för en rimlig\r\nprissättning.</pre><pre>Överläggningen var härmed avslutad.</pre><pre>39 §  Svar på fråga 1992/93:543 om\r\nflygförbindelserna till Gotland</pre><pre>Anf. 241  Kommunikationsminister MATS\r\nODELL (kds):</pre><pre>Fru talman! Ulla Pettersson har frågat mig om\r\ngotlänningarna kan räkna med samma statliga\r\nansvar för sina flygförbindelser som de norrländska\r\norter som saknar tillfredsställande\r\ntransportalternativ.</pre><pre>Som frågeställaren känner till besvarade jag en\r\nfråga om Gotlands flygförbindelser den 23 mars här\r\ni kammaren. Jag konstaterade då bl.a. att det på en\r\navreglerad flygmarknad är de olika\r\nmarknadsoperatörerna -- flygbolagen -- som avgör\r\npriser och trafikprogram. Detta gäller även SAS\r\nsom för närvarande genomgår ett hårt\r\nrationaliseringsprogram för att kunna möta den nya\r\nmarknadssituationen med konkurrens. I detta\r\narbete är det naturligt att även bolagets linjenät\r\ndiskuteras.</pre><pre>Medan de flyglinjer i Norrlands inland som Ulla\r\nPettersson jämför med har ett begränsat\r\ntrafikunderlag på ca 10 000--20 000 passagerare per\r\når, vilket motiverat regering och riksdag att ta ett\r\nsärskilt ansvar för denna trafikförsörjning, har\r\nflyget till Gotland ett trafikunderlag på mer än tio\r\ngånger denna siffra. 1992 hade Visby flygplats\r\nsåledes drygt 438 000 passagerare. Även om SAS\r\nmed sina särskilda förutsättningar skulle välja att\r\ndra sig ur sin nuvarande linje Stockholm--Visby,\r\nfinns mot denna bakgrund andra flygbolag som är\r\nintresserade av att ta över linjen och som bör ha\r\ngoda förutsättningar att göra detta med vinst.\r\nNågon fara för trafikförsörjningen med flyg till\r\nGotland finns således inte.</pre><pre>Anf. 242  ULLA PETTERSSON (s):</pre><pre>Fru talman! Jag tackar för svaret.</pre><pre>Sedan den fråga som kommunikationsministern\r\nrefererade till besvarades de 23 mars har vi fått\r\nbekräftat att Visbylinjen har varit\r\nnedläggningshotad. Man har dessutom sagt att\r\nnedläggningshotet kommer att kvarstå om linjen\r\ninte blir lönsam under sommarperioden och fram\r\ntill oktober.</pre><pre>Jag tror också att en flygförbindelse mellan\r\nGotland och fastlandet har förutsättningar att bli\r\nlönsam. Men det handlar inte bara om lönsamhet\r\noch om att ha någon trafik över huvud taget. Det\r\nhandlar också om turtäthet och pris. Som\r\nkommunikationsministern sade är det\r\nmarknadsoperatörerna, flygbolagen, som\r\nfastställer priset.</pre><pre>På Gotland har vi blivit luttrade av vår färjetrafik.\r\nJag utgår ifrån att kommunikationsministern\r\nkänner till att vi under större delen av året har en\r\navgång per dygn. Från lördag morgon till söndag\r\nkväll finns över huvud taget ingen trafik.</pre><pre>Mot den bakgrunden anser jag min fråga vara fullt\r\nberättigad. Jag kan nog påstå att hela Gotland\r\nväntar på ett klargörande från regeringen i det\r\navseendet. Anser kommunikationsministern att det\r\nfinns ett statligt ansvar för att vi skall ha en\r\ntillfredsställande flygförbindelse?</pre><pre>Anf. 243  Kommunikationsminister MATS\r\nODELL (kds):</pre><pre>Fru talman! Vad som aviserades av SAS var en\r\nneddragning av antalet turer på linjen Stockholm--\r\nVisby från sju till fem per dag. Jag tycker att vi skall\r\nhålla detta i minnet. Det är denna neddragning det\r\nhandlar om.</pre><pre>Bakgrunden är naturligtvis att motsvarande\r\nnedskärningar i trafikprogrammet har genomförts\r\npå andra håll i landet. Totalt minskade den inrikes\r\nflygtrafiken med ungefär 20 % under 1991 och med\r\nytterligare 1 % under 1992. Därtill kommer att\r\nutbudet har ökat genom avregleringen och med de\r\nnya operatörer som har inträtt på den inrikes\r\nflygmarknaden. Det är givet att dessa siffror sätter\r\npress på operatörerna att minska kostnaderna över\r\nhela fältet.</pre><pre>Jag tycker ändock att det är glädjande att Ulla\r\nPettersson och jag har samma grundläggande\r\nuppfattning att det faktiskt finns förutsättningar att\r\ndriva lönsam flygverksamhet när man under ett år\r\nhar över 400 000 passagerare mellan Gotland och\r\nfastlandet. Jag tror att det är den utgångspunkten\r\nsom också måste ligga till grund för regeringens\r\nbedömning.</pre><pre>Jag vill gärna säga till Ulla Pettersson att regeringen\r\nnaturligtvis får ta upp frågan på nytt om det mot\r\nförmodan skulle visa sig att ingen operatör skulle\r\nvilja flyga mellan Gotland och fastlandet.</pre><pre>I dagsläget finns det ingenting som talar för att det\r\nskulle behövas några som helst statliga insatser för\r\natt tillgodose en bra försörjning med flygtrafik\r\nmellan Gotland och fastlandet.</pre><pre>Anf. 244  ULLA PETTERSSON (s):</pre><pre>Fru talman! Det är alldeles riktigt att det är en\r\nnedskärning från sju till fem turer som nu är\r\naktuell. Det är i och för sig allvarligt nog, eftersom\r\ndet innebär att en stor del av möjligheterna till\r\nprivatresande försvinner, bl.a. under helgerna.\r\nMen det var inte det som var SAS utgångsbud. Det\r\när inte heller det som ligger i potten till hösten. Det\r\nfinns ett reellt hot. Om denna nedskärning sätts i\r\nverket sätter det naturligtvis sina spår i det\r\ngotländska näringslivet. Det är inte lätt att ragga\r\nföretag och annan verksamhet om man lever under\r\nett sådant hot.</pre><pre>Det som står i min fråga är ett direkt citat från\r\nbudgetpropositionen. Där sägs att samhället har ett\r\nsärskilt ansvar för att flygtrafik kan bedrivas i\r\nNorrlands inland till orter som i många fall saknar\r\ntillfredsställande transportalternativ. Det är alltså\r\nantalet transportalternativ som statsrådet har\r\nmotiverat sitt ställningstagande med, inte\r\nunderlaget i antal passagerare. Jag vill därför gärna\r\nfråga: Vilket tillfredsställande transportalternativ\r\nanser kommunikationsministern att det finns till\r\nGotland?</pre><pre>Anf. 245  Kommunikationsminister MATS\r\nODELL (kds):</pre><pre>Fru talman! Ulla Pettersson ställer nu en fråga som\r\nom det inte fanns något alternativ till flyget. Ulla\r\nPettersson vet lika väl som jag att staten satsar ca\r\n160 miljoner kronor på att upprätthålla året runt-\r\ntrafik med färjor till och från Gotland. Det\r\nalternativet finns.</pre><pre>Det är givetvis inte tillfredsställande för ett\r\nsamhälle som Gotland att enbart vara hänvisat till\r\nfärjetrafik, hur väl fungerande den än mår vara. Vi\r\nvet att ett fungerande näringsliv kräver att det finns\r\nflygförbindelse till en sådan destination som\r\nGotland.</pre><pre>Det är därför som man med stor tillförsikt kan\r\nstudera statistiken. Låt mig ta den sämsta månaden\r\nförra året som exempel. Det var januari månad. Då\r\nflög 24 990 passagerare mellan Gotland och\r\nfastlandet. Detta skall jämföras med linjen Umeå--\r\nÖstersund, som hade 10 000 passagerare under hela\r\nåret. Det är den enda linjen där riksdagen explicit\r\nhar sagt att samhället har ett konkret ansvar för att\r\nupprätthålla trafiken, detta på grund\r\nsjuktransporterna mellan Östersund och Umeå.</pre><pre>Anf. 246  ULLA PETTERSSON (s):</pre><pre>Fru talman! Jag noterar med tillfredsställelse att\r\nstatsrådet nu har fastslagit att våra färjetransporter\r\ninte är att betrakta som ett tillfredsställande\r\ntransportalternativ.</pre><pre>Det statsrådet sade i budgetpropositionen, vilket\r\njag nyss refererade, handlade om de orter som\r\nsaknade tillfredsställande transportalternativ. Jag\r\nräknar därmed Gotland till dessa, och jag utgår från\r\natt också statsrådet gör det. Vi skall väl inte\r\nsärbehandla delar av vårt land.</pre><pre>Jag är i och för sig inte särskilt intresserad av vilket\r\nbolag som sköter trafiken. Men det måste finnas en\r\nlångsiktighet. Trafiken till Gotland måste vara\r\njämförbar med den i andra landsändar, och den\r\nmåste finnas. Vi kan inte försätta oss i ett läge där\r\nman i ett län som i stor utsträckning är beroende av\r\nturism kanske under ett halvår eller ett års tid inte\r\nhar klart för sig när transporter kan ske och vem\r\nsom kommer att stå för transporterna.</pre><pre>De socialdemokratiska ledamöterna i\r\ntrafikutskottet har begärt ett riksdagsuttalande om\r\natt regionalflyget bl.a. till Gotland bör garanteras\r\npå en avreglerad marknad. Tyvärr nöjde sig\r\nriksdagen med kommunikationsministerns\r\nuttalande i budgetpropositionen som jag tidigare\r\nrefererade, där alla områden utom Norrland\r\nutesluts.</pre><pre>Jag är då tillbaka till min ursprungliga fråga. Kan vi\r\nräkna med samhällets stöd och samma statliga\r\nansvar för flygförbindelser till Gotland som för de\r\nnorrländska orter som saknar tillfredsställande\r\ntransportalternativ?</pre><pre>Anf. 247  Kommunikationsminister MATS\r\nODELL (kds):</pre><pre>Fru talman! Låt mig först och främst konstatera att\r\ndet var en regering som leddes av det parti som Ulla\r\nPettersson företräder som avvecklade det tidigare\r\ntransportstödet för flyget till Gotland. Det är klart\r\natt det alltid går bra att i opposition komma med\r\nolika bud. Det vore naturligtvis ännu bättre om\r\nman också anvisade olika trovärdiga alternativ för\r\nhur man skall finansiera de olika bud som man\r\nlägger i oppositionsställning. Men detta, fru\r\ntalman, är en annan debatt.</pre><pre>Låt oss ändå konstatera att flyget till och från\r\nGotland har en mycket ljus framtid. Varje enskild\r\nmånad i statistiken uppvisar ungefär tre gånger så\r\nmycket trafik som de svaga linjerna i Norrland har\r\nunder ett helt år. Underlaget för att bedriva lönsam\r\nflygtrafik till och från Gotland finner jag som\r\nmycket gott. Det finns alltså ingen anledning att nu\r\ngöra några uttalanden om statliga insatser i\r\nframtiden. Om den situationen uppkommer får vi\r\nåterkomma.</pre><pre>Anf. 248  ULLA PETTERSSON (s):</pre><pre>Fru talman! Jag har inte begärt ett enda öre i denna\r\ndebatt. Jag kan då heller inte avkrävas någon\r\nfinansiering. Det jag begär är att Gotland skall\r\nbehandlas på samma sätt som de orter i Norrlands\r\ninland som liksom Gotland saknar tillfredsställande\r\ntransportalternativ. Där är vi överens. Jag utgår\r\nfrån att statsrådet har haft någon tanke på\r\nfinansiering när han har gjort detta uttalande\r\nbeträffande andra orter i Sverige.</pre><pre>Överläggningen var härmed avslutad.</pre><pre>40 §  Svar på fråga 1992/93:546 om Postens\r\nprissättning</pre><pre>Anf. 249  Kommunikationsminister MATS\r\nODELL (kds):</pre><pre>Fru talman! Christer Eirefelt har frågat mig vad jag\r\navser att göra för att Posten i fortsättningen skall\r\nagera i överensstämmelse med kravet på sund\r\nkonkurrens.</pre><pre>Konkurrensverket har i en promemoria som i slutet\r\nav mars tillställdes Posten framfört vissa\r\nsynpunkter på Postens prissättning av s.k. EPS-\r\ntjänster, dvs. utskrift och kuvertering av räkningar\r\noch fakturor samt postbefordran av dessa till\r\nadressaterna. I promemorian ifrågasätts om\r\nprissättningen innebär ett missbruk av Postens\r\ndominerande ställning på marknaden.</pre><pre>Vad jag erfarit pågår diskussioner mellan Posten\r\noch Konkurrensverket med anledning av\r\nKonkurrensverkets promemoria.</pre><pre>Postens ensamrätt till brevbefordran avvecklades\r\nden 1 januari i år. Regeringen har därmed tagit ett\r\nviktigt steg för att uppmuntra konkurrensen på\r\nbrevmarknaden.</pre><pre>I och med bildandet av det nya Konkurrensverket\r\noch den fr.o.m. den 1 juli i år nya\r\nkonkurrenslagstiftningen, bedömer jag att\r\nstatsmakterna har redskap att värna om en sund\r\nkonkurrens på postmarknaden lika väl som på\r\növriga marknader.</pre><pre>Anf. 250  Andre vice talman CHRISTER\r\nEIREFELT (fp):</pre><pre>Fru talman! Tack för svaret,\r\nkommunikationsministern. Jag ville höra\r\nkommunikationsministerns reaktion på ärendet,\r\nframför allt därför att det tydligare än vanligt pekar\r\npå det problem som uppstår när man blandar\r\nmonopolverksamhet med verksamhet som är\r\nkonkurrensutsatt.</pre><pre>Det är inte första gången som Posten figurerar i\r\nmindre smickrande sammanhang. Det har t.ex.\r\nhandlat om budbilar, och diskussionen med City\r\nMail pågår ju fortfarande. Men man är på Posten\r\nsannerligen inte ensamma om detta. Bl.a.\r\nTeleverket har förorsakat liknande problem. Det\r\ntycks över huvud taget vara mycket svårt för våra\r\naffärsdrivande verk att klara omställningen från en\r\nmer skyddad verksamhet.</pre><pre>I detta fall handlar det enligt min uppfattning om\r\natt Posten klart missbrukar sin dominerande\r\nställning. Man kan här verkligen tala om en\r\ndominerande ställning. När det gäller\r\nbrevdistribution har Posten över 95 % av\r\nmarknaden. Även om ensamrätten, som\r\nkommunikationsministern mycket riktigt redovisar\r\ni svaret, har försvunnit är detta ett faktiskt\r\nmonopol.</pre><pre>Man tar för denna tjänst totalt 2:90 kr, inkl. porto.\r\nDet innebär att EPS-tjänsten i praktiken blir helt\r\ngratis. Med konkurrenslagens termer handlar det\r\ndels om underprissättning, dels om\r\nprisdiskriminering. Men det mest\r\nanmärkningsvärda, kommunikationsministern, är\r\nenligt min mening bristen på förståelse för kravet\r\npå konkurrensneutralitet. Varför rättar inte Posten\r\ntill detta utan att man skall behöva gå till\r\nMarknadsdomstolen?</pre><pre>Kommunikationsministern säger att redskapen\r\nfinns, och så är det säkert. Men regeringen måste\r\nbli ännu tydligare när det gäller att slå vakt om den\r\nfria konkurrensen. Det gäller framför allt med\r\nadress till våra affärsdrivande verk. Jag hoppas att\r\nkommunikationsministern är beredd att göra en\r\nännu tydligare markering.</pre><pre>Anf. 251  Kommunikationsminister MATS\r\nODELL (kds):</pre><pre>Fru talman! Det är alldeles uppenbart att de\r\nverktyg finns som behövs för att se till att vi\r\nupprätthåller en fungerande konkurrens även på de\r\nområden som nu hanteras av affärsverken, dvs.\r\nPosten, Televerket och Statens järnvägar. Redan i\r\ndag har Konkurrensverket utomordentliga\r\nmöjligheter att anhängiggöra denna typ av\r\nbeteende hos Marknadsdomstolen.</pre><pre>Christer Eirefelt talar om bristen på förståelse. Jag\r\ntycker att det kanske är för tidigt att uttala sig om\r\ndetta. Om jag är rätt underrättad har Posten nu\r\nytterligare en kort tid på sig att komma in med ett\r\nyttrande över Konkurrensverkets promemoria. Vi\r\nfår väl se vad som står i detta yttrande innan vi kan\r\nbedöma hur pass stor förståelse man har för detta.</pre><pre>Vi skall komma ihåg att de marknader som finns\r\ninom kommunikationssektorn är gamla s.k.\r\nnaturliga monopol. Jag tycker att vi i detta\r\nsammanhang kan påminna om att Sverige har\r\nvärldens mest öppna postmarknad. Vi är det första\r\nland i världen som avreglerat och tagit bort\r\nbrevmonopolet. Vi har också Europas mest öppna\r\ntelemarknad.</pre><pre>Vi är också ett föregångsland när det gäller att\r\nskapa konkurrens på spåren. 1988 års\r\ntrafikpolitiska beslut med separation av\r\ninfrastrukturen från operatören ger oss också\r\nmöjligheter att introducera konkurrens. Men jag\r\nhåller med Christer Eirefelt om att det är viktigt att\r\näven bevaka konkurrenssituationen när vi nu går\r\nmot en ny öppen marknad på de gamla\r\nmonopolmarknaderna.</pre><pre>Det är kanske värt att nämna att det finns partier\r\nhär i kammaren som är inne på att göra 180 grader\r\nom och cementera dessa monopol. Det är en\r\nutveckling som jag tror att vi har anledning att\r\nmotverka.</pre><pre>Anf. 252  Andre vice talman CHRISTER\r\nEIREFELT (fp):</pre><pre>Fru talman! Jag tycker att\r\nkommunikationsministern bortser litet från den\r\nsärskilda situation som våra affärsdrivande verk\r\nbefinner sig i. Det är riktigt att vi får en ny\r\nkonkurrenslag. Den kommer att hjälpa till att få en\r\neffektivare konkurrens och därmed effektivitet i\r\nvår ekonomi.</pre><pre>Men när det gäller de affärsdrivande verken har vi\r\nvid flera tillfällen blivit varse hur svårt detta är att\r\nhantera, inte minst därför att medvetenheten inte\r\nfinns hos dem som leder de affärsdrivande verken.\r\nNär det gäller de pågående diskussionerna med\r\nKonkurrensverket har de av samma skäl som\r\ntidigare, dess värre så här långt inte lett någonstans.\r\nDet finns inte den rätta förståelsen för hur viktigt\r\ndet är med konkurrens.</pre><pre>Det finns ytterligare ett besvärande inslag i den här\r\naffären. Genom att Posten nu bakar in kostnaden\r\nför den här tjänsten i brevportot blir den inte\r\nmomspliktig för Posten. Det blir den däremot för\r\nde konkurrerande företagen. Jag är medveten om\r\natt det kanske mer ligger på nästa svarande\r\nstatsråds bord, men den här försvårande aspekten\r\nkan ju rimligen inte vara acceptabel när vi talar om\r\nen ordentlig konkurrens,\r\nkommunikationsministern.</pre><pre>Anf. 253  Kommunikationsminister MATS\r\nODELL (kds):</pre><pre>Fru talman! Låt mig först konstatera att den\r\npromemoria som Konkurrensverket har tillställt\r\nPosten är ett mycket kraftfull dokument där man\r\nverkligen tar itu med dessa saker och kräver ett svar\r\nfrån Posten. Detta är ett exempel på att det nya\r\nKonkurrensverket faktiskt fungerar som det är\r\ntänkt.</pre><pre>Sedan får vi en ny konkurrenslag som ytterligare\r\nskärper kraven. Det är den normala bevakningen\r\nav konkurrensen. Dessutom har regeringen på\r\nteleområdet nyligen lagt fram en ny telelag som\r\nbl.a. tar upp de telespecifika delarna av\r\nkonkurrenssituationen.</pre><pre>På postsidan pågår för närvarande arbetet med en\r\npostlag som kommer att få ungefär motsvarande\r\nutformning som telelagen. Den skall även bevaka\r\nde specifika delar som är anknutna just till\r\npostverksamheten.</pre><pre>Anf. 254  Andre vice talman CHRISTER\r\nEIREFELT (fp):</pre><pre>Fru talman! Konkurrenslagen är utmärkt. Den\r\nkommer att rätta till mycket av de svagheter som\r\nfinns. Men jag tror fortfarande att den konstiga\r\nmellanställning som våra affärsdrivande verk har\r\ngör det extra svårt. Jag tror inte att vi kommer åt\r\ndetta med mindre än att det också finns en vilja från\r\nverkens håll att rätta till det.</pre><pre>Det är riktigt som kommunikationsministern säger:\r\nDen promemoria som utredaren har gjort är\r\nanmärkningsvärt hårt skriven. Det är t.ex så att han\r\nvill ha en omedelbar förändring i avvaktan på\r\ndomstolsprövning. Just för att detta är så\r\nuppenbart, vilket jag menar att det är, är det\r\nmärkligt att inte Posten själv fattar det beslutet i\r\nstället för att försöka förhala det.</pre><pre>Jag tackar kommunikationsministern för att detta\r\när ytterligare en markering. Det är viktigt med en\r\neffektiv konkurrens, inte minst i våra\r\naffärsdrivande verk.</pre><pre>Anf. 255  Kommunikationsminister MATS\r\nODELL (kds):</pre><pre>Fru talman! Christer Eirefelt säger att affärsverken\r\nhar konstiga mellanställningar. Jag kan delvis hålla\r\nmed om det. Det är just därför som det är så\r\noerhört viktigt att driva vidare arbetet med att\r\nbolagisera såväl Televerket som Posten.</pre><pre>Televerket är redan föremål för ett förslag om\r\nbolagisering genom den proposition som lades fram\r\nför ett par veckor sedan. Posten kommer att få ett\r\nmotsvarande förslag i samband med att en postlag\r\npresenteras. Den kommer också att reglera\r\nkonkurrensförhållandena. Det är nämligen viktigt\r\natt dessa verk kan uppträda i samma\r\nassociationsform som sina konkurrenter. Därmed\r\nlöses också den fråga som Christer Eirefelt tog upp\r\nom den ojämlika situationen när det gäller att\r\nmomsbelägga dessa tjänster.</pre><pre>Anf. 256  Andre vice talman CHRISTER\r\nEIREFELT (fp):</pre><pre>Fru talman! Där är vi överens. Bolagisering är bra,\r\nmen det löser dess värre inte hela problemet. Om\r\nden dominerande ställningen finns kvar hjälper det\r\ninte om vi har det i bolagsform i stället. Kravet på\r\nen effektiv konkurrens kommer att finnas även\r\nefter att den förändringen har skett.</pre><pre>Anf. 257  Kommunikationsminister MATS\r\nODELL (kds):</pre><pre>Fru talman! Jag tror att vi kan vara ganska överens\r\nom att både Posten och Televerket kommer att ha\r\nen dominerande ställning inom sina resp. områden\r\nunder mycket lång tid framöver. Därför är det\r\nviktigt att komplettera konkurrenslagstiftningen\r\nmed den speciella telelagen och den speciella\r\npostlagen. De visar hur man kan förena de politiska\r\nmål som riksdagen har ställt upp med en effektiv\r\nkonkurrens inom dessa för vårt lands välfärd\r\nmycket viktiga områden.</pre><pre>Överläggningen var härmed avslutad.</pre><pre>41 §  Svar på fråga 1992/93:513 om allmänhetens\r\nbankombudsman</pre><pre>Anf. 258  Statsrådet BO LUNDGREN (m):</pre><pre>Fru talman! Birgitta Johansson har frågat mig när\r\njag skall verkställa riksdagens beslut i december\r\n1992 att inrätta allmänhetens bankombudsman.</pre><pre>Jag vill först framhålla att riksdagens beslut inte\r\ninnebar att en allmänhetens bankombudsman skall\r\ninrättas, utan att frågan skulle utredas.</pre><pre>Frågan om en allmänhetens bankombudsman\r\nbereds inom Finansdepartementet och samråd har\r\nskett med Finansinspektionen och Svenska\r\nBankföreningen. Syftet med dessa diskussioner är\r\natt försöka finna en enhetlig lösning för den sektor\r\nsom tillhandahåller finansiella tjänster,\r\nkreditinstitut och försäkringsbolag. På\r\nförsäkringsområdet finns exempelvis\r\nKonsumenternas Försäkringsbyrå som ansvarar för\r\nrådgivning och informationsservice till\r\nkonsumenter. Jag räknar med att en lösning på\r\nfrågan skall kunna nås under hösten innevarande\r\når.</pre><pre>Jag vill i detta sammanhang även nämna att\r\nUtredningen om grupptalan vid svenska domstolar\r\nför närvarande överväger en möjlighet för\r\nKonsumentombudsmannen att föra s.k. grupptalan\r\ni för konsumenter viktiga frågor. En sådan\r\nmöjlighet skulle även kunna tillgodose\r\nbankkunders behov att få hjälp med sina\r\nmellanhavanden med bankerna.</pre><pre>Anf. 259  BIRGITTA JOHANSSON (s):</pre><pre>Fru talman! Först vill jag tacka statsrådet för svaret\r\npå min fråga. Men jag är inte helt nöjd. På en punkt\r\nhar statsrådet rätt. Det gäller detta att riksdagen\r\nfaktiskt begärde en utredning om inrättandet av en\r\nbankombudsman.</pre><pre>Bakgrunden till min fråga är naturligtvis att\r\nriksdagen i december fattade beslut om att ge\r\nregeringen i uppdrag att utreda inrättandet av en\r\nbankombudsman. Jag tycker att det har gått ganska\r\nlång tid nu. Det har gått tre och en halv månad\r\nsedan beslutet fattades.</pre><pre>Varje dag kan vi i press och övriga massmedier se\r\nuppgifter om olika bankers s.k. affärer. Jag vet ju\r\natt det egentligen inte hör ihop med den här frågan.\r\nDet kommer att hanteras i en annan ordning. Men\r\nmänniskor är oroliga. Människor som använder\r\nbankernas tjänster känner i dag stor tveksamhet.\r\nDe är oroliga för dyra villalån och för sina\r\nkonsumentkrediter.</pre><pre>Bankkunder känner också tveksamhet inför den\r\nflora av olika konton som de enskilda bankerna har.\r\nJag vet att bankkunderna ständigt frågar sig hur\r\nmycket de har blivit lurade och hur mycket de som\r\nkunder har blivit förda bakom ljuset.</pre><pre>Det är därför vi socialdemokrater tycker att det är\r\nså viktigt att vi kan stärka konsumenternas ställning\r\ngentemot banker och andra kreditinstitut. Det är\r\ndärför vi vill att vi skall få en allmänhetens\r\nbankombudsman som får till uppgift att ta fram\r\nprincipiellt viktiga klagomål hos bankkunder.</pre><pre>Sedan handlar det också om att säkra allmänhetens\r\nförtroende för det svenska betalningssystemet. Det\r\när därför jag inte är riktigt nöjd med svaret. Jag\r\ntycker att detta kunde komma fram tidigare än\r\nhösten 1993.</pre><pre>Anf. 260  Statsrådet BO LUNDGREN (m):</pre><pre>Fru talman! Först och främst vill jag säga att frågan\r\ninte legat stilla sedan riksdagen fattade beslut. Som\r\njag sade har vi berett frågan utifrån vad vi tror är\r\nviktigast, nämligen att försöka hitta en lösning som\r\ngör att branschen fungerar väl. Kan man få en bra\r\nlösning för hela sektorn tror jag att det är det bästa\r\nför alla konsumenter i det här avseendet.</pre><pre>Man skall vara försiktig när det gäller att använda\r\nuttryck som lura eller förd bakom ljuset. Jag är\r\nganska övertygad om att egentligen inte någon\r\nbank har ambitionen att lura eller föra kunder\r\nbakom ljuset. Ändå kan det inträffa att man\r\nkommer snett i relationerna. En kund kan uppleva\r\natt fel information lämnats. Sådant skall klaras ut\r\npå ett bra sätt. Det kan göras på det vis som jag\r\nredovisat här.</pre><pre>Jag tror att detta kan klaras av under de närmaste\r\nmånaderna och att det kan ge resultat i höst.</pre><pre>Anf. 261  BIRGITTA JOHANSSON (s):</pre><pre>Fru talman! Det är klart att jag är tacksam för att\r\narbetet, som statsrådet säger, inte legat stilla under\r\ntre och en halv månad. Men det har ändå inte\r\nkommit ut något speciellt av detta.</pre><pre>Det samråd som förekommer mellan\r\nFinansdepartementet, Bankföreningen och\r\nFinansinspektionen är naturligtvis viktigt. Men jag\r\ntror att lösningar av ungefär det slag som gäller\r\nförsäkringsfrågorna inte är bra just när det gäller\r\nbankerna. Här handlar det om oberoende och om\r\natt vara fristående. Det är otroligt viktigt för att\r\nallmänheten skall kunna ha förtroende för\r\nbankerna. Tyvärr har bankerna inte bästa rykte nu\r\nhos allmänheten.</pre><pre>Anf. 262  Statsrådet BO LUNDGREN (m):</pre><pre>Fru talman! Det finns två frågeställningar här. Den\r\nena gäller om en bankombudsman får se till\r\nrelationen mellan bankkunden och banken. Den\r\nandra gäller den finanskris som vi i Sverige har.</pre><pre>Skulle vi ägna oss åt att diskutera den senare frågan\r\nhär under frågestunden skulle vi naturligtvis\r\ndiskutera det politiska systemets ansvar för\r\nspekulationsekonomin under 80-talet, hur\r\ninkompetensen inom banksektorn i många\r\navseenden ledde till problem eller\r\nfallskärmsavtalen. Senare här under frågestunden\r\nkommer ju en fråga om fallskärmsavtal upp. Men\r\ndet är inte dessa saker som ställda fråga gäller, utan\r\nden gäller bankerna och relationerna till kunderna.\r\nI det avseendet är jag ganska övertygad om att vi\r\nfår lösa problemet på bästa sätt, som jag har anvisat\r\ni mitt ursprungliga frågesvar.</pre><pre>När det gäller den andra frågeställningen kan jag\r\nförsäkra att vi kommer att göra allt vi kan för att se\r\ntill att det skapas ett förtroende i varje fall för det\r\npolitiska systemets nuvarande möjligheter att\r\nhantera bankproblematiken.</pre><pre>Anf. 263  BIRGITTA JOHANSSON (s):</pre><pre>Fru talman! Jag tackar för det som Bo Lundgren\r\nsade sist i sitt förra inlägg. Min tanke var inte att\r\ndebatten skulle gälla hela det finansiella systemet.\r\nI stället handlar det om kunder som har konto i\r\nbank och som behöver bankernas tjänster.</pre><pre>Trots allt tror jag att det är otroligt viktigt att det\r\nsnabbt blir ett beslut och att det blir ett väldigt\r\noberoende system, så att man känner att ingen av\r\nparterna på finansområdet är inblandad. Det är\r\nalltså mycket viktigt att åstadkomma en sådan\r\nstatus. Om det finns möjligheter att kommma fram\r\ntill ett resultat tidigare än hösten 1993 är vi\r\ntacksamma.</pre><pre>Överläggningen var härmed avslutad.</pre><pre>42 §  Svar på fråga 1992/93:514 om skatteavdrag\r\nför broavgifter</pre><pre>Anf. 264  Statsrådet BO LUNDGREN (m):</pre><pre>Fru talman! Stina Eliasson har frågat mig om jag är\r\nberedd att medverka till att det blir lika självklart\r\nför arbetspendlare att göra skatteavdrag för\r\nbroavgifter vid landets första avgiftsfinansierade\r\nbro över Rödösundet i Storsjön i Jämtland som för\r\nandra arbetsresor.</pre><pre>Reglerna om avdrag för kostnader för resor mellan\r\nbostad och arbetsplats innebär att avdrag under\r\nvissa förutsättningar medges för resor med egen bil\r\nenligt schablon med 13 kr per mil. Beloppet är\r\noberoende av de faktiska kostnaderna i det\r\nenskilda fallet. Någon möjlighet till avdrag utöver\r\nschablonbeloppet för t.ex. en broavgift finns\r\nsåledes inte.</pre><pre>Om en skattskyldig genom att använda sig av t.ex.\r\nen avgiftsbelagd bro får en kortare körsträcka till\r\narbetet skulle det enligt min mening vara rimligt att\r\növerväga om avdrag bör medges även för\r\nbroavgiften, om det totala avdragsbeloppet\r\ndärigenom inte blir högre än det belopp som skulle\r\nha medgetts om bron inte kunnat användas.</pre><pre>Enligt vad jag inhämtat kommer frågan att tas upp\r\nav utredningen om tjänsteinkomstbeskattning i\r\ndess slutbetänkande i vår. I samband med att\r\nställning tas till utredningsförslagen bör även\r\nfrågan om broavgifter och liknande klaras ut.</pre><pre>Anf. 265  STINA ELIASSON (c):</pre><pre>Fru talman! Tack för svaret.</pre><pre>Landets första avgiftsfinansierade bro är bron över\r\nRödösundet i Storsjön i Jämtland, och den blir klar\r\nför trafik i sommar. Bron kommer att förkorta\r\nkörsträckorna inte minst för arbetspendlare från\r\nFrösön och västerut samt till och från Östersund.\r\nKörsträckan kommer att förkortas med 2 mil för en\r\nenkel resa. Det är mycket bra både\r\nsamhällsekonomiskt och miljömässigt.</pre><pre>Hur stor broavgiften blir för arbetspendlare är inte\r\nbestämt ännu. Men det är ganska säkert, sägs det,\r\natt avgiften blir ca 10 kr.</pre><pre>Vi i Jämtlands län har dock erfarit att broavgiften\r\ninte kommer att vara avdragsgill i deklarationen,\r\noch det är också vad statsrådet poängterar i sitt\r\nsvar.</pre><pre>Men det gäller, som sagt, den första\r\navgiftsfinansierade bron i Sverige. Därför är det\r\nganska lätt att titta i regelboken och säga nej. Det\r\nfinns ju inte någon regel för den här situationen.</pre><pre>Frågan är också principiellt väldigt viktig, eftersom\r\nfler broar och vägar i framtiden kan bli\r\navgiftsfinansierade.</pre><pre>Jag tolkar dock det svar som jag har fått som ganska\r\npositivt. Statsrådet säger att det enligt hans mening\r\nbör vara rimligt att överväga osv.</pre><pre>Statsrådet talar också om en skattskyldig som\r\ngenom att använda sig av t.ex. en avgiftsbelagd bro\r\nfår en kortare körsträcka till arbetet osv. Men\r\nkörsträckan blir fyra mil kortare. Det är klart att\r\ndet här också handlar om ekonomi. Den som väljer\r\nbort broalternativet har med nuvarande regler\r\nmöjlighet och rätt att göra ett schablonavdrag om\r\n13 kr per mil. Det är ju mera ekonomiskt att göra\r\nen omväg och köra fyra mil, om man ser det hela\r\nrent ekonomiskt.</pre><pre>Men här handlar det om att minska körsträckorna\r\noch därmed de negativa miljökonsekvenserna.</pre><pre>Anf. 266  Statsrådet BO LUNDGREN (m):</pre><pre>Fru talman! Av egna erfarenheter från tidigare när\r\ndet gäller frågestunder måste jag säga att mitt svar\r\nborde vara ganska positivt. Jag har sagt att det finns\r\nall anledning att överväga detta. Det är det första\r\njag ville kommentera.</pre><pre>Vidare är det naturligtvis fråga om en\r\nsamhällsekonomisk vinst från flera\r\nutgångspunkter, om man skulle välja\r\nbroalternativet. När det gäller de fyra mil tur och\r\nretur som körsträckan förkortas med blir det\r\navdrag på 52 kr jämfört med ett avdrag på 10 kr för\r\nbroavgiften. Även statsfinansiellt är detta mycket\r\nintressant. Det är t.o.m. så intressant att kalkylen\r\nockså utan avdragsrätt skulle gå ihop för den\r\nenskilde. Bensinen skulle nämligen kosta i\r\nstorleksordningen 20 kr om man kör den extra\r\nlånga vägen, jämfört med en broavgift om 10 kr.\r\nEgentligen skulle just det som nämns i det här\r\nexemplet löna sig för den enskilde även utan\r\navdragsrätt.</pre><pre>Som jag sagt i svaret tycker jag att det finns all\r\nanledning att överväga den här frågan i samband\r\nmed att vi tittar på tjänsteinkomstbeskattningen i\r\növrigt.</pre><pre>Anf. 267  STINA ELIASSON (c):</pre><pre>Fru talman! Jag sade ju att jag tyckte att svaret var\r\nganska positivt. Sunt förnuft säger faktiskt att det\r\nborde vara både möjligt och rimligt att få göra\r\navdrag i deklarationen.</pre><pre>Det är statsfinansiellt bra. Det håller jag med om.\r\nMen också miljömässigt är det väldigt bra. Lägger\r\nman ihop dessa båda faktorer är allting bra.</pre><pre>Statsrådet hänvisar till utredningen om\r\ntjänsteinkomstbeskattningen. Men jag anser att\r\ndetta är ganska bråttom. Bron över Rödösundet\r\nblir klar i sommar. Jag undrar därför när man kan\r\nräkna med ett regeringsförslag som riksdagen får ta\r\nställning till. Det är, som sagt, bråttom. Man hinner\r\nju åka på nämnda bro ganska många månader.</pre><pre>Anf. 268  Statsrådet BO LUNDGREN (m):</pre><pre>Fru talman! Om ett förslag från regeringen blir\r\naktuellt kommer ändringarna att träda i kraft den 1\r\njanuari 1994.</pre><pre>Anf. 269  STINA ELIASSON (c):</pre><pre>Fru talman! Jag uppfattar också det senaste som ett\r\nmycket positivt meddelande från statsrådet, som\r\njag vet har sunt förnuft. Det sunda förnuftet bör\r\nsegra också i det här fallet. Jämtarna och andra\r\narbetspendlare kommer att alltså få göra avdrag för\r\nbroavgifter i fortsättningen.</pre><pre>Anf. 270  Statsrådet BO LUNDGREN (m):</pre><pre>Fru talman! Jag ber att få tacka för den\r\nkomplimangen och replikera med att säga: Allt vi\r\nkan göra för det vackra landskapet Jämtland är\r\nnaturligtvis viktigt.</pre><pre>Överläggningen var härmed avslutad.</pre><pre>43 §  Svar på fråga 1992/93:544 om\r\nbeloppsgränsen för uttagande av skatt m.m.</pre><pre>Anf. 271  Statsrådet BO LUNDGREN (m):</pre><pre>Fru talman! Birger Andersson har frågat mig om\r\njag avser att lägga fram ett förslag om att höja\r\ngränsen för uttag av kvarskatt och återbetalning av\r\növerskatt.</pre><pre>Jag har nyligen efter regeringens bemyndigande\r\ntillkallat en särskild utredare som skall se över\r\nuppbördslagstiftningen. Frågan om beloppsgränser\r\när en av de frågor som kommer att tas upp i\r\nsamband med denna översyn. Utredningsarbetet\r\nberäknas vara avslutat före utgången av år 1994.\r\nJag är inte beredd att nu föreslå en höjning av\r\nbeloppsgränsen.</pre><pre>Anf. 272  BIRGER ANDERSSON (c):</pre><pre>Fru talman! Jag ber att få tacka statsrådet Bo\r\nLundgren för svaret.</pre><pre>\r\nStatsrådet hänvisar till översynen av\r\nuppbördslagstiftningen. Det är bra att en översyn\r\nav uppbördslagen görs. Den kom ursprungligen till\r\n1953. Det är uppemot 150 ändringar och tillägg i\r\nuppbördslagen, så vi är helt överens om att en\r\növersyn behöver göras.</pre><pre>Men den översyn som nu skall göras är mycket\r\nomfattande och den tar tid. Jag har haft tillgång till\r\ndirektiven och jag har tittat på dem. Även om\r\nstatsrådet säger att utredningen skall vara avslutad\r\nvid årsskiftet 1994/95 följer ett remissförfarande,\r\npropositionsskrivande och riksdagsbehandling.\r\nAllt tar sin tid.</pre><pre>Det jag efterlyser i min fråga är att statsrådet\r\nsnabbt lägger fram ett förslag om att höja\r\nbeloppsgränsen för uttagande av kvarstående skatt,\r\nliksom gränsen för återbetalning av överskjutande\r\nskatt. Senast gränsen höjdes var den 1 januari 1975,\r\ndå den höjdes till 25 kronor. Sedan dess har\r\ninflationen varit ganska våldsam. Jag har tittat på\r\nkonsumentprisindex och det har stigit mer än fyra\r\ngånger sedan den 1 januari 1975, mer än\r\nfyrdubblats alltså.</pre><pre>Den nuvarande låga gränsen innebär ju att\r\nutbetalning respektive inbetalning blir ett kostsamt\r\nförfarande. Regeringen tillträdde i oktober 1991.\r\nDet är angeläget att en justering av beloppsgränsen\r\nsker snarast möjligt. Jag skulle vilja ställa en fråga:\r\nVarför vill ett handlingskraftigt statsråd som Bo\r\nLundgren vänta fyra fem år på att föreslå en väl\r\nmotiverad höjning av beloppsgränsen?</pre><pre>Anf. 273  Statsrådet BO LUNDGREN (m):</pre><pre>Fru talman! Det skall inte behöva dröja så lång tid\r\ni och för sig. Men en sak som man kan säga är att\r\ndet är klart att det både ur den skattskyldiges och\r\nstatens synvinkel finns förenklingsaspekter i fråga\r\nom att höja beloppsgränsen. Men det finns också\r\nförluster att göra, både för den enskilde och för\r\nstaten, om beloppsgränsen höjs för mycket. Det\r\nfinns alltså ett spelrum. Man måste försöka\r\nkalibrera gränsen någorlunda rätt. Det tror jag att\r\nvi är överens om.</pre><pre>Det är viktigt att se till att vi inte kommer i en\r\nsituation där det kostar mer än det smakar, dvs. att\r\nkostnaden för att hantera en in- eller utbetalning\r\nblir så mycket större än själva beloppet. Det tror\r\njag är ganska självklart.</pre><pre>Diskussionerna i samband med skattereformen\r\ninnebar också att man inte skall förringa de små\r\nbäckarna av pengar. Vi måste ta till vara varje\r\nmöjlighet ur statens synpunkt att få in det staten\r\nskall ha in enligt den lagstiftning som gäller.\r\nNaturligtvis skall samma sak också gälla den\r\nenskilde i det sammanhanget.</pre><pre>Det är därför jag menar att det inte brådskar. Jag\r\nkan nämna som upplysning att utbetalningen av\r\növerskjutande skatt för uppbördsåret 1991/92\r\nkostade 11:47 kr per utbetalning. Fortfarande är\r\ndet en bit kvar tills det inte lönar sig för den\r\nenskilde. Det kan vara rätt viktigt att komma ihåg.</pre><pre>Det är också rimligt att skattsedlar på slutlig skatt\r\nskickas ut så att den skattskyldige får den\r\ninformation han vill ha.</pre><pre>Svaret blir slutgiltigt: Vi skall naturligtvis vara\r\nberedda att ändra beloppsgränsen. Men det får inte\r\nske så att statsverket tappar väsentliga inkomster\r\nenligt den lagstiftning som gäller. Det skall heller\r\ninte ske på ett sådant sätt att den enskilde förlorar\r\npå saken.</pre><pre>Anf. 274  BIRGER ANDERSSON (c):</pre><pre>Fru talman! Jag vill hänvisa till en proposition som\r\nstatsrådet och regeringen lade fram i oktober i fjol\r\nom vissa uppbörds- och indrivningsfrågor. I den\r\npropositionen tillgodosåg regeringen bankernas\r\nönskemål. De skulle tidigare göra skatteavdrag per\r\nkontohavare. Nu fick man möjlighet att göra\r\nskatteavdrag per konto. Räntor på minst 100 kr per\r\nkonto skulle redovisas. Riksdagen beslöt enligt\r\npropositionens förslag.</pre><pre>Detta har fått till följd att många barn kommer att\r\nfå kvarskatt på några tior. Att hålla på och ta in\r\nsmåbelopp i kvarskatt är inget som\r\nskattemyndigheterna skall syssla med enligt min\r\nmening. Det är därför viktigt att beloppsgränsen\r\nsnabbt höjs, så att skattemyndigheterna kan ägna\r\nsig åt viktigare uppgifter.</pre><pre>Om det gjordes ett litet misstag i oktober 1992, då\r\npropositionen lades fram, borde detta givtevis\r\nrättas till så fort som möjligt. Jag återkommer till\r\nmin vädjan till statsrådet Bo Lundgren att snabbt\r\nkomma med förslag om höjning av den nedre\r\ngränsen för kvarskatt.</pre><pre>Anf. 275  Statsrådet BO LUNDGREN (m):</pre><pre>Fru talman! Som Birger Andersson säkert vet har\r\njag svarat på den här frågan tidigare i riksdagen.\r\nJag försökte nu utveckla resonemanget bakom\r\nställningstagandet. Jag konstaterar också att\r\nuppgifterna om hur många som får kvarskatt och\r\nsom måste betala är ganska överdrivna.</pre><pre>Till syvende och sist rör det sig trots allt om pengar\r\nsom såväl för den enskilde när det gäller\r\növerskjutande skatt som för staten när det gäller\r\nkvarskatten är av viss betydelse. Man skall vara\r\nsparsam även med de mindre beloppen, såvitt jag\r\nförstår.</pre><pre>Anf. 276  BIRGER ANDERSSON (c):</pre><pre>Fru talman! Det som statsrådet Bo Lundgren nu\r\nsäger innebär ju att den höjning som gjordes 1974\r\noch som trädde i kraft den 1 januari 1975 var\r\nalldeles för hög. Kan det verkligen vara rimligt?</pre><pre>Anf. 277  Statsrådet BO LUNDGREN (m):</pre><pre>Fru talman! Jag tycker inte att det för saken vidare\r\natt diskutera huruvida finansminister Sträng och\r\nden dåvarande regeringen var för generösa. Å\r\nandra sidan kan man ju konstatera att vi på den\r\ntiden hade så höga marginalskatter att varje form\r\nav avdrag, exempelvis för att minska basen, var\r\nintressant. Det är en annan situation nu. Men\r\nsjälvfallet skall vi se till att justera gränserna i den\r\ntakt som det är rimligt att göra det utan de förluster\r\nsom jag talade om.</pre><pre>Överläggningen var härmed avslutad.</pre><pre>44 §  Svar på fråga 1992/93:545 om de s.k.\r\nfallskärmsavtalen i Nordbanken</pre><pre>Anf. 278  Statsrådet BO LUNDGREN (m):</pre><pre>Fru talman! Birger Andersson har frågat mig vilka\r\nåtgärder jag är beredd att vidta med anledning av\r\ntidningsuppgifter om att de s.k. fallskärmsavtalen\r\nför tre tidigare chefer i Nordbanken fördubblats\r\nefter det att personerna lämnat Nordbanken.</pre><pre>I december 1992 fick f.d. regeringsrådet Bengt\r\nHamdahl i uppdrag att granska anställningsavtal,\r\navtal om vederlag och eventuella andra med\r\nanställningen sammanhängande avtal mellan å ena\r\nsidan Nordbanken, å andra sidan tre av bankens\r\ntidigare verkställande direktörer: Rune Barnéus,\r\nGöran Hållén och Christer Ragnar. Enligt\r\nuppdraget skulle granskningen utmynna i en\r\nbedömning av möjligheten att få avtalen om\r\navgångsvederlag eller delar av avtalen\r\nogiltigförklarade eller enskilda avtalsvillkor\r\njämkade. Uppdraget redovisades till mig den 2\r\napril 1993.</pre><pre>Av utredarens redogörelse framgår att han ser\r\npessimistiskt på bankens möjligheter att gentemot\r\nnågon av de tre direktörerna få till stånd jämkning\r\neller ogiltigförklaring av avtalen om\r\navgångsvederlag. Utredaren rekommenderar\r\ndärför inte att någon process inleds mot de tre\r\ndirektörerna.</pre><pre>Bengt Hamdahls uppdrag innefattade endast en\r\ngranskning av de s.k. fallskärmsavtalen. Frågan om\r\neventuell skadeståndsskyldighet för\r\nstyrelseledamöter m.fl. behöver utredas vidare.\r\nGenom beslut den 2 april 1993 har\r\nFinansdepartementet uppdragit åt advokaten Otto\r\nRydbeck att utreda om det finns grund för staten\r\nsåsom ägare till Nordbanken att väcka talan mot\r\nstyrelseledamöter eller andra om skadestånd till\r\nbanken enligt reglerna i bankrörelselagen. I\r\nsamband härmed kommer även omständigheterna\r\nbakom de s.k. fallskärmsavtalen att granskas.\r\nUtredaren skall redovisa resultatet av sitt arbete\r\nsenast den 15 september 1993.</pre><pre>Anf. 279  BIRGER ANDERSSON (c):</pre><pre>Fru talman! Jag ber att få tacka statsrådet Bo\r\nLundgren även för svaret på denna fråga.</pre><pre>Många människor är upprörda över förhållandena\r\nkring de s.k. fallskärmsavtalen. Det är väl knappast\r\nnågon enskild fråga som under senare tid väckt så\r\nstarka känslor hos många svenskar som\r\navslöjandena om ingångna fallskärmsavtal. Det är\r\nförståeligt. Det är lätt att känna stark olust över vad\r\nsom kommer fram. Här har personer i ledande\r\nställning i bankföretag medverkat till jättelika\r\nförluster. När de har lämnat sitt arbete har de haft\r\navtal som i många fall gett dem en otroligt bra\r\nekonomisk situation.</pre><pre>När jag ställde min fråga hade jag tillgång endast till\r\ntidningsuppgifter. Sedan dess har jag haft tillfälle\r\natt ta del av f.d. regeringsrådet Bengt Hamdahls\r\nutredning. Jag vill beröra några saker i den\r\nutredningen som jag tycker är särskilt\r\nuppseendeväckande.</pre><pre>Jag vet att statsrådet Bo Lundgren inte har haft\r\nnågot att göra med det som jag nu kommer att\r\nberöra. Det hände under den socialdemokratiska\r\nregeringens tid med Allan Larsson som\r\nfinansminister.</pre><pre>Vid årsskiftet 1990/91 hade den dåvarande\r\nstyrelsen för Nordbanken ställt sina platser till\r\nförfogande. Finansminister Allan Larsson och den\r\nsocialdemokratiska regeringen utsåg en ny styrelse\r\nmed Björn Wahlström som styrelseordförande. De\r\ntre högsta cheferna i Nordbanken hade indirekt\r\nanmodats att lämna sina befattningar, även om de\r\nsjälva sade upp sig. De lämnade sina befattningar\r\nmed omedelbar verkan. Samtliga hade generösa\r\nuppsägningsavtal. Cirka fyra månader efter\r\nuppsägningstidpunkten kom Björn Wahlström\r\növerens med de tre f.d. cheferna om mycket bättre\r\nförmåner än dem som skulle ha följt av en mycket\r\nvälvillig tolkning av de ursprungliga\r\nanställningsavtalen. Totalkostnaden för\r\nNordbanken blev uppemot 50 miljoner kronor.</pre><pre>Det är synnerligen uppseendeväckande, milt\r\nuttryckt. Det är bra och absolut nödvändigt att\r\nansvarsfrågan utreds ytterligare.</pre><pre>Jag vill fråga statsrådet om han är beredd att här i\r\nriksdagen lämna en utförlig redogörelse så fort som\r\nadvokat Rydbecks utredning är klar.</pre><pre>Anf. 280  Statsrådet BO LUNDGREN (m):</pre><pre>Fru talman! Låt mig först göra några allmänna\r\nreflexioner som kan vara viktiga.</pre><pre>Jag reagerar i likhet med Birger Andersson och\r\nsannolikt många andra mot omfattningen av en hel\r\ndel av de avgångsvederlag, fallskärmsavtal eller vad\r\nman kallar det som har redovisats under den\r\nsenaste tiden. Å andra sidan skall man inte dra den\r\nslutsatsen -- och det gör inte heller Birger\r\nAndersson -- att avgångsvederlag i någon form inte\r\nkan vara nödvändiga för att skapa en trygghet.</pre><pre>Jag har för egen del utfärdat riktlinjer för de banker\r\nsom ligger under min del av regeringsarbetet om\r\nhur man skall utforma sådana, exempelvis med\r\navräkning mot framtida lön och en viss längsta tid\r\nsom bör upprätthållas.</pre><pre>Det är också viktigt att konstatera att det inte går\r\natt här säga att alla de personer som har nämnts i\r\nmitt frågesvar är ansvariga exempelvis för vad som\r\nhar inträffat i Nordbanken. Det är viktigt att\r\nkomma ihåg detta, även om vi har synpunkter på\r\nstorleken av dessa avtal.</pre><pre>Från detta till vad som har inträffat. Också jag\r\ntycker att avtalen, som jag sade, redan när de\r\nutsprungligen tecknades med dessa tre personer var\r\nmycket förmånliga. Jag tycker att den utvidgning\r\nsom skedde våren 1991, var anmärkningsvärd. Jag\r\nförstår själv inte riktigt varför man gjorde denna\r\nutvidgning. Det finns tankar om detta redovisade i\r\nBengt Hamdahls utredning.</pre><pre>Jag har noterat att styrelseordföranden Björn\r\nWahlström i en tidningsintervju har sagt följande\r\nom dessa avtal:</pre><pre>''Jag var lika upprörd som alla andra -- -- -- för jag\r\ntyckte att avtalen var fruktansvärt ohemula i alla de\r\nhär fallen.''</pre><pre>Jag har därför svårt att inse varför man faktiskt\r\nförlängde avtalen så som skedde. Det är också\r\ndärför som jag har lämnat i uppdrag till Otto\r\nRydbeck att utröna orsakerna till att avtalen\r\nförlängdes.</pre><pre>Anf. 281  BIRGER ANDERSSON (c):</pre><pre>Fru talman! Jag tycker att statsrådet Bo Lundgren\r\nhar tagit tag i denna fråga på ett bra sätt. Men\r\nhittills har det väl endast gjorts utredningar, och det\r\när påtagligt svårt att komma från ord till handling.\r\nMan ställer sig frågan: Vilket ansvar har en\r\nstyrelseordförande och en styrelse i övrigt? Vilket\r\nansvar har revisorerna? Jag skulle kunna ställa fler\r\nsådana frågor.</pre><pre>Det förefaller mig som om gällande lagstiftning nu\r\nkan vara i behov av en översyn. Jag vill ställa\r\nytterligare en fråga till statsrådet, även om\r\nstatsrådet inte svarade på min förra fråga, om\r\nstatsrådet är beredd att ge en utförlig redovisning\r\nhär efter advokat Rydbecks utredning. Min\r\nkompletterande fråga är följande: Är statsrådet\r\nberedd att medverka till en översyn av nu gällande\r\nlagstiftning, om det visar sig befogat? Jag tänker\r\nnärmast på avtalslagen och bankrörelselagen, men\r\näven på andra lagar som kan bli aktuella i\r\nsammanhanget.</pre><pre>Anf. 282  Statsrådet BO LUNDGREN (m):</pre><pre>Fru talman! Jag glömde snarare att svara på frågan.\r\nDet är självklart att jag för riksdagen kan redovisa\r\nden utredning som skall lämnas till mig av Otto\r\nRydbeck. Det kan ske på olika sätt, endera\r\nmuntligen här i kammaren, om talmannen så\r\nmedger, eller genom att skriftligen överlämna den\r\ndokumentation som finns. Självfallet skall\r\nriksdagen ha den dokumentation som den tycker\r\natt den har anledning att få.</pre><pre>När det gäller lagstiftningsändringar tror jag att det\r\nhär mera är en fråga om omdöme än om brister i\r\nlagstiftningen som sådan. Det är viktigt att den som\r\nhar en ägarroll uppfyller den på ett bra sätt. Man\r\nhar då ett ansvar. Det är den nuvarande regeringens\r\ninställning att vi skall ta detta ägaransvar och\r\nförsöka hindra avtal som inte är inom den ram som\r\nvi tycker är rimlig och som inte har de villkor som vi\r\ntycker är skäliga. Jag vet att Justitiedepartementet i\r\nvissa avseenden funderar på att ändra reglerna för\r\nredovisning av olika former av förmåner och avtal i\r\ndessa sammanhang. Det kan var en möjlighet.</pre><pre>Anf. 283  BIRGER ANDERSSON (c):</pre><pre>Fru talman! Jag tackar för att Bo Lundgren lovar\r\natt lämna en redovisning för det som kommer fram\r\nav advokat Rydbecks utredning. Det är värdefullt\r\natt dessa frågor verkligen tas upp till ytan, så att\r\nsvenska folket får klart för sig att vi politiker\r\nverkligen vill ta tag i detta och så att sådana här\r\nsaker inte kommer att upprepas alltför ofta i\r\nframtiden. Jag tackar än en gång för svaret.</pre><pre>Överläggningen var härmed avslutad.</pre><pre>45 §  Svar på fråga 1992/93:549 om\r\nskattemyndigheternas resurser</pre><pre>Anf. 284  Statsrådet BO LUNDGREN (m):</pre><pre>Fru talman! Marianne Andersson har frågat mig\r\nom regeringen planerar några åtgärder för att\r\ntillföra skattemyndigheterna ytterligare resurser.\r\nBakgrunden är att skattemyndigheterna liksom\r\nandra myndigheter under flera år har utsatts för\r\nrationaliserings- och besparingskrav, vilket även\r\nfortsätter kommande år. Enligt frågeställaren är\r\nrisken mycket stor att syftet med verksamheten\r\näventyras, beslutade skatter inte drivs in och\r\nekonomiska brottslingar kommer undan.</pre><pre>Vad frågan främst tar sikte på är\r\nskattemyndigheternas möjligheter att bedriva en\r\neffektiv kontrollverksamhet. Det har inte kunnat\r\nundvikas att intensiteten i delar av denna\r\nverksamhet har gått ned något de senaste åren. Det\r\nhänger emellertid i allt väsentligt samman med det\r\nomfattande förändringsarbete som har pågått på\r\nskatteområdet och inte med de besparingskrav som\r\nställts på myndigheterna.</pre><pre>Den mest intensiva reformperioden är nu avslutad,\r\noch i 1992 års budgetproposition underströks\r\nvikten av att relativt snabbt åter uppnå den\r\nomfattning på kontrollverksamheten som rådde\r\ntidigare. Enligt vad jag har erfarit gör\r\nmyndigheterna också stora ansträngningar för att\r\nnå det målet.</pre><pre>För den kommande treårsperioden betonas i årets\r\nbudgetproposition vikten av att genom\r\nrationalisering frigöra resurser för bl.a. ökad\r\nkontrollverksamhet. Resurserna skall i högre grad\r\nän vad som hittills skett riktas in mot det väsentliga\r\nskatteundandragandet. Den planeringsram som\r\nföreslås för de tre närmaste budgetåren är\r\nberäknad så att den ger utrymme för en sådan\r\nomprioritering av resurser till kontrollverksamhet\r\nsom jag nu nämnt. Det sker också en geografisk\r\nomfördelning av resurser till exempelvis\r\nStockholms län, där vissa problem blivit särskilt\r\ntydliga.</pre><pre>Mot bakgrund av vad jag nu har sagt anser jag att\r\nförutsättningarna för en gynnsam utveckling av\r\nkontrollverksamheten är goda. Som jag redan har\r\nantytt innebär detta emellertid inte att det saknas\r\nproblem. Jag följer därför utvecklingen med stor\r\nuppmärksamhet.</pre><pre>Anf. 285  MARIANNE ANDERSSON (c):</pre><pre>Fru talman! Jag vill först tacka skatteministern för\r\nsvaret. Jag vill betona att jag inte har någonting\r\nemot att skattemyndigheterna sätts under ett\r\neffektivitetstryck, men jag undrar om inte gränsen\r\nnu är nådd. Om effekten av en besparing blir\r\nnegativ för statskassan, förefaller den inte särskilt\r\nklok. Jag anar en liten öppning mot en förändring i\r\navslutningen av statsrådets svar, men faktum\r\nkvarstår att det nu läggs ut varsel ute i landet därför\r\natt man inte klarar att behålla personal som\r\nuppenbarligen behövs och som är lönsam.</pre><pre>Jag tror inte att det bara är förändringsarbete som\r\nhar lett till nedgången i granskningsarbetet. Det\r\nfinns också andra skäl. Jag vill först upprepa frågan\r\nvad statsrådet egentligen tänker göra för att\r\nupprätthålla tilltron till vårt skattesystem och för att\r\ninte statens inkomster ytterligare skall försvagas.\r\nOm inte skattemyndigheternas kontroll fungerar,\r\nriskerar hela systemet att förlora den respekt och\r\nlojalitet som det måste ha för att fungera som\r\navsett.</pre><pre>När beloppsgränsen för att över huvud taget göra\r\nen utredning höjs för mycket och företagen inte\r\ngranskas tillräckligt, uppkommer en rad effekter.\r\nBl.a. urholkas skattemoralen när allmänheten\r\nfinner att risken för upptäckt är mycket liten.</pre><pre>Statsfinansiellt innebär otillräcklig och bristande\r\nkontroll att betydande belopp undandras. Seriösa\r\nföretagare får allt större svårigheter att klara\r\nkonkurrensen med illojala företag som driver delar\r\nav verksamheten ''svart''. Den som råkar göra fel\r\ntill sin egen nackdel får ingen rättelse, vilket\r\nurholkar rättssäkerheten och tilltron till\r\nskattemyndigheterna.</pre><pre>Nu har mer av skattemyndigheternas resurser\r\nmycket riktigt styrts över till utökad kontroll, vilket\r\nskett på bekostnad av administration och service.\r\nDet har säkerligen kunnat göras en hel del, men det\r\nfinns nog inte mycket mer att göra. Jag anser att\r\nden kvalificerade kontrollen bör ges ett tillskott för\r\natt man skall komma till rätta med de stora\r\nskattebovarna och kunna behålla något mer av\r\nresurserna inom den normala granskningen.</pre><pre>Anf. 286  Statsrådet BO LUNDGREN (m):</pre><pre>Fru talman! Jag vill först säga att Riksskatteverket,\r\nsom Marianne Andersson antagligen har noterat,\r\nhar varit prioriterat i årets budgetbehandling\r\njämfört med statliga myndigheter i övrigt. Det är\r\nnaturligtvis ett uttryck för att jag är medveten om\r\nden situation som berörs i frågeställningen.</pre><pre>Det är självfallet vidare så att reformarbetet har\r\nbetytt mycket, eftersom all personal måste lära sig\r\ndet nya, vilket tar sin tid. Också det tror jag att vi\r\när överens om. Vi kan också vara överens om att\r\nmycket kan göras utan att det krävs direkt\r\nresurstillskott. Det gäller att prioritera på ett riktigt\r\nsätt och att styra resurser till den kontroll som kan\r\nge bra tillskott till statsfinanserna och höja tilltron\r\ntill att systemet som sådant fungerar.</pre><pre>Det gäller för oss i regering och riksdag att utforma\r\nlagstiftningen på ett sådant sätt att man kan\r\nförenkla den normala uppbörden och hanteringen\r\nför att få resurser att granska exempelvis mera\r\nkvalificerade deklarationer. Mycket kan alltså\r\ngöras utan resurstillskott. Man jag skall villigt säga\r\natt i den mån det kan behövas är också jag beredd\r\natt överväga även resurstillskott, om de kan riktas\r\ntill sådan verksamhet som behövs för att förbättra\r\nefterlevnaden av de skatteregler som vi har. Jag\r\ntillhör dem som menar att skatteuttaget i Sverige\r\nrimligen, sett över tiden, bör sänkas, men det är\r\nsjälvklart att de regler som finns skall följas så länge\r\nsom vi har dem.</pre><pre>Anf. 287  MARIANNE ANDERSSON (c):</pre><pre>Fru talman! Jag är naturligtvis medveten om att\r\nskattemyndigheterna har blivit någorlunda\r\nprioriterade. Det är positivt.</pre><pre>Som vi båda också är medvetna om pågår ett\r\noerhört stort arbete att förändra, prioritera och\r\nangripa de stora felen. Men jag tror att det är farligt\r\natt låta det gå allt för långt genom att bara angripa\r\nde stora bovarna. Resurserna är faktiskt så pass\r\nsmå att det här inte riktigt klaras av.</pre><pre>Att vanliga löntagare inte granskas och att\r\nuppenbara fel inte rättas till, såvida felen inte ligger\r\npå en hög nivå -- utan att nämna några belopp --\r\nurholkar förtroendet för skattesystemet. Det är\r\nändock angeläget att systemet finns. Prioriteringar\r\nskall göras, men det får inte allt för mycket gå ut\r\növer den den vanliga granskningen.</pre><pre>Överläggningen var härmed avslutad.</pre><pre>46 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:175 till socialutskottet</pre><pre>1992/93:181 och 203 till utrikesutskottet</pre><pre>1992/93:231 till utbildningsutskottet</pre><pre>1992/93:239 till näringsutskottet</pre><pre>1992/93:242 till bostadsutskottet</pre><pre>47 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkanden 1992/93:FiU15--\r\nFiU19</pre><pre>Skatteutskottets betänkanden 1992/93:SkU25 och\r\nSkU33</pre><pre>Lagutskottets betänkanden 1992/93:LU22, LU36,\r\nLU37 och LU38</pre><pre>Utrikesutskottets betänkanden 1992/93:UU16 och\r\nUU21</pre><pre>Socialförsäkringsutskottets betänkande\r\n1992/93:SfU7</pre><pre>Trafikutskottets betänkande 1992/93:TU24</pre><pre>48 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:189 Ändring i körkortslagen (1977:477)</pre><pre>1992/93:192 Sänkt dieseloljeskatt, m.m.</pre><pre>1992/93:208 Vissa tullfrågor avseende ADB-\r\nhantering</pre><pre>1992/93:217 Ändring i den s.k. sexmånadersregeln\r\nför sjömän</pre><pre>1992/93:230 Valfrihet i skolan</pre><pre>1992/93:236 Ägande av den avgiftsfinansierade\r\nradio- och TV-verksamheten</pre><pre>1992/93:241 Övergång till konventionell\r\nbeskattning av allmännyttiga bostadsföretag</pre><pre>Motionerna</pre><pre>med anledning av prop. 1992/93:140 Svensk\r\nverksamhet i Antarktis</pre><pre>1992/93:Jo93 av Sten Söderberg (-)</pre><pre>1992/93:Jo94 av Margareta Winberg m.fl. (s)</pre><pre>med anledning av prop. 1992/93:205 Inrättande av\r\nTyresta nationalpark</pre><pre>1992/93:Jo95 av Sten Söderberg (-)</pre><pre>Socialutskottets betänkande</pre><pre>1992/93:SoU15 Socialpolitik -- inriktning och\r\nanslag</pre><pre>Utbildningsutskottets betänkanden</pre><pre>1992/93:UbU11 Vissa skollagsfrågor</pre><pre>1992/93:UbU21 Vissa anslag för utveckling av\r\nskolväsendet, m.m.</pre><pre>Trafikutskottets betänkanden</pre><pre>1992/93:TU25 Köp av interregional persontrafik på\r\njärnväg</pre><pre>1992/93:TU26 Åtgärder rörande taxitrafiken</pre><pre>1992/93:TU33 Ersättning till trafikhuvudmännen\r\nför köp av viss kollektivtrafik</pre><pre>Jordbruksutskottets betänkande</pre><pre>1992/93:JoU16 Djurskydd m.m.</pre><pre>p5p &gt; Bostadsutskottets betänkanden</pre><pre>1992/93:BoU11 Vissa anslag till\r\nbostadsförsörjningen m.m.</pre><pre>1992/93:BoU15 Allmänna samlingslokaler</pre><pre>1992/93:BoU16 Kulturstöd vid ombyggnad m.m.</pre><pre>1992/93:BoU17 Länsstyrelserna m.m.</pre><pre>1992/93:BoU18 Plan- och bygglagen m.m.</pre><pre>49 §  Anmälan om interpellationer</pre><pre>Anmäldes att följande interpellationer framställts</pre><pre>den 2 april</pre><pre>1992/93:117 av Viola Furubjelke (s) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTiotusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen. Vad vi bevittnar nu är att jämföra\r\nmed judeutrotningen under Hitlertiden.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar får psykiska och fysiska men för\r\nresten av livet.</pre><pre>Jag vill därför fråga invandrarministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen vidtagit åtgärder för att kvinnor\r\nfrån Bosnien-Herzegovina och Kroatien skall få\r\nkvinnliga tolkar, som ej är av serbisk börd, liksom\r\natt kvinnliga förhörsledare och kvinnliga offentliga\r\nbiträden utses?</pre><pre>4. Vilka extra insatser är regeringen beredd att\r\nbidra med för att våldtagna flyktingar från detta\r\nområde skall få professionell behandling att kunna\r\nleva vidare med sina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>6. Vilka åtgärder avser regeringen vidta med de\r\nvittnesmål om systematiska våldtäkter som\r\nkommer fram vid polisens och Invandrarverkets\r\nutredningar i enskilda ärenden?</pre><pre>1992/93:118 av Gullan Lindblad (m) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTiotusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen. Vad vi bevittnar nu är att jämföra\r\nmed judeutrotningen under Hitlertiden.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat den som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Detta är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar får psykiska och fysiska men för\r\nresten av livet.</pre><pre>Jag vill därför fråga kulturministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen vidtagit åtgärder för att kvinnor\r\nfrån Bosnien-Herzegovina och Kroatien skall få\r\nkvinnliga tolkar, som ej är av serbisk börd, liksom\r\natt kvinnliga förhörsledare och kvinnliga offentliga\r\nbiträden utses?</pre><pre>4. Vilka extra insatser är regeringen beredd att\r\nbidra med för att våldtagna flyktingar från detta\r\nområde skall få professionell behandling att kunna\r\nleva vidare med sina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>6. Vilka åtgärder avser regeringen vidta med\r\nanledning av de vittnesmål om systematiska\r\nvåldtäkter som kommer fram vid polisens och\r\nInvandrarverkets utredningar i enskilda ärenden?</pre><pre>1992/93:119 av Laila Strid-Jansson (nyd) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTiotusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen. Vad vi bevittnar nu är att jämföra\r\nmed judeutrotningen under Hitlertiden.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar får psykiska och fysiska men för\r\nresten av livet.</pre><pre>Jag vill därför fråga invandrarministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen vidtagit åtgärder för att kvinnor\r\nfrån Bosnien-Herzegovina och Kroatien skall få\r\nkvinnliga tolkar, som ej är av serbisk börd, liksom\r\natt kvinnliga förhörsledare och kvinnliga offentliga\r\nbiträden utses?</pre><pre>4. Vilka extra insatser är regeringen beredd att\r\nbidra med för att våldtagna flyktingar från detta\r\nområde skall få professionell behandling att kunna\r\nleva vidare med sina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>6. Vilka åtgärder avser regeringen vidta med de\r\nvittnesmål om systematiska våldtäkter som\r\nkommer fram vid polisens och Invandrarverkets\r\nutredningar i enskilda ärenden?</pre><pre>1992/93:120 av Eva Zetterberg (v) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTiotusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen. Vad vi bevittnar nu är att jämföra\r\nmed judeutrotningen under Hitlertiden.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar får psykiska och fysiska men för\r\nresten av livet.</pre><pre>Jag vill därför fråga invandrarministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen vidtagit åtgärder för att kvinnor\r\nfrån Bosnien-Herzegovina och Kroatien skall få\r\nkvinnliga tolkar, som ej är av serbisk börd, liksom\r\natt kvinnliga förhörsledare och kvinnliga offentliga\r\nbiträden utses?</pre><pre>4. Vilka extra insatser är regeringen beredd att\r\nbidra med för att våldtagna flyktingar från detta\r\nområde skall få professionell behandling att kunna\r\nleva vidare med sina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>6. Vilka åtgärder avser regeringen vidta med de\r\nvittnesmål om systematiska våldtäkter som\r\nkommer fram vid polisens och Invandrarverkets\r\nutredningar i enskilda ärenden?</pre><pre>1992/93:121 av Margareta Viklund (kds) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTiotusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen. Vad vi bevittnar nu är att jämföra\r\nmed judeutrotningen under Hitlertiden.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar får psykiska och fysiska men för\r\nresten av livet.</pre><pre>Med hänvisning till ovanstående vill jag ställa\r\nföljande frågor till invandrarministern:</pre><pre>1. På vilket sätt agerar Sverige för att ge stöd till\r\nprojekt i det forna Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det forna Jugoslavien\r\nsom är i behov av särskilt stöd och behandling på\r\ngrund av systematiska våldtäkter?</pre><pre>3. Har regeringen tagit hänsyn till att kvinnor från\r\nBosnien-Herzegovina och Kroatien behöver få\r\nkvinnliga tolkar, som inte är av serbisk börd, liksom\r\natt kvinnliga förhörsledare och kvinnliga offentliga\r\nbiträden utses?</pre><pre>4. Vilka extra insatser är regeringen beredd att\r\nbidra med för att våldtagna flyktingar från detta\r\nområde skall få professionell behandling för att\r\nkunna leva vidare med sina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>6. Vilka åtgärder avser regeringen vidta med de\r\nvittnesmål om systematiska våldtäkter som\r\nkommer fram vid polisens och Invandrarverkets\r\nutredningar i enskilda ärenden?</pre><pre>1992/93:122 av Margitta Edgren (fp) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar blir förstörda både fysiskt och\r\npsykiskt för resten av livet.</pre><pre>Jag vill därför fråga\r\nsocialministern/invandrarministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen tagit hänsyn till att kvinnor från\r\nBosnien-Herzegovina och Kroatien behöver få\r\nkvinnliga tolkar, som ej är av serbisk börd?</pre><pre>4. Vilka extra insatser är regeringen beredd att\r\nuppmana Invandrarverket att vidta för att\r\nvåldtagna flyktingar från detta område skall få\r\nprofessionell behandling att kunna leva vidare med\r\nsina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>1992/93:123 av Marianne Andersson (c) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTiotusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen. Vad vi bevittnar nu är att jämföra\r\nmed judeutrotningen under Hitlertiden.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar får psykiska och fysiska men för\r\nresten av livet.</pre><pre>Jag vill därför fråga invandrarministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen vidtagit åtgärder för att kvinnor\r\nfrån Bosnien-Herzegovina och Kroatien skall få\r\nkvinnliga tolkar, som ej är av serbisk börd, liksom\r\natt kvinnliga förhörsledare och kvinnliga offentliga\r\nbiträden utses?</pre><pre>4. Vilka extra insatser är regeringen beredd att\r\nbidra med för att våldtagna flyktingar från detta\r\nområde skall få professionell behandling att kunna\r\nleva vidare med sina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>6. Vilka åtgärder avser regeringen vidta med de\r\nvittnesmål om systematiska våldtäkter som\r\nkommer fram vid polisens och Invandrarverkets\r\nutredningar i enskilda ärenden?</pre><pre>1992/93:124 av Annika Åhnberg (-) till\r\nkulturministern om flyktingkvinnor från forna\r\nJugoslavien:</pre><pre>Situationen i det forna Jugoslavien är katastrofal.\r\nTusentals flyktingar lever under ytterst primitiva\r\nsanitära förhållanden. Människor svälter, fryser\r\nihjäl, dödas, våldtas och stympas. FN:s\r\nhjälpsändningar har hindrats att komma fram.\r\nÖverenskommelser om vapenvila har regelbundet\r\nbrutits.</pre><pre>Ansvaret för situationen i det forna Jugoslavien\r\nvilar tungt på framför allt den serbiska\r\nstatsledningen.</pre><pre>När angriparna tågat in i ett samhälle har de ofta\r\ntvångsinkvarterat flickor och kvinnor i skolan och\r\nutnyttjat skolan som bordell där flickorna och\r\nkvinnorna systematiskt utsatts för våldtäkter, oftast\r\ngruppvåldtäkter. Mödrar har tvingats bevittna\r\nvåldtäkter på sina egna döttrar. Mödrar och döttrar\r\nhar våldtagits tillsammans.</pre><pre>De systematiska våldtäkterna (40 000--60 000) på\r\nkvinnor och barn syftar till att bryta ner\r\npersoligheten och tvinga kvinnor att föda barn som\r\nde hatar därför att fadern är en fiende.</pre><pre>Det finns i Kroatien och flera andra länder projekt\r\nsom drivs av Röda Korset för att ge socialt och\r\npsykologiskt stöd till de kvinnor som utsatts för\r\nvåldtäkter. Rädda Barnen har startat utbildning för\r\npsykologer och speciallärare i Kroatien, för att\r\nspeciellt nå utsatta barn. Dessa är exempel på\r\nviktiga insatser. Sverige måste som nation ge ett\r\naktivt stöd till dessa projekt och verka för ett\r\ninternationellt engagemang.</pre><pre>I dag finns i vårt land många flyktingar från\r\nBosnien-Herzegovina och andra länder i det forna\r\nJugoslavien. Många av dem har gjort ohyggliga\r\nupplevelser. Vi vet inte hur många kvinnor och\r\nbarn det finns i vårt land som blivit utsatta för\r\nsystematiska våldtäkter. För många kvinnor är det\r\nockså av olika skäl tabubelagt att berätta att de\r\nvarit med om våldtäkter.</pre><pre>Det finns kunskap om att den som blivit utsatt för\r\nsådana våldshandlingar som våldtäkter och andra\r\nkrigshandlingar blir förstörda både fysiskt och\r\npsykiskt för resten av livet.</pre><pre>Jag vill därför fråga\r\nsocialministern/invandrarministern:</pre><pre>1. På vilket sätt agerar Sverige för att ge stöd till\r\nprojekt inne i det f.d. Jugoslavien som syftar till att\r\nframför allt hjälpa våldtagna kvinnor och barn?</pre><pre>2. Ämnar regeringen undersöka hur många av\r\nflyktingarna i Sverige från det f.d. Jugoslavien som\r\när i behov av särskilt stöd och behandling på grund\r\nav systematiska våldtäkter?</pre><pre>3. Har regeringen tagit hänsyn till att kvinnor från\r\nBosnien-Herzegovina och Kroatien behöver få\r\nkvinnliga tolkar, som ej är av serbisk börd?</pre><pre>4. Vilka extra insatser är regeringen beredd att\r\nuppmana Invandrarverket att vidta för att\r\nvåldtagna flyktingar från detta område skall få\r\nprofessionell behandling att kunna leva vidare med\r\nsina upplevelser?</pre><pre>5. På vilket sätt ämnar regeringen uppmuntra och\r\ninbjuda frivilliga organisationer att besöka och\r\nskapa kontakter med flyktingar på förläggningar i\r\nSverige?</pre><pre>1992/93:125 av Maj Britt Theorin (s) till statsrådet\r\nAlf Svensson om en FN-konvention som definierar\r\nsystematiska våldtäkter som krigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar.</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:126 av Berith Eriksson (v) till statsrådet\r\nAlf Svensson om en FN-konvention som definierar\r\nsystematiska våldtäkter som krigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar?</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:127 av Harriet Colliander (nyd) till\r\nstatsrådet Alf Svensson om en FN-konvention som\r\ndefinierar systematiska våldtäkter som\r\nkrigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar?</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:128 av Charlotte Branting (fp) till\r\nstatsrådet Alf Svensson om en FN-konvention som\r\ndefinierar systematiska våldtäkter som\r\nkrigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar?</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:129 av Marianne Andersson (c) till\r\nstatsrådet Alf Svensson om en FN-konvention som\r\ndefinierar systematiska våldtäkter som\r\nkrigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar?</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:130 av Gullan Lindblad (m) till statsrådet\r\nAlf Svensson om en FN-konvention som definierar\r\nsystematiska våldtäkter som krigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal.</pre><pre>Ett förslag till en sådan konvention bör arbetas\r\nfram till FN-konferensen om mänskliga rättigheter\r\ni Wien i sommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar?</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:131 av Annika Åhnberg (-) till statsrådet\r\nAlf Svensson om en FN-konvention som definierar\r\nsystematiska våldtäkter som krigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor. Inom FN pågår ett arbete med en\r\ndeklaration om sexuellt motiverat våld mot kvinnor\r\ni krig och konflikter men ett ickeförpliktigande\r\nuttalande är inte tillräckligt.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Jag vill mot ovanstående bakgrund ställa följande\r\nfrågor:</pre><pre>Delar regeringen vår uppfattning att det behövs en\r\nFN-konvention som särskilt tar upp systematiskt\r\nsexuellt våld mot kvinnor i krig och konflikter?</pre><pre>Delar regeringen uppfattningen att en sådan\r\nkonvention bör öppnas för undertecknande i\r\nsamband med FN:s konferens om mänskliga\r\nrättigheter i Wien i sommar?</pre><pre>Vilka initiativ tänker regeringen ta för att en sådan\r\nkonvention skall läggas fram?</pre><pre>1992/93:132 av Margareta Viklund (kds) till\r\nstatsrådet Alf Svensson om en FN-konvention som\r\ndefinierar systematiska våldtäkter som\r\nkrigsförbrytelser:</pre><pre>Kriget i f.d. Jugoslavien upprör och skrämmer oss i\r\nsin ofattbara grymhet. Förutom alla de krigets fasor\r\nsom drabbar människorna i Bosnien-Herzegovina\r\nkommer också rapporter om de mest avskyvärda\r\nkränkningar av kvinnor och barn.</pre><pre>Det är belagt av såväl Amnesty International som\r\nEG:s undersökningskommission och Corell-\r\nkommissionen att framför allt muslimska kvinnor\r\noch barn utsätts för systematiska våldtäkter av\r\nserbiska soldater och att våldtäkter används som ett\r\nvapen i kriget. Samtidigt finns uppgifter som visar\r\natt alla parter i kriget gör sig skyldiga till sexuella\r\növergrepp. Många har dödats i samband med dessa\r\nilldåd.</pre><pre>Många skakande berättelser om våldet och\r\nvåldtäkterna i Bosnien-Herzegovina finns att läsa i\r\nbl.a. Amnesty Internationals rapport.</pre><pre>Tusentals muslimska kvinnor är offer. Mödrar har\r\ntvingats åse hur deras döttrar våldtagits, för att\r\nsedan bli våldtagna själva. Även små flickor har\r\nvåldtagits och lämnats att förblöda.</pre><pre>Våldtäkt ingår som en del i en militär strategi för att\r\nvisa makt, terrorisera, förödmjuka och\r\ndemoralisera den muslimska befolkningen och\r\ntvinga människor att lämna sina hem. Förutom att\r\nutsätta muslimska kvinnor för största tänkbara\r\nförnedring är syftet också att de skall föda serbiska\r\nbarn.</pre><pre>Genom tiderna har sexuellt våld använts som vapen\r\ni krig eller som bestraffning.</pre><pre>Den internationella humanitära rättens regler --\r\nden humanitära rätten i väpnade konflikter --\r\ntäcker de flesta tänkbara situationer i vilka\r\nmänniskor är i behov av skydd, men den tar inte\r\nsärskilt upp och förbjuder sexuellt våld mot\r\nkvinnor.</pre><pre>Den internationella uppmärksamhet som\r\nvåldtäkterna i Bosnien-Herzegovina givits, gör att\r\nsituationen troligen är gynnsammare nu än\r\nnågonsin för att få världssamfundets stöd för en\r\nbindande FN-konvention som slår fast att\r\nsystematiska våldtäkter skall definieras som\r\nkrigsförbrytelser och att brott av detta slag kan\r\nprövas i en internationell tribunal. Ett förslag till en\r\nsådan konvention bör arbetas fram till FN-\r\nkonferensen om mänskliga rättigheter i Wien i\r\nsommar.</pre><pre>Med hänvisning till ovanstående vill jag ställa\r\nföljande frågor till statsrådet:</pre><pre>1. Delar regeringen min uppfattning att det behövs\r\nen FN-konvention som särskilt tar upp\r\nsystematiska våldtäkter mot kvinnor i krig och\r\nkonflikter?</pre><pre>2. Anser regeringen att en sådan konvention bör\r\naktualiseras och undertecknas i samband med FN:s\r\nkonferens om mänskliga rättigheter i Wien i\r\nsommar?</pre><pre>3. Vilka initiativ tänker regeringen ta för att en\r\nsådan konvention skall läggas fram?</pre><pre>den 5 april</pre><pre>1992/93:133 av Berndt Ekholm (s) till\r\nmiljöministern om uppföljningen av\r\nparlamentarikerkonferensen i Brasilia:</pre><pre>FN:s miljökonferens UNCED i Rio de Janeiro juni\r\n1992 var regeringarnas plattform för gemensamma\r\nställningstaganden i flera stora globala miljöfrågor.\r\nDenna konferens följdes i november 1992 av ett\r\nparlamentarikermöte, som följde upp Riomötets\r\nresultat. Mötet hölls i IPU:s, den\r\ninterparlamentariska unionens, regi. Till IPU är\r\nflertalet av världens parlament anslutna.</pre><pre>Mötet hade föregåtts av en förberedande konferens\r\ni Kamerun i april 1992, som samlat sig kring\r\nYaoundédeklarationen, vilken ställt upp en serie\r\nkrav på UNCED-konferensen. I Brasilia ägnades\r\nmötet åt att följa upp Riokonferensen i belysning\r\nav deklarationen från Kamerunmötet.</pre><pre>Av slutdeklarationen från mötet i Brasilia framgår\r\natt parlamentarikerna intagit en kritisk och otålig\r\nhållning till UNCED-processens många dokument.\r\nMan efterlyser på flera punkter ett bredare anslag,\r\nkonkretare åtgärder och tidtabeller för\r\ngenomförande av olika förslag.</pre><pre>Anmärkningsvärt litet information om resultaten\r\nfrån detta möte har spridits i Sverige. Bland annat\r\nföljande punkter redovisas i slutdokumentet:</pre><pre>q  Såväl skattepolitiken som den ekonomiska\r\npolitiken skall främja en hållbar utveckling.</pre><pre>q  Nationalkommitéer bör tillsättas för\r\ngenomförande av en integrerad politik och\r\naktionsplaner inom området miljö och utveckling.</pre><pre>q  Riodeklarationen bör vidareutvecklas till en\r\nkomplett ''Earth Charter'' för antagande vid FN:s\r\ngeneralförsamling 1995, i samband med FN:s 50-\r\nårsjubileum.</pre><pre>q  UNCSD, FN-kommissionen för uppföljning av\r\nUNCED, skall ge hög prioritet åt översyn av\r\nAgenda 21 och utvecklingen av mätbara mål,\r\npreciserade delmål och tidtabeller.</pre><pre>q  GATT, UNCTAD och regionala institutioner\r\nskall uppmärksamma kopplingen mellan miljö och\r\nhandel. Multi- och bilaterala handelsavtal skall ta\r\nfull hänsyn till miljökonsekvenserna.</pre><pre>q  Alla industriländer uppmanas att leva upp till\r\nbiståndsmålet 0,7 % av BNP till år 2000.</pre><pre>\r\nq  Nya strategier för städernas miljö skall innefatta\r\nhållbara energi- och transportsystem.</pre><pre>q  Nationalräkenskaperna måste fullt ut inkludera\r\nmiljökostnader och sociala kostnader. BNP bör\r\nersättas av beräkningar av en hållbar\r\nnettonationalinkomst.</pre><pre>q  Återupptagna klimatförhandlingar för att\r\nfastställa mål och tidsschema för reduktion av\r\nutsläpp i alla länder, särskilt industriländerna.</pre><pre>q  Skogsprinciperna analyseras för att förbättras\r\noch förhandlingarna om en ramkonvention\r\nåterupptas.</pre><pre>q  En nationell bevarandeplan för den biologiska\r\nmångfalden bör utvecklas.</pre><pre>q  Stärk lagstiftningen avseende\r\ngränsöverskridande förflyttning av miljöfarligt\r\nmaterial. Etablera återanvändning och\r\nrecirkulering när det är möjligt. Förhindra\r\ndumpning av giftiga ämnen i utvecklingsländerna.</pre><pre>q  Ökat stöd till hållbar utveckling, bland annat\r\ngenom att skära ned i utgifter som inte möter krav\r\npå hållbarhet, särskilt militära utgifter.</pre><pre>q  Miljö- och utvecklingsperspektiven måste\r\ntillföras utbildningen från grundskolan upp i\r\nvuxenskolan.</pre><pre>q  Det är nödvändigt att ändra värderingar och\r\nattityder för att klara målet om hållbar utveckling.</pre><pre>Också parlamentarikerkonferensens\r\nställningstagande utgör en viktig grund för det\r\nfortsatta miljöarbetet i Sverige.</pre><pre>Jag vill också fråga miljöministern vilka åtgärder\r\nregeringen har vidtagit med anledning av\r\nparlamentarikerkonferensens slutdokument, vilka\r\nåtgärder som planeras framöver mot bakgrund av\r\nBrasiliamötet och om regeringen avser agera\r\ninternationellt för de skärpningar, i förhållande till\r\nRiomötets dokument, som Brasiliamötet föreslår.</pre><pre>den 6 april</pre><pre>1992/93:134 av Agne Hansson (c) till\r\nnäringsministern om Volvos fabrik i Kalmar m.m.:</pre><pre>Ett fullföljande av Volvos beslut att lägga ner\r\nbilfabriken i Kalmar är inte enbart ett ur\r\nregionalpolitisk synpunkt felaktigt beslut och ett\r\nmycket hårt slag mot Kalmarregionen. Det är också\r\nett ur industripolitisk synpunkt högst tvivelaktigt\r\noch felaktigt beslut.</pre><pre>Vid Kalmarfabriken har en modern\r\nindustriproduktion byggts upp. Det löpande\r\nbandets princip har ersatts av modernare och\r\nutvecklande arbetsmetoder som är internationellt\r\nbanbrytande. Det har gett ökat engagemang och\r\nansvar hos de anställda och förbättrat arbetsmiljön.\r\nEffektiviteten har ökat. Genom Kalmarfabriken\r\nhar Volvo blivit ett favorituttryck för avancerat\r\ntänkande i arbetsplanering, nya\r\nproduktionsformer, i medarbetardeltagande,\r\narbetstillfredsställelse och effektiv,\r\nkvalitetsbaserad produktion. Den serie val och\r\nbeslut som gjorts av företaget vid Kalmarfabriken\r\nhar influerat till debatt och uppmuntrat\r\nkonkurrerande tillämpning på andra håll.</pre><pre>När företagsledningar eller forskare skall skissa på\r\nmöjliga nya framtider eller söka exempel på den\r\nbästa produktionsmodellen går de till\r\nKalmaranläggningen. Volvo har genom\r\nKalmarfabriken blivit nyckeln till en modell som\r\nhar övervunnit gamla produktionsmodeller och\r\nblickat framåt mot en möjlig europeisk modell för\r\nindustriella relationer. Det är en modell som genom\r\nsin speciella form och sociala och industriella\r\norganisation skapat en konkurrensfördel för dem\r\nsom infört den.</pre><pre>Nedläggningen av Kalmarfabriken har därför också\r\ngett eko internationellt. Många internationella\r\nindustriforskare har kritiserat nedläggningen av\r\nKalmarfabriken. När Volvo bestämde sig för att\r\nlägga ner sin moderna fabrik i Kalmar och behålla\r\nden gamla, otidsenliga Torslandafabriken med sitt\r\nlöpande band stängde man dörren till en utveckling\r\nmot en svensk eller europeisk modell för\r\nbiltillverkningen, menar forskarna.</pre><pre>Kvalificerad kunskap går förlorad när\r\nKalmarfabriken läggs ner. Precis som debatten om\r\narbetsorganisationen håller på att mogna i Europa\r\nbestämmer sig Volvo för att stänga den fabrik som\r\ngett företaget dess renommé för avancerat tänkande\r\noch effektiv, kvalitetsbaserad produktion. Den\r\ninverkan som nedläggningen får på det socio-\r\ntekniska tänkandet, på arbetsorganisationen, på de\r\nprogram för att anpassa arbetsplatser till\r\nmänniskorna som pågår och på universitets- och\r\nyrkesutbildningar över hela världen, kommer att\r\nbli enorm. De ekonomiska skälen för\r\nnedläggningen av Kalmarfabriken är svåra att\r\nstyrka och nedläggningen kommer att leda till en\r\nnedgång i produktiviteten mätt i arbetstimmar per\r\nbil, menar forskarna.</pre><pre>Även svenska arbetslivsforskare har ställt sig\r\nkritiska till denna prioritering från Volvos sida och\r\nmenar att bra byts mot dåligt.</pre><pre>Det som nu sagts om Kalmarfabriken äger sin\r\ngiltighet också för Uddevallaenheten. I en\r\ndebattartikel i Dagens Nyheter den 1 april säger\r\nVolvoledningen att Kalmar under många år varit\r\nVolvos bästa svenska fabrik. Ändå är man beredd\r\natt lägga ner den.</pre><pre>I och med att Kalmar och Uddevalla är symboler\r\nför ''mänskligt anpassade arbetsplatser'' och Volvos\r\nprioritering av att lägga ner i Uddevalla och Kalmar\r\nframför Torslanda väckt stor internationell\r\nuppståndelse blir också nedläggningsbeslutet om\r\ndet fullföljs en negativ faktor för Sverige som\r\nledande internationell industrination. Beslutet\r\nkommer att uppfattas som att Sverige inte längre är\r\nen ledande industrination med fortsatt teknisk\r\nutveckling av goda arbetsmiljöer och ett\r\nföregångsland i dessa andra avseenden. Sådana\r\nallvarliga konsekvenser för Sverige bör undvikas.\r\nVi bör i stället fortsätta att stärka Sverige som\r\nledande industrination.</pre><pre>Med hänvisning till vad som ovan anförts vill jag\r\nfråga näringsministern:</pre><pre>1.  Avser regeringen vidta åtgärder som innebär att\r\nen nedläggning förhindras av Volvos bästa och\r\nmodernaste industrienhet i Kalmar framför andra\r\nfabriksenheter?</pre><pre>2.  Vilka åtgärder i övrigt är regeringen beredd att\r\nvidta för att Sverige, med utgångspunkt från Volvo\r\nsom ledande svenskt biltillverkningsföretag, skall\r\nbehålla och utveckla sin tätposition som ett\r\nföregångsland vad gäller avancerat tänkande och\r\neffektiv, kvalificerad industriproduktion?</pre><pre>1992/93:135 av Agne Hansson (c) till statsrådet Bo\r\nLundgren om bankernas kreditförluster och\r\nnuvarande kreditgivning:</pre><pre>En väsentlig beståndsdel i den allmänna\r\nekonomiska krisen i dag är den finansiella kris som\r\nSverige genomlever. Det är en följd av 80-talets\r\nlössläppta ekonomiska politik tillsammans med\r\nbankernas ansvarslösa kreditgivning som nu slår\r\nmycket hårt mot många enskilda, företag och\r\nregioner i vårt land.</pre><pre>Merparten av bankernas kreditförluster kan\r\nhänföras till fastighetsmarknaden i\r\nstorstadsområdena, främst Stockholmsregionen.\r\nTill följd av kreditförlusterna tar bankerna ut höga\r\nräntor på all utlåning. Gapen mellan inlånings- och\r\nutlåningsräntorna är stort. Det drabbar enskilda,\r\nboendet, byggandet och småföretagen.</pre><pre>Kreditförlusterna hos bankerna har resulterat i en\r\nrestriktivitet i kreditgivningen som innebär att\r\nnästan all kreditgivning till bostadssektorn och\r\nbyggandet stoppats. Framför allt är det glesbygden\r\noch de regioner där kreditförlusterna i\r\nbankväsendet varit minst som drabbas hårdast av\r\nbankernas restriktivitet i långivningen. I Kalmar\r\nlän och i norra delarna av landet har t.ex.\r\nkreditförlusterna varit mycket små och i vissa delar\r\ninga alls. Ändå ges inga krediter till sunda och\r\nvälplanerade projekt -- investeringar som skulle ge\r\nvärdefullt tillskott till sysselsättningen och\r\nmedverka till att stärka samhällsekonomin.\r\nBankernas agerande tycks utgå från den omvända\r\nmaximens princip att fortsätta att ge krediter med\r\nhyggliga villkor i storstadsregionerna, där de stora\r\nkreditförlusterna skett, och stoppa krediter eller\r\nkräva orimliga säkerhetsmarginaler i de områden\r\ndär kreditförlusterna varit små eller inga alls.</pre><pre>Detta bromsar utvecklingen och den allmänna\r\ntillväxten i ekonomin och förstärker de regionala\r\nskillnaderna i landet. Det ökar orättvisorna genom\r\natt det är de seriösa småföretagen och\r\nfastighetsinvesterarna i stora delar av landet som\r\nfår lida för de aningslösa fastighetsspekulationerna\r\nsom skedde i storstadsområdena och den tillika\r\nansvarslösa kreditgivningen i slutet av 80-talet.</pre><pre>Kreditförlusterna i storstadsområdena är i sin tur\r\norsaken till att staten nu måste gå in med stöd till\r\nbankerna. Ett stöd som alla får vara med att betala,\r\ndels som småsparare och dels som skattebetalare.</pre><pre>Utvecklingen under 80-talet och den finansiella\r\nkrisen utgör en tydlig illustration till de\r\nsamhällsekonomiskt skadliga effekter som följer av\r\nen centralisering av människor och resurser till\r\nenbart vissa delar av landet. En mer aktiv\r\ndecentraliseringspolitik syftande till att utveckla\r\nhela landet hade motverkat den finansiella kris vi\r\nnu har.</pre><pre>Jag vill mot ovanstående bakgrund fråga\r\nskatteministern:</pre><pre>1.  Hur stora är de regionala skillnaderna i\r\nkreditförluster över landet och vad avser\r\nregeringen vidtaga för åtgärder med anledning av\r\ndessa skillnader?</pre><pre>2.  Hur fördelar sig förlusterna för fastighetslån\r\nregionalt och i förhållande till andra typer av\r\nkreditförluster och vilka slutsatser drar regeringen\r\nav detta?</pre><pre>3.  Avser skatteministern göra en närmare analys\r\nav konsekvenserna för glesbygden och de svaga\r\nregionerna beträffande bankernas ogina\r\nbehandling av glesbygdsprojekt och olika\r\nvillkorsgivning för krediter i skilda delar av landet\r\noch hur avser regeringen komma till rätta med\r\nifrågavarande problem?</pre><pre>4.  Vilka åtgärder är skatteministern i övrigt\r\nberedd att vidtaga för att nödvändig kreditgivning\r\ntill byggsektorn och småföretagens\r\nkapitalförsörjning skall säkras på ett rättvist sätt i\r\nalla delar av landet?</pre><pre>den 8 april</pre><pre>1992/93:136 av Ingbritt Irhammar (c) till\r\nutrikesministern om Israel och de mänskliga\r\nrättigheterna:</pre><pre>Det råder stor osäkerhet om fredssamtalen om\r\nMellersta Östern kan återupptas i april. Sedan\r\nIsrael deporterade 400 palestinier till södra\r\nLibanon i december avbröts fredssamtalen. Våldet\r\nökade markant i området. Dödandet av israeler\r\nfrån palestiniernas sida har besvarats med ökat\r\nförtryck av palestinierna på ockuperat område.\r\nPalestinierna fortsätter att terroriseras,\r\nmisshandlas och förföljas av den israeliska\r\nockupationsmakten. Palestinierna på ockuperat\r\nområde anses sedan slutet av mars månad som\r\n''lovligt'' villebråd. Israels regering har gett nya\r\ninstruktioner för såväl soldater som bosättare. De\r\nhar nu fått tillstånd att skjuta för att döda\r\npalestinier som antas vara beväpnade.</pre><pre>Under mitt besök vid Västbanken och Gazaremsan\r\nunder slutet av mars och början av april fick jag\r\nerfara vad de nya instruktionerna har kommit att\r\ninnebära. Bl.a. skjöts en 12-åring ihjäl av israeliska\r\nsoldater. Pojken, som var utvecklingsstörd, lekte\r\nmed en leksakspistol och avrättades med ett skott\r\nutan förvarning. Nervösa israeler skjuter mot alla\r\nmisstänkta. En israelisk polis, som inte stannade\r\nvid en vägspärr skjöts samma vecka ihjäl av misstag\r\nsom det hette.</pre><pre>Förtvivlan, hopplöshet, rädsla och hat lyser ur\r\nögonen på palestinierna som lever på de av Israel\r\nockuperade områdena. De anser sig glömda av\r\nomvärlden, som upptas av andra mer nära\r\nkonflikter i forna Jugoslavien och Sovjetunionen. I\r\nskuggan av de nya konflikterna fortsätter israelerna\r\natt bryta mot de mänskliga rättigheterna.</pre><pre>De kollektiva bestraffningar som israeler utsätter\r\nden palestinska befolkningen på de ockuperade\r\nområdena för är främmande för såväl vår\r\nmänniskosyn som vår rättstradition.</pre><pre>Både Västbanken och Gazaremsan stängdes av i\r\nslutet av mars. Palestinierna får ej lämna områdena\r\nutan särskilt tillstånd, vilket är svårt att erhålla. På\r\nGazaremsan råder varje kväll utegångsförbud för\r\npalestinierna. Detta utegångsförbud har varat\r\nsedan Intifadan började för över fem år sedan. Till\r\nföljd av utegångsförbudet riskerar de som vill få tag\r\ni läkare eller ambulans och ej har telefon att skjutas\r\ndirekt när de lämnar sitt hus för att få vård.</pre><pre>Palestiniernas hus fortsätter att förstöras.\r\nIsraelerna använder nu anti-tankmissiler i stället\r\nför dynamit vid förstörandet. Det innebär att även\r\ngrannarnas hus förstörs när israelerna vill straffa en\r\nfamilj som har en son som t.ex. kastat sten mot\r\nisraeliska soldater.</pre><pre>Tortyr sker närmast rutinmässigt vid både\r\npolisstationer och i fängelserna. Under mitt besök\r\navled en palestinier under förhör. De israeliska\r\npoliserna och soldaterna ställs emellertid ytterst\r\nsällan till ansvar för sina handlingar.</pre><pre>För ett par månader sedan stoppades en grupp från\r\nAmnesty International vid flygplatsen i Tel Aviv.\r\nDen tilläts ej komma in i landet för att undersöka\r\nanmälningar om brott mot mänskliga rättigheter i\r\nIsrael, vilket är mycket anmärkningsvärt.</pre><pre>Bosättningarna på ockuperat område fortsätter.\r\nNya vägar byggs som ansluter nybyggena\r\nsinsemellan och avstänger gamla palestinska byar.\r\nVattnet som det råder stor brist på, används i första\r\nhand av israelerna till trädgårdsbevattning,\r\nswimmingpooler m.m. innan palestinierna till en\r\nhögre kostnad än israelserna kan använda vattnet\r\ntill jordbruket och fruktodlingarna.</pre><pre>Skatteräder görs mot palestinska hem, där\r\nisraeliska soldater konfiskerar radioapparater,\r\nbandspelare m.m. som palestinierna inte har\r\nbevarat inköpskvittona på. Skattetrycket ökar på\r\nalla områden för palestinierna. Även tvåhjuliga\r\nåsnekärror måste palestinierna inregistrera och\r\nbetala avgift för.</pre><pre>Israelerna lovade när fredsprocessen började att\r\nförbättra situationen för palestinierna.\r\nFörtroendeskapande åtgärder skulle vidtas. Den\r\nnya Rabinregeringen kom till makten bl.a. för att\r\nde sade sig vilja få fred med palestinierna och de\r\nandra grannarna. Många har de senaste månaderna\r\nmot bakgrund av det ökade våldet och förtrycket\r\növergett hoppet om att någonsin få leva i fred och\r\nfrihet.</pre><pre>Jag har respekt för israelernas önskan att säkra sin\r\nstats existens, men i dagens läge är det min\r\nuppfattning att vi från svensk sida och övriga\r\nomvärlden måste sätta större tryck på israelerna så,\r\natt de respekterar mänskliga rättigheter på de\r\nockuperade områdena. Självklart måste vi\r\nsamtidigt fördöma våld från palestiniernas sida.\r\nÖkat våld och förtryck leder enbart till ökat hat. De\r\nfundamentaliska krafterna inom det palestinska\r\nfolket, såsom Hamas, ökar när de moderata\r\npalestinierna inte uppnår förbättringar för sitt folk\r\ni fredsprocessen. Därigenom motverkar den\r\nisraeliska brutaliteten i själva verket sitt eget syfte.</pre><pre>Mot bakgrund av det anförda vill jag ställa följande\r\nfråga till utrikesministern:</pre><pre>Vilka åtgärder ämnar regeringen vidta för att\r\nförsöka förmå Israel att respektera mänskliga\r\nrättigheter på de ockuperade områdena?</pre><pre>1992/93:137 av Simon Liliedahl (nyd) till\r\nnäringsministern om privatisering av statliga\r\nföretag:</pre><pre>Enligt proposition 1991/92:69 avser regeringen att\r\nprivatisera 35 i propositionen angivna företag.\r\nFrånsett privatisering av SSAB verkar regeringens\r\nplaner att ha gått i stå, trots att näringsministern i\r\npressen fortlöpande hävdar att förhandlingar om\r\nprivatiseringar fortsätter med oförminskad kraft.</pre><pre>Det tycks emellertid vara klart att\r\nprivatiseringsprogrammet avsevärt försenats bl.a.\r\npå grund av att överenskommelserna om\r\nmoratorium i de framförhandlade krispaketen\r\ntolkats olika av regeringen och\r\nSocialdemokraterna.</pre><pre>Mot bakgrund av ovanstående vill jag fråga\r\nstatsrådet Per Westerberg:</pre><pre>Avser regeringen att, trots socialdemokraternas\r\nöppet deklarerade motstånd och eventuellt\r\nbindande överenskommelser i krispakten,\r\nåteruppta sin i propositionen klart definierade\r\npolitik att privatisera ytterligare 34 företag?</pre><pre>1992/93:138 av Ingela Mårtensson (fp) till\r\nstatsrådet Ulf Dinkelspiel om vapenexport till\r\nIndonesien:</pre><pre>Sedan länge råder i Sverige förbud mot export av\r\nkrigsmateriel utan regeringens tillstånd. För att\r\nerhålla tillstånd krävs bl.a. att mottagarlandet inte\r\nbefinner sig i väpnad konflikt eller kan tänkas\r\nkomma i väpnad konflikt.</pre><pre>1992 ändrades lagstiftningen beträffande\r\nvapenexport. Enligt det nya regelverket skall i den\r\nutrikespolitiska bedömningen större\r\nuppmärksamhet läggas vid mottagarlandets respekt\r\nför mänskligheter.</pre><pre>Indonesien har under lång tid varit föremål för\r\ndiskussioner huruvida export av svenska vapen\r\nskall tillåtas eller ej. På grund av den konflikt som\r\nbl.a. råder på Östtimor har det inte varit tillåtet att\r\nexportera krigsmateriel dit.</pre><pre>Den 12 november 1991 dödades minst 200 personer\r\nnär indonesisk militär attackerade ett fredligt\r\nsorgetåg i Dili, Östtimor. Det var en massaker som\r\nupprörde en hel värld. Sedan dess är läget mer\r\nspänt än tidigare. Brott mot mänskliga rättigheter\r\nsker ständigt. Indonesien har därutöver inte följt\r\nFN:s resolution om att genomföra en\r\nfolkomröstning på Östtimor. Tvärtom har man på\r\nofficiellt håll klart deklarerat att man inte kommer\r\natt följa FN:s beslut.</pre><pre>Mot denna bakgrund är det märkligt att Sverige i\r\nrealiteten exporterar krigsmateriel till Indonesien.\r\nI regeringens skrivelse 1992/93:224 med\r\nredogörelse för den svenska krigsmaterielexporten\r\når 1992 framgår att Sverige exporterade\r\nkrigsmateriel till Indonesien för 1,8 miljoner år\r\n1991 och 4 miljoner år 1992. I pressen har dessutom\r\nframkommit att det kommer att exporteras för\r\nännu större summor år 1993.</pre><pre>Mot denna bakgrund vill jag fråga statsrådet:</pre><pre>1.  Vilken betydelse har respekten för mänskliga\r\nrättigheter vid bedömning av ett lands rätt att köpa\r\nsvenskt krigsmateriel?</pre><pre>2.  Är regeringen beredd att förbjuda all export av\r\nkrigsmateriel till indonesien?</pre><pre>1992/93:139 av Ingela Mårtensson (fp) till\r\nutrikesministern om irakiska Kurdistan:</pre><pre>Nyligen besökte jag irakiska Kurdistan och dess\r\nparlament i Erbil. Befolkningen är angelägen om\r\natt bygga upp en fungerande demokrati, vilket är\r\nmycket positivt -- inte minst med tanke på att\r\nregionen präglas av diktaturer och ständiga brott\r\nmot mänskliga rättigheter.</pre><pre>Den ekonomiska situationen är emellertid\r\nsynnerligen ansträngd. FN:s bojkott mot Irak\r\ndrabbar även kurderna som bor i det av FN\r\nkontrollerade området i norr. Dessutom drabbas\r\nirakiska Kurdistan av de restriktioner som den\r\nirakiska regeringen infört mot området.</pre><pre>Jan Eliasson har låtit meddela att frågan om\r\nhävande av sanktionerna mot Irak eller de kurdiska\r\nområdena måste tas upp med medlemmarna av\r\nsäkerhetsrådet eller sanktionskommittén. Det finns\r\nalltså möjligheter vad jag förstår att aktualisera\r\nhävandet av sanktioner mot irakiska Kurdistan,\r\nvilket skulle vara av stor betydelse för utvecklingen\r\ni området.</pre><pre>Situationen i dag innebär att irakiska Kurdistan är\r\nhelt beroende av humanitärt bistånd utifrån. FN\r\nhar beslutat om att ge kurderna sådan hjälp, men\r\nden förmedlas via Bagdad och genom avtal med\r\nden irakiska regeringen. Detta avtal missgynnar\r\nkurderna och får till effekt att en stor del av\r\nbiståndsanslaget hamnar i den irakiska regeringens\r\nhänder.</pre><pre>Förutom kurderna själva är den europeiska\r\ngemenskapen (EG) mycket kritisk till denna\r\nuppgörelse. EG skickar sina hjälpsändningar via\r\nTurkiet.</pre><pre>För att den demokratiska utvecklingen i irakiska\r\nKurdistan skall kunna fortsätta är det nödvändigt\r\natt det internationella samhället på olika sätt\r\nstödjer befolkningen i området.</pre><pre>Mot denna bakgrund vill jag ställa följande frågor:</pre><pre>1.  Är utrikesministern beredd att ta initiativ för att\r\nhäva sanktionerna mot irakiska Kurdistan?</pre><pre>2.  Är utrikesministern beredd att verka för att\r\nFN:s hjälpsändningar går via Turkiet?</pre><pre>3.  På vilket sätt är man i Sverige beredd att stödja\r\nbefolkningen i irakiska Kurdistan?</pre><pre>50 §  Kammaren åtskildes kl. 21.11.</pre><pre>Förhandlingarna leddes</pre><pre>av talmannen från sammanträdets början t.o.m.\r\najourneringen kl. 16.45,</pre><pre>av andre vice talmannen därefter t.o.m. 36 § anf.\r\n222,</pre><pre>av tredje vice talmannen därefter t.o.m. 37 § anf.\r\n225 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}