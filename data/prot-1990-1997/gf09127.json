{"dokumentstatus":{"dokument":{"hangar_id":"2387837","dok_id":"GF09127","rm":"1991/92","beteckning":"127","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"127","slutnummer":"0","datum":"1992-06-09 00:00:00","systemdatum":"2005-10-27 14:03:07","publicerad":"1992-06-09 00:00:00","titel":"Riksdagens snabbprotokoll 1991/92:127 Tisdagen den 9 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{8DB4710E-3982-45E2-94BF-22C3305AF9BC}","dokument_url_text":"http://data.riksdagen.se/dokument/GF09127/text","dokument_url_html":"http://data.riksdagen.se/dokument/GF09127","dokumentstatus_url_xml":"http://data.riksdagen.se/dokumentstatus/GF09127","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:127</div>\r\n<div class=\"sidhuvud_datum\">Tisdagen den 9 juni</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Avsägelser</pre><pre>Talmannen meddelade att Lars Sundin (fp) avsagt\r\nsig uppdraget att vara ledamot i justitieutskottet\r\nfr.o.m. den 1 juli 1992.</pre><pre>Kammaren biföll denna avsägelse.</pre><pre>Talmannen meddelade att Hans Lindblad (fp)\r\navsagt sig uppdraget att vara ledamot i\r\nförsvarsutskottet fr.o.m. den 1 juli 1992.</pre><pre>Kammaren biföll denna avsägelse.</pre><pre>Talmannen meddelade att Hadar Cars (fp) avsagt\r\nsig uppdraget att vara ledamot i näringsutskottet\r\nfr.o.m. den 1 juli 1992.</pre><pre>Kammaren biföll denna avsägelse.</pre><pre>Talmannen meddelade att Carl B. Hamilton (fp)\r\navsagt sig uppdraget att vara suppleant i\r\nlagutskottet fr.o.m. den 1 juli 1992.</pre><pre>Kammaren biföll denna avsägelse.</pre><pre>Talmannen meddelade att Siw Persson (fp) avsagt\r\nsig uppdraget att vara suppleant i försvarsutskottet\r\nfr.o.m. den 1 juli 1992.</pre><pre>Kammaren biföll denna avsägelse.</pre><pre>Talmannen meddelade att Olle Schmidt (fp) avsagt\r\nsig uppdraget att vara suppleant i\r\nutbildningsutskottet fr.o.m. den 1 juli 1992.</pre><pre>Kammaren biföll denna avsägelse.</pre><pre>\r\nTalmannen meddelade att Karin Pilsäter (fp) avsagt\r\nsig uppdraget att vara suppleant i\r\narbetsmarknadsutskottet fr.o.m. den 1 juli 1992.</pre><pre>Kammaren biföll denna avsägelse.</pre><pre>2 §  Justering av protokoll</pre><pre>Justerades protokollen för den 1 och 2 juni.</pre><pre>3 §  Hänvisning av ärende till utskott</pre><pre>Föredrogs och hänvisades</pre><pre>Skrivelse</pre><pre>1991/92:164 till utbildningsutskottet</pre><pre>4 §  Förnyad bordläggning</pre><pre>Föredrogs men bordlades åter</pre><pre>Finansutskottets betänkande 1991/92:FiU30</pre><pre>EES-utskottets betänkande 1991/92:EU1</pre><pre>Meddelande om samlad votering</pre><pre>Talmannen meddelade att\r\nsocialförsäkringsutskottets betänkanden SfU13 och\r\nSfU14, socialutskottets betänkanden SoU21 och\r\nSoU19 samt bostadsutskottets betänkanden BoU23\r\noch BoU25 skulle avgöras i ett sammanhang efter\r\navslutad debatt.</pre><pre>5 §  Sjukförsäkring, läkemedel och tandvård</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU13 Sjukförsäkring, läkemedel och\r\ntandvård (prop. 1991/92:100 delvis, 1991/92:150\r\ndelvis och 1991/92:151).</pre><pre>Anf. 1  DORIS HÅVIK (s):</pre><pre>Fru talman! Socialförsäkringsutskottets\r\nbetänkande nr 13 handlar om sjukförsäkring,\r\nläkemedel och tandvård. Texten avseende\r\nläkemedel upptar största delen av betänkandet.</pre><pre>Jag börjar emellertid med, fru talman, att först yrka\r\nbifall till reservationerna nr 1, 2 och 4 som är fogade\r\ntill betänkandet. Därefter vill jag inleda med att\r\nsäga några ord om tandvården så att den inte\r\nförsvinner ur bilden, mot bakgrund av att\r\nläkemedel är den tunga frågan.</pre><pre>Hela våren har det funnits en förväntan att vi skulle\r\nfå en proposition när det gäller tandvården. En\r\nsådan har också varit utlovad, men inte kommit. I\r\nkompletteringspropositionen har vi i stället fått\r\nveta att ersättningen för det utförda arbetet skall\r\nsänkas från 40 % till 30 %, inom intervallet 0-2 999\r\nkr., och för ädla metaller från nuvarande nivå till\r\nhälften, vilket kanske kan vara något missvisande.\r\nMan kan komma att fundera över vad ersättningen\r\negentligen kommer att bli, men om man utgår från\r\natt den i dag är 40 %, kommer den väl att bli 20 %.\r\nÄr det rätt uppfattat? Det står nämligen inte\r\nnågonting om det i de papper som har kommit från\r\nregeringen.</pre><pre>Vi i Socialdemokraterna motsätter oss inte en\r\nbesparing när det gäller tandvården. I ett särskilt\r\nyttrande bifogat till betänkandet har vi framhållit\r\n''den stora betydelsen av folktandvårdens\r\nuppbyggnad och av den fria tandvård som genom\r\nfolktandvården erbjuds alla barn och ungdomar.\r\nDen sammanhållna barn- och ungdomstandvården\r\nhar enligt vår uppfattning starkt bidragit till att\r\ntandhälsan hos befolkningen dramatiskt\r\nförbättrats. Vi utgår från att betydelsen av de\r\nnämnda faktorerna även i fortsättningen kommer\r\natt beaktas och har därför inte anledning att nu\r\nreservera oss i frågan.'' Vi återkommer när vi har\r\nen proposition på bordet, och jag utgår från att vi\r\nhar den efter det att utredningen remissbehandlats\r\noch man i regeringen har kommit fram till vad man\r\nvill på den punkten.</pre><pre>Inte heller när det gäller läkemedel motsätter vi oss\r\nnågra besparingar. Vi har varit mycket intresserade\r\nav att i riksdagen kunna lägga fram ett gemensamt\r\nförslag. Vi tyckte att frågan var av så\r\nutomordentligt stor vikt för hela befolkningen att vi\r\ni socialutskottet och socialförsäkringsutskottet\r\nbegärde en utfrågning för att få möjlighet att\r\ndiskutera den i ett brett forum, vilket också skedde.\r\nNärvarande var läkemedelsindustrin,\r\nhandikapporganisationerna, läkarnas\r\norganisationer, läkemedelsverket, Apoteksbolaget\r\noch riksförsäkringsverket.</pre><pre>Utfrågningen var utomordentligt värdefull. En\r\nmycket stark kritik mot propositionen uttalades,\r\noch vi som var närvarande hade en stark känsla av\r\natt vi hade möjligheter att påverka det framtida\r\npropositionsskrivandet. Det kändes på det sättet,\r\neftersom kritiken var saklig och sakligt framförd,\r\noch det fanns all anledning för statssekreteraren att\r\nta till sig det som framfördes.</pre><pre>Så skedde inte. Efter utfrågningen sade\r\nstatssekreteraren att propositionen kommer den\r\n26 mars, och när propositionen kom fanns det över\r\nhuvud taget inte någon förändring i den.</pre><pre>Det kändes litet fel -- det är rätt ord -- att man vid\r\nutfrågningen inte tog vara på det breda kunnande\r\nsom fanns representerat. Om så hade skett hade\r\nregeringen kanske haft möjlighet att få igenom\r\npropositionen. Nu har vi i stället reserverat oss när\r\ndet gäller propositionen, och när det gäller\r\nersättningsnivåer har det under\r\nutskottsbehandlingen ändrat sig så att det inte är\r\nlikt den ursprungliga propositionen. Det ser litet\r\nunderligt ut.</pre><pre>Vi tyckte frågan var så viktig att vi skickade ut\r\npropositionen för yttrande till lagutskottet,\r\nsocialutskottet och näringsutskottet. Jag är väldigt\r\nglad över att dessa tunga utskott har lagt ned ett\r\nstort arbete på att gå igenom propositionen och\r\nkomma med värdefulla yttranden, inte minst\r\nlagutskottet, som har trängt djup in i\r\nproblematiken när det gäller patenttiderna\r\navseende läkemedelsföretagens mediciner och vad\r\nsom gäller i Europa för övrigt.</pre><pre>Mot bakgrund av vad som har sagts från dessa\r\nutskott, vill jag rekommendera regeringen att inte\r\nrusa i väg och lagstifta, eftersom det enbart\r\nkommer att gälla nya läkemedel. Man bör först se\r\nlitet grand på vad som händer ute i Europa. Det är\r\nviktigt att bra och genomtänkta beslut fattas, och\r\ndet är bra om man tar hänsyn till vad som har sagts\r\ni yttrandena. Det föreligger ju ingen brådska.</pre><pre>När det gäller referensprissystemet har vi i en\r\nmotion framhållit vikten av att läkare skall ha\r\nmöjlighet att förskriva medicin utifrån sitt\r\nmedicinska kunnande och sin erfarenhet. Det\r\nkommer inte att bli så i fortsättningen. När en\r\nmedicin blir utbytt mot ett likvärdigt generiskt\r\nläkemedel, skall läkaren skriva ut detta till sin\r\npatient. Jag tycker att vi i stället borde ha en\r\nskrivning som innebär att läkaren utifrån sitt\r\nansvar, förenat med ett kostnadsansvar, skall skriva\r\nut den medicin som har fungerat bra och som\r\npatienten har svarat på.</pre><pre>Det är fråga om ett hårt ingrepp, och det har\r\nframförts mycket stark kritik från olika\r\norganisationer. Inte minst pensionärs- och\r\nhandikapporganisationerna har varit kritiska.</pre><pre>Följande situation kan inträffa. Patienten får ett\r\nrecept på en ny medicin. Hur lång tid doktorn har\r\nhaft att förklara situationen och hur det har gått\r\nhem hos patienten kan jag inte uttala mig om. Så\r\nkommer patienten till apoteket, och säger där:\r\n''Men detta är ju inte samma medicin som jag har\r\nhaft.'' På apoteket säger man: ''Ja, det här\r\npreparatet måste ni nu ha i stället.'' Patienten säger:\r\n''Men jag vill ha min gamla medicin, jag mår så bra\r\nav den.'' Då säger man: ''Ja, ni kan få den gamla\r\nmedicinen, men ni får betala mellanskillnaden\r\nsjälv.''</pre><pre>Denna situation kommer att uppstå på apoteket,\r\noch det här är ju sådant som skall redas ut hos\r\nläkaren. I dagens läge köps det på apoteken\r\nmedicin som aldrig förr. Det är köer på apoteken,\r\nför man skall köpa ut på alla gamla recept som inte\r\nhar gått ut före den 30 juni. Man är rädd att några\r\nav de receptbelagda medicinerna i fortsättnngen\r\nskall tillhöra de mediciner som inte längre är\r\nreceptbelagda. Därför är det ju bra att fylla skåpen\r\nmed läkemedel nu. Det kostar mycket pengar just\r\nnu. Apoteken kommer sedan att få överta en roll\r\nsom läkaren borde ha. Jag tycker att man bör vara\r\nuppmärksam på det i fortsättningen, när man ser på\r\ndenna fråga.</pre><pre>Detta med generika är ju någontin som man nu\r\nbörjar fundera över nere i Europa bland dem som\r\nhar infört det, inte minst i Tyskland. Det framgår\r\nockså av handlingarna här -- både av betänkandet\r\noch av de yttranden som har avgivits av andra\r\nutskott. Man har faktiskt blivit litet förvånad över\r\natt utslaget inte blev större än vad det har blivit. Vid\r\nmitt senaste besök i Tyskland förde jag ett samtal\r\nom detta. Frågan är om man inte kommer att inom\r\nganska snar framtid ompröva vad som har hänt i\r\nTyskland när det gäller generika.</pre><pre>Jag skulle vilja ställa en fråga till statsrådet\r\nKöhnberg. I den proposition som låg på bordet\r\nföreslogs att 90 kr. skulle ligga fast och att sedan\r\nvarje ny förskrivning skulle kosta 30 kr., hur högt\r\nupp som helst. Från handikapporganisationer, från\r\npensionärsorganisationer och från\r\nläkemedelsbranschen vände man sig mot detta;\r\nman tyckte att det inte var något bra förslag. Tycker\r\nstatsrådet att det är bättre nu, när det i utskottet har\r\nändrats till 120 kr., och i fortsättningen 10 kr. för\r\nvarje läkemedel man köper ut? Ligger det inte\r\nnågot i det socialdemokratiska förslaget att man\r\nskall höja grundavgiften och sedan inte ha detta\r\nkrångel med avgifter för receptbelagda\r\nläkemedel -- och inte avgifter om det skulle ha\r\nslunkit med något läkemedel som nu skall tillhöra\r\nden grupp som inte skall vara receptbelagd i\r\nfortsättningen? Den gruppen skall ju utvidgas. Det\r\nkommer att bli krångligt, och det kommer att bli\r\nsvårt för den enskilde att begripa detta.</pre><pre>Förenkling är målet, har man ju sagt. Man skall\r\nförsöka få en lagstiftning som är överskådlig och\r\nbegriplig och som den enskilde kan ta till sig. Det\r\när ju ett genomgående tema, och jag tycker att det\r\när bra om man har det som grund. Men detta är ett\r\npraktexempel på att förslaget inte innebär någon\r\nförenkling; detta har man verkligen krånglat till så\r\nmycket man bara har kunnat. Gäller det\r\ntillkrångling så har man lyckats utomordentligt väl,\r\nfru talman.</pre><pre>Jag skall i detta läge inte gå djupare in i denna fråga\r\nän vad jag har gjort. Jag har försökt peka på den\r\nenskildes bekymmer. Och nog borde\r\nstatssekreteraren ha tagit till sig vad de\r\nhandikappade pekade på: ''Vi är en grupp som inte\r\när så lyckligt lottad att det finns ett läkemedel som\r\npassar för vår sjukdom, så att vi bara behöver ta ett\r\npiller om dagen. Vi har sjukdomar som är så\r\nkomplicerade att vi kanske behöver fyra, fem eller\r\nfler läkemedel flera gånger om dagen, vilket gör att\r\ndet blir dyrbart för oss.''</pre><pre>Detta är en mindre grupp. 47 % av svenska folket\r\nköper inte några läkemedel alls -- eller med ett eller\r\ntvå recept per år. Här tycker jag att vi kan ha en\r\nhöjning av grundbeloppet, för det innebär inte\r\nnågon större kostnad för den gruppen. Men det är\r\nju gruppen handikappade, och den grupp som lider\r\nav kroniska sjukdomar och måste medicinera hela\r\nlivet, som drabbas.</pre><pre>Bakom förslaget står en fokpartistisk minister, som\r\nhar som huvudtema i politiken -- vilket är bra -- att\r\nman värnar om de handikappade och de svaga\r\ngrupperna. Det har man väl hoppat över när det har\r\ngällt den här propositionen. Jag kan åtminstone\r\ninte utläsa att det har varit den normen som varit\r\nförhärskande när man har skrivit propositionen.</pre><pre>Fru talman! Jag har redan framställt mitt yrkande.</pre><pre>Anf. 2  LEIF BERGDAHL (nyd):</pre><pre>Fru talman! Jag kommer nu inte att tala särskilt\r\nmycket om de frågor som avgörs i dag, för de är ju\r\nredan avgjorda, utan jag kommer att dra en del\r\nslutsatser av det som har inträffat -- och det som kan\r\nhända i framtiden -- inom vårt utskotts område.\r\nMen först skall jag med några ord beröra\r\ntandvården.</pre><pre>När regeringen presenterade sitt budgetförslag i\r\njanuari, blev vi tillfrågade av massmedia om det var\r\nnågot som vi inte kunde acceptera i budgeten. Det\r\nenda som vi då gick emot var höjningen av\r\ntandvårdstaxan, och det sätt på vilket sätt man\r\nskulle höja den. Socialdemokraterna svarade\r\nomedelbart att de skulle hjälpa regeringen med att\r\ngenomföra höjningen, och vi ser i dag resultatet av\r\nSocialdemokraternas löfte, dvs. en höjd\r\ntandvårdstaxa. Endast Ny demokrati motsätter sig\r\nhöjningen med 10 % i prisläget upp till 3 000 kr.\r\nOch varför gör vi det? Jo, vi tror att denna höjning\r\ninte innebär en besparing på sikt utan att det i\r\nstället blir en fördyring för samhället.</pre><pre>När tandvårdsförsäkringen genomfördes på 70-\r\ntalet, betalade patienterna 25 % för enklare\r\nåtgärder -- mot 70 % efter den nu aviserade\r\nhöjningen. Patienterna kommer inte att gå till\r\ntandläkaren lika ofta som tidigare. Och vart tog allt\r\ntal om profylax vägen? Man skulle ju sänka\r\nkostnaderna för profylaxiska åtgärder, men i stället\r\nhöjer man nu avgifterna för dessa åtgärder,\r\neftersom de hamnar i prisläget upp till 3 000 kr.</pre><pre>Vi är däremot inte emot den sänkta ersättningen för\r\nädla metaller. Det är just vi som har föreslagit att\r\nersättningen för guld skall minskas. Det finns nu\r\noerhört mycket billigare likvärdiga material att\r\ntillgripa i de fall där guld hade varit önskvärt. Jag\r\nkonstaterar med tillfredsställelse att Ny demokrati\r\nhar blivit bönhört i denna fråga vad gäller metaller.\r\nDet har tagits upp i propositionen. Här kan man\r\nräkna med dynamiska effekter. Även patienten kan\r\nspara pengar när man byter ut guldet mot andra\r\nlikvärdiga material.</pre><pre>Det är en sak i propositionen i fråga om tandvården\r\nsom jag inte tycker är så bra, nämligen dessa försök\r\natt ta bort tantiemet, prestationsersättningen, och\r\ninföra något slags fast ersättning per individ. Det\r\nkommer att innebära att tandläkarens huvudsakliga\r\nuppgift blir att hålla patienterna borta från\r\nmottagningen. Hål som skulle behöva lagas blir inte\r\nbehandlade, utan man väntar till nästa gång osv.\r\nDet är precis den motsatta vägen till den som vi vill\r\natt man skall gå. Jag skall senare ta upp parallellen\r\ninom sjukvården: det kommande\r\nhusläkarförslaget.</pre><pre>Först dock några ord om läkemedel. Jag kommer\r\ninte att diskutera för- och nackdelar med generika.\r\nDet har man gjort ordentligt under senare tid i både\r\nmassmedia och utskott osv. Det är märkligt att\r\nSocialdemokraterna försvarar läkemedelsbolagens\r\nintressen. Den svenska läkemedelsindustrins\r\nframtid hotas inte av införandet av generika. Jag\r\nkan försäkra att Ny demokrati, som är ett\r\nföretagarvänligt parti, ser till läkemedelsindustrins\r\nbästa. Nyligen har jag starkt kämpat för den\r\nsvenska läkemedelsindustrins intressen inom\r\ngenteknikutredningen, men eftersom den inte är\r\noffentlig, går jag inte närmare in på vad jag där\r\nförsökt åstadkomma. Jag vill bara konstatera att vi\r\när positiva till den svenska läkemedelsindustrin.\r\nJag är glad över de stora vinster som den levererar\r\ntill aktieägarna.</pre><pre>Sedan vill jag anlägga några allmänna synpunkter\r\npå arbetet inom socialförsäkringsområdet.</pre><pre>I motsats till vad som var fallet när\r\ndelpensionsfrågan var aktuell har\r\nregeringspartierna för första gången direkt\r\nförhandlat med Ny demokrati i\r\nsocialförsäkringsutskottet. Och vad blev resultatet?\r\nJo, lysande. Regeringen fick stöd för hela\r\nbesparingsprogrammet vad beträffar läkemedel,\r\noch dessutom gick vi med på -- man kan säga att Ny\r\ndemokrati och Folkpartiet var pådrivande -- en\r\nytterligare besparing på ca 220 milj.kr. Så går det\r\nnär man diskuterar med oss. Allt kan hända. Tänk\r\nom ni hade varit så kloka när delpensionerna var\r\naktuella!</pre><pre>Snart stundar ställningstagandet till karensdagar.\r\nJag vill än en gång påpeka att Ny demokrati ej\r\nkommer att gå med på karensdagar. Däremot är vi\r\nvilliga till långtgående kompromisser vad beträffar\r\nvårt besparingsförslag. Skulle regeringen inte\r\nlyssna på vad deras egna tidningar, som Expressen\r\noch Dagens Nyheter, anför på ledarplats? Dessa\r\ntidningar, som annars är ytterst negativa till Ny\r\ndemokrati, tycker att vårt förslag i denna fråga är\r\nbra.</pre><pre>Vi är även öppna för diskussioner om\r\nhusläkarsystemet. Där anser vi att man måste öka\r\nantalet patienter som en läkare behandlar. Jag läste\r\nen artikel i Läkartidningen. Jag gjorde litet\r\nberäkningar, och det visade sig att i MediVården i\r\nHässelby, som är en privat vårdcentral, har läkarna\r\n13 patienter per dag, om man räknar med att\r\nläkarna arbetar 46 veckor per år, vilket de sannolikt\r\ninte gör. I Hässelby vårdcentral, som är\r\nlandstingsägd, har läkarna 11 patienter per dag, i\r\nVällingby 11 och i Traneberg 9. Man borde utan\r\nminsta svårigheter kunna gå upp till 20 patienter\r\nper dag.</pre><pre>En tandfyllning kostar ungefär 40-50 % mer inom\r\nfolktandvården än vad den kostar hos en\r\nprivattandläkare. Hur mycket kostar ett besök hos\r\nen privatpraktiserande doktor? Jo, det kostar i\r\nmedeltal 250 kr. Denna siffra har doktor Brohult\r\nnyligen tagit fram och skrivit om bl.a. i Svenska\r\nDagbladet. Därtill kommer patientavgift, som i\r\nregel rör sig om 100 kr. Alltså blir det totalt 350 kr.\r\nVad kostar ett besök hos en distriktsläkare? Det är\r\nsvårt att säga, eftersom det egentligen inte finns\r\nnågon statistik. Men det rör sig om 1 000--1 500 kr.\r\nper besök. Den öppna polikliniska vården är\r\nungefär tre gånger så dyr om den bedrivs i\r\nsamhällets regi som i privat regi. Tandvården i\r\nsamhällets regi är ungefär 50 % dyrare än den\r\nprivata. Varför denna skillnad: tre gånger så dyr\r\nvad beträffar polikliniska besök inom sjukvården\r\noch 50 % dyrare vad gäller tandvården? Jo,\r\ntandläkarens lön är till en ganska betydande del\r\navhängig av vad denne presterar på sin mottagning.\r\nTandläkare har alltså tantiem, det togs inte bort.\r\nSkall vi införa ett husläkarsystem är det viktigt att\r\nman inför någon form av prestationsersättning. Där\r\ntycker jag att man skulle kunna gå upp till 40 %.\r\nDen expert som Folkpartiet har anlitat kan också\r\ntänka sig 40 % prestationsersättning. Då tror jag att\r\nvi kan komma överens även i denna fråga för att få\r\nen billig och effektiv sjukvård. Husläkarsystemet\r\nhar en hel del fördelar men även nackdelar, i den\r\nform som det är presenterat nu.</pre><pre>Jag yrkar bifall till vår reservation 3 i mom. 6 vad\r\nbeträffar tandvården och i övrigt bifall till\r\nutskottets hemställan.</pre><pre>Anf. 3  DORIS HÅVIK (s) replik:</pre><pre>Fru talman! Jag vill påpeka att\r\nläkemedelsindustrin, som är en ung och\r\nhögteknologisk industri i vårt land, utför ett\r\nutomorentligt gott arbete. Dessutom drar den in\r\nexportinkomster till vårt land som är större än för\r\nhela vår malmexport. Jag anser att vi bör slå vakt\r\nom vår läkemedelsindustri och ställa upp för den\r\nsom producerar varor till lägre priser här i Sverige\r\nän i många andra europeiska länder.</pre><pre>Leif Bergdahl säger att han är förvånad över att\r\nsocialdemokratin vill slå vakt om\r\nläkemedelsindustrin. Jag anser att det är av stor\r\nvikt att vi slår vakt om en industri som vi har en\r\nutomordentlig nytta av. Det gäller inte bara\r\nläkemedelsindustrin. Vi har alltid blivit betraktade\r\nsom något slags industrifientligt parti, som det ju\r\növer huvud taget inte är fråga om. Då hade ju inte\r\nvälståndet blomstrat i vårt land som det gjort över\r\nen lång tid.</pre><pre>Det finns andra områden som vi kan titta på i detta\r\nsammanhang, men läkemedelsindustrin har varit\r\nutomordentligt receptiv. Den skall bedriva också\r\nforskning, och den kostar stora pengar. Av den\r\nkorta tiden högst 20 år har den bara 8 år kvar att ta\r\nut vinsterna under, och de skall också generera ny\r\nforskning. Vi är väldigt angelägna inom\r\nsocialdemokratin om att läkemedelsföretagen skall\r\nfå medel att också forska på de s.k. smala\r\nsjukdomarna, dem som bara få människor får. Det\r\nfinns områden där man bara tar in ungefär 200 000\r\nkr. om året i försäljning men där man ändå ägnar\r\nsig åt forskning för att flytta fram positionerna även\r\nför de få som får sjukdomen. Det tycker jag är en\r\nutomordentligt stor insats och hoppas att det där\r\nskall finnas goda möjligheter att fortsätta.</pre><pre>Anf. 4  LEIF BERGDAHL (nyd) replik:</pre><pre>Fru talman! Jag håller med om det Doris Håvik\r\nsade. Däremot är jag inte övertygad om den\r\nargumentering som läkemedelsindustrin haft.\r\nSkräckmålningen att det blir katastrof för svensk\r\nläkemedelsexport tror jag inte på.</pre><pre>Det är viktigt att påpeka att vi har starkt drivit på\r\nfrågan om förlängda patienttider. Vi har gått så\r\nlångt det går i nuvarande läge med hänsyn till de\r\nförhandlingar som pågår inom EES-avtalets ram.</pre><pre>Anf. 5  DORIS HÅVIK (s) replik:</pre><pre>Fru talman! Vi i utskottet var inbjudna till\r\nläkemedelsindustrin, som vi brukar vara. Så det var\r\ningenting exceptionellt att vi inbjöds i samband\r\nmed behandlingen av denna proposition. Leif\r\nBergdahl var inte med där. Det förekom inga\r\nskräckmålningar, utan det var en saklig och sansad\r\ninformation. Vi hade möjligheter att ställa frågor\r\noch ventilera framtiden för svensk\r\nläkemedelsindustri.</pre><pre>Jag är alldeles övertygad om att de som var\r\nnärvarande -- och det var många från utskottet\r\ndär -- delar min uppfattning att det var en saklig\r\ninformation som var värdefull för utskottet.</pre><pre>Anf. 6  LEIF BERGDAHL (nyd) replik:</pre><pre>Fru talman! Jag deltog inte i mötet med\r\nläkemedelsindustrin, och det finns många orsaker\r\ntill det. Jag har undvikit att frottera mig med\r\nläkemedelsindustrin alltför mycket. Man har\r\nfaktiskt jagat oss ganska intensivt, vilket alla\r\ninblandade här kan intyga.</pre><pre>Vi inbjöd en representant från läkemedelsindustrin\r\ntill en sittning hos oss en onsdagsmorgon. Vi fick då\r\nframlagt för oss alla argument som vi kände till\r\nsedan tidigare och som man sedan har kunnat läsa\r\nom i pressen. Vi är alltså väl medvetna om denna\r\nargumetering, men vi tycker dock inte att den har\r\nvarit saklig, och det tycker man även på\r\nläkemedelsverket.</pre><pre>Vi har även träffat representanter för\r\nläkemedelsverket och för departementet. Men den\r\ninformation som läkemedelsindustrin har kommit\r\nmed har icke varit saklig på alla punkter.</pre><pre>Anf. 7  BERITH ERIKSSON (v):</pre><pre>Fru talman! Det är besparingar inom\r\nsjukförsäkringssystemet som behandlas i dagens\r\nsocialförsäkringsbetänkande. Det gäller gäller\r\negenavgifterna för läkemedel och tandvård.</pre><pre>Ansvaret för besparingar läggs ytterst och främst på\r\nden enskilde. Det är den enskilde som skall vara\r\nstark nog att förklara för sin läkare att han eller hon\r\nnog inte har råd med den medicin som läkaren\r\nanser vara bäst. Tänk, om läkarens dispensansökan\r\nför patientens räkning inte godkänns! Dessa\r\nfunderingar som motionärerna ger uttryck för har\r\ninte kommenterats i betänkandet. Eller tänk om\r\ndet först på apoteket upptäcks att läkaren har\r\nföreskrivit ett läkemedel som innebär en ytterligare\r\nkostnad för patienten med 100 kr.!</pre><pre>Om man t.ex. bor i Borgafjäll har man tolv mil till\r\nsjukstugan i Dorotea, som endast har läkare vissa\r\nveckor. Man kan fråga sig om patienten över huvud\r\ntaget törs ta upp en diskussion med läkaren,\r\neftersom det nästa gång kan vara en annan läkare\r\nfrån Umeå, som har kommit dit för att ha\r\nmottagning en vecka. Och törs patienten lita på att\r\nden unga flickan på apoteket verkligen förstår lika\r\nmycket som doktorn? Patienten står inför valet att\r\nantingen betala den högre summan eller också välja\r\nen annan medicin, även om han eller hon i allra\r\nhögsta grad ifrågasätter dess lämplighet.</pre><pre>Det är många förslag som ingår i denna\r\nsystemförändring och som blir annorlunda när de\r\nskall förverkligas än vad det såg ut som när de var\r\nskrivbordsprodukter.</pre><pre>I betänkandet framhålls det på många ställen att\r\nman måste bromsa kostnadsutvecklingen inom\r\nsjukförsäkringssystemet genom att skapa en\r\nkostnadsmedvetenhet hos läkare, tandläkare och\r\npatienter. Resultatet blir då att den svagaste\r\nparten, patienten, får ta hela ansvaret för en ökad\r\nmedvetenhet. Patienten får ta ansvaret även för\r\nläkaren och tandläkaren, vilket är absurt.</pre><pre>För att man skall kunna skapa\r\nkostnadsmedvetenhet hos läkaren krävs att\r\nansvaret ligger på en nivå där läkaren är\r\nmedansvarig för kostnaderna. Och för att\r\ntandläkaren skall få kostnadsansvar krävs att det\r\ninförs ett nytt system som inte är prestationsinriktat\r\nsåsom dagens system. Båda dessa ändringsförslag\r\när under utredning. Så länge som det inte finns\r\nnågra konkreta förslag anser vi i Vänsterpartiet att\r\ndet inte skall företas några förändringar som\r\ninnebär att patienten skall stå för hela ansvaret. Att\r\nhöja egenavgiften i tandvårdsförsäkringen skapar\r\nju inte någon ökad kostnadsmedvetenhet hos\r\ntandläkaren.</pre><pre>Utskottet har tagit initiativ till att göra\r\nhögkostnadsskyddet lika över hela landet. Det är\r\nen princip som vi anser vara bra. Det skall kosta\r\nlika mycket, oavsett var i landet man bor. Nästa\r\nsteg bör vara att indexreglera högkostnadsskyddet.\r\nDet bör vara förutsägbart för den enkilde hur\r\nmycket utgifterna för sjukvård och medicin\r\nkommer att öka. r 1991 ansåg flertalet av våra\r\nlandsting att taket för högkostnadsskyddet skulle\r\nligga på 1 200 kr. Vi i Vänsterpartiet ansåg detta\r\nvara en bra mätare på vid vilken nivå man skulle\r\ninföra ett indexreglerat högkostnadsskydd. Det är\r\nockså ganska klart att det därtill behövs en\r\nuppdelning av avgifterna under året, vilket även är\r\nen fråga för utredning.</pre><pre>Med viss skepsis säger vi ja till\r\nreferensprissystemet. Våra betänkligheter rör sig\r\nom hur det faktiskt blir för patienten. Finns det risk\r\nför att patienten får byta läkemedel fyra gånger per\r\når? Kommer man att klara dispensansökningarna?\r\nKommer detta system att medföra ökade\r\nbyråkratiska kostnader? Sist, men inte minst:\r\nKommer läkarna att kunna hålla sig à jour med de\r\naktuella priserna? Eller kan det bli så som jag\r\nanförde i exemplet i inledningen av mitt anförande?\r\nSkall FASS hädanefter komma ut fyra gånger per\r\når?</pre><pre>När man börjar riva i ett system, uppstår många\r\noförutsedda effekter. Man måste tänka sig noga för,\r\noch man måste göra noggranna utredningar, innan\r\nman vidtar förändringar.</pre><pre>Jag känner vidare ett behov av att klargöra att vi --\r\ntill skillnad från Ny demokrati -- inte är beredda att\r\nsälja vår själ och vår uppfattning när det gäller\r\nsamtal vare sig med Socialdemokraterna eller med\r\nregeringspartierna. Vi agerar alltid utifrån de\r\npolitiska sakfrågorna.</pre><pre>Fru talman! Jag yrkar bifall till motion Sf39. Vi i\r\nVänsterpartiet kommer att rösta för reservation nr\r\n3.</pre><pre>Fru talman! Jag vill tillägga att man som\r\nrepresentant för vårt parti är ensam både i utskottet\r\noch i statliga kommittéer. Jag har i dag ett viktigt\r\nsammanträde i kommittén för det allmännas\r\nskadeståndsansvar. Jag har vid ett flertal tillfällen\r\nvalt bort detta arbete. Men i dag måste jag välja\r\nbort den fortsatta debatten här i kammaren. Jag\r\nville bara meddela detta.</pre><pre>Anf. 8  LEIF BERGDAHL (nyd) replik:</pre><pre>Fru talman! Jag vill kommentera det som Berith\r\nEriksson sade om att det skall bli en fast ersättning\r\ntill tandläkare. Hon ansåg att dessa försök var bra,\r\ndvs. att tandläkaren inte kan påverka sin inkomst\r\ngenom sitt arbete. Detta är ett typiskt exempel på\r\nsjukvårdssocialism. Det förvånar mig inte att en\r\nrepresentant för det kommunistiska partiet tycker\r\natt socialism är bra, men det förvånar mig att hitta\r\nsådant här i en folkpartistisk proposition, dvs. att\r\nman hyllar de tankegångar som går ut på att man\r\ninte medelst arbete kan påverka sin inkomst. Det\r\när just detta som vi har sett resultatet av i\r\nöstblocket. Vi har haft nog med socialism i Europa.</pre><pre>Anf. 9  BERITH ERIKSSON (v) replik:</pre><pre>Fru talman! Jag vill göra Leif Bergdahl\r\nuppmärksam på att jag inte uttalade mig om något\r\nvisst system, eftersom det inte finns något sådant\r\nförslag, utan jag uttalade mig för ett system, där\r\ntandläkaren själv är kostnadsmedveten, och där\r\ninte patienten är den som skall ta ansvaret för att\r\ntandläkaren blir kostnadsmedveten.</pre><pre>Anf. 10  GUSTAF VON ESSEN (m):</pre><pre>Fru talman! Jag vill börja med att yrka bifall till\r\nutskottets hemställan under momenten 1--5 och 9--\r\n10.</pre><pre>Avsnittet om tandvårdsförsäkringen kommer\r\nLiselotte Wågö att behandla i ett senare anförande.</pre><pre>I regeringens strategi att sanera landets finanser\r\noch skapa utrymme för nyinvesteringar inom\r\nindustri och näringsliv krävs besparingar när det\r\ngäller de offentliga utgifterna. En lång rad svåra\r\nmen nödvändiga besparingsbeslut har redan fattats\r\noch flera återstår. Syftet är dock inte enbart att\r\nspara pengar i statskassan, även om alla inser\r\nnödvändigheten av att också detta sker. Ett långt\r\nviktigare mål är givetvis att åstadkomma större\r\neffektivitet i systemet genom att konsekvent hävda\r\narbetslinjen och öka kopplingen mellan avgifter\r\noch förmåner. Den generella välfärdspolitiken\r\nmåste, för att erhålla långsiktig acceptans, upplevas\r\nsom rättvis och effektiv. Detta är inte alltid fallet i\r\ndag. I stället uppfattas socialförsäkringssystemet av\r\nmånga som ett oöverskådligt lapptäcke med inslag\r\nav motsägelser. Arbetet bör därför inriktas på att\r\nge den generella välfärdspolitiken en bättre\r\nstruktur och inriktning för att befrämja den\r\ndynamik och tillväxt som landet så väl behöver.</pre><pre>Ett bärande element i regeringspartiernas politik är\r\nett ökat inslag av självrisk i försäkringssystemet,\r\nnågot som vi menar relativt lätt kan bäras av den\r\ndel av befolkningen som inte så ofta har behov av\r\natt utnyttja socialförsäkringsförmånerna. Men för\r\ndem som ofta har sådana behov skall ett\r\nhögkostnadsskydd finnas. Detta synsätt präglar\r\nockså utskottets betänkande i vad avser\r\nläkemedelsförmånerna.</pre><pre>Utskottets beredning av detta betänkande har varit\r\nomfattande och ambitiös. En utfrågning med\r\nsocialutskottet har genomförts till vilken en rad\r\nolika intressenter och myndigheter inbjudits att\r\nlägga fram synpunkter. Vidare har ärendet\r\nremitterats till socialutskottet, lagutskottet och\r\nnäringsutskottet.</pre><pre>Bakom socialförsäkringsutskottets förslag i vad\r\ngäller läkemedelsförmåner står de fyra\r\nregeringspartierna och Ny demokrati, som har\r\nanslutit sig till regeringspartiernas förslag.\r\nKontakterna med nydemokraterna har varit\r\nförtroendefulla och enligt min mening helt\r\nkorrekta.</pre><pre>Utskottets förslag skiljer sig på ett par punkter från\r\nregeringens.</pre><pre>I propositionen föreslås bl.a. att avgiften för ett\r\nläkemedel skall vara 90 kr. samt 30 kr. för varje\r\nytterligare läkemedel som inhandlas vid samma\r\ninköpstillfälle. Utskottet föreslår i stället att\r\navgiften skall vara 120 kr. samt 10 kr. för varje\r\nytterligare läkemedel. Självrisken blir härmed\r\nhögre, men för dem som har större behov av\r\nläkemedel kommer kostnaderna att bli mindre,\r\njämfört med regeringens ursprungliga förslag.</pre><pre>Det kan noteras att huvudparten av de utskrivna\r\nrecepten endast innehåller en eller ett par\r\npositioner. I dessa fall blir alltså kostnaderna för\r\nden enskilde högre än med regeringens förslag.\r\nOfta är det då fråga om inköp som den enskilde gör\r\nnågon eller ett par gånger om året. Personer med\r\nstörre behov av läkemedel har, som nämnts, oftast\r\nmer omfattande recept, och eftersom endast 10 kr.\r\nbetalas för varje efterföljande recipe får dessa en\r\nlägre kostnad, jämfört med kostnaden enligt\r\nregeringens förslag. Utskottet har härvid tagit\r\nintryck av pensionärs-  och\r\nhandikapporganisationernas synpunkter.\r\nSammanlagt blir besparingarna i denna del ca 500\r\nmilj.kr., vilket är mer än vad regeringen har räknat\r\nmed.</pre><pre>Vidare höjs högkostnadsskyddet från 1 500 kr. till\r\n1 600 kr. Utskottet gör ett tillkännagivande,\r\ninnebärande att staten inte skall bära kostnaderna\r\nför de fall där huvudmännen själva önskar lägga\r\nhögkostnadsskyddet lägre än 1 600 kr. Genom en\r\nsådan ändring uppstår en besparing på ca 200\r\nmilj.kr. Detta tillkännagivande sker bl.a. med\r\nanledning av s-motioner.</pre><pre>I en motion från Berith Ericsson har föreslagits en\r\nperiodisering av högkostnadsskyddet till högst 300\r\nkr. per kvartal. Högkostnadsskyddets utformning\r\när för närvarande föremål för behandling i\r\nmerkostnadsutredningen.</pre><pre>I sin strävan att begränsa läkemedelskostnaderna\r\nföreslår regeringen vidare ett införande av ett\r\nreferensprissystem, innebärande att ersättningen\r\nfrån den allmänna försäkringen baseras på det\r\nbilligaste läkemedlet, vilket är ett s.k. generika.\r\nFörutsättningen är då givetvis att\r\nersättningsläkemedlet är likvärdigt med\r\noriginalpreparatet. Besparingen blir ca 200 milj.kr.\r\nför budgetåret.</pre><pre>I vad gäller införandet av ett referensprissystem har\r\nfarhågor framförts av bl.a. läkemedelsindustrin,\r\nprecis som Doris Håvik tidigare har påpekat. Man\r\nframhåller att svenska läkemedelspriser är låga vid\r\nen internationell jämförelse, något som synes vara\r\nriktigt. Om ett system med referenspriser införs,\r\nförutser läkemedelsbranschen prissänkningar,\r\nvilket för övrigt är syftet med reformen.\r\nPrisbildningen i Sverige påverkar de svenska\r\nläkemedelsbolagens priser på motsvarande\r\nprodukter vid försäljning utomlands, och därmed\r\nsjunker på sikt lönsamheten något för företagen.\r\nInom branschen anser man att forskning och\r\nutveckling av nya läkemedel därmed skulle komma\r\natt försvåras. Om ett referensprissystem ändå\r\ninförs menar läkemedelsbranschen bl.a. att en\r\nförlängd patenttid är nödvändig, att en avreglering\r\nav Apoteksbolagets distributionsmonopol\r\ngenomförs och att fri prissättning på\r\nläkemedelsprodukter som inte omfattas av\r\nreferensprissystemet införs.</pre><pre>Även om läkemedelsverket inte befarar samma\r\nnegativa effekter som läkemedelsbranschen\r\nförutser, har utskottet tagit dessa farhågor på stort\r\nallvar. På flera punkter tillgodoses\r\nläkemedelsbranschens önskemål.\r\nNäringsutskottet, vars yttrande i denna del väger\r\ntungt, menar visserligen att regeringsförslaget kan\r\ngenomföras utan några större men för\r\nläkemedelsbranschen, men understryker samtidigt\r\nvikten av en noggrann uppföljning inte minst i vad\r\ngäller läkemedelsbolagens forskningsverksamhet.\r\nEn särskild samrådsgrupp har uppenbarligen\r\ninrättats för reformens genomförande, och det är\r\nenligt utskottet naturligt att denna grupp får i\r\nuppdrag att följa frågan fortlöpande. En\r\nutvärdering bör ske inom två år. Det är mycket\r\nviktigt att denna uppföljning sker. De svenska\r\nläkemedelsföretagen är framgångsrika och betyder\r\noerhört mycket för landet genom sin stora\r\nexportandel. Forskning och utveckling drar mycket\r\nstora belopp och därför krävs hög lönsamhet. Jag\r\ndelar helt Doris Håviks synpunkter i detta\r\nsammanhang.</pre><pre>Regeringen har också tillsatt en särskild\r\nutredningsman som skall se över bl.a.\r\nApoteksbolagets framtida roll som\r\nensamdistributör. Vidare kan också noteras att den\r\nnuvarande priskontrollen beträffande läkemedel\r\navskaffas och en i princip fri prissättning införs,\r\ndock givetvis med den begränsning som det innebär\r\natt vara listad för att ingå i läkemedelsförmånen\r\ninom sjukförsäkringen.</pre><pre>Frågan om patentförlängning har prövats i\r\nlagutskottet. Sverige kan här knappast genomföra\r\nen ensidig förlängning av patenttiderna. Inom EG\r\nförbereds nu en förordning i syfte att förlänga den\r\neffektiva patenttiden i likhet med vad som skett i\r\nUSA och Japan. En sådan förordning avses också\r\nbli inarbetad i EES-avtalet. Det förutsätts att\r\nförslag om patentförlängning läggs fram av\r\nregeringen så snart omständigheterna tillåter det.</pre><pre>Utskottet vill också understryka vikten av att\r\nläkemedelskommittéernas arbete utvecklas och\r\nstärks. I både s-motionen och Kent Carlssons\r\nmotion har detta tagits upp, och utskottet föreslår\r\nett tillkännagivande i dessa delar, bl.a. med\r\nanledning av motionerna.</pre><pre>Om riksdagen följer utskottets förslag, blir\r\nbesparingarna ca 960 milj.kr. för kommande\r\nbudgetår, vilket är mer än 300 milj.kr. mer än vad\r\nregeringen har föreslagit, något som jag utgår ifrån\r\natt regeringen noterar med tacksamhet. Dessutom\r\nhar förslaget i vissa delar fått en bättre utformning\r\nän i propositionen. Jag hoppas givetvis att\r\nregeringen också härvidlag är nöjd med vad\r\nriksdagen kommer att åstadkomma.</pre><pre>Jag vill slutligen också säga att det ändå mellan alla\r\npartier i utskottet har varit konstruktiva samtal om\r\ndetta betänkande. Det är visserligen inte ett enigt\r\nförslag, men skillnaderna är inte större än att\r\nkänslan av samsyn ändå finns där.</pre><pre>Det finns en hel del av intresse i\r\nsocialdemokraternas motion, och utskottets\r\nbetänkande innehåller ett par förslag som hämtats\r\nfrån denna motion. Vi noterar socialdemokraternas\r\nvilja att genomföra besparingar. Vi är dock\r\ntveksamma till att i budgetsammanhang räkna med\r\neventuella frivilliga prisstopp som\r\nläkemedelsbranschen erbjuder i utbyte mot att\r\nslippa referensprissystemet.</pre><pre>Även Kent Carlssons motion innehåller mycket av\r\nintresse, liksom Marianne Jönssons. Dessa\r\nmotioner har också fått en i vissa delar välvillig\r\nbehandling.</pre><pre>Tack för ordet!</pre><pre>Anf. 11  Statsrådet BO KÖNBERG (fp):</pre><pre>Fru talman! Riksdagen behandlar nu förslag från\r\nregeringen som framför allt gäller läkemedel och\r\ntandvård. Det förefaller nu som om\r\nutskottsmajoriteten på flertalet punkter ställer sig\r\nbakom regeringens förslag i propositionen. Det\r\nfinns några undantag. Det gäller framför allt frågan\r\nom egenavgifterna vid inköp av läkemedel och\r\nkonstruktionen av högkostnadsskyddet. Jag skall\r\nåterkomma till detta.</pre><pre>Regeringen gör en ganska omfattande genomgång\r\nav kostnaderna i socialförsäkringssystemet.\r\nBakgrunden är förstås den mycket snabba\r\nkostnadsutveckling som har ägt rum under 1980-\r\ntalet och det aktuella statsfinansiella läget. Men\r\ngenomgången syftar inte bara till att förhindra att\r\nkostnaderna fortsätter att expandera mycket\r\nsnabbt, utan den syftar också till att man skall få en\r\nsådan inriktning att värden av den art som vi vill\r\nbefrämja befrämjas.</pre><pre>Förändringarna skall äga rum inom ramen för en\r\ngenerell välfärdspolitik. De skall i förekommande\r\nfall utformas så att de bättre gynnar sparande och\r\narbete i samhället, och de skall förstås få en sådan\r\nutformning att vi får mesta möjliga valuta för\r\npengarna som sätts in i dessa system.</pre><pre>Utvecklingen inom modern läkemedelsindustri i\r\nvårt land och runt om i världen är sådan att det sker\r\nmycket stora framsteg. Det sker förbättringar för\r\nde enskilda. Ibland är de förbättringar som äger\r\nrum dessutom kostnadseffektiva i den meningen att\r\nde totala kostnaderna blir lägre än vad de eljest\r\nskulle kunna vara. Svensk läkemedelsindustri är\r\ndessutom, vilket redan har påpekats i dagens\r\ndebatt, mycket framstående på detta område.\r\nDetta tror jag inte att vi behöver diskutera någon\r\nlängre stund. Svensk läkemedelsindustri gör\r\nmycket stora insatser, och man har också,\r\nglädjande nog, fått reveny för detta genom att man\r\nhar hyggliga inkomster, vilket då och då kan\r\nnoteras på tidningarnas handelssidor.</pre><pre>När detta är sagt om läkemedlens stora betydelse\r\noch betydelsen inom modern sjukvård, bör det\r\nockså påpekas att man i nästa samtliga länder av\r\nSveriges typ också diskuterar kostnadsutvecklingen\r\nför läkemedel, att nästan samtliga regeringar och\r\nparlament funderar över olika åtgärder för att hålla\r\ntillbaka kostnadsutvecklingen och att man på olika\r\nhåll i världen genomför förändringar i detta syfte.</pre><pre>Regeringen har i sin proposition föreslagit en\r\nåtgärd som vi har kallat referensprissystem, och\r\navsikten är att spara ungefär 400 milj.kr. per helår.\r\nUnder det första budgetår som det är aktuellt rör\r\ndet sig om 200 milj.kr., eftersom vi föreslår att\r\nsystemet träder i kraft den 1 januari nästa år.</pre><pre>Tanken bakom systemet är att när det finns\r\nläkemedel som är identiska och för individen, som\r\nman säger, biekvivalenta, skall försäkringen ersätta\r\nbara det som är billigast. Det handlar inte om att\r\nförbjuda några varor, och det handlar inte om att\r\nman inte skall få något stöd från samhället om man\r\nväljer sådana varor, utan det handlar om att\r\nförsäkringen betalar bara det som är billigast när\r\ndet finns flera likvärdiga läkemedel.</pre><pre>Självfallet medför detta ökade uppgifter för våra\r\nläkare. De kommer att behöva informera\r\npatienterna mer än hittills om detta. Man kan\r\nmöjligen säga att det är märkligt att vi så länge har\r\nkunnat ha en sådan ordning att vi inom ramen för\r\nsjukförsäkringssystemet betalar 400 milj.kr. mer än\r\nvad vi skulle behöva göra. Man kan också fråga sig\r\nom något privat försäkringsbolag skulle acceptera\r\nsådana villkor att man ersatte varor när det finns\r\nidentiska som kostar avsevärt mindre.</pre><pre>En mycket viktig fråga i detta sammanhang är\r\nförstås frågan om patent. Det är klart att hela\r\npatentinstitutionen är tillkommen för att slå vakt\r\nom möjligheterna till utveckling samtidigt som man\r\nvill bevara möjligheten till fri konkurrens med alla\r\nde fördelar som den för med sig. Varje form av\r\npatentsystem och varje form av beslut om längden\r\nsom patenten skall gälla handlar om en avvägning\r\nmellan å ena sidan den fria konkurrensen, i vilken\r\npatenten gör ett ingrepp, och å andra sidan\r\nönskemålet om att vara säker på att vi får en sådan\r\ntingens ordning att man ute i olika företag m.m. är\r\nberedd att satsa på att ta fram nya produkter som vi\r\nhoppas skall kunna komma mänskligheten till\r\nfromma. Och så är fallet när det gäller det helt\r\növervägande antalet läkemedel.</pre><pre>Det har under resans gång hävdats att det skulle bli\r\nbesvärligt för läkemedelsindustrin om en sådan\r\ntingens ordning infördes, då man utomlands inte\r\nskulle kunna ta ut det pris som man tar ut, eftersom\r\nman ganska snabbt skulle tvingas sänka priserna i\r\nSverige till den nivå som gäller för det billigaste\r\npreparatet. Det argumentet bär ju på ytan någon\r\nform av trovärdighet i så måtto att man skulle\r\nkunna tänka sig att det skulle kunna vara så. Det\r\nskulle kunna vara sant att varor som säljs i Sverige\r\ntill ett högt pris inte kan säljas till ett högt pris\r\nutomlands om priset sjunker. Man kan i och för sig\r\nfråga sig om detta är skäl nog för den svenska\r\nsocialförsäkringen att bibehålla detta höga pris i\r\nSverige.</pre><pre>Fru talman, det är dessutom på det sättet, vilket har\r\nframkommit under ärendets beredning, att det\r\nunder kommande år knappast finns några\r\nprodukter som detta gäller. Det finns alltså nästan\r\ninga produkter där både patenttiden har gått ut och\r\ndet finns billiga generika och där man säljer dem\r\nutomlands. Det problem som skulle kunna uppstå\r\npå denna punkt kommer att uppstå först om några\r\når för den svenska läkemedelsindustrin.</pre><pre>När det gäller själva hanteringen av frågan har jag\r\nblivit litet förvånad över att Socialdemokraterna är\r\ndet parti, och såvitt jag förstår det enda partiet, som\r\nkommer att rösta emot införandet av ett\r\nreferensprissystem. Vi hade i början av året en\r\ndiskussion med anledning av en interpellation av\r\nKent Carlsson. I denna debatt deltog förutom mig\r\noch Kent Carlsson även Bo Holmberg tror jag. Där\r\nuttryckte jag min förvåning över att\r\nSocialdemokraterna inte var mer måna om att se till\r\natt göra vettiga besparingar i\r\nsocialförsäkringssystemet, besparingar som kan\r\ngenomföras på ett sådant sätt att patienterna inte\r\nfår det sämre och att statskassan spar pengar,\r\npengar som kan användas till att nedbringa det\r\nbudgetunderskott som vi har och som ger effekter\r\ninte minst på ränteläget i vårt land.</pre><pre>Utskottet har efter den noggranna beredning som\r\nhar ägt rum och efter hörande av flera andra utskott\r\nkommit fram till att man vill understryka vikten av\r\natt det sker något i patentfrågan och att regeringen\r\nser till att den frågan bevakas. Jag kan från\r\nregeringens sida då förstås säga att jag självfallet\r\nskall lyssna till utskottet i denna fråga, och det\r\ntillkännagivande som jag gissar kommer om en\r\nstund från riksdagens sida kommer naturligtvis att\r\ntas på fullaste allvar, just med syfte att uppnå denna\r\navvägning mellan å ena sidan behovet av fri\r\nkonkurrens och å andra sida behovet av att få fram\r\nnya produkter.</pre><pre>När det gäller patientavgifterna innehöll\r\npropositionen en innovation i så måtto att man från\r\nregeringens sida föreslog att man inte bara skulle ha\r\nett belopp per utskrivet recept utan att antalet\r\nposter på receptet skulle påverka kostnaden för den\r\nenskilde. Utskottet har nu valt att ansluta sig till\r\ndenna princip, men i ganska liten utsträckning,\r\neftersom tillkommande läkemedel utöver ett per\r\nrecept kommer att belasta den enskilde med en\r\nkostnad av 10 kr.</pre><pre>Detta förslag kan möjligen vara en rimlig avvägning\r\nom man vill pröva något nytt, dvs. att låta varje post\r\nkosta något, och inte vill att det skall bli för stor\r\neffekt på denna punkt. Att utskottsmajoritetens\r\nförslag dessutom leder till att statskassan spar\r\navsevärt mer pengar är ju ingen nackdel sett ur\r\nregeringens synvinkel. Det är t.o.m. så, för att\r\nanspela på det som Gustaf von Essen sade, att\r\nregeringen med viss tacksamhet noterar detta i det\r\nläge som statsfinanserna befinner sig i.</pre><pre>Högkostnadsskyddet är naturligtvis extremt viktigt\r\ninom ramen för en generell välfärdspolitik.\r\nUtskottsmajoriteten ansluter sig till den nivå som\r\nhar föreslagits i propositionen, dvs. att det översta\r\ntaket för nästa år skall vara 1 600 kr. Därutöver\r\ntillstyrker utskottsmajoriteten ett förslag från\r\nSocialdemokraterna som, såvitt jag förstår, syftar\r\ntill större enhetlighet när det gäller\r\nhögkostnadsskyddet, eller åtminstone till att de\r\nlandsting som skulle välja en lägre nivå än 1 600 kr.\r\nkommer att till staten få betala de kostnader som\r\nstaten åsamkas på läkemedelskontot. Även detta\r\nbidrar förstås till ökade inkomster för statskassan\r\noch det offentliga. Detta bidrag från\r\nSocialdemokraterna kan vi framföra vår\r\ntacksamhet för.</pre><pre>I samband med diskussionerna om läkemedlen har\r\nen mängd andra förslag förts fram, varav flera är\r\nvärdefulla, inte minst gäller detta\r\nläkemedelskommittéernas arbete som ju har varit\r\nmycket lyckosamt inom den slutna vården och som\r\nenligt min mening bör få en ökad betydelse inom\r\nden öppna vården när det gäller framför allt valet\r\nav terapier m.m.</pre><pre>Det har ibland i diskussionen framförts att det\r\nskulle finnas någon motsatsställning mellan\r\nreferensprissystemet och läkemedelskommittéernas\r\narbete. Så är icke fallet. Om man vill spara pengar\r\ni systemet och få mesta möjliga valuta för\r\nskattepengarna behövs båda sakerna. Vi noterar\r\nnaturligtvis vad utskottet har skrivit på denna\r\npunkt.</pre><pre>Fru talman! Till sist några ord om tandvården där\r\ndet mera handlar om att regeringen har anmält hur\r\nden ser på frågan och att riksdagen markerar hur\r\nden ser på det hela. Vi uppnår nu en besparing i\r\nstatsbudgeten genom två insatser inom\r\ntandvårdsförsäkringen.</pre><pre>Därutöver avser regeringen att tillsätta en\r\nutredning för att se över den tandvårdsförsäkring\r\nsom infördes i mitten av 1970-talet. Då var\r\ntandhälsan mycket dålig på många håll. Vår\r\nförhoppning är att man skall kunna få till stånd en\r\nsådan tingens ordning att man ökar stödet till\r\nförebyggande insatser och minskar det till\r\nreparativa inslag. Detta har bl.a. framförts från\r\ntandläkarhåll i den offentliga debatten, och det är\r\ningen nackdel i detta sammanhang.</pre><pre></pre><pre>Fru talman! Med tanke på att detta är en\r\nproposition som lagts fram av en minoritetsregering\r\när vi glada över det resultat som nu verkar kunna\r\nuppnås i riksdagen.</pre><pre>Anf. 12  DORIS HÅVIK (s) replik:</pre><pre>Fru talman! Jag vill ta upp två frågor. Statsrådet\r\nuttalar sin förvåning över att vi vill slå vakt om att\r\ndoktorn skall kunna förskriva den medicin han\r\nanser lämplig. Jag sade i mitt inledningsanförande\r\natt vi tycker att det är utomordentligt viktigt att\r\ndoktorn har sitt medicinska ansvar och även ett\r\nkostnadsansvar. Dessutom har vi i vår motion tagit\r\nupp vikten av att läkemedelskommittéerna skall få\r\nökat ansvar och en sammansättning som är lämplig\r\nför det ansvar som de skall ta.</pre><pre>I propositionen har man dessutom pekat på, att om\r\npatienten inte är riktigt nöjd skall det finnas\r\nmöjligheter att ansöka om att få behålla den gamla\r\nmedicinen. Om man då får ett negativt besked,\r\nskall man t.o.m. kunna överklaga det beslutet. Jag\r\nundrar vad som händer under tiden. Man bygger\r\nupp en byråkrati för att pröva frågor som ligger på\r\nett sådant plan att vi enligt min mening inte borde\r\nvara beredda att införa en sådan byråkrati.</pre><pre>Jag tror på läkarnas ansvar. Det finns avarter bland\r\nläkare liksom bland alla andra yrkesgrupper. Men\r\njag har den tilltron, och jag tycker att man inte skall\r\nslå till omedelbart när det gäller läkarnas\r\nförskrivningsrätt.</pre><pre>När det sedan gäller kostnaderna talar vi väldigt\r\nmycket om att läkemedelskostnaderna stiger brant\r\noch att läkemedlen blir dyrare. Men vi talar aldrig\r\nom effekten av de nya och mer effektiva medlen. Se\r\npå astma- och allerigimedicinen. Hur stora\r\nförtjänster gör man inte inom försäkringskassorna\r\ngenom att inte behöva betala ut sjukpenning för\r\narbetsoförmåga, eftersom människor kan vara i\r\narbete? Se på Astras medicin Losec, som har gjort\r\natt antalet magsårsoperationer har sjunkit\r\ndramatiskt, och som medfört att människor med\r\nolika magbesvär är i arbete. Där har kostnaderna\r\nbåde inom sjukvården och försäkringen minskat.</pre><pre>\r\nHär borde man göra en sammantagen översyn för\r\natt se vilka effekterna är när det gäller de dyrare\r\noch mer effektiva läkemedlen och inte bara ensidigt\r\ntala om de ökade kostnaderna. Det handlar om\r\nsamhällsekonomi. Det är viktigt att vi också i sådan\r\nhär debatt lyfter fram dessa frågor.</pre><pre>Anf. 13  Statsrådet BO KÖNBERG (fp):</pre><pre>Fru talman! Doris Håvik säger att vi inte talar om\r\neffekterna av läkemedel utan bara klagar över\r\nkostnaderna. Det är förvisso inte sant, vilket t.o.m.\r\nmärktes i inledningen av mitt anförande alldeles\r\nnyss. eftersom jag började med att säga att\r\nläkemedlen har stor betydelse för förbättringar\r\ninom sjukvården. Jag har i övrigt när det gäller\r\nbeskrivningen av vad moderna läkemedel kan göra\r\ningen anledning att polemisera mot Doris Håvik.\r\nJag konstaterar att vi är överens på den punkten.</pre><pre>Det finns enligt min mening ingen anledning för\r\nDoris Håvik eller någon annan att ifrågasätta att jag\r\neller regeringen inte skulle se positivt på den\r\nfantastiska utveckling som äger rum bl.a. på\r\nläkemedelsområdet. Det är inte den frågan som\r\nriksdagen i dag debatterar, utan det är om vi även\r\nfortsättningsvis från det allmänna, från\r\nsocialförsäkringen, skall betala ut 400 milj.kr. mer\r\nän vad som är nödvändigt för att få de mediciner\r\nsom patienterna behöver.</pre><pre>Det är den frågan som riksdagen har att ta ställning\r\ntill här i dag. Jag tycker knappast att frågan\r\nbefrämjas av allmänna uttalanden om att detta med\r\nkostnader kanske inte är så allvarligt. Sanningen är\r\nförstås att vi måste se till att få bästa möjliga valuta\r\nför varje skattekrona.</pre><pre>Anf. 14  DORIS HÅVIK (s) replik:</pre><pre>Fru talman! Jag fick inget svar på min fråga när det\r\ngällde möjligheterna att ansöka att få behålla den\r\ngamla medicinen och att man också skulle kunna\r\növerklaga ett negativt beslut. Finns det inte bättre\r\nvägar att gå? Skulle det inte varit bättre att låta\r\ndoktorn få behålla ansvaret och i samverkan och\r\nförtroligt samtal med sin patient komma fram till\r\nbästa terapin? Har inte statsrådet några bekymmer\r\növer vad som kommer att hända på apoteken när\r\ndessa resonemang kommer att tas upp där?</pre><pre>Jag tycker att man slår till dramatiskt och\r\nomedelbart. Man kunde pröva en annan väg innan\r\nman tog bort dessa möjligheter. De som får sitta\r\nemellan blir patienterna.</pre><pre>Anf. 15  Statsrådet BO KÖNBERG (fp):</pre><pre>Fru talman! Jag har inte i något av mina inlägg talat\r\nom avarter bland läkarna, som Doris Håvik\r\nuttryckte det i sitt förrförra inlägg. Vad vi från\r\nregeringens sida har gjort är att med hjälp av den\r\nexpertis som exempelvis finns på läkemedelsverket\r\nförsöka bedöma om det finns möjligheter att se till\r\natt det svenska folket får de mediciner som det\r\nsvenska folket behöver och om vi på något sätt kan\r\nspara pengar. Vi har då kunnat konstatera att det\r\nskulle kunna inbesparas i storleksordningen 400\r\nmilj.kr. per helår.</pre><pre>Det kan sannolikt bli problem när man byter från\r\nett system till ett annat. Men det är för riksdagen\r\noch regeringen inte någon obetydlighet att vi kan\r\nspara 400 milj.kr. om året.</pre><pre>Anf. 16  KENT CARLSSON (s):</pre><pre>Fru talman! När jag för litet mer än två år sedan\r\nbörjade aktualisera frågan om våra snabbt stigande\r\nkostnader för läkemedelsförsäkringen möttes jag\r\noch andra av tystnad eller oförståelse. Om det var\r\novilja, lathet eller ren konservatism som gjorde att\r\ninget parti ville ta i frågan om hur vi skulle pressa\r\nläkemedelskostnaderna vet jag inte. Sedan dess har\r\nkostnaderna både för samhället i stort och för\r\nstaten ökat dramatiskt.</pre><pre>Det som är glädjande med dagens ärende från SfU\r\när att den problembeskrivning jag då gjorde nu\r\nligger till grund för de olika lösningar som förs fram\r\nför att minska skattebetalarnas kostnader. Jag\r\nhävdade redan 1990 att skattebetalarna betalade\r\nmellan 500 milj.kr. och 1 miljard för mycket för\r\nläkemedel för vilka patenten löpt ut och där det var\r\nmöjligt att ersätta dyra originalläkemedel med s.k.\r\ngenerika, dvs betydligt billigare kopieläkemedel.</pre><pre>Det handlar inte om att ta bort de nya dyra\r\nläkemedlen. Det handlar om att se på läkemedlen\r\nutifrån det faktum att man kan dela upp dem i två\r\ndelar. En del består av patenterade nya\r\nläkemedel -- givetvis kostsamma, men\r\nförhoppningsvis effektiva. Den andra delen består\r\nav de äldre läkemedlen för vilka patenten löpt ut\r\noch där man faktiskt kan åstadkomma\r\npriskonkurrens, och därmed sänka både\r\nkonsumentens och skattebetalarnas kostnader för\r\nläkemedel.</pre><pre>Trots att generiska läkemedel måste vara helt\r\nidentiska med originalen har det funnits ett massivt\r\nmotstånd mot att förändra försäkringssystemet så\r\natt det styr mot användning av de billigare\r\ngeneriska medlen. Industrin har med hög röst\r\nhävdat att den stora katastrofen skulle inträffa.\r\nLäkarförbundet har varnat politikerna för att på\r\nnågot sätt ge sig på eller försöka styra läkarnas\r\nförskrivning osv.</pre><pre>Att det nu ligger ett förslag på riksdagens bord om\r\natt förändra läkemedelsförsäkringen är mot denna\r\nbakgrund och det starka motstånd som funnits en\r\nstor bedrift. Biträdande socialminister Bo Könberg\r\nbör i ärlighetens namn ges en eloge för att han orkat\r\noch vågat lägga fram en proposition i frågan.</pre><pre>De förslag till lösningar som har lagts fram av\r\nregering och opposition lämnar dock en del övrigt\r\natt önska. Den viktigaste delen, det s.k.\r\nreferensprissystemet, är som grundtanke bra. Men\r\nom man utformar det på det sätt som regeringen\r\nhar valt, och som utskottsmajoriteten stödjer, finns\r\ndet många risker och problem. Systemet blir som\r\njag ser det centralstyrt och tar i liten utsträckning\r\nhänsyn till lokala förhållanden. Det finns en risk för\r\natt kroniker blir tvungna att byta läkemedel fyra\r\ngånger per år.</pre><pre>Systemet kan leda till att små och medelstora\r\ntillverkare har svårt att bli kvar eller komma in på\r\nläkemedelsmarknaden. De tillverkare som lägger\r\nsitt pris på referenspriset och därtill har störst\r\nresurser för marknadsföring kommer att bli de\r\nstora vinnarna. Systemet minskar de lokala\r\nläkemedelskommittéernas betydelse när det gäller\r\nickepatenterade läkemedel. Systemet ökar också\r\nrisken för att förskrivaren byter från en billig\r\nläkemedelsterapi till en betydligt dyrare, och den\r\nbesparing man vill uppnå kan därmed försvinna.</pre><pre>Det alternativ som den socialdemokratiska\r\noppositionen har lagt fram, att man skall utreda\r\nfrågan vidare och i stället förhandla med industrin\r\nom prissänkningar och prisfrysningar, är inte\r\nbättre. Man verkar ha lyssnat litet för mycket på\r\nläkemedelsindustrin. Industrins taktik har alltid\r\nvarit att försöka stoppa alla förändringar, och om\r\ndet inte har lyckats att försöka att se till att\r\nförändringarna skjuts så långt som möjligt framåt i\r\ntiden. Det är klart att det för industrin handlar om\r\nganska stora pengar. Slipper de förändringar, kan\r\nde fortsätta att sälja dyra originalläkemedel trots\r\natt betydligt billigare och helt identiska finns.</pre><pre>Jag har i stället väckt en motion med förslag till en\r\nlitet annorlunda lösning. I botten ligger tanken om\r\nett referensprissystem. Men skillnaden från\r\nregeringens förslag är dock, att jag vill att de lokala\r\nläkemedelskommittéerna skall bli formella\r\nförsäkringsorgan för den del av\r\nläkemedelsmarknaden där patenten har löpt ut. I\r\nstället för att ett centralt organ fastställer ett\r\nreferenspris, bör det arbetet överlåtas till de lokala\r\norganen. Där finns kunniga personer i form av\r\nfarmakologer, läkare, apotekare, sjuksköterskor\r\nosv. som kan dessa frågor. Då ges också en\r\nmöjlighet till flexibilitet. Jag har föreslagit att de\r\nskall få ett visst utrymme för att sätta\r\nreferenspriset. Då går det också att ta hänsyn till de\r\nlokala terapitraditioner som finns, och det blir\r\nlättare att etablera och behålla\r\ninformationssamarbete med läkemedelsföretag.\r\nMan slipper göra preparatbyten alltför ofta och små\r\noch medelstora företag ges större chans att vara\r\nkvar eller ta sig in på marknaden.</pre><pre>Jag är förvånad över att uskottet och regeringen\r\ninte har lyssnat på detta förslag och kompletterat\r\nreferensprissystemet. Jag tror nämligen att det\r\nskulle bli bättre och att man inom professionen\r\nskulle känna att man ges en viktig uppgift och roll.</pre><pre>Min uppfattning är, efter att ha träffat läkare,\r\nfarmakologer, apotekare osv. i ganska stor\r\nomfattning under våren, att ett sådant system skulle\r\nuppskattas av professionen, om det skulle vara\r\nbättre än det centralistiska förslag som regeringen\r\nstår bakom.</pre><pre>Jag tycker inte att vare sig regeringens eller det\r\nsocialdemokratiska förslaget motsvarar de krav\r\nsom man i dagsläget bör ställa på\r\nläkemedelsförsäkringen. Jag kommer därför i\r\nmom. 2 att avstå från att rösta, dvs. varken stödja\r\nden socialdemokratiska reservationen eller\r\nregeringsförslaget.</pre><pre>I regeringsförslaget ingår också att patienter som av\r\nett eller annat skäl inte kan byta mellan olika helt\r\nidentiska ickepatenterade läkemedel skall ansöka\r\nhos läkemedelsverket om dispens. Det är ett, som\r\njag ser det, onödigt byråkratiskt och centralistiskt\r\nförslag. Risken är stor att läkemedelsverket mycket\r\nsnabbt kommer att drunkna i dispensansökningar.\r\nEtt bättre sätt är att låta läkarna på\r\nreceptblanketten aktivt markera om utbyte av\r\nläkemedel inte får ske och varför han eller hon inte\r\ntillåter detta, dvs. en motivering. För patienten\r\nskulle detta innebära att man kan få full rabattering\r\nav dyrare läkemedel även om billigare och helt\r\nidentiska finns. Det kan vara bra för en del\r\nkroniker, mag- och tarmsjuka och allergiker.\r\nLäkemedelsverket behöver inte heller belastas med\r\nen mängd papper. Risken för att vi skall få ett\r\njättestort läkemedelsverk minskar därmed.\r\nEftersom utskottet i betänkandet inte har berört\r\nfrågan om dispensförfarandet, läkemedelsverket\r\noch substitution, dvs. utbyte på apoteket, vill jag\r\nveta vad utskottet egentligen anser i dessa frågor.</pre><pre>Jag tycker att det är bra att högkostnadsskyddet\r\nhöjs till 1 600 kr. per år och att det inte blir möjligt\r\nför landstinget att på statens bekostnad sänka det.\r\nNär det gäller egenavgifterna är jag, precis som en\r\ndel andra, också litet fundersam över ''120'', ''10'',\r\n''10''. Det är bra om priset för det först köpta\r\nläkemedlet höjs. Det gör att det går att komma åt\r\nde som plockar ut bara ett eller två läkemedel per\r\når. De får på det sättet vara med och betala för en\r\ndel av kalaset. Men att behålla 10-kronan kommer\r\ninte att ge speciellt mycket pengar men däremot en\r\nmängd administration och problem för apoteken.\r\nJag vet att Apoteksbolaget har skrivit till\r\nbiträdande socialministern och påpekat att det kan\r\nbli en mängd problem med att avgöra vilka\r\nläkemedel som skall läggas på 10-kronan resp. 120-\r\nkronan. Det hade varit bättre att välja en enhetlig\r\navgift, 105 eller 120 kr. Det hade blivit enklare både\r\nför patienten och för administrationen. Jag\r\nkommer därför att stödja reservation 1 där det\r\nföreslås en enhetlig avgift på 105 kr.</pre><pre>Industrin har i olika sammanhang varnat för att en\r\nförändring av läkemedelsförsäkringen skulle kunna\r\nleda till minskad forskning och utveckling av nya\r\nläkemedel. Med de förändringar som EG och den\r\neuropeiska patentorganisationen har på gång, och\r\nsom regeringen har sagt att man så småningom är\r\nberedd att följa, får industrin ett så bra skydd för\r\nsina produkter att de har alla möjligheter att få\r\ntillbaka de pengar som har lagts ned på forskning\r\noch dessutom kunna göra en rätt rejäl förtjänst\r\ninnan produkten utsätts för konkurrens.</pre><pre>Det är också därför som jag i min motion, och i den\r\nsocialdemokratiska motionen, har påpekat att det\r\nbehövs ett förstärkt patentskydd. Men däremot när\r\npatentskyddet har löpt ut för produkten får man\r\nvara beredd, precis som för andra produkter i vårt\r\nsamhälle, att utsättas för normal\r\nmarknadskonkurrens. Det finns inte någon som har\r\nintresse av att forskningen stoppas. De\r\nvarningssignaler som industrin har skickat ut är\r\növerdrivna, framför allt med tanke på att den\r\nsvenska läkemedelsindustrin, med mycket\r\nforskning, kommer att drabbas litet av\r\nreferensprissystemet. Det är snarare de utländska\r\nimportörerna, som bara säljer läkemedel här i\r\nSverige, som kommer att förlora. Jag tycker att det\r\när viktigt att skilja på de svenska och utländska\r\nföretagen. De svenska bidrar till att se till att\r\nSverige är en framgångsrik nation när det gäller\r\nläkemedel och högteknologisk forskning.</pre><pre>Om industrin anser att man inte kan klara denna\r\nsumma på ett par hundra miljoner, kan jag ge ett\r\nråd. Industrin har ganska omfattande\r\nmarknadsföringsbudgetar. Om deras\r\nmarknadsföringsbudgetar motsvarar ett normalt\r\nföretag som tillverkar produkter, kan det var fråga\r\nom upp till 1 miljard kronor som används för\r\nmarknadsföring. Det vore nog inte någon större\r\nnackdel att kapa 300--400 milj.kr. på den budgeten.</pre><pre>Fru talman! En viktig del i arbetet med att minska\r\nkostnaderna för läkemedelsförsäkringen är bättre\r\ninformation till förskrivarna. Jag har föreslagit att\r\ndet skall vara ett obligatorium att informera\r\nläkarna om deras förskrivningsmönster och att i\r\nden viktiga boken FASS få in prisjämförelser\r\nmellan olika läkemedel och terapier. Vad utskottet\r\negentligen tycker om dessa förslag har jag inte\r\nlyckats utröna. Det initiativ som utskottet vill att\r\nregeringen skall ta kanske inbegriper dessa saker.\r\nEftersom detta inte är speciellt klart vore jag\r\ntacksam om någon från utskottet skulle kunna\r\nförklara vad som egentligen menas i betänkandet.</pre><pre>Fru talman! Slutligen vill jag ta upp frågan om\r\nläkemedelskommittéernas framtida roll. Flera\r\ntalare har visat på hur viktiga\r\nläkemedelskommittéerna är och hur bra de kan vara\r\nför att hålla igen kostnaderna. Problemet är att om\r\nman inte är beredd att ge läkemedelskommittéerna\r\nnågon makt, inte ge dem några medel så att de kan\r\ntillse att öppenvården följer utfärdade\r\nrekommendationer, har jag svårt att se hur\r\nläkemedelskommittéerna kan stärkas och ges en\r\nviktigare roll i framtiden. Problemet i dag är just att\r\nde bara kan ge rekommendationer. I slutenvården\r\nföljs i ganska stor utsträckning dessa\r\nrekommendationer, medan följsamheten i\r\nöppenvården, både på vårdcentraler och hos\r\nprivatläkare, är betydligt mindre.</pre><pre>Med det förslag som jag har lagt, och som jag hade\r\nhoppats på att få stöd för, tror jag att det hade\r\nkunnat gå att skapa läkemedelskommittér som kan\r\nmedverka till en bättre användning av läkemedel\r\noch till att hålla kostnaderna nere. Det vore\r\nintressant om någon företrädare för utskottet kan\r\nkommentera frågan om att ge\r\nläkemedelskommittéerna ett större mått av makt så\r\natt rekommendationerna inte bara blir\r\nrekommendationer.</pre><pre>Fru talman! Jag yrkar avslag på utskottets mom. 1\r\noch bifall till reservation 1. I mom. 2 kommer jag\r\natt avstå från att rösta.</pre><pre>Anf. 17  Statsrådet BO KÖNBERG (fp):</pre><pre>Fru talman! Det var, som flera gånger tidigare, ett\r\nintressant inlägg vi kunde lyssna till när Kent\r\nCarlsson diskuterade det som kanske är hans\r\nfavoritfråga, nämligen frågan om\r\nläkemedelskostnaderna, läkemedelsförsäkringen\r\noch hur ett svenskt system bör byggas upp. Som\r\nriksdagen hörde råder det stora skillnader i hans\r\nverklighetsbild och den verklighetsbild som\r\nSocialdemokraternas talesman från utskottet har\r\npresenterat.</pre><pre>Medan Doris Håvik nästan anklagar regeringen för\r\natt bry sig om kostnadsutvecklingen i\r\nläkemedelskonsumtionen, är utgångspunkten i\r\ndiskussionen för Kent Carlsson att kostnaderna är\r\nsnabbt stigande.</pre><pre>Regeringen har gjort bedömningen, som jag har\r\nnämnt några gånger, att 400 milj.kr. per helår skulle\r\nkunna sparas på ett förslag som beaktar\r\nmöjligheterna att efter patenttidens utgång\r\nförskriva identiska läkemedel som är billigare.\r\nKent Carlssons beräkning utgör, som han nu\r\nuppgav och som han tidigare framfört, en besparing\r\npå 500--1 000 milj.kr. om året.</pre><pre>Jag vill också passa på att tacka Kent Carlsson för\r\nde vänliga orden när det gäller mitt ansvar för den\r\nproposition som är framlagd och som riksdagen nu\r\ndiskuterar.</pre><pre>Det är uppenbart att Kent Carlsson tycker att\r\nreferenspriserna är bra som idé. Sedan har han valt\r\nen egen variant som skulle innebära att de lokala\r\nläkemedelskommittéerna blev något slags\r\nförsäkringsorgan i ordets egentliga mening. Det\r\nkan väl finnas poänger i ett sådant förslag.\r\nSamtidigt förefaller det mig, och också utskottets\r\nmajoritet, gissar jag, som ett mera krångligt\r\nförslag, att man skulle ordna med nya organ runt\r\nom i Sverige, som skulle ha helt andra befogenheter\r\nän vad de har haft hittills.</pre><pre>Jag noterar också att Kent Carlsson säger att det\r\nsocialdemokratiska förslaget inte är bättre än\r\nregeringsförslaget. Men om man lyssnar på hans\r\ninlägg får man intrycket att han tycker att\r\nregeringens förslag är avsevärt bättre än\r\nSocialdemokraternas förslag på denna punkt. Han\r\nbehöver förstås inte kommentera det, om han inte\r\nvill. Jag har svårt att dra någon annan slutsats av\r\nhans agerande under de senaste åren och även av\r\nhans anförande i kammaren i dag. Kent Carlsson\r\nhar ju varit pionjär i dessa frågor.</pre><pre>Om jag förstår det rätt tänker Kent Carlsson att\r\navstå i voteringen om ett referensprissystem och det\r\nsocialdemokratiska förslaget. Det är att på något\r\nvis göra det som han själv tycker är det bästa till det\r\ngodas fiende. Om jag skall säga någonting\r\npersonligt, tycker jag att det är litet tråkigt att\r\npionjären Kent Carlsson skall avstå i voteringen\r\nden dag riksdagen äntligen gör någonting åt det\r\nsom han har arbetat för i så många år. Det är väl tur\r\nför honom personligen att hans röst inte kommer\r\natt avgöra ställningstagandet.</pre><pre>Anf. 18  KENT CARLSSON (s) replik:</pre><pre>Fru talman! Jag får också tacka för de snälla orden,\r\natt jag skulle ha varit pionjär. Jag har tyckt det vara\r\nviktigt att skapa ett system som bygger på det unikt\r\nsvenska, dvs. läkemedelskommittéerna. En\r\nförändring av detta slag kan lätt skapa ganska stora\r\nmotsättningar och reaktioner från förskrivarnas\r\nsida. Som jag har sagt i mitt anförande finns det en\r\nganska stor risk att förskrivarna väljer att gå ifrån\r\nde billigare, något äldre preparaten och i stället\r\nväljer patenterade originalläkemedel och en dyrare\r\nterapi. Skall man ha professionen, förskrivarna,\r\nmed sig är det viktigt att man skapar ett system där\r\nde känner att de finns med och kan styra och ställa\r\nunder kostnadsansvar. Det är därför jag har\r\nkritiserat regeringens referensprissystem. Det tar\r\ninte tillräcklig hänsyn till professionen.</pre><pre>Det vore bra om man kunde hitta en kombination\r\nmellan idén om ett referensprissystem och de lokala\r\nläkemedelskommittéerna, som är det unika på den\r\nsvenska läkemedelsmarknaden. Det handlar inte\r\nom att skapa nya organ. De finns redan på plats.\r\nVi har läkemedelskommittéer i hela landet. Vi skall\r\nbara ge dem en formell roll och en del makt, som\r\ngör att de kan se till att kostnaderna kan hållas nere\r\nnär det gäller icke patenterade läkemedel.</pre><pre>Det förslag som förs fram i den socialdemokratiska\r\nmotionen, att man skall förhandla med industrin,\r\ntycker jag är dåligt. Jag kanske inte underströk det\r\ntillräckligt. Det är bara att skjuta frågan framåt i\r\ntiden. Jag tycker att man har lyssnat alldeles för\r\nmycket på industrin och dess försök att på alla sätt\r\nantingen stoppa eller fördröja förändringar. Om\r\nregeringen och utskottsmajoriteten hade lyssnat\r\nmera på de modifieringar och förbättringar som jag\r\nhar försökt att bidra med, hade jag i dag kunnat\r\nrösta på förslaget till referensprissystem. Men man\r\nhar inte lyssnat, och jag kan inte stödja ett förslag\r\nsom jag tycker är halvfärdigt.</pre><pre>Anf. 19  GUSTAF VON ESSEN (m) replik:</pre><pre>Fru talman! Även vi från utskottets majoritet\r\ntycker att Kent Carlsson har skrivit en intressant\r\nmotion. Det han har sagt i motionen och i tidigare\r\nsammanhang har varit av stort intresse.</pre><pre>Vi har föreslagit ett särskilt tillkännagivande när\r\ndet gäller läkemedelskommittéernas roll, bl.a. med\r\nanledning av Kent Carlssons och\r\nSocialdemokraternas motioner. Vi har där tagit\r\nfasta på de synpunkter som finns anförda i\r\nmotionerna om läkemedelskommittéernas roll och\r\nom hur man skall stimulera och utvecka deras\r\nverksamhet även i den öppna vården. Vi tycker att\r\nutskottets skrivningar borde tillgodose Kent\r\nCarlssons intressen i denna fråga.</pre><pre>Vi har även noterat vikten av att man återför\r\ninformation till läkarna om deras\r\nutskrivningsprofil. Det tror vi är mycket viktigt. Då\r\nfår de en direkt feedback på vad de håller på med\r\nnär det gäller förskrivningar. Därmed kan de också\r\nså småningom inse vikten av att ekonomisera och\r\nvälja preparat som är korrekta men kanske\r\nbilligare. Även där tycks vi tillgodose Kent\r\nCarlssons synpunkter.</pre><pre>Vi har över huvud taget lagt oss vinn om att försöka\r\nsy ihop ett utskottsförslag som skulle ta hänsyn till\r\nalla olika synpunkter från olika håll. Det finns ju\r\nstor kunskap i denna fråga på många håll. Det har\r\nvi också försökt leva upp till.</pre><pre>Anf. 20  KENT CARLSSON (s) replik:</pre><pre>Fru talman! Det är alldeles utmärkt att man har\r\nlyssnat på och instämt i en del av de funderingar och\r\nförslag som jag och andra har lagt fram när det\r\ngäller att utveckla detta med informationen tillbaka\r\ntill läkarna. Den är väsentlig. Det vet man bl.a. från\r\nEngland, att om information om\r\nförskrivningsprofilen återförs, kan man få ett\r\nförändrat beteende hos förskrivarna. Det är också\r\nbra att man tar ett initiativ och ber regeringen gå\r\nvidare med frågan.</pre><pre>Men grundproblemet är att man i utskottet inte är\r\nberedd att gå vidare och ge\r\nläkemedelskommittéerna ytterligare makt och\r\nmöjligheter att faktiskt påverka förskrivarna i\r\nöppenvården. Det handlar fortfarande om snälla\r\nrekommendationer. Det är problemet för\r\nläkemedelskommittéerna i dag när det gäller att nå\r\nläkarna i öppenvården. I slutenvården finns ett\r\nbudgetansvar och direkt kostnadsansvar, som gör\r\natt man inser att rekommendationerna är värda att\r\nfölja. I öppenvården finns inte detta. Där har man\r\ninte budgeteller kostnadsansvar. Det är därför\r\nviktigt att vi inte bara i välvilliga termer talar om\r\nhur viktiga läkemedelskommittéerna är och att\r\nderas roll borde utvecklas, utan att vi faktiskt är\r\nberedda att här i riksdagen också se till att de får\r\nökad makt. På det sättet kan vi se till att de\r\nrekommendationer som läkemedelskommittéerna\r\nutfärdar även följs inom öppenvården.</pre><pre>Det är väl att utskottet tar detta initiativ. Det hade\r\nvarit ännu bättre om man hade kompletterat\r\nreferensprissystemet med skrivningar till\r\nregeringen om att koppla läkemedelskommittéerna\r\ntill referensprissystemet. Då hade vi fått ett mycket\r\nbättre system, som funkar.</pre><pre>Avslutningsvis vill jag ställa en fråga till Gustaf von\r\nEssen om dispensförfarandet, som jag tog upp i\r\nmitt anförande. Med det godkännande av\r\ndispensförfarandet som utskottsmajoriteten gör,\r\nfinns det inte en risk för att man får ett krångligt och\r\nbyråkratiskt system, med många ansökningar och\r\nett läkemedelsverk som drunknar i papper?</pre><pre>Anf. 21  GUSTAF VON ESSEN (m) replik:</pre><pre>Fru talman! Först ytterligare ett par ord om\r\nläkemedelskommittéerna. I det tillkännagivande\r\nsom jag nyss nämnde står det tydligt att regeringen\r\nbör ta ett initiativ i frågan, och skall stimulera och\r\nse till att utveckla läkemedelskommittéerna,\r\nframför allt inom den öppna vården. De finns ju\r\nännu inte där i full utsträckning, och det är inte\r\nmöjligt att i dag ge dem ett ansvar fullt ut. De finns\r\ninte överallt. Man måste först se till att de tillskapas\r\noch börjar sitt arbete och så småningom utvecklas.\r\nDärefter kanske man kan ge ett större ansvar. Vi\r\nmenar att regeringen skall följa detta. Det finns en\r\nsärskild samrådsgrupp som skall följa detta. Man\r\nskall på alla håll och kanter försöka se till att\r\nläkemedelskommittéerna stimuleras och utvecklas\r\nmen också att förenklingar av rutinerna kan\r\nkomma till stånd, så att det inte blir den byråkrati\r\nsom Kent Carlsson befarar.</pre><pre>Man har rätt att överklaga. Det är en formell rätt.\r\nÖverklagandena måste behandlas på ett visst sätt.\r\nÄven där hoppas vi att regeringen tillskapar rutiner\r\noch ett system som gör att det kan gå så smidigt som\r\ndet någonsin är möjligt. Vi får komma tillbaka om\r\nvi märker att det inte fungerar fullt ut som man\r\nhade tänkt sig. Det är viktigt att hanteringen är\r\nenkel och att det inte är någon onödig byråkrati.\r\nDärvidlag tror jag att vi har samma\r\nutgångspunkter.</pre><pre>Anf. 22  KENT CARLSSON (s) replik:</pre><pre>Fru talman! Precis som jag sade i min förra replik\r\när det väl att man uttalar sig välvilligt om\r\nläkemedelskommittéerna, om att deras roll skall\r\nutvecklas. Man ger regeringen uppdraget att gå\r\nvidare. Vad jag försöker se på är hur mycket\r\nsubstans det finns, hur långt man är beredd att gå\r\nför att ge läkemedelskommittéerna den roll jag\r\ntycker att de skall spela i försäkringen och vid val\r\nav terapier.</pre><pre>Jag kan inte upptäcka att man där är beredd att gå\r\nså långt som jag tycker är nödvändigt och ge\r\nläkemedelskommittéerna viss makt när det gäller\r\natt styra förskrivarna i öppenvården med\r\nekonomiska medel.</pre><pre>Det andra som jag tog upp gällde\r\ndispensförfarandet. Jag är rädd för att risken är\r\nuppenbar att läkemedelsverket den 2 januari 1993\r\nkommer att ha 10 000, eller fler, ansökningar om att\r\nfå gå förbi referensprissystemet med det system\r\nsom regeringen och utskottet ställer sig bakom. Det\r\nkommer att ta tid att behandla dem. Det är ett\r\nonödigt byråkratiskt system. Det kommer att kosta\r\noss en mängd pengar, och det kommer att bli\r\nbesvärligt för patienterna. Där borde man kunna\r\nhitta en annan lösning. Jag har beskrivit en sådan i\r\nmin motion där man ger läkarna en möjlighet att på\r\nreceptblanketten markera att man här inte får byta\r\nläkemedel. För att göra det litet besvärligt skall\r\nläkaren behöva motivera detta, men också för att\r\nläkaren då måste tänka igenom sitt beslut innan han\r\nförbjuder substitution.</pre><pre>Fru talman! Avslutningsvis tycker jag också att det\r\när bra att man har kommit så här långt med\r\nförändringar. Det är nödvändigt att titta på\r\nkostnaden och hålla ner den på alla områden inom\r\nsocialförsäkringen. Detta är ett område där det\r\nfinns möjlighet att faktiskt spara en hel del pengar\r\nutan några medicinska konsekvenser för patienten.\r\nInom några år kommer vi nog att se att besparingen\r\ninte bara är 300--400 milj.kr., utan att den kommer\r\natt vara betydligt större. Jag tror att det är bra. Då\r\nkan vi använda skattebetalarnas pengar till andra\r\nviktiga saker.</pre><pre>Anf. 23  JOHAN BROHULT (nyd):</pre><pre>Fru talman! Många bollar har varit i luften när det\r\ngäller referensprissystemet. Inte mindre än fyra\r\nutskott har varit involverade i beslutsprocessen. Jag\r\nanser att den slutprodukt som vi nu skall rösta om\r\nhar blivit bra, även om det finns en del punkter som\r\njag skulle vilja ha bättre. Ny demokrati kommer\r\nalltså att yrka bifall till hemställan i\r\nsocialförsäkringsutskottets betänkande\r\n1991/92:SfU13 avseende sjukförsäkring, läkemedel\r\noch tandvård med undantag för mom. 6. Där har\r\nLeif Bergdahl redan talat om att vi kommer att yrka\r\nbifall till reservation 3.</pre><pre>Vi tycker att det är en förbättring att det har blivit\r\n120--10--10 i stället för 90--30--30. Jag tror att det\r\nvar Kent Carlsson som framförde åsikter om\r\ntiokronan. Jag tycker dock att den är bra därför att\r\nman som läkare ofta blivit tillfrågad: Kan jag inte\r\nfå det och det också, när doktorn ändå håller på och\r\nskriver? Då är tiokronan en viss spärr, men spärren\r\när så pass liten att patienten inte avstår från att få\r\nvärdefull medicin. Detta är naturligtvis en\r\navvägningsfråga. Jag tycker att 120--10--10 är bra.\r\nDet är rättvist. De långtidsfriska patienterna som\r\nmer sällan behöver mediciner betalar mer och de\r\nkroniskt sjuka betalar mindre. Dessutom sparar\r\nman pengar till statskassan, vilket inte kan vara en\r\nnackdel.</pre><pre>Högkostnadsskyddet som höjdes mycket måttligt\r\när också en fördel. Det drabbar inte de kroniskt\r\nsjuka så hårt. Bestämmelsen att landstinget inte\r\nskall kunna sänka i vissa områden gör att man ändå\r\ninte förlorar pengar.</pre><pre>När vi sedan kommer till referensprissystemet har\r\ndet funnits många olika åsikter. Industriförbundet\r\nhar haft en åsikt och Läkarförbundet en. Vi har läst\r\ndepartementets olika utredningar. Där har det\r\nfunnits andra åsikter. Läkemedelsindustrin har\r\nockså haft många åsikter. Jag har försökt att läsa\r\nigenom detta så gott jag har kunnat, men det är\r\nmycket förvillande. Jag tror ändå att förslaget, som\r\ndet nu ligger, är så pass bra att vi kan stödja det.</pre><pre>Det har framkommit en del synpunkter, bl.a. från\r\nKent Carlsson, på att förslaget inte är till räckligt\r\nenkelt. Det är för krångligt. Jag håller med om att\r\nlicensansökan är för krångligt. Man skulle mycket\r\nväl kunna låta läkaren skriva ett ''sic!'' efter i stället.\r\nDet innebär att om jag överskrider en\r\nmaximaldosering skriver jag ''sic!''. Det innebär att\r\njag har noterat att jag överskridit, men att jag gör\r\ndet i alla fall. Om jag gör det för många gånger får\r\nBo Könberg komma och fråga mig varför det är så\r\nmånga undantag. Detta vore ett mycket enklare\r\nförfarande än att skicka alltihop till\r\nläkemedelsverket för bedömande.</pre><pre>En annan besparing skulle man kunna göra genom\r\natt låta de väl fungerande läkemedelskommittéer\r\nsom finns i ett område få ta ställning, i stället för\r\natt skicka allting centralt till läkemedelsverket. Det\r\nvar Kent Carlsson också inne på.</pre><pre>Sedan skulle jag vilja kommentera patentåren. Jag\r\nanser att det är en av de viktigaste sakerna. Där\r\nhåller jag med Doris Håvik om att man här måste\r\nstudera effekten i Europa ordentligt. Man skulle\r\nkunna reservera sig och hålla frågan öppen och se\r\ntill att det blir en EG-anpassning. Jag ser med\r\ntillfredsställelse att det har blivit en mycket starkare\r\nskrivning när det gäller patentåren och EG-\r\nanpassningen än det var tidigare.</pre><pre>Fru talman! Som jag redan tidigare har sagt\r\nkommer vi att yrka bifall till hemställan i SfU13\r\nmed undantag för mom.6 där vi stöder reservation\r\n3.</pre><pre>Anf. 24  LISELOTTE WÅGÖ (m):</pre><pre>Fru talman! Jag skall, som Gustaf von Essen sade\r\ninledningsvis, i mitt anförande uppehålla mig vid de\r\njusteringar som vi nu föreslår när det gäller\r\ntandvårdsförsäkringen.</pre><pre>Den allmänna tandvårdsförsäkringen infördes\r\n1974. Den är således 18 år gammal. Taxans giltighet\r\när begränsad i tiden. Nuvarande taxa gäller längst\r\ntill utgången av juni 1992.</pre><pre>De förslag till förändringar som utskottet föreslår\r\nnu skall närmast ses som smärre justeringar av\r\nnuvarande taxa. Det är således inga\r\ngenomgripande förändringar av försäkringen som\r\nutskottet föreslår. Där vill jag säga till Leif\r\nBergdahl att det kanske är mycket skrik för litet ull,\r\nsom han sade som klippte grisen.</pre><pre>Ny demokrati är ju i mångt och mycket ett\r\nfenomen. I det här sammanhanget vill jag verifiera\r\nvad Leif Bergdahl sade om att vi har ett\r\nutomordentligt gott samarbete i utskottet. Men nog\r\när Ny demokrati ett fenomen som får ökade\r\nväljarsympatier genom att man sviker vallöften.\r\nDet är i sanning en bedrift. När det gäller utspelet i\r\nden här frågan, där man går emot en sänkning av\r\nersättningen, ser jag det som att man som vanligt\r\nplockar ut populistiska förslag, ungefär som\r\nrussinen i kakan. Det är väl precis vad man gör när\r\ndet gäller tandvårdsförsäkringen också. Men låt oss\r\ngå tillbaka till försäkringen.</pre><pre>Försäkringsutgifterna för tandvård har ökat mer än\r\nberäknat på senare år. Det har alltså blivit ganska\r\nkostsamt. Samtidigt råder det enighet om att\r\ntandhälsan har blivit allt bättre för den\r\növervägande delen av befolkningen. Det gäller inte\r\nminst våra barns och ungdomars tandhälsa. Jag\r\ndelar också Doris Håviks uppfattning att det\r\nsannolikt är den organiserade barn- och\r\nungdomstandvården som har haft en stor betydelse\r\npå detta område. Att kostnaderna har ökat kan ha\r\nmånga orsaker. En orsak är säkert att den\r\nnuvarande tandvårdstaxan är prestationsinriktad.</pre><pre>Fru talman! För att motverka den kraftiga\r\nutgiftsökningen för tandvården har utskottet ansett\r\ndet angeläget att vi ställer oss bakom den\r\nproposition som föreslår att vi skall minska\r\nkostnaderna med ca 580 milj.kr. för budgetåret\r\n1992/93.</pre><pre>Utskottet anser också att det är oerhört angeläget,\r\nherr statsråd, att en utredning skyndsamt,\r\nomedelbums skulle man kunna säga, tillsätts så att\r\nett förslag från utredningen kan föreläggas\r\nvårriksdagen. Då kan vi förhoppningsvis få en ny\r\nmodern tandvårdsförsäkring och ett nytt\r\ntaxesystem som bättre motsvarar den tandhälsa och\r\ndet tandvårdsbehov vi har i dag och i framtiden. Jag\r\ntror att det är oerhört viktigt.</pre><pre>Vi har också sagt att besparingarna inte får ges en\r\nsådan utformning att nuvarande högkostnadsskydd\r\nförsämras. Förslaget är, som tidigare nämnts, att\r\nman dels sänker ersättningsnivån i\r\nkostnadsintervallet 0-2 999 kr. från 40 till 30 %, dels\r\nsänker försäkringens ersättning för ädla metaller\r\nsom ingår i tandtekniskt arbete med hälften av vad\r\nsom nu ersätts. Det är riktigt som Doris Håvik\r\npåpekade, att det innebär 20 %.</pre><pre>De justeringar som föreslås har inte föregåtts av\r\nnågot genomgripande utredningsarbete. Nu gäller\r\ndet att ta tag i det som ligger framför oss och göra\r\nen modern tandvårdsförsäkring. Det är då viktigt,\r\nherr statsråd, att det inte blir småjusteringar, som\r\nhar skett under årens lopp -- jag tror att den senaste\r\njusteringen gjordes 1991 -- utan att man nu tar ett\r\nrejält tag och får fram en tandvårdsförsäkring värd\r\nnamnet.</pre><pre>Jag tycker inte att vi på flera år har haft en\r\ntandvårdsförsäkring värd namnet, framför allt inte\r\nnu när ersättningsnivån är 30 %. Jag tycker att det\r\nvore värdefullt att få en försäkring med ett årligt\r\nåterbäringssystem eller något liknande. Jag hoppas\r\natt man tittar på det i den utredning som skall\r\ntillsättas.</pre><pre>Jag tror också att det är viktigt att i samband med\r\növersynen av tandvårdsförsäkringen se över även\r\nden nuvarande etableringsbegränsningen för\r\ntandläkare. Och inte nog med det. Jag tycker att\r\nman bör se på utbildningskapaciteten för\r\ntandläkare. Det finns i dag allvarliga indikationer\r\npå att vi utbildar för många tandläkare i Sverige.\r\nFramför allt tar det flera terminer i dag att utbilda\r\nen tandläkare än vad det gjorde tidigare. Det kostar\r\nalltså mer i dag att utbilda en tandläkare än vad som\r\nhar varit gängse.</pre><pre>Jag tror att det är viktigt att man vid översynen av\r\ntandvårdsförsäkringen ser till just\r\nutbildningskapaciteten. Jag har sett en siffra om att\r\nvi har tillgång till 11 000 à 12 000 tandläkare i\r\nSverige och att behovet rör sig om någonting på\r\n9 000. Det innebär att om man skall få en balans är\r\ndet viktigt att göra någonting nu. Bromssträckan\r\nnär det gäller de långa utbildningarna är ju relativt\r\nlång, och då måste det vidtas åtgärder nu för att på\r\nsikt bromsa en överetablering eller förhindra att vi\r\nutbildar till arbetslöshet.</pre><pre>Även om den landstingsorganiserade barn- och\r\nungdomstandvården har haft stor betydelse, precis\r\nsom Doris Håvik påpekat, tror jag ändå att det i dag\r\nfinns en medvetenhet i Sverige om vikten av en god\r\ntandhälsa som gör det ganska riskfritt att även titta\r\nlitet grand på det landstingsmonopol som i dag\r\nfinns, nämligen att det är enbart landstingen som\r\nfår hantera barn- och ungdomstandvården.</pre><pre>Jag ser detta litet grand i perspektivet av att det\r\nskall finnas valfrihet för familjerna att välja sin egen\r\ntandläkare. Barn och ungdomar i familjen skall inte\r\nbehöva söka sig till någon annan tandläkare än den\r\nsom föräldrarna har valt för sin del. Det är också en\r\nsak som jag tycker att man skall se på i samband\r\nmed utredningen. Det behöver inte på något sätt\r\ninnebära att man riskerar barns och ungdomars\r\ntandhälsa.</pre><pre>Bland de motioner som väckts med anledning av\r\npropositionen vill jag framför allt kommentera\r\nmotion Sf264 av Ingbritt Irhammar och Bengt\r\nKindbom som tar upp implantatprotetiken, dvs.\r\nkäkbensförankrade broar. Motionärerna anser att\r\nvid den översyn av tandvårdsförsäkringen som vi\r\nhoppas kommer snabbt skall inte\r\nimplantatpatienter diskrimineras. Jag delar den\r\nuppfattningen.</pre><pre>I dag råder det förhållandet att\r\ntandvårdsförsäkringen inte omfattar implantat\r\ngenerellt. Om försäkringen skall gå in och täcka\r\nberor litet grand på var någonstans i munnen man\r\nhar luckorna. Inte ens det guldarbete som utgör\r\nungefär hälften av kostnaderna i samband med\r\nimplantat ersätts av försäkringen. Det är i dag\r\nlandstingen som anslår medel eller också får den\r\nenskilde betala vården själv.</pre><pre>Det här är naturligtvis inte bra. Personligen hade\r\njag nog önskat att försäkringen redan nu kunnat gå\r\nin och ersätta guldarbete, men eftersom vi hade att\r\nbehandla ett besparingsförslag utan någon djupare\r\nanalys ansåg utskottet att det inte fanns möjlighet\r\natt i detta läge tillmötesgå motionärerna. Men det\r\när alltså min förhoppning, herr statsråd, att man\r\näven ser över den här biten i samband med\r\nutredningen.</pre><pre>Det är dyrbart med implantatverksamhet, men\r\növersiktliga beräkningar visar att kostnaden för\r\nguldarbete i samband med implantat rör sig om ca\r\n10 miljoner kronor. Jag tycker därför att man i\r\nutredningen bör lägga in även detta slags arbeten.</pre><pre>Vi har alltså valt från utskottets sida att avstyrka\r\nmotionen, samtidigt som utskottet utgår ifrån att\r\nfrågan tas upp i utredningen. Av det skälet och\r\negentligen enbart av detta skäl bör motionen för\r\nnärvarande inte påkalla någon åtgärd av riksdagen.</pre><pre>Det skiljer markant -- det har flera utredningar\r\nkonstaterat -- i timkostnad mellan folktandvården\r\noch privattandvården. Det finns i dag uppgifter om\r\natt en tandvårdstimme inom folktandvården kostar\r\n1 000 kr. och att motsvarande kostnad i privat regi\r\nrör sig om ca 600 kr. Man kan också utrycka det på\r\ndet sättet att vid sidan av försäkringen\r\nsubventioneras den landstingskommunala\r\ntandvården via landstingsskatten med ca 400 kr. per\r\ntimme. Det här är det också viktigt att titta på.</pre><pre>Jag vill också påstå att nuvarande\r\netableringskontroll är ett hinder för utvecklingen\r\ninom tandvården. Jag vill gärna ge ett exempel på\r\ndet, ett ganska aktuellt sådant. En tandläkare i\r\nVästsverige med privatpraktik utbildar sig på egen\r\nbekostnad för att kunna erbjuda\r\nimplantatverksamhet på sin klinik. Han så att säga\r\nbreddar sitt sortiment.</pre><pre>För att klara den ordinarie kundkretsen uppstår det\r\ndå ett behov på kliniken att anställa ytterligare en\r\ntandläkare. Men där blir det stopp. Nuvarande\r\nlagstiftning medger nämligen bara en etablering.\r\nFör att klara sin ordinarie verksamhet tvingas han\r\natt avstå från sin specialisering, nämligen\r\nimplantatverksamhet.</pre><pre>Nuvarande etableringskontroll är således ett hinder\r\nför utvecklingen av tandvården. Det är min\r\nförhoppning att man lägger fram ett förslag om att\r\nsläppa etableringen fri inom tandvårdsområdet.</pre><pre>I avvaktan på ett förslag till en ny\r\ntandvårdsförsäkring, fru talman, ber jag att få yrka\r\nbifall till utskottets hemställan och avslag på\r\nsamtliga motioner.</pre><pre>Anf. 25  Statsrådet BO KÖNBERG (fp):</pre><pre>Fru talman! Liselotte Wågö tog upp flera viktiga\r\nfrågor inom tandvårdsområdet och\r\ntandvårdsförsäkringens område.</pre><pre>En av de frågorna gällde det nuvarande s.k.\r\nlandstingsmonopolet för barn- och\r\nungdomstandvård. På vissa håll i landet har man\r\nredan genomfört lokala förändringar på den\r\npunkten. Exempelvis i det landsting jag råkar\r\nkänna till bäst, här i Stockholm, har möjligheten att\r\nanlita privattandläkare funnits sedan mycket lång\r\ntid tillbaka, om föräldrarna så önskat.</pre><pre>Jag vet också att man på flera håll i landet\r\ndiskuterar något slags tandvårdspeng för\r\nbarntandvården. Jag är övertygad om att man då\r\ngör på ett sådant sätt som Liselotte Wågö och jag\r\när överens om, nämligen fortsätter att betona det\r\nförebyggande arbetet så förtjänstfullt som man har\r\ngjort genom åren inom landstingens barn- och\r\nungdomstandvård.</pre><pre>Det kan också finnas anledning att se över hur vi\r\nskall ha det med antalet tandläkare i landet. Det är\r\nväl rimligt att den frågan kommer upp efter det att\r\nvi har tagit ställning till tandvårdsförsäkringen, för\r\nden kan ju komma att påverka det hela.</pre><pre>Etableringsbegränsningen avser vi att se över från\r\nregeringens sida. Vi avser t.o.m. att lägga fram\r\nförslag innan vi möter väljarna nästa gång, dvs.\r\nunder den här mandatperioden, om att helt ta bort\r\nbegränsningen. Min förhoppning är att vi skall\r\nkunna göra det parallellt med införandet av en\r\nreformerad eller ny tandvårdsförsäkring.</pre><pre>På den senare punkten uttryckte Liselotte Wågö\r\nintresse för att vi skulle tillsätta utredningen\r\nskyndsamt. Jag tror t.o.m. att hon använde\r\nuttrycket bums. Min bedömning i dagsläget är att\r\nregeringen kommer att kunna göra det före\r\nmidsommar, och jag hoppas att detta någorlunda\r\nuppfyller kravet på bums.</pre><pre>Anf. 26  DORIS HÅVIK (s) replik:</pre><pre>Fru talman! Jag skall ta upp två av de punkter som\r\nLiselotte Wågö talade om. Nu kom statsrådet\r\nKönberg till tals före mig och framhöll att landsting\r\nhar anlitat tandläkare även inom privatvården för\r\nbarn- och ungdomstandvård och att den\r\nmöjligheten har funnits under lång tid, om så har\r\nbedömts lämpligt.</pre><pre>Å andra sidan vill jag nämna att när vi var på\r\nTandläkarförbundet, där vi träffade både\r\nprivattandläkare och offentligtandläkare, pekade\r\nman på vikten av en samlad bedömning, som man\r\nansåg att det var svårt för privattandläkare att göra.</pre><pre>Man sade att det inte bara är tandhälsan det\r\nhandlar om, utan den som handhar barntandvården\r\nskall också följa upp hälsotillståndet i samarbete\r\nmed bl.a. barnavårdscentralen och skolan. Man\r\nskall ha tillgång till den totala bilden av barnet för\r\natt nå ett bra resultat.</pre><pre>Privatläkarna är också intresserade av att inte få in\r\nalltför många barn i sin praktik, eftersom de tar litet\r\nför mycket tid i anspråk. Barnen får ju behandlas\r\npå ett helt annat sätt än de vuxna.</pre><pre>Det är vidare ganska intressant att jämföra\r\nkostnaderna per timme. Det gäller inte minst i\r\nHallands läns landsting, Liselotte Wågös\r\nhemlandsting, där Kungsbacka tog över\r\nfolktandvården och drev den i privat regi. Man drev\r\nverksamheten på detta sätt under ett år, och sedan\r\ngick man i konkurs. Detta har skett alldeles\r\nnyligen, och anledningen var den att man inte ansåg\r\nsig ha kostnadstäckning för det arbete som man\r\nutförde.</pre><pre>Hur läget är just nu vet jag inte -- det kanske\r\nLiselotte Wågö känner bättre till -- men i varje fall\r\nhade man inte när man startade tagit reda på vilka\r\nkostnader man hade inom folktandvården, utan\r\nman satte ett pris som sedan visade sig inte hålla.</pre><pre>Detta kan ju vara bara en enstaka företeelse, men\r\ndet låter som litet mera ivrigt än genomtänkt.</pre><pre>Anf. 27  LISELOTTE WÅGÖ (m) replik:</pre><pre>Fru talman! Doris Håviks verklighet och min\r\nverklighet överensstämmer inte riktigt. Det försök\r\ntill entreprenadverksamhet inom folktandvården\r\nsom Doris Håvik refererar till, närmare bestämt på\r\nSärö, är i full gång och blomstrar. Man har aldrig\r\ngått i konkurs.</pre><pre>Man hade initialt litet bekymmer, eftersom man var\r\nvan vid den typ av verksamhet som landstingen\r\nbedriver. Man trodde att man när man blev eget\r\nföretag skulle ha råd med den typ av utbildning som\r\nlandstingen kostar på sina tandläkare. Man var\r\nalltså inte van vid att vara eget företag och hade\r\ninitialt vissa svårigheter, så att man fick minska\r\npersonalen. Däremot har man inte gått i konkurs.</pre><pre>Jag talade med de anställda senast förra veckan.\r\nVerksamheten var vid full vigör, och man ville\r\nfortsätta den. Man förhandlar för närvarande med\r\nlandstinget om att få fortsätta entreprenörskapet\r\nunder 1993, i avvaktan på att regeringen kommer\r\natt lägga fram ett nytt förslag till\r\ntandvårdsförsäkring och tandvårdstaxa.</pre><pre>Jag hoppas att det här skall fungera mycket bra, och\r\njag har medan jag var kommunalt engagerad varit\r\nen av dem som varit inblandade i denna\r\nförsöksverksamhet.</pre><pre>Det är riktigt att vi när vi var hos\r\nTandläkarförbundet fick besked om att det var\r\nviktigt med ett helhetsperspektiv. Också jag förstår\r\natt det är viktigt att man följer barn-  och\r\nungdomstandvårdens utveckling, men att det skulle\r\nvara ett skäl till att man skulle knapra in på\r\nmänniskors frihet att välja sin tandläkare har jag\r\nsvårt att förstå, Doris Håvik. Men jag vill gärna\r\nhöra vad Doris Håvik säger om det.</pre><pre>Anf. 28  DORIS HÅVIK (s) replik:</pre><pre>Fru talman! Jag sade ju i min första replik att man\r\nhar lagt ut barntandvård på privattandläkare. Det\r\nhar stått landstingen fritt att göra det, och jag har\r\ninte hört att man har några dåliga erfarenheter av\r\ndet. Jag pekade här bara på frågan om\r\nprivattandläkarna är beredda att ta hela detta\r\nansvar.</pre><pre>Jag tror inte att Liselotte Wågö vill att man skall se\r\nbara till tandhälsan, utan att hon vill att man skall\r\nfölja det goda exempel som dock finns när det\r\ngäller att se till barnens totala hälsa. Är man beredd\r\natt göra det, får vi väl se vad utredningen och\r\nremissomgången säger. När vi kommer fram till en\r\nbeslutssituation vet vi bättre vad det handlar om.</pre><pre>Jag tror att vi är besjälade av att bibehålla den goda\r\ntandhälsa som våra barn och ungdomar har. Det är\r\ni dagens läge en fröjd att på TV kunna se våra\r\nungdomar med deras friska tänder. Det är en glädje\r\natt man har kommit så långt.</pre><pre>Anf. 29  LEIF BERGDAHL (nyd):</pre><pre>Fru talman! Jag skall bemöta det angrepp på Ny\r\ndemokrati som Liselotte Wågö gjorde med\r\nbeskyllning för populism och kritik mot vårt förslag\r\natt återbäringsnivån inte skall sänkas upp till 3 000\r\nkr.</pre><pre>Det var inte fråga om någon populism. Det har\r\nkanske förekommit något i den vägen inom Ny\r\ndemokrati förut, men jag kan som bevis anföra att\r\nvi inte har slagit på trumman och gått ut med någon\r\npressrelease och att vi inte har kontaktat några\r\njournalister i frågan. Vårt reservationsförslag har\r\nsåvitt jag förstår inte nått utanför det här husets\r\nväggar.</pre><pre>Jag har diskuterat denna fråga med många\r\ntandläkare, och de säger att en sådan sänkning\r\nmotarbetar sig själv. Man sparar inte in några\r\npengar, eftersom folk går mindre till tandläkaren.\r\nPå lång sikt får man kanske rent av en negativ effekt\r\nav denna besparing. I detta fall är det alltså inte\r\nfråga om någon populism.</pre><pre>Anf. 30  LISELOTTE WÅGÖ (m) replik:</pre><pre>Fru talman! Jag är inte orolig för det förslag som\r\nutskottet nu förelägger riksdagen. Jag har i dag fått\r\nbeskedet från statsrådet Könberg att man kommer\r\natt tillsätta en utredning redan före midsommar.\r\nJag tror också att vi kommer att få ett förslag som\r\nkan behandlas under vårriksdagen. Jag tycker att\r\ndet hade varit ganska trevligt, Leif Bergdahl, med\r\ntanke på det goda samarbete som vi i övrigt har i\r\nutskottet, om ni kunde ha ställt er bakom detta\r\nförslag.</pre><pre>Det gäller, som jag sade i mitt anförande, mycket\r\nsmå justeringar, och jag tror inte att en sänkning\r\nfrån 30 % till 40 % eller en förändring av\r\nersättningen för guldmaterial skulle avhålla\r\nmänniskor från att gå till tandläkaren. Det är fråga\r\nom en liten justering, och det skulle ha sett trevligt\r\nut om även Ny demokrati ställt sig bakom den.</pre><pre>Anf. 31  LEIF BERGDAHL (nyd) replik:</pre><pre>Fru talman! Jag håller med om mycket av det som\r\nLiselotte Wågö har anfört här i dag. Hon har sagt\r\nmånga bra saker, men i den här frågan har vi bundit\r\noss redan på ett tidigt stadium. Vi vill inte ha en\r\nhöjning av tandvårdstaxan. Vi tycker dessutom\r\nrent sakligt, efter konsultation av ett stort antal\r\ntandläkare, att vi inte har kunnat gå er till mötes på\r\ndenna punkt. Men vi har ju kommit överens på så\r\nmånga andra punkter att jag tycker att vi kan vara\r\nnöjda ändå.</pre><pre>Anf. 32  PONTUS WIKLUND (kds):</pre><pre>Fru talman! Den svenska läkemedelsindustrin har,\r\nsom många konstaterat, sedan länge haft en\r\nlyckosam utveckling. Att kunna öka exporten\r\nkraftigt även nu under den internationella\r\nlågkonjunkturen är imponerande; exporten är nu\r\nmer än fyra gånger större än importen av\r\nläkemedel.</pre><pre>Men den utländska läkemedelsindustrin har trots\r\ndetta betydligt mer än hälften av den svenska\r\nmarknaden, och det säger en del om hur\r\ndifferentierad läkemedelsindustrin är och måste\r\nvara -- även stora företag är specialiserade på ett\r\nbegränsat antal sjukdomar.</pre><pre>En faktor som man inte skall glömma bort när man\r\nser på den positiva utvecklingen för svensk\r\nläkemedelsindustri är den roll som den\r\nskattefinansierade delen av samhället spelat.</pre><pre>Jag vill peka på det goda samarbetet sedan\r\nårtionden med universitetens grundforskare, under\r\nsenare år bl.a. manifesterat genom adjungerade\r\nprofessorer. Jag vill också nämna alla de resurser\r\nsom sjukvårdshuvudmännen, huvudsakligen\r\nlandstingen, ställt till förfogande för kvalificerad\r\nklinisk utprövning av nya läkemedel.</pre><pre>Det referensprissystem som vi nu skall besluta om\r\nbör leda till ett ökat prismedvetande för såväl\r\nläkare som patienter och allmänhet, och därmed en\r\nganska betydande besparing av skattemedel utan\r\natt behandlingsresultaten försämras. Initial- och\r\növergångsstörningar, liksom andra tänkbara\r\nproblem bör kunna bemästras, men skall givetvis\r\nnoga följas.</pre><pre>Inte heller kan det bli något allvarligt hinder för\r\nfortsatta framgångar för svensk\r\nläkemedelsindustri, men även där måste\r\nutvecklingen följas. Viktigt är ju att vi snart får\r\nförlängd patenttid.</pre><pre>En positiv effekt av referensprissystemet som kan\r\nförutses är att intresset att saluföra generika på den\r\nsvenska marknaden bör öka. Det är ganska\r\nanmärkningsvärt att det i dag finns endast ett\r\nåttiotal generikasubstanser av totalt ca 900 aktiva\r\nsubstanser som saluförs. Förmodligen kommer\r\näven våra svenska stora läkemedelsindustrier att\r\nsaluföra generika i större utsträckning i framtiden.</pre><pre>Inte minst från anställda på apoteken, men också\r\nfrån Apoteksbolaget, har det givits tips om hur\r\nutgifterna för läkemedel kan minskas. Man vet\r\nbl.a. att en hel del av de läkemedel som köps ut inte\r\nanvänds.</pre><pre>Den ökade patientavgift vid köp av läkemedel som\r\nföreslås i utskottets hemställan skiljer sig från\r\ndepartementets förslag. Redan i fördiskussionerna\r\ntill budgetförslaget, dvs. under november och\r\ndecember förra året, började vi som representerar\r\nregeringspartierna i utskottet att diskutera den\r\nmodell som nu är utskottets.</pre><pre></pre><pre>Redan då och flera gånger senare har vi haft samråd\r\nmed departementet om detta. Vi ser nämligen vår\r\nmodell som mer skonsam mot dem som använder\r\nmånga läkemedel, dvs. framför allt de äldre. En\r\nbetydligt större del av den ökade kostnaden läggs\r\npå dem som är tillfälligt sjuka. De behöver vanligen\r\nendast en eller ett par mediciner. Vi ser givetvis\r\ndetta som fördelningspolitiskt bättre. Vår modell\r\nger också större besparingar, ca 100 miljoner mer.</pre><pre>Detsamma gäller förslaget att de landsting som\r\nväljer ett lägre högkostnadsskydd än 1 600 kr.\r\nsjälva får stå för mellanskillnaden. Även detta ger\r\nför nästa budgetår en besparing på nästan 100\r\nmiljoner utöver departementets förslag. Vi ser\r\ndessa initiativ som riktiga, eftersom vi i\r\nregeringspartierna är mycket medvetna om\r\nbehoven av att spara, inte minst i de blödande\r\nsocialförsäkringssystemen. Detta är nödvändigt för\r\natt vi skall få rätsida på den ärvda, sjuka\r\nsamhällsekonomin. Genom det här föreslagna\r\nytterligare sparandet kan vi spara något mindre på\r\nandra områden, där besparingar skulle bli ännu\r\nmer smärtsamma för dem som drabbas.</pre><pre>Doris Håvik efterlyste en fullständig\r\nsamförståndslösning i läkemedelsfrågorna i\r\nutskottet. Jag vill erinra om att vi förde samtal med\r\nSocialdemokraterna. Dock var utskottets vice\r\nordförande Doris Håvik då upptagen på annat håll.\r\nTyvärr stod vi för långt från varandra på några\r\npunkter, vilket ju visar sig i utfallet. Men även vi\r\nhade gärna velat ha en fullständig\r\nsamförståndslösning.</pre><pre>Ny demokrati har i utskottet anslutit sig till våra\r\nförslag, som därmed är utskottets förslag under\r\ndessa moment. Några regelrätta förhandlingar med\r\nNy demokrati känner jag och andra inte till, men\r\nvi har berättat vad vi har kommit fram till och är\r\ntacksamma över att Ny demokrati har ställt upp.</pre><pre>Det är därför ganska anmärkningsvärt att tidningar\r\nrunt om i landet dagen efter det att utskottet fattat\r\nsitt beslut ger Ny demokrati äran av detta sparande\r\noch skriver: ''Förändringen som skett genom\r\növerläggningar inom utskottet med ny\r\ndemokrati...'' och ''På detta sätt hjälper Ny\r\nDemokrati regeringen att spara 200 miljoner mer\r\npå läkemedelsinköp än vad statsrådet Bo Könberg\r\n(fp) avsett.'' I TV:s Rapport framhålls dessutom att\r\nNy demokrati genom att föreslå en större besparing\r\nän en gång givit ett fp-statsråd en knäpp på näsan.</pre><pre>Man nämner däremot inte i massmedia att Ny\r\ndemokrati samtidigt har gått emot utskottets och\r\ndepartementets förslag om en sänkning av\r\nersättningsnivån i tandvårdsförsäkringen i lägsta\r\nkostnadsintervallet, som ju nyligen har debatterats\r\nhär i kammaren. Detta betyder att det totalt inte\r\nhade blivit någon besparing alls utöver\r\ndepartementets förslag, om Ny demokrati hade fått\r\nråda i utskottet.</pre><pre>Än en gång besannas det som Dagens Nyheter\r\nskrev i en ledare för några månader sedan: ''Den\r\nmassmediala utdelningen av seriöst riksdagsarbete\r\när minst sagt begränsad.'' Förvisso är det vanligen\r\nandra egenskaper och andra budskap som i första\r\nhand fångar massmedias intresse och som ger\r\nrubriker.</pre><pre>Jag hade också tänkt kommentera Kent Carlssons\r\nanförande i några avseenden, men min talartid är\r\nute.</pre><pre>Jag yrkar bifall till utskottets hemställan.</pre><pre>Anf. 33  LEIF BERGDAHL (nyd) replik:</pre><pre>Herr talman! Den massmediala utdelningen av\r\ndiverse åtgärder kan man naturligtvis inte på\r\nförhand veta något om. Jag kan garantera att jag\r\nsjälv icke har varit i kontakt med en enda journalist\r\neller TV-reporter i detta ärende, utan vi har fått all\r\ndenna positiva press gratis. Men jag tycker det är\r\nbra, eftersom vi har fått så mycket negativ press i\r\nonödan. Den positiva pressen skall väl till slut väga\r\nupp den negativa. Vi har i varje fall inte aktivt\r\ndeltagit i någon som helst propaganda vad gäller\r\nvåra insatser i utskottet. Det kan jag garantera.</pre><pre>Anf. 34  BO HOLMBERG (s):</pre><pre>Herr talman! Jag har lyssnat till diskussionen i dag.\r\nSocialutskottet har ju gjort ett rätt så omfattande\r\narbete tillsammans med socialförsäkringsutskottet\r\nnär det gäller de olika förslagen. Jag vill därför göra\r\nnågra kommentarer till innehållet i betänkandet,\r\ntill formen för arbetet och till riksdagsutskottets\r\nmöjligheter att påverka regeringens förslag.</pre><pre>Det har tidigare varit väldigt svårt att få tag på\r\nordentliga fakta om hur höga\r\nläkemedelskostnaderna i Sverige är i dag i\r\nförhållande till läkemedelskostnaderna i andra\r\njämförbara länder. När socialutskottet var på\r\nApoteksbolaget fick vi redovisningar som jag tror\r\növerraskade många av oss. Enligt dessa låg Sverige\r\nbra till jämfört med ett antal industriländer ute i\r\nEuropa. Apoteksbolaget fick kritik för att generika\r\noch en del andra läkemedel inte fanns med i\r\nredovisningen. Detta skulle nämligen kunna göra\r\natt Sverige låg orättvist bra till i jämförelsen. Astra\r\nhar sedan gjort en mycket omfattande\r\nundersökning som visar att läkemedelskostnaderna\r\ni Sverige ligger lågt när man tar med även dessa\r\npreparat. Vi ligger 18 % under genomsnittet av\r\nindustriländer. Då är de läkemedel medräknade\r\nsom Bo Könberg nu vill göra besparingar på med\r\nupp till två tredjedelar av kostnaden.</pre><pre>Jag har -- liksom, tror jag, utskottet i övrigt -- fått\r\nen betydligt mer nyanserad uppfattning om de\r\nsvenska läkemedelskostnaderna i förhållande till\r\ndem i utlandet. Detta bör man ha med sig när man\r\ndiskuterar.</pre><pre>Frågan är då om det är ett rättvist och effektivt\r\nförslag som Bo Könberg och regeringen lägger\r\nfram. Jag tror på mycket goda grunder att det inte\r\när fallet, utan jag menar att förslaget varken är\r\nrättvist eller effektivt. Jag bygger denna\r\nuppfattning på de fakta som har kommit fram och\r\nde utskottsutfrågningar som vi har haft på resans\r\ngång.</pre><pre>Jag vill börja med att ta upp frågan om rättvisan.\r\nJag förstår att Bo Könberg får förslag från\r\ntjänstemän. I dag är ju trenden att man skall ha\r\nmarknadsekonomiska incitament på alla möjliga\r\noch omöjliga områden. Det var väl någon\r\ntjänsteman som tyckte att det var fiffigt att föreslå\r\natt gränserna 90--30--30 skall gälla vid\r\nprisnedsättning för läkemedel, eftersom det då\r\nuppstår ett incitament i och med 30--30. Men är det\r\npå något område som marknaden inte fungerar, så\r\när det väl i fråga om läkemedel. Det är ju doktorn\r\nsom ställer diagnos på mig, och råkar jag därtill bli\r\nkroniker och behöver fler omgångar, innebär ett\r\ntillägg på 30--30 naturligtvis inte något incitament.\r\nDetta är i stället en fördelningspolitisk orättvisa.\r\nDe som råkar bli sjuka och behöver fler mediciner\r\nän vi som bara går till doktorn en gång får bära mer\r\nav kostnaderna.</pre><pre>Jag kan därför inte anse att detta är ett rättvist\r\nförslag. Socialdemokraterna har därför i sitt förslag\r\nhöjt egenavgiften till 105 kr., och vi har därmed fått\r\nen större rättvisa i systemet.</pre><pre>Vi hade en utfrågning i detta ärende. Jag har\r\nupplevt ett antal utskottsutfrågningar här i\r\nriksdagen, men jag har inte varit med om någon\r\nutfrågning där ett förslag så genomgående av alla\r\nde utfrågade har fått tummen ned.\r\nHandikapporganisationerna förklarade att de inte\r\nville ha en referensprislista mellan sig och doktorn,\r\nutan man menade att doktorn, som man har\r\nförtroende för, skall skriva ut läkemedel.\r\nLäkarförbundet och Läkaresällskapet sade att man\r\nville ha kvar sin självständighet. Man tyckte att\r\nprofessionen på detta sätt naggas i kanten. Jag delar\r\nderas uppfattning, liksom\r\nhandikapporganisationernas.\r\nRiksförsäkringsverket påpekade att de ekonomiska\r\nincitamenten inte sitter på rätt ställe i förslaget, och\r\nföreträdare för SPK sade att man skall vara på det\r\nklara med att dessa förslag nog till en del grundar\r\nsig på glädjekalkyler.</pre><pre>Vi ställde till de företrädare som deltog i\r\nutfrågningen frågan: Får man in dessa 400 milj.kr.?\r\nSvaret var: Nej, man får in kanske 300--350 milj.kr.\r\nJag har senare kikat på underlaget och talet där om\r\ndynamiska effekter. Jag är alltså mycket osäker på\r\nom det går att få in dessa 400 milj.kr. genom det här\r\nreferensprissystemet.</pre><pre>Man kan alltså konstatera att det som sägs om\r\nrättvisa och effektivitet i förslaget inte håller. Det\r\nvar av den anledningen som Socialdemokraterna\r\narbetade fram ett alternativ, där vi anvisade en\r\nprissänkning som man kunde komma överens med\r\nindustrin om. Vi sade att man kunde få ut mer av\r\nläkemedelskommittéerna. Vi tog upp\r\npatenttiderna, vi tog upp de ekonomiska\r\nincitamenten, dvs. att landstingen skall betala för\r\nläkemedlen i den öppna vården såväl som i den\r\nslutna vården, och vi skriver att man i högre grad\r\nmåste beakta konsekvenserna för industrin av att\r\nman går in med ett sådant här referensprissystem.\r\nPersonligen tror jag inte att regeringen har tänkt\r\növer konsekvenserna för industrin.</pre><pre>Av någon anledning fick vi inte gehör för vårt\r\nalternativ, vilket gav mer i pengar och innebar en\r\nstörre rättvisa.</pre><pre>Jag vill, herr talman, avsluta mitt anförande med att\r\nsäga något om formerna för arbetet. Jag uppfattar\r\ndet som bra att riksdagens utskott har möjlighet att\r\nsyna regeringens förslag via utfrågningar. Det tillför\r\nfakta. Jag har också från förra mandatperioden\r\nerfarenhet av att utskotten och ytterst riksdagen\r\nhade möjlighet att ändra i förslagen. När det gäller\r\ndet här förslaget har jag fått den uppfattningen, att\r\ndet inte på några avgörande punkter har varit\r\nmöjligt för utskottet. Jag undrar vilka förutom\r\nstatsråden i socialdepartementet som egentligen\r\nstår bakom det här förslaget. Är det verkligen så att\r\nModeraterna, Centerpartiet och andra i utskottet i\r\nsjäl och hjärta ville ha det här systemet, eller var det\r\npå det sättet att det var en generalorder att förslaget\r\nskulle köras igenom även om det brister?</pre><pre>Jag hoppas, herr talman, att den integritet som\r\nutskott skall ha när man uppmärksammar brister\r\nbestår, så att regeringen i fortsättningen lyssnar till\r\nvad utskottet säger. Jag är tacksam över att\r\nregeringen har lyssnat till utskottet på några\r\npunkter, men i den viktiga frågan om\r\nreferensprissystemet har regeringen uppenbarligen\r\ninte gjort det.</pre><pre>Därmed yrkar jag bifall till Socialdemokraternas\r\nreservationer till socialförsäkringsutskottets\r\nbetänkande.</pre><pre>Anf. 35  Statsrådet BO KÖNBERG (fp)\r\nreplik:</pre><pre>Herr talman! Bo Holmberg klagar över att det är\r\nnågon form av generalorder från mig som i det här\r\närendet har fått fram en majoritet här i riksdagen,\r\nmen att döma av hittillsvarande diskussion och vad\r\nsom har sagts i utskottet, är Socialdemokraterna\r\ndet enda parti som har gått emot majoritetens\r\nuppfattning i det här ärendet. Vänsterpartiet har i\r\ndag meddelat att man känner en viss skepsis, men\r\nom jag har fattat det rätt, kommer Vänsterpartiet\r\ninte vid voteringen att gå emot förslaget. Herr\r\ntalman! Som har framgått av dagens diskussion har\r\nBo Holmberg i den här frågan inte ens hela det\r\nsocialdemokratiska partiet bakom sig. Det förslag\r\nsom Bo Holmberg nu försöker framställa som det\r\nmest självklara förslaget -- till skillnad från\r\nregeringens förslag -- är alltså ett förslag som bara\r\nstöds av Bo Holmbergs eget parti, och knappt det.</pre><pre>Det finns i det Bo Holmberg säger en del som jag\r\nhar lätt att instämma i, exempelvis att vi i Sverige\r\nförefaller ha lägre läkemedelskostnader än vad\r\nman genomsnittligt har i Europa. Jag vet inte vilken\r\nslutsats Bo Holmberg vill dra av detta. Jag har för\r\nmin del inte velat dra slutsatsen att vi därför skall\r\navstå från alla besparingar som går att göra. Vi skall\r\nförstås försöka vara så duktiga vi kan på alla\r\nområden.</pre><pre>Bo Holmberg anför också att han har svårt att tro\r\natt regeringen får ihop de 400 miljoner som\r\nregeringen har räknat med och som utskottet efter\r\ndiverse ändringar har räknat med. Detta kan man\r\nförstås diskutera. Jag vill bara påminna kammaren\r\nom att den person inom socialdemokratin som mest\r\nhar arbetat med de här frågorna på senare år, Kent\r\nCarlsson, i dag i riksdagen har sagt att han tror att\r\nbesparingen ligger på mellan 500 och 1 000 milj.kr.\r\nAtt på grundval av det, Bo Holmberg, beskylla\r\nregeringen för glädjekalkyler, när vi trots sådana\r\npåståenden vidhåller att vi bara räknar med 400\r\nmilj.kr., förvånar mig något.</pre><pre>Jag måste säga att jag inte riktigt förstod vad Bo\r\nHolmberg syftade på vad gäller formfrågan. Han\r\nsade ungefär att utskottet och riksdagen inte har\r\nhaft möjlighet att ändra i förslaget. Jag är\r\nvisserligen, som alla vet, ganska ny i\r\nregeringsarbetet, men jag har hela tiden trott att\r\ndet var utskotten och riksdagen som beslutar och\r\ngör de ändringar man vill.</pre><pre>Anf. 36  BO HOLMBERG (s) replik:</pre><pre>Herr talman! När jag säger att förslagen inte håller\r\nekonomiskt, stöder jag mig på den sakkunskap som\r\nkom fram vid utskottets utfrågning. Det finns väl\r\ningen anledning att betvivla detta, när företrädare\r\nför bl.a. Apoteksbolaget, som ju har underlag och\r\nteknik för att bedöma detta, säger att uträkningen\r\nom de 400 miljonerna inte håller.</pre><pre>Det var ju, Bo Könberg, en bred remissopinion,\r\nmed handikapporganisationer, läkare, industri och\r\nalla berörda, som gjorde tummen ner för förslaget.\r\nÄndå skulle det köras igenom i riksdagen, trots att\r\nman fick så många varningstecken.</pre><pre>Varför skall man i onödan dra på sig kritik, när de\r\nsom skall arbeta med detta och de det handlar om\r\ninte vill ha förslaget? Det var min formfråga.</pre><pre>I ett sådant läge menar jag att utskottet och\r\nriksdagen skall ha en möjlighet att rätta till ett\r\nförslag som uppenbart brister i sak och i\r\nekonomiska kalkyler och som har en bred opinion\r\nemot sig.</pre><pre>Anf. 37  Statsrådet BO KÖNBERG (fp)\r\nreplik:</pre><pre>Herr talman! Med risk för att upprepa mig vill jag\r\nvad gäller de ekonomiska kalkylerna än en gång\r\nkonstatera att den person som såvitt jag vet mest\r\nhar arbetat med dessa frågor inom Bo Holmbergs\r\neget parti gör en bedömning som ligger åt rakt\r\nmotsatt håll mot den som Bo Holmberg försöker få\r\nriksdagen att tro är självklar.</pre><pre>Vi tycker förstås det är utmärkt med hearings i\r\nriksdagsutskotten. Det är ett bra sätt att få\r\ninformation. Men till slut måste utskotten och\r\nriksdagen göra samma sak som regeringen,\r\nnämligen väga samman olika argument. Detta\r\nförslag förefaller innebära ett av de mest smärtfria\r\nbesparingar som riksdagen kan göra om man vill\r\nhjälpa till att nedbringa budgetunderskottet. Vi\r\nminskar socialförsäkringssystemets utgifter med ca\r\n400 milj.kr. -- eller, om Kent Carlsson har rätt, på\r\nsikt med mellan 500 och 1 000 milj.kr. per år --\r\nsamtidigt som patienterna får de mediciner de\r\nbehöver. Jag undrar vilken annan besparing som\r\nskulle kunna vara i närheten av detta.</pre><pre>Anf. 38  GULLAN LINDBLAD (m):</pre><pre>Herr talman! Jag måste som utskottsordförande\r\nfaktiskt inlägga en protest gentemot Bo Holmbergs\r\npåstående att utskottet inte skulle vara berett att ta\r\nen generalorder. Kommer detta påstående av egen\r\nerfarenhet som statsråd, Bo Holmberg, eller är det\r\nav erfarenhet som vice ordförande i ett utskott, där\r\nBo Holmberg har upplevt att det har sagts från\r\nregeringens sida att så här skall det vara? Jag tror\r\ninte att nuvarande regering skulle kräva av\r\nriksdagens utskott att agera på det sättet.</pre><pre>Som framgår av utskottsbetänkandet har vi ändrat\r\nregeringens förslag på en rad punkter. Det har här\r\ntalats om knäpp på näsan och annat.</pre><pre>Vi har också bl.a. godtagit en del av de\r\nsocialdemokratiska förslagen. Jag tycker det är\r\nviktigt att säga detta.</pre><pre>Är det ett rättvist förslag? frågar Bo Holmberg. Vi\r\ntycker det, och det har sagts av flera talare här.\r\nFörslaget ger något ökad kostnad i initialskedet\r\nmen lägre kostnad senare, vid ytterligare inköp.\r\nDet anses som ett fördelningspolitiskt mer rättvist\r\nförslag, som vi har antagit från utskottets sida.</pre><pre>Bo Holmberg refererar till den hearing vi hade. Ett\r\nutskott jobbar under mycket lång tid. Vi har\r\nförvisso haft åtskilliga hearings efter denna första\r\nsom vi hade gemensamt. Utskottet har varit hos\r\nolika organisationer, och läkemedelsföretagen har\r\ngästat utskottet osv. Det har hänt en hel del under\r\nvägen.</pre><pre>Jag skall villigt erkänna att vi har varit tveksamma\r\ntill ett referensprissystem. Men så småningom, när\r\nvi inhämtat uppgifter från alla håll, har vi kommit\r\nfram till att förslaget är riktigt på den punkten.</pre><pre>Jag tycker också att det visst är viktigt att lyssna på\r\npartsrepresentanter, men det är också viktigt att\r\nlyssna på riksdagens övriga utskott, där en\r\nmajoritet ändå stöder grundmeningen i det förslag\r\nsom nu är utskottets. Så är det med t.ex.\r\nsocialutskottets majoritet, näringsutskottet och\r\nlagutskottet, där det t.o.m. är enighet. Alla de\r\nsynpunkter som dessa viktiga utskott har lagt fram\r\nhar beaktats i utskottsbetänkandet.</pre><pre>Det skulle vara viktigare att göra en\r\növerenskommelse med industrin om prissänkning,\r\nsäger Bo Holmberg. Mig veterligt har det aldrig\r\nunder de 13 år jag har arbetat som ledamot i\r\nSveriges riksdag förekommit att vi ifrån riksdagens\r\nsida gått ut och förhandlat med företag. Som det\r\nhar sagts från olika håll värdesätter vi industrin\r\noerhört högt från den borgerliga regeringens och\r\nriksdagsmajoritetens sida. Men inte kan riksdagen\r\nförhandla och ta för givet att detta är förslag som\r\nhåller.</pre><pre>Jag vill nog säga att det har varit så mycket\r\ndiskussioner och funderingar i detta ärende att det\r\när synnerligen väl utrett. Det förslag som nu\r\nföreligger har också en stor majoritet bakom sig.</pre><pre>Anf. 39  BO HOLMBERG (s) replik:</pre><pre>Herr talman! Gullan Lindblad vet likaväl som jag\r\noch vi som arbetar politiskt i Sveriges riksdag att\r\nriksdagsmajoriteten har till huvudsaklig uppgift att\r\nbogsera regeringens propositioner igenom\r\nutskotten och så småningom anta dem i riksdagen.\r\nDet är så vår parlamentarism är uppbyggd. Men om\r\nriksdagen möter ett förslag som uppenbarligen har\r\nstora brister och inte håller vid en bred och saklig\r\ngenomlysning och dessutom får stor kritik från alla\r\nsom berörs, då hävdar jag bestämt att utskotten i\r\nett sådant läge skall ändra propositionen till det\r\nbättre.</pre><pre>Jag menar att man inte gjort detta i huvudfrågorna\r\nhär. Jag uppfattar att den öppningen inte fanns. Jag\r\nbeklagar detta. Jag hoppas att den skall komma\r\ntillbaka.</pre><pre>Anf. 40  GULLAN LINDBLAD (m) replik:</pre><pre>Herr talman! Riksdagsmajoriten skall bogsera\r\nigenom förslag, säger Bo Holmberg. Det får stå för\r\nhonom, med lång erfarenhet från\r\nsocialdemokratisk regering.</pre><pre>Självklart tar vi stor hänsyn till de förslag som\r\nregeringen lägger fram. Jag kan villigt säga att jag\r\nicke vill se att vår nuvarande regering skall lida\r\nalltför många nederlag i denna kammare. Men om\r\nvi inom utskottsmajoriteten finner att ett förslag är\r\nhelt ohållbart, kan vi naturligtvis inte lotsa igenom\r\ndet. Vi bogserar inte igenom utan att ta grundlig\r\nställning till de förslag vi lägger fram för bedömning\r\ni kammaren.</pre><pre>Bo Holmberg säger att det finns stora brister i\r\nförslaget. Jag kan då peka på rader av\r\nregeringsförslag som har kommit under mina 13 år\r\ni samma utskott. Maken till regeringspropositioner\r\nsom ibland passerat vårt utskott under den\r\nsocialdemokratiska tiden har vi ännu icke sett\r\nunder den här tiden.</pre><pre>På några punkter har vi tyckt att förslaget var\r\nbristfälligt, och där har utskottsmajoriteten\r\nförbättrat förslaget.</pre><pre>Det är inte regeringens proposition vi nu\r\nbehandlar. Det är ju elementa, Bo Holmberg. Det\r\när utskottets förslag som föreligger för riksdagens\r\nbedömning.</pre><pre>Vi har ändrat propositionen till det bättre, tycker\r\nvi, både när det gäller att ta hänsyn till dem som\r\nbehöver mycket medicin, till de handikappade osv.,\r\nliksom när det gäller systemets utformning och en\r\ndel annat.</pre><pre>Visst har det varit ordentliga diskussioner mellan\r\npartierna, både formellt och informellt, precis så\r\nsom det brukar gå till -- i det här fallet betydligt\r\nmera än i många andra sammanhang.</pre><pre>Anf. 41  PONTUS WIKLUND (kds):</pre><pre>Herr talman! Bo Holmberg, Kent Carlsson och\r\nandra har pläderat hårt för mera makt åt de lokala\r\nläkemedelskommittérna. Det finns även förslag att\r\nkoppla dessa till referensprissystemet.</pre><pre>Jag tror att det finns en stor fara i att man därmed\r\nskulle gå för nära de enskilda läkarnas medicinska\r\nintegritet, som jag vill kalla det. Det måste finnas\r\nen individuell frihet i förskrivningen. En läkare\r\nmåste få ha en personlig profil. Det ger betydligt\r\nbättre behandlingsresultat.</pre><pre>Detta att koppla lokala läkemedelskommittéer till\r\nreferensprissystemet måste rimligen också ge en\r\nbetydligt större byråkrati. Dessutom finns det risk\r\natt det blir skillnader regionalt när det gäller\r\nläkemedelsanvändning. Vid en spridning blir det\r\nalltid så att man på vissa håll får en icke-optimal\r\neffekt, i det här fallet på läkemedelsanvändningen.</pre><pre>Vi har pläderat för att återinföra information till\r\nläkarna över deras förskrivningsprofil. Men det är\r\nviktigt att betona att detta inte får vara tvingande.\r\nDe skall inte vara tvungna att ändra sig, såvida det\r\ninte är fråga om missbruk av indikationer och\r\nsådant.</pre><pre>Det är också viktigt att i detta sammanhang betona\r\natt patienternas sekretess och integritet inte får gås\r\nför nära i ett sådant system.</pre><pre>Anf. 42  BO HOLMBERG (s):</pre><pre>Herr talman! Pontus Wiklund har missförstått mig\r\noch vårt alternativ. I den socialdemokratiska\r\nmotionen föreslår vi inte att man skall ha ett\r\nreferensprissystem eller att man skall koppla det till\r\nförsäkringen.</pre><pre>När jag hör Pontus Wiklunds argumentering om\r\nfarhågorna inför ett referensprissystem undrar jag\r\nhur han kan stödja regeringens förslag. Det är\r\nprecis de farhågor Pontus Wiklund kommer med\r\nsom gör att vi inte vill ha det.</pre><pre>Läkarförbundets representant höll ett inlägg på\r\nPontus Wiklunds tema under hearingen,\r\nLäkaresällskapet likaså. Så jag förstår inte hur\r\nPontus Wiklund kan rösta med regeringens förslag\r\nefter denna replik.</pre><pre>Anf. 43  PONTUS WIKLUND (kds) replik:</pre><pre>Herr talman! Det är faktiskt en stor skillnad mellan\r\ndet förslag som nu föreligger och detta när de lokala\r\nläkemedelskommittéerna skulle få makt att styra\r\nhur läkarna skall skriva ut medicinerna. Det finns\r\nen individuell frihet kvar i utskottets förslag.</pre><pre>Jag vill också ta upp frågan om dispens för enskilda\r\npatienter som inte kan klara sig med det läkemedel\r\nsom finns enligt referensprissystemet.</pre><pre>Det ligger mycket i Kent Carlssons förslag. Det\r\nkanske kan bli nästa steg. Jag tycker det är viktigt\r\natt noga följa effekterna av de beslut som nu fattas.\r\nDet kan finnas skäl till justeringar i vissa\r\nhänseenden.</pre><pre>Anf. 44  KENT CARLSSON (s) replik:</pre><pre>Herr talman! Jag har litet svårt att förstå den kritik\r\nPontus Wiklund anför mot ett referensprissystem\r\nkopplat till lokala läkemedelskommittéer. Någon\r\nrisk för ökad byråkrati kan jag absolut inte se. Det\r\när inte heller fråga om att de lokala\r\nläkemedelskommittéerna skall styra läkarna och\r\nvad de skriver.</pre><pre>Tanken att lägga ansvar och makt på de lokala\r\nläkemedelskommittéerna är att man kan ta en viss\r\nhänsyn till hur läkemedelsförskrivningen är på\r\norten. Man kan förhindra en del av de snabba byten\r\nav läkemedel som det centrala referensprissystemet\r\nfaktiskt kan komma att medföra. I värsta fall kan\r\ndet systemet innebära att en kroniker får byta\r\npreparat fyra gånger per år.</pre><pre>Jag tror att med de lokala läkemedelskommittéerna\r\nkan vi undvika de värsta avarterna som\r\nreferensprissystemet trots allt kan leda till.</pre><pre>Att utveckla de lokala läkemedelskommittéerna är\r\nen mycket viktig förändring av systemet på\r\nläkarhåll och hos farmakologer och andra. Jag har\r\npratat med ganska många och de menar att det då\r\nges en möjlighet som det centrala\r\nreferensprissystemet inte medger.</pre><pre>Pontus Wiklund står bakom ett mycket\r\ncentralistiskt system. Något större utrymme för\r\nlokal påverkan finns inte. Påkoppling av\r\ndispensförfarandet hos läkemedelsverket kan bli en\r\nmycket byråkratisk historia. Det kan leda till att\r\nman måste anställa nya handläggare på\r\nläkemedelsverket. Detta talar snarare för att vad\r\nPontus Wiklund ställer upp bakom är det mer\r\nbyråkratiska, krångliga och tvingande för läkarna\r\nän det jag har föreslagit: ett referensprissystem,\r\nkopplat till läkemedelskommmittéerna, och med\r\nmöjlighet för läkarna att förhindra substitution,\r\nalltså utbyte. Det är snarare mitt system som är\r\nenklare och mindre byråkratiskt och förhindrar att\r\nläkarkåren och förskrivarna reagerar med\r\nsvanskotan -- det finns den risken -- och byter från\r\nen billig läkemedelsterapi till en dyrare. Därmed\r\nskulle hela den besparing kunna försvinna som\r\nriksdagen vill göra på detta område.</pre><pre>Anf. 45  PONTUS WIKLUND (kds) replik:</pre><pre>Herr talman! Jag är övertygad om att just den\r\nnärhet som en lokal läkemedelskommitté innebär\r\nför de läkare som arbetar i regionen medför ett\r\nbetydligt större tryck på att följa anvisningar i alla\r\nlägen. Det har man erfarenhet av inom andra\r\nområden.</pre><pre>När det gäller byråkrati, är jag också övertygad om\r\natt lokala läkemedelskommittéer, som skulle få\r\nmakt att delvis styra vilka preparat som skall skrivas\r\nut inom regionen, måste ha en mycket hög\r\nambition. De måste ha många experter till sitt\r\nförfogande, och det blir en betydligt större\r\nutredningsapparat än i dag.</pre><pre>Anf. 46  KENT CARLSSON (s) replik:</pre><pre>Herr talman! Det är inte fråga om att\r\nläkemedelskommittéerna skall säga att en läkare\r\nskall förskriva ett visst läkemedel. De skall ge\r\nrekommendationer, precis som i dag, men de skall,\r\nsom jag har skrivit i min motion, ges ett större\r\nutrymme att variera referenspriset. En\r\nläkemedelskommitté i ett område skulle kunna\r\nvariera referenspriset -- om man tycker att det är\r\nviktigt att behålla kontakten med ett\r\nläkemedelsföretag -- med 20 % upp eller ned,\r\nframför allt upp, och på det sättet få en större\r\nflexibilitet än med det centrala systemet. Det\r\ninnebär att man kan behålla kontakten med\r\ntillverkare som man är nöjd med, som man har ett\r\nbra informationssamarbete med. Det handlar inte\r\nom att säga till läkarna att de skall skriva ut just\r\npreparatet X. Det har aldrig varit frågan om det.\r\nOm Pontus Wiklund läser motionen ser han att det\r\ninte står någonting i den som antyder detta.</pre><pre>Anf. 47  GUSTAF VON ESSEN (m):</pre><pre>Herr talman! Jag tänkte ge en replik på Bo\r\nHolmbergs anförande. Debatten om\r\nläkemedelskommittéerna trodde jag att vi förde\r\ngrundligt för en och en halv timme sedan, men den\r\nhar återuppstått. Jag var mest intresserad av att\r\nkommentera Bo Holmbergs resonemang om\r\nprocessen i utskottet. Jag har just sett det som en\r\nprocess. Vi fick redan i höstas aviseringar om hur\r\nregeringen tänkte sig ett förslag om\r\nläkemedelsförmånerna, och sedan har det varit\r\ndiskussioner inom utskottet, en hearing\r\ntillsammans med socialutskottet, vi har fått besök\r\nvid andra tillfällen, och vi har själva gjort besök på\r\nolika håll, t.ex. på Apoteksbolaget och hos\r\nläkemedelsbranschen. Detta har sammantaget så\r\nsmåningom lett fram till just det förslag som nu\r\nligger.</pre><pre>Jag delar Bo Holmbergs uppfattning att det vid den\r\nhearing som vi hade i många avseenden framkom\r\nsynpunkter som var kritiska mot regeringens\r\nförslag. Men vi har lämnat det stadiet, och vi har\r\ngått vidare. Vi har tagit upp en hel del synpunkter\r\nsom ni själva har anfört i era motioner och som har\r\ndiskuterats inom regeringskretsen, och så\r\nsmåningom har vi landat på det här förslaget, som\r\nvi tycker är bra.</pre><pre>Det har varit en mycket intressant process, och\r\nutskottet har varit mycket öppet för förslag och\r\nsynpunkter från olika håll. Därmed tror jag att man\r\nkan säga att det här förslaget är väl genomtänkt och\r\ndessutom ger större besparingar än vad regeringen\r\nhar föreslagit. Och jag är säker på att Bo Könberg\r\noch Anne Wibble är nöjda med det resultatet.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>6 §  Uppskov med behandlingen av vissa\r\närenden till riksmötet 1992/93</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU14 Uppskov med behandlingen av vissa\r\närenden till riksmötet 1992/93 (prop. 1991/92:138).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>7 §  Ny läkemedelslag m.m.</pre><pre>Föredrogs</pre><pre>socialutskottets betänkande</pre><pre>1991/92:SoU21 Ny läkemedelslag m.m. (prop.\r\n1991/92:107).</pre><pre>Anf. 48  INGRID ANDERSSON (s):</pre><pre>Herr talman! Vi behandlar nu förslag till en ny\r\nläkemedelslag. Utskottet har i enighet gjort en del\r\nförtydliganden och tillägg, och det visar att\r\nförslaget inte har varit till alla delar övertänkt.</pre><pre>Vi socialdemokrater menar att det fortfarande efter\r\nutskottsbehandlingen finns brister. Det gäller tre\r\nområden: kontroll av naturmedel och\r\nantroposofiska medel, barns medverkan vid\r\nläkemedelsprövning och åtgärder mot\r\nläkemedelsberoende.</pre><pre>Frågan om naturmedel och de antroposofiska\r\nmedlen har inte lösts i propositionen. Det är en stor\r\nbrist, och det är förvånande, efter alla turer som har\r\nvarit. På 70-talet var frågan om THX mycket\r\nlångdragen och kontroversiell, även här i\r\nriksdagen. Människor sökte sig till herr Sandberg i\r\nAneby för att få behandling med THX, och\r\ndiskussionens vågor gick höga ute i landet om nytta\r\nresp. farlighet och skada. Människorna brydde sig\r\ninte om det, utan de sökte den behandling som de\r\ntrodde på.</pre><pre>Hanteringen var olaglig, vilket var ett bekymmer.\r\n1981 kom injektionslagen för att lagligt reglera\r\ndetta område. Sedermera har ytterligare preparat,\r\nHelixor och Iscador, godkänts via denna lag. Lagen\r\nskulle först gälla i fem år på försök.</pre><pre>Alternativmedicinkommittén fick uppdraget att\r\nmed förtur se över injektionslagen, och den fann att\r\nlagen hade fungerat bra. Kommittén föreslog att\r\nlagen skulle permanentas, men med ett tillägg, och\r\ndet var att regeringen fick möjlighet att genom\r\ndispens godkänna antroposofiska läkemedel för\r\ninjektion, för att Vidarkliniken skulle kunna\r\nbedriva verksamheten med sin speciella inriktning.</pre><pre>Medlen i fråga är länge använda, bl.a. i Tyskland,\r\nutan att några allvarliga risker har kommit fram.\r\nErfarenheterna här är lika. Dispensmöjligheten var\r\nen tillfällig lösning i en tid med väldiga\r\nmotsättningar. Nu hade det varit möjligt att\r\nåstadkomma en stabil och varaktig lösning i denna\r\nlag.</pre><pre>Nu är det i stället så, att när denna lag träder i kraft\r\nupphör injektionslagen att gälla. Det bäddar för\r\nproblem. Vidarklinikens verksamhet är hotad. Jag\r\nkan inte förstå varför regeringen inte har passat på\r\natt lösa dessa frågor nu.\r\nAlternativmedicinkommittén har lagt fram förslag\r\nsom kunde ha tagits till vara. Den har noga satt sig\r\nin i ämnet. Ledamöterna var också helt eniga. Jag\r\nkan passa på att påminna om att Blenda Littmarck,\r\nf.d. moderat riksdagsledamot, gjorde ett mycket\r\nengagerat arbete i dessa frågor.</pre><pre>Det är en viktig valfrihetsfråga för många\r\nmänniskor att kunna välja den vård och behandling\r\nsom ges på Vidarkliniken och av antroposofiska\r\nläkare. Kom ihåg att det är legitimerade läkare vi\r\ntalar om.</pre><pre>Nu noterar utskottsmajoriteten att regeringen\r\nplanerar att skriva en förordning för att klara detta\r\ni väntan på EG. Utskottsmajoriteten förutsätter att\r\nanvändningen av antroposofiska medel inte\r\nförsvåras. Det är en låg ambitionsnivå, och\r\ntveksamheten till att lösa frågan skiner också\r\nigenom när man skyller på EG. Vi måste väl ha\r\nnågon mening själva. Inom EG, bl.a. i Tyskland,\r\nanvänds dessa medel sedan länge sida vid sida med\r\ntraditionell sjukvård.</pre><pre>Vi socialdemokrater har respekt för att en del\r\nmänniskor vill välja vård som skiljer sig från den\r\ntraditionella. Människor kan ha många orsaker till\r\ndet. Det kan vara en annan livsåskådning eller hopp\r\nom hjälp som man inte kunnat få på annat håll inom\r\nsjukvården. Man kan ha ett hopp i en svår\r\nsituation.</pre><pre>Här behövs det inte statligt förmynderi. Det behövs\r\nbara regler som hindrar geschäft och som\r\ngaranterar att säkerheten är på en acceptabel nivå.\r\nJag vill uppmana regeringen att ta till sig detta och\r\nkomma med förslag som bygger på\r\nalternativmedicinkommitténs förslag. Det är ett\r\nförslag som främjar valfriheten för den enskilde och\r\nsom tar hänsyn till att människor kan tycka olika.</pre><pre>Jag yrkar bifall till vår reservation 1.</pre><pre>Vi har också synpunkter och förslag när det gäller\r\nbarns medverkan i läkemedelsprövning. Jag vill\r\nförst säga att jag har mycket stort förtroende för\r\netiska kommittéers arbete och för forskares arbete i\r\nallmänhet.</pre><pre>Vuxna bestämmer själva om de vill delta i sådana\r\nhär försök. De avgör också om de av någon\r\nanledning vill avbryta ett försök. Barn bestämmer\r\ninte själva, utan föräldrarna gör det i deras ställe.\r\nDet medför faktiskt en risk att barnen kommer i\r\nkläm mellan olika intressen -- forskarens intresse\r\nför sina forskningsresultat, föräldrarnas intresse av\r\natt barnet deltar för att få en möjlighet till\r\nbehandling, kanske i en svår situation, och\r\nmöjligen även ekonomiska intressen.</pre><pre>Det uppstår här svåra etiska frågeställningar som\r\nbehöver belysas och diskuteras mer i vidare kretsar.\r\nBarns rätt och integritet måste hävdas. Barn får inte\r\nutsättas för plåga eller obehag utan att hänsyn tas\r\ntill barnets reaktioner. Barnen måste respekteras\r\noch deras reaktioner måste kunna leda till att\r\nförsök avbryts.</pre><pre>De personer som skall utföra kliniska\r\nläkemedelsprövningar bör därför ha utbildning i\r\netiska frågor, särskilt om hur barns reaktioner och\r\nbeteenden skall tolkas, så att barns vilja\r\nrespekteras så långt som möjligt. Så är det inte i\r\ndag.</pre><pre>Vi föreslår att en sådan utbildning skall vara\r\nobligatorisk för dem som deltar i forskning med\r\nbarn. Det är många gånger en forskningssköterska\r\nsom möter barnet direkt och som står mitt uppe i\r\nintressekonflikten: barn-forskare-förälder.</pre><pre>Vi tycker också att det behövs ökad forskning kring\r\nbarns medverkan på detta område, och jag yrkar\r\nbifall till reservation 2.</pre><pre>I socialutskottet har vi tidigare krävt förslag från\r\nregeringen för att man skall komma till rätta med\r\nläkemedelsberoende och missbruk av läkemedel.\r\nVi hade då en annan regering än den som regerar i\r\ndag men vi har ändå i utskottet varit eniga om våra\r\ntillkännagivanden. Vi har ansett att detta är mycket\r\nviktiga frågor. Vi har sagt att förslag på detta\r\nområde inte behöver vänta på att läkemedelslagen\r\nskall bli klar. Problemet är så väl känt. Det är ett\r\nstort problem för såväl enskilda som samhället.</pre><pre>Nu skall det sägas att efter våra tillkännagivanden\r\nhar det hänt en del på detta område, men detta är\r\nlångt ifrån tillräckligt. Vi socialdemokrater ser med\r\nmycket stor förvåning på att frågor om\r\nläkemedelsberoende över huvud taget inte har\r\nberörts i den här propositionen. Det är\r\nanmärkningsvärt. Det är lika förvånande att\r\nutskottsmajoriteten har låtit sig nöja med detta.\r\nHar intresset för dessa frågor tappats bort i och med\r\nregeringsskiftet?</pre><pre>Herr talman! Vi är inte nöjda med detta. Det finns\r\nmånga motioner med förslag som bör tas till vara,\r\noch jag yrkar bifall även till vår reservation nr 3.</pre><pre>Herr talman! Jag yrkar alltså bifall till alla våra tre\r\nreservationer, eftersom jag vill ge ledamöterna\r\nmöjligheter att i en votering vända på majoriteten i\r\ndessa tre viktiga frågor: att få en varaktig\r\nlagstiftning när det gäller naturmedel och\r\nantroposofiska medel, när det gäller barns\r\nmedverkan i kliniska prövningar och i fråga om\r\nåtgärder mot läkemedelsberoende.</pre><pre>Anf. 49  LEIF CARLSSON (m):</pre><pre>Herr talman! Vi har nu under några timmar\r\ndiskuterat läkemedel. Det visar vilken särställning\r\nläkemedlen intar i människors intressen.\r\nMänniskors hälsa och välbefinnande är någonting\r\noerhört väsentligt. Det har framgått av inlevelsen i\r\ndebatten i dag. En noggrann reglering av läkemedel\r\nfaller sig av det här skälet rätt naturlig, och i Sverige\r\nhar vi haft en sådan reglering åtminstone sedan\r\n1600-talet. Självfallet har den måst anpassas till\r\nolika tiders krav, och det är också anledningen till\r\natt vi just nu diskuterar en ny läkemedelslag. Men\r\ngrundläggande har hela tiden varit kraven på\r\ntillförlitlighet, hög säkerhet och tillgänglighet för\r\nallmänheten.</pre><pre>På grund av den speciella ställning som läkemedel\r\nhar haft och har i folks medvetande och på grund av\r\nde stora summor som det handlar om i\r\nläkemedelshanteringen har det alltid varit lockande\r\nför mindre nogräknade att slå mynt av människors\r\noro och önskan att må bra, och det har förekommit\r\nett rent geschäft. En strikt lagstiftning är därför\r\nnödvändig, samtidigt som man måste ta hänsyn till\r\nmänniskors rätt att själva ta ställning till olika\r\nbehandlingsalternativ, såsom Ingrid Andersson\r\nnyss påpekade. Genom den ökade utbildningen har\r\ni dag den möjligheten också reellt ökat. Människor\r\nkan ta ställning i svåra situationer.</pre><pre>Att stifta en ny läkemedelslag är alltså en\r\nsynnerligen grannlaga avvägningsuppgift.</pre><pre>Herr talman! Under det senaste halvseklet har den\r\nsnabba tekniska utvecklingen medfört stora\r\nförändringar. Ökade medicinsk-biologiska\r\nkunskaper samt framsteg inom kemi och teknik har\r\ngjort att läkemedel helt har ändrat karaktär. De har\r\nblivit alltmer specifika och potenta. Men genom\r\nden ökade effekten på sjukdom och symtom har\r\nockså riskerna för biverkningar ökat. Det riktiga\r\nhandhavandet och doceringen av mediciner har\r\nblivit allt viktigare. De senaste årens utveckling av\r\nså specifika preparat att de ingriper endast på en\r\nspeciell receptorplats minskar dock risken för\r\nallmänna biverkningar av dessa högteknologiska\r\nmediciner. Modern farmakoterapi kan i effekt\r\nliknas vid oblodig exakt kirurgi.</pre><pre>Det har krävts en intensiv forskning för att uppnå\r\ndenna utveckling och förhoppningsvis kommande\r\nframsteg. Ledande svenska företag avsätter så\r\nmycket som 17 % av sin totala omsättning till\r\nforskning. Det är en mycket hög siffra. Svensk\r\nläkemedelsindustri har också blivit alltmer\r\nframgångsrik internationellt, och den ger stora\r\nbidrag till våra exportintäkter. Det är därför\r\nnödvändigt att en lag inte onödigtvis försvårar\r\nforskning och utveckling och därigenom driver\r\nkvalificerad forskning och industri utomlands. Ur\r\nrättssäkerhetssynpunkt är det också viktigt för\r\nindustrin att ett avslag på tillståndsansökningar för\r\nkliniska prövningar nu kommer att kunna\r\növerklagas. Beslut skall också fattas inom sex\r\nveckor från ansökningsdatum. Utskottet\r\nförutsätter att läkemedelsverket givitvis\r\nrespekterar riksdagens intentioner.</pre><pre>Herr talman! Det är många faktorer, med\r\ntyngdpunkten lagd på patientens intressen, som har\r\ngjort att en ny läkemedelslag ansetts vara\r\nnödvändig. Till detta kommer behovet av en\r\nlagstiftning som stämmer överens med EES-\r\navtalets krav. I utredningsbetänkandet\r\n''Läkemedel och hälsa'' år 1987 gavs förslag till en\r\nny läkemedelslag och en ny lag om kontroll av\r\nnarkotika. Dessa förslag är grunden till det förslag\r\nriksdagen i dag diskuterar, med de ändringar som\r\nbl.a. EES-avtalet kräver.</pre><pre>Den nya lagen omfattar läkemedel i allmänhet och\r\nradioaktiva läkemedel. Dessutom har vi fått en ny\r\nlag om kontroll av narkotika.</pre><pre>Några viktiga ändringar är att man definierar\r\nläkemedel på ett något annat sätt än tidigare.\r\nLäkemedelskontrollen kommer i princip att gälla\r\näven naturmedel. Utskottet föreslår här att\r\nregeringen genom en särskild förordning\r\nsäkerställer att antroposofiska läkemedel även i\r\nframtiden kan användas och att den nya lagen inte\r\nförsvårar användandet av dessa medel, t.ex. vid\r\nVidarkliniken.</pre><pre>Ingrid Andersson sade i sitt anförande att vi inte går\r\ntillräckligt långt i detta avseende och att vi redan nu\r\nborde införa en permanent lagstiftning. Men\r\nutskottet har här gjort en avvägning mellan\r\neffektivitet, säkerhet och valfrihet, och denna\r\navvägning är mycket grannlaga.</pre><pre>Utskottet anser att användningen av dessa\r\nläkemedel bör regleras permanent så snart det är\r\nmöjligt men att det är rimligt att avvakta EG:s\r\nställningstagande, så att vi får likvärdiga regler\r\ninom hela samarbetsområdet.</pre><pre>Som Ingrid Andersson sade har\r\nSocialdemokraterna reserverat sig för en\r\nlagstiftning utan att vi avvaktar utformningen av\r\nEG:s regler. Majoriteten anser att det inte finns\r\nnågot skäl för en sådan brådska, eftersom frågan\r\nkan lösas ändå. Det är viktigt att vi får en\r\nlagstiftning som harmonierar över hela Europa.\r\nPatienter skall inte behöva resa mellan olika länder\r\nför att få en viss behandling.</pre><pre>Det är speciellt i fråga om medel av animaliskt\r\nursprung som EG ännu inte har tagit ställning till en\r\nslutlig skrivning. Vi anser att vi kan avvakta denna\r\noch förutsätter att en reglering sedan kommer i\r\nSverige.</pre><pre>Socialdemokraterna vill också göra ett\r\ntillkännagivande till regeringen när det gäller barns\r\nmedverkan i läkemedelsprövning.\r\nUtskottsmajoriteten anser att bestämmelserna i\r\nföräldrabalken och Helsingforsdeklarationen är till\r\nfyllest tillsammans med att de etiska kommittéerna\r\nsärskilt beaktar barnens speciella position vid\r\nbedömning av tillstånd till kliniska prövningar. Så\r\nbör naturligtvis en etisk kommitté gå till väga om\r\nden skall göra skäl för namnet. Några särskilda\r\nbestämmelser skall därför inte behövas. Barns\r\nintegritet respekteras självfallet.</pre><pre>Även när det gäller åtgärder mot\r\nläkemedelsmissbruk föreligger en\r\nsocialdemokratisk reservation, som nämnts. På\r\ndetta område har åtgärder vidtagits. De är oerhört\r\nangelägna. Många saker är under behandling. År\r\n1990 beslutade man om en\r\nläkemedelsepidemiologisk utredning som kommer\r\ni augusti. Där tar man upp många av de problem\r\nsom har med läkemedelsmissbruket att göra. Det är\r\nrimligt att man avvaktar ett så pass stort arbete och\r\ni dag inte gör mer än vad vi har föreslagit till lag.</pre><pre>Arbetet pågår, och ett tillkännagivande måste\r\ndärför anses vara obefogat.</pre><pre>Jag vill i övrigt peka på några ändringar av närmast\r\nteknisk natur som utskottet föreslår. I nuvarande\r\nläkemedelsförordning föreslås införande av\r\nstraffbeläggning av åberopande av falska recept.\r\nRiksdagen föreslås anta en redigerad lydelse av 12--\r\n14 §§ i lagen om kontroll av narkotika.</pre><pre>Herr talman! Jag vill med detta yrka bifall till\r\nutskottets hemställan och avslag på samtliga\r\nreservationer och motioner.</pre><pre>Anf. 50  INGRID ANDERSSON (s) replik:</pre><pre>Herr talman! Leif Carlson tar EG som\r\nutgångspunkt för att man i dag inte skall behöva\r\nlösa frågorna om antroposofiska medel och\r\nnaturmedel. Jag tycker att vi har behandlat dessa\r\nfrågor under så många år här i Sverige att vi nu\r\nborde ha en klar uppfattning och kunna få en klar\r\nlagstiftning om hur vi själva vill ha det. Så osäker\r\nsom frågan om EG är just nu, tycker jag att det\r\nverkar mycket oklokt att vänta med dessa frågor.\r\nDet befrämjar inte säkerheten för patienterna.</pre><pre>Jag lovar att vi socialdemokrater värnar lika mycket\r\nom patienternas säkerhet som majoriteten gör. Vi\r\nanser dock att man skall ge människor utrymme att\r\nvälja den vård och behandling som de vill ha, om\r\ndet kan ske under betryggande former. Det anser\r\njag att det gör när legitimerade läkare står för\r\nbehandlingen. Det har inte heller framkommit\r\nnågra allvarliga brister under den tid sådan\r\nbehandling har skett här i Sverige.</pre><pre>När det gäller de särskilda krav som kan ställas på\r\ndem som arbetar med forskning med barn, ställs i\r\ndenna lag särskilda krav på dem som utarbetar\r\ndokumentation i ärenden om godkännande. Det\r\nställs också krav på den som ansvarar för\r\ntillverkning eller import av läkemedel. Varför\r\nskulle man då inte kunna ställa krav på dem som\r\narbetar med forskning med barn? Det finns faktiskt\r\nutbildning i sådana etiska frågor, vilket jag talade\r\nom i mitt anförande. Det skulle väl kunna vara\r\nobligatoriskt för dem som arbetar med så känsliga\r\nfrågor? Barn kan inte hävda sin rätt särskilt bra\r\nsjälva. Därför måste vi andra göra det. Därför har\r\nvi kommit med förslag i vår reservation.</pre><pre>Beträffande åtgärder mot läkemedelsberoendet\r\nskulle jag vara glad om det kom förslag i höst. Det\r\när sannerligen på tiden. Men medge att det är\r\nmycket konstigt att man inte med ett ord har nämnt\r\nnågot om dessa problem i läkemedelslagen.</pre><pre>Anf. 51  LEIF CARLSON (m) replik:</pre><pre>Herr talman! Det väsentliga är nu att vi kan\r\ngarantera de som behandlas vid t.ex. Vidarkliniken\r\natt behandlingen fortsätter på samma sätt. Men när\r\nman väl får en permanent lagstiftning, vilket vi bör\r\nfå snart, är det väsentligt att den är i samklang med\r\nlagen i våra grannländer, så att man inte skall\r\nbehöva åka fram och tillbaka. Vi vet i dag att man\r\när så gott som klar med lagstiftningsarbetet, men att\r\nman har fått problem rörande preparat med\r\nanimalisk bakgrund. Man vill ha detta klart. Jag\r\ntycker att det är rimligt att vi i Sverige har ett i\r\nförhållande till andra länder likartat system och en\r\nlikartad syn på hur man använder dessa preparat.</pre><pre>Jag anser att barnen är väl tillgodosedda genom\r\nföräldrabalken, Helsingforsdeklarationen och de\r\nställningstaganden som olika medicinska\r\norganisationer har gjort, när man bl.a. har ställt sig\r\nbakom Helsingforsdeklarationen. Jag tror att man\r\ninte behöver skriva folk mera på näsan. Det här är\r\nså uppenbart att det inte finns några risker. Jag tror\r\ndärför inte att riksdagen i varje detalj behöver\r\npåpeka vilka utbildningar som krävs.</pre><pre>När det gäller läkemedelsmissbruk har vi många\r\nutredningar som snart kommer att vara färdiga. Jag\r\ntycker därför att det är rimligt att vi tar ställning till\r\nfrågan när dessa utredningar är klara. Jag tror att vi\r\när överens om att detta är mycket viktigt och att det\r\när viktigt att detta får en bra och ordentlig\r\nbehandling. Det behöver inte nämnas i dag. Arbete\r\npågår.</pre><pre>Anf. 52  INGRID ANDERSSON (s) replik:</pre><pre>Herr talman! När det gäller antroposofiska medel\r\noch naturmedel över huvud taget är det mycket lätt\r\natt hänvisa till EG. Jag tror dock att bakom detta\r\ndöljer sig alla de motsättningar som finns mellan\r\nden traditionella medicinen och naturmedicinen.\r\nMänniskor kommer i kläm när de inte kan välja. Är\r\nman rädd att människor skall ta skada av olika\r\ninriktningar -- det finns sannerligen många utöver\r\ndem som vi har nämnt -- tycker jag att man från\r\nregeringens sida borde skynda sig att ta till vara\r\nalternativmedicinkommitténs förslag. Det finns\r\nmånga förslag för att tillgodose människors\r\nsäkerhet.</pre><pre>Det finns risker för geschäft på det här området.\r\nJag tror dock att den risken är minimal när det\r\ngäller verksamheten ute på Vidarkliniken och den\r\nverksamhet som legitimerade läkare bedriver.\r\nLegitimerade läkare handskas i övrigt också med\r\nmycket starka och verkningsfulla medel. Det\r\nförekommer missbruk och missgrepp, och det\r\nhandskas vi med. Jag tycker därför att vårt förslag\r\natt läkarna kan anmäla till socialstyrelsen att de vill\r\nanvända antroposofiska medel i sin verksamhet gör\r\natt de mycket tydligt kommer med i tillsynen. Dessa\r\nläkare är också mycket påpassade på grund av de\r\nmotsättningar som finns mellan professionerna.</pre><pre>Jag tror visst att det finns mycket som är bra\r\nbeträffande forskningen med barn. Vi skall\r\nnaturligtvis har stort förtroende för dem som är ute\r\ni verksamheten. Jag har emellertid haft kontakter\r\nmed barnläkare som har tagit fram de etiska\r\naspekterna och oron för att barns rätt inte alltid tas\r\ntill vara. Det vore därför bra om det fanns en\r\nutbildning för dem som sysslar med dessa frågor.\r\nDet är bra om den vore obligatorisk. Alla som\r\nforskar med barn är faktiskt inte ens barnläkare.\r\nDet tycker jag talar för vår reservation.</pre><pre>\r\nÅter till läkemedelsberoendet. Det är bra att det är\r\nsaker på gång, och det är viktigt att det är väl\r\ngenomarbetat. Det här är dock frågor som vi har\r\npåtalat under mycket lång tid. Det är fortfarande\r\nförvånande att man inte med ett ord har nämnt\r\nproblemet i läkemedelslagen. Det tycker jag att\r\nman borde ha gjort.</pre><pre>Anf. 53  LEIF CARLSON (m) replik:</pre><pre>Herr talman! Debatten har förvisso varit livlig\r\nmellan skolmedicinen och den alternativa\r\nmedicinen. Det är dock inte ett rimligt resonemang\r\natt det skulle vara orsaken till att man nu inte fattar\r\nbeslut om en permanent lag. Vi vet att det pågår en\r\nprocess inom EG. Vi tycker att det är viktigt att\r\nman har samma typ av lagstiftning inom det\r\nnärmaste samarbetsområdet. Därför är denna\r\nhandläggning acceptabel. Vi tillgodoser den\r\nverksamhet som sker i dag, och någon oro behöver\r\ninte finnas. Men däremot fattar vi inte beslut om en\r\nlagstiftning innan vi ser att vi får en lagstiftning som\r\nfungerar på samma sätt som lagstiftningen i det\r\növriga Europa. I dag förekommer ett resande\r\nmellan olika länder, och det är faktiskt inte bra för\r\npatienterna. Debatten har varit livlig, men det är\r\ninte orsaken. Det är i stället så att vi vill ha så bra\r\nresultat som möjligt, även för dem som vill ha\r\nalternativmedicin.</pre><pre>Som jag sade i mitt anförande finns här mycket\r\nknepiga avvägningsfrågor mellan valfriheten och\r\nriskerna. Jag tror att vi är överens om att det måste\r\nbevakas.</pre><pre>Anf. 54  Statsrådet BO KÖNBERG (fp):</pre><pre>Herr talman! Det är mycket glädjande att utskottet\r\ni alla väsentliga drag har tillstyrkt framlagt förslag\r\noch även, enligt min mening, förbättrat förslaget på\r\nen del punkter. Det föreligger några skillnader på\r\nnågra punkter i de reservationer som\r\nSocialdemokraterna har anmält och som Leif\r\nCarlson i huvudsak har svarat på. Jag inskränker\r\nmig därför till att kommentera den första och den\r\ntredje reservationen.</pre><pre>När man arbetade i alternativmedicinkommittén --\r\noch det vet sannolikt Ingrid Andersson bättre än\r\njag eftersom hon satt med där -- studerade man\r\nmycket litet förhållandena ute i Europa. Arbetet\r\nsom under flera års tid gjordes skedde enbart med\r\nutgångspunkt i en nationell svensk lagstiftning och\r\natt vi inte behövde bry oss så mycket om vad som\r\nhände på annat håll. Detta förhållande ligger\r\nbakom förslaget till jurisk-teknisk reglering som\r\nalternativmedicinkommittén framlade.</pre><pre>Sedan dess har å ena sidan Sverige förhandlat fram\r\nett EES-avtal tillsammans med 19 länder i Europa\r\noch å andra sidan ansökt om medlemskap i\r\nEuropeiska gemenskapen. Det innebär att vi, när vi\r\nhar utarbetat det förslag till ny läkemedelslag som\r\nriksdagen om en kort stund skall ta ställning till,\r\nmycket noga har undersökt hur man har det i andra\r\nländer, inte minst med tanke på EES-avtalet.</pre><pre>Det som sker på den här punkten är att\r\nnaturmedelsbegreppet försvinner, och i och med\r\ndetta uppstår det problem som Leif Carlson har\r\nvarit inne på i flera av sina inlägg, nämligen att\r\nklara ut vad som i så fall skall gälla. Om vi, så att\r\nsäga rakt upp och ned, skulle betrakta dessa medel\r\nsom läkemedel och hantera dem på gängse sätt i\r\nSverige, dvs. med krav på viss hygienisk standard\r\noch på effekt, skulle läkemedelsverket, såvitt jag\r\nförstår, omedelbart underkänna de medel som i dag\r\nanvänds på Vidarkliniken.</pre><pre>För att förhindra detta, men ändå behålla den\r\ngrundläggande juridisk-tekniska strukturen, har vi\r\nföreslagit att regeringen, med riksdagens\r\nbemyndigande, under en övergångstid tillåter att\r\ndessa medel på Vidarkliniken tills vidare får\r\nfortsätta att användas, i avvaktan på vad som under\r\nkommande år händer mellan och inom de övriga\r\neuropeiska länderna.</pre><pre>Andra länder har naturligtvis sina traditioner,\r\nprecis som vi har våra. I Tyskland har man\r\nexempelvis en mycket större mångfald av\r\nnaturläkemedel än i andra länder, och där pågår en\r\nintensiv diskussion om hur dessa medel skall\r\nhanteras under 90-talet. Rätt starka skäl talar för\r\nden lösning som regeringen har föreslagit, och som\r\nutskottsmajoriteten har ställt sig bakom, för att vi\r\nskulle kunna få en modern lagstiftning. De\r\npraktiska problemen, som injektionsläkemedlen på\r\nVidarkliniken, kan vi tills vidare klara av och\r\nsamtidigt hålla öppet för en ny reglering på den här\r\npunkten. Jag är nämligen ganska övertygad om att\r\nman inte kan använda sig av de tekniska förslag\r\nsom lades fram av alternativmedicinkommittén.</pre><pre>Till sist frågan om läkemedelsberoendet. Det som\r\nstår i den socialdemokratiska reservationen\r\nstämmer, nämligen att riksdagen redan våren 1987\r\ntog upp den här frågan och begärde förslag från\r\nregeringen och att riksdagen ansett det nödvändigt\r\natt år 1990 återkomma i frågan. Detta får väl\r\nbelasta de regeringar som har suttit i regering sedan\r\ndess. Jag tillåter mig ändå att påpeka att det har\r\nvarit en regering närstående reservanterna som har\r\nhaft ansvaret åtminstone under åren 1987--1990 och\r\nunder större delen av år 1991. Det som skett under\r\nåterstoden av tiden, nämligen sedan\r\nregeringsskiftet i höstas, får naturligtvis vi, jag som\r\nföredragande i de här frågorna och i någon mindre\r\nmån de övriga i regeringen, ta på oss.</pre><pre>Vi skulle ha kunnat ta upp mer om detta i\r\nföreliggande proposition. Det som nu kommer att\r\nske till hösten, och som Leif Carlson har nämnt, är\r\nen ordentlig kartläggning av de här viktiga frågorna\r\nom läkemedelsberoende, inom ramen för den\r\nutredning som sysslar med frågan om att skaffa ett\r\nspeciellt centrum för läkemedelsepidemiologi och\r\nutveckling av läkemedelsterapier.</pre><pre>På det viset tror jag att frågan kommer att föras\r\nframåt. Om jag hade varit socialdemokrat skulle\r\njag möjligen ha tagit i litet mindre, med tanke på\r\nden regering som har suttit sedan riksdagen första\r\ngången aktualiserade frågan.</pre><pre>Anf. 55  INGRID ANDERSSON (s):</pre><pre>Herr talman! För att ta det sista först, nämligen\r\nläkemedelsberoendet, vill jag påpeka att jag var\r\nnoga med att i mitt anförande säga att vi i kritiken\r\nmot den förra regeringen var eniga, och att vi tyckte\r\natt det här med läkemedelsberoende var så viktiga\r\nfrågor att vi socialdemokrater i utskottet\r\ntillsammans med övriga partier begärde åtgärder.\r\nVisserligen blev det vissa åtgärder, vilka utskottet\r\nockså har redovisat. Det blev alltså en reaktion, och\r\ndet är väl bra att man kan påverka sin regeringen.</pre><pre>När vi nu har bytt regering verkar det som om\r\nmajoritetspartierna inte längre är med på att\r\npåverka regeringen i de här frågorna. Det är detta\r\nsom jag har anmärkt på. Jag tycker dessutom att\r\ndet är väldigt konstigt att dessa viktiga frågor inte\r\nhar tagits upp i läkemedelslagen. Frågan har ju\r\nändå behandlats i utredningen som föregick\r\nförslaget, och den har hållits levande i och med att\r\nutskottet har givit regeringen till känna. Det\r\nhandlar här om en svaghet.</pre><pre>Det myckna talandet om EG, herr talman, får mig\r\nstärkt i tron -- jag kan inte rå för det -- att det är\r\nandra saker som hindrar att man varaktigt löser de\r\nhär problemen när det gäller de antroposofiska\r\nmedlen och naturmedlen. I\r\nalternativmedicinkommittén var man inte alls\r\nomedveten om EG och Europa. Vi studerade\r\nfaktiskt detta med EG på plats, även om vi inte\r\ndirekt gick in i själva lagstiftningen. Vi vet att\r\nverksamheten sedan länge finns och att den har\r\nlånga traditioner i Tyskland, som också är ett EG-\r\nland. Det vore konstigt om inte vi skulle kunna ha\r\nen egen uppfattning när vi förhandlar med EG.\r\nSkall vi komma alldeles tomhänta? Det tycker jag\r\när litet ogint. Vi har ju nu möjlighet till att\r\nstabilisera verksamheten i Sverige och att säga vad\r\nvi tycker, för att kunna ha med det i bagaget när vi\r\nförhandlar med EG.</pre><pre>Det är ju faktiskt så att injektionslagen kommer att\r\nupphöra, och det är inte enbart de antroposofiska\r\nmedlen som regleras med den, utan även andra\r\ninjektionsmedel. Jag är övertygad om, herr talman,\r\natt de här frågorna kommer att komma tillbaka,\r\neftersom de inte är lösta i denna omgång. Vi får väl\r\nta itu med dem då. Från socialdemokratisk sida har\r\nvi i alla fall visat att vi tycker att det är viktigt att\r\nstärka valfriheten och säkerheten för människor\r\nsom väljer andra behandlingsformer än de gängse i\r\nsvensk sjukvård.</pre><pre>Anf. 56  Statsrådet BO KÖNBERG (fp):</pre><pre>Om det vore så lätt, herr talman, att det gällde\r\nvalfrihet eller inte, skulle vi mycket snabbt kunna\r\nenas, med tanke på att socialdemokraterna på\r\nsenare år i en rad frågor tycks närma sig en klassisk\r\nborgerlig uppfattning om valfrihetsfrågorna. Nu är\r\ndet ju inte bara det som det handlar om, utan även,\r\nsom Leif Carlson och jag har försökt att beskriva,\r\nen ganska komplex juridisk-teknisk materia.\r\nInnehållet i texten kommer även fortsättningsvis att\r\nvara att Vidarkliniken skall få fortsätta med sin\r\nverksamhet, men att vi fattar beslut om en mer\r\nmodern lagstiftning, i harmoni med det EES-avtal\r\nsom vi i Sverige hoppas skall träda i kraft vid\r\nårsskiftet.</pre><pre>Anf. 57  INGRID ANDERSSON (s):</pre><pre>Herr talman! Jag vill påminna om den här\r\nlångdragna processen som vi hade när det gällde\r\nTHX. Då fanns också juridiska svårigheter med i\r\nbilden. Människorna satte sig emellertid över dessa\r\njuridiska svårigheter, och de använde sig av den\r\nbehandling som de trodde på. Det är viktigt att se\r\ntill att inte en sådan tingens ordning kommer till\r\nstånd en gång till. Det är inte bra när människor\r\nkänner att de vill ha en viss behandling som de tror\r\npå och vi politiker inte klarar av det här med\r\nlagreglering i syfte att få det hela säkert och lagligt.</pre><pre>Jag hoppas att vi inte i allt för stor omfattning\r\nkommer att återfå den här typen av frågor, när vi\r\nhar valt att inte ta med de här frågorna i den\r\nläkemedelslag som nu har utarbetats. Jag beklagar,\r\nherr talman, att det ligger till på det här sättet.</pre><pre>Överläggningen var härmed avslutad.</pre><pre>(Beslut fattades efter 9 §.)</pre><pre>8 §  Uppskov med behandlingen av vissa\r\närenden till riksmötet 1992/93</pre><pre>Föredrogs</pre><pre>socialutskottets betänkande</pre><pre>1991/92:SoU19 Uppskov med behandlingen av\r\nvissa ärenden till riksmötet 1992/93 (prop.\r\n1991/92:69).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 9 §.)</pre><pre>9 §  Statens stöd för bostadsfinansieringen,\r\nm.m.</pre><pre>Föredrogs</pre><pre>bostadsutskottets betänkanden</pre><pre>1991/92:BoU23 Statens stöd för\r\nbostadsfinansieringen (prop. 1991/92:100 delvis\r\noch 1991/92:150 delvis) och 1991/92:BoU25\r\nBostadsbidrag för första halvåret 1993 m.m. (prop\r\n1991/92:100 delvis och 1991/92:150 delvis).</pre><pre>Tredje vice talmannen meddelade att\r\nbostadsutskottets betänkanden BoU20 och BoU25\r\nskulle debatteras gemensamt.</pre><pre>Anf. 58  OSKAR LINDKVIST (s):</pre><pre>Herr talman! En samlad bostadspolitik, som leder\r\ntill rimliga boendekostnader, är en politik att\r\njämställa med rätten till arbete, utbildning,\r\nsjukvård och trygghet i det svenska samhället. Den\r\nsocialdemokratiska budgeten är därför en budget\r\nför rätten till arbete och boende.</pre><pre>För ungefär 50 år sedan sattes de bostadssociala\r\nmålen upp i svensk politik. Det var bl.a. Gustav\r\nMöller som i riksdagens första kammare drog upp\r\nriktlinjerna för hur samhället skulle engagera sig\r\nför att åstadkomma ett socialt boende, ett boende\r\nsom skulle vara tillgängligt för alla i det svenska\r\nsamhället. Då handladet det inte bara om rätten till\r\narbete utan även om rätten till boende, därför att\r\nde här två delarna i Socialsverige hängde samman.</pre><pre>Det här femtioårsjubileet skulle naturligtvis ha\r\nkunnat firas under värdigare former än den dag den\r\n9 juni 1992 då de borgerliga regeringspartierna i\r\ngemensam överenskommelse avskaffade den\r\nsociala bostadspolitiken.</pre><pre>Vi, åtminstone de flesta av oss, anser att Sverige\r\nhar den bästa av bostadsmarknader, dock en\r\nbostadsmarknad som inte är fullgången och som\r\ninte saknar problem och svårigheter, utan en\r\nbostadsmarknad som behöver utvecklas på många\r\nområden. Vi har däremot absolut inte en\r\nbostadsmarknad som kommer att må bra av att bli\r\nförändrad på grund av ett systemskifte i svensk\r\npolitik.</pre><pre>I den socialdemokratiska bostadsmotionen talas\r\ndet om rätten till en bostad som ger barn rättvisa\r\nförutsättningar i livet och de äldre en trygg och\r\nvärdig ålderdom. Bostadspolitiken är ett av de\r\nfundamentala medlen för ett rättvist och ett\r\nrättfärdigare samhälle. Det har sagts många gånger\r\nfrån denna talarstol -- och andra av riksdagens\r\ntalarstolar -- att bostaden inte skall vara en\r\nhandelsvara, och det har upprepats gång på gång av\r\nflera politiska partier. Och med samma envishet har\r\nModerata samlingspartiet upprepat motsatsen.\r\nModeraternas mest använda begrepp när det gäller\r\nbostadspolitiken har varit att avrusta, dvs. avrusta\r\nden sociala bostadspolitiken, att avveckla regler\r\nbeträffande bostadens administration och att\r\nutveckla marknadskrafterna -- att låta\r\nmarknadskrafterna ta över det som normalt har\r\nankommit på samhällets myndigheter.</pre><pre>Hittills har, som jag sade inledningsvis,\r\nvakthållningen kring bostadspolitiken varit stark i\r\nriksdagen. Självfallet har det tidvis varit\r\nekonomiska svårigheter, och det var en av\r\norsakerna till att Socialdemokraterna lade fram ett\r\nförslag till långsiktig lösning på\r\nbostadsfinansieringens problem, nämligen vad som\r\nvad med ett begrepp brukar kallas räntelånen. Det\r\nvar ett seriöst försök att minska statens finansiella\r\nåtaganden genom en omfördelning av\r\nkapitalkostnaderna som samtidigt skulle hålla\r\nboendekostnaderna nere. De jämförelser som\r\ngjorts i förhållande till den finansiering som\r\nuppenbarligen skall träda i kraft den 1 januari 1993\r\nvisar att det är enbart fördelar de första åren med\r\nräntelånen. Regeringsförslaget innebär en enorm\r\nförsämring för de boende.</pre><pre>Valet i september 1991 gav Moderaterna chansen.\r\nRäntelånen togs bort. En ny epok skall\r\ngrundläggas. Den borgerliga moderatregeringens\r\nbravader har nu också nått bostadsområdet.</pre><pre>Vad är det då man vill åstadkomma? Man vill göra\r\nen total kursändring i bostadspolitiken. Den sociala\r\nbostadspolitiken skall avskaffas.\r\nBostadsdepartementet upplöses. I stället övertas\r\nuppgifterna av sju statsråd. Det var illavarslande,\r\ntyckte bostadsutskottets ordförande Agne\r\nHansson. Det tyckte jag också, och därför\r\ninterpellerade jag statsministern och hade en\r\ndiskussion med honom i december i den här frågan.\r\nAtt det är illavarslande tycker både\r\nByggnadsarbetareförbundet och\r\nbyggnadsentreprenörerna.</pre><pre>I dag finns inget av de sju statsråden här i\r\nriksdagen, när vi skall diskutera en av de största\r\nfrågor inom bostadspolitikens ram som i varje fall\r\njag har varit med om under mina 30 år i Sveriges\r\nriksdag. Icke ett enda statsråd finns för närvarande\r\nhär i dag. Inte för att dessa statsråd skulle tillföra\r\ndebatten någonting särskilt, men det hade ju i varje\r\nfall varit en artighet mot riksdagens ledamöter om\r\nnågra av dem hade varit närvarande.</pre><pre>Det tillsattes en utredningsman -- en av de egna, en\r\nman i gänget kring statsministern. Det var således\r\ninte en parlamentarisk utredning och en\r\nuppläggning i övrigt som tillhör god tradition inom\r\nsvensk demokrati. Snabbt kommer utredningen i\r\ngång, och när den är avklarad är det 14 dagars\r\nremisstid. Så kommer propositionen, och vad är då\r\ninnebörden i vad som står där? Innebörden är att\r\ndet i fråga om nyproduktionen skall vidtas snabba\r\noch drastiska åtgärder för social nedrustning.\r\nSamhällets inflytande över bostadsproduktionen\r\nersätts av marknadskrafterna.</pre><pre>Vilka är då marknadskrafterna? Ja, det är de som\r\nfrämst ser omsorgen om de kapitalvärden som finns\r\npå bostadsmarknaden och som låter de sociala\r\nfrågorna inta en andrahandsplats.</pre><pre>Nu ser vi hur signalerna ges om bostadspolitiken:\r\nvad som skall byggas, var det skall byggas, för vem\r\ndet skall byggas, vad det kostar att bygga och vad\r\ndet kommer att kosta att bo. Det är den nya\r\nmakteliten som skall ersätta den kommunala\r\ndemokratin på viktiga områden. Därför laborerar\r\nman nu också i riksdagen med plan- och bygglagen.\r\nDen skall så långt möjligt anpassas till den nya\r\nmarknaden. Därför kommer viktiga kommunala\r\ninslag i kommunernas och bostadsbyggandets\r\nregelverk att ses över. En förenkling kallas det för,\r\nmen alla förenklingar sker på den fria marknadens\r\nvillkor. Man tar bort mark- och\r\nbostadsanvisningsrätten, man attackerar boverket\r\noch dess funktion och länsbostadsnämnderna. Helt\r\nenkelt gör man om Sverige så, att det passar för de\r\nnya makthavarna inom byggbranschen.</pre><pre>Enligt propositionen och utskottsmajoritetens\r\nförslag skall samma prisläge gälla för\r\nbostadsbyggandet i alla kommuner. Det följer\r\ningen annan prisutveckling. Vad det kostar 1994\r\nkostar det också 1997, allt enligt den principiella\r\nuppläggningen.</pre><pre>Det är lätt att dra slutsatsen att lägenheterna\r\nkommer att bli mindre vartefter, men de kommer\r\nockså att bli dyrare. Subventionerna skall tas bort.\r\nDe skall vara borta senast vid sekelskiftet.\r\nEgeninsatsen ökar. Den blir 10 %, sägs i förslaget.\r\nMen med säkerhet vet vi att det är dyrare i\r\nstorstäderna än på många andra håll. Det räcker då\r\ninte med att den unge personen eller den som vill\r\nbygga en villa sparar och har med sig 100 000 eller\r\n150 000 kr. i bagaget för att bli villaägare, utan\r\nredan i ingångsskedet är det så kraftiga anspråk på\r\negeninsats att många aldrig kommer att få\r\nmöjlighet att skaffa sig ett eget hem. Men, säger\r\nmånga, bl.a. statsministern, skattelättnaderna skall\r\nkompensera fördyringen. Då är den stora frågan:\r\nHur skall det gå för dem som inte får\r\nskattelättnader? Hur skall de klara sina\r\nboendekostnader? Det är dessa människor som blir\r\nutlämnade. De har tidigare känt en trygghet och en\r\nrättvisa inför den förda bostadspolitiken, som nu\r\nantar helt andra proportioner än dem som har varit\r\nkännetecknande för svensk bostadspolitik.</pre><pre>Jag har ingenting emot att regeringen föreslår ett\r\nförstärkt bosparande, det är utmärkt. Men att tro\r\natt det löser de enorma anspråken på egeninsatsen\r\när i alla fall ett uttryck för ett avancerat drömmeri.</pre><pre>Jag vill säga till de fyra regeringspartierna,\r\nModeraterna, Kds, Centern och Folkpartiet: Ni\r\nskall nu genomföra det här förslaget, men ni ser\r\nredan de påtagliga konsekvenserna.\r\nBostadsbyggandet kommer att minska,\r\narbetslösheten kommer att öka, fler och fler\r\nbyggjobbare blir friställda och är ute för att söka\r\njobb inom en bransch där det inte längre finns\r\nnågra nya arbeten. Ni försöker inbilla folk att\r\nförslaget kommer att medföra lägre räntor.\r\nStruntprat! Det som sker räntemässigt sker inte på\r\nden svenska bostadsmarknaden, utan i Tyskland\r\noch på andra håll ute i den stora världen. Vår låga\r\ninflation, som naturligtvis är en tillgång, vilar\r\nytterst på Rehnbergkommissionens arbete.\r\nJobbarna har ju hållit tillbaka sina eljest rättmätiga\r\nlöneanspråk för att medverka till en prisstabilitet i\r\nden svenska ekonomin. Nu gäller det för\r\nlöntagarna och andra inkomsttagare att få sådana\r\nlönehöjningar att de kan betala de ständigt stigande\r\nhyrorna.</pre><pre>Regeringen säger: Vi måste skynda på. Folk i\r\nbranschen måste kunna få besked. De måste kunna\r\nplanera för jobben, för sin produktion, för sin\r\nlångsiktiga finansiering. Det tycker jag är en bra\r\nutmaning. Tyvärr vilar den rekommendationen på\r\nen bräcklig grund med tanke på byggjobbarna och\r\nbranschen i övrigt. Nästa val kan mycket väl betyda\r\nen ny maktväxling: 20 % av moderaterna kan\r\nersättas av 40 % socialdemokrater. Då blir det en\r\nny tid för förändringar, och då kommer dagens\r\nbeslut att omprövas på nytt. Just därför föreslår\r\nSocialdemokraterna i sin bostadspolitiska motion\r\nen parlamentarisk utredning, gärna med\r\nriksdagspartierna representerade. Förläng\r\ngiltighetstiden för räntebidraget tills vidare, men\r\nutan att lägga den stora bördan på 3,4 miljarder på\r\nhyrorna den 1 januari 1993. Fundera på den\r\nmöjligheten nu! Det ligger i ert intresse men också\r\ni byggföretagens och byggbranschens intresse.\r\nSviker ni nu, kom inte senare och påstå att ni inte\r\nhaft chansen, för den har ni nu.</pre><pre>Det intressanta är att räntelånet och\r\nregeringsförslaget, som i grunden är så helt olika,\r\nändå har en beröringspunkt, nämligen beroendet\r\nav en lägre realränta. Den försvagar\r\nregeringsbeslutet direkt genom ökade kostnader på\r\nbyggandet. Räntelånen kommer efter några år att\r\nbalansera boendekostnaderna på ett mycket mer\r\nförtjänstfullt sätt än regeringsförslaget.</pre><pre>Herr talman! Bara några ord om målet: den sociala\r\nbostadspolitiken kontra marknadshyrorna, som på\r\nsikt riskerar att leda Sverige in på den väg som i\r\nslutändan innebär en kontinental bostadsmarknad.\r\nSvenska folket gick alltså till val den 15 september\r\n1991. Valet föregicks av en debatt om\r\nbostadspolitiken. Vi hade en debatt den 12 juni här\r\ni riksdagen. Jag vill läsa upp en replik av Knut\r\nBilling. När vi sade att Moderaterna ville införa\r\nmarknadshyror, sade Knut Billing:</pre><pre>''Sedan tog Oskar Lindqvist slutligen upp detta med\r\nmarknadshyrorna. Den lögnaktiga politik som\r\nsocialdemokraterna bedriver i kombination med\r\nhyresgäströrelsen är skrämmande. Vi säger nej till\r\nmarknadshyressättning. Det har vi gjort i motioner,\r\noch det har vi gjort i riksdagen. Oskar Lindqvist\r\nborde hålla sig för god för att upprepa dessa\r\nlögnaktiga argument.'' Slut på citatet och slut på\r\ntrovärdheten, Knut Billing och Moderata\r\nsamlingspartiet!</pre><pre>När visste Moderaterna att det skulle bli\r\nmarknadshyror? För de har väl inte kommit helt\r\napropå. Jag vill fråga utskottets ordförande Agne\r\nHansson: När visste Centern att ni skulle medverka\r\ntill marknadshyror? Jag vill fråga Folkpartiet: När\r\nvisste ni att ni ställde upp för marknadshyror? Ni\r\nbåda har ju kategoriskt förnekat att ni vill ha\r\nmarknadshyror. Men i dag skall ni lägga era röster\r\nför att lägga de första grundpelarna för\r\nmarknadshyror.</pre><pre>För att vinna tid yrkar jag bifall till reservationerna\r\n1, 3, 4, 10, 11 och 12, till bostadsutskottets\r\nbetänkande 23 och beträffande betänkande 25\r\nblankt avslag på utskottsmajoritetens förslag men\r\nbifall till reservationen.</pre><pre>I detta anförande instämde Bengt-Ola Ryttar (s).</pre><pre>Anf. 59  DAN ERIKSSON i Stockholm\r\n(nyd):</pre><pre>Herr talman! I dag har vi svårt att förränta\r\nnybyggda hyreslägenheter, trots att den\r\ngaranterade räntan ligger så lågt som på 3,4 %. I\r\npraktiken innebär detta att människor, trots\r\nsubventioner på cirka tre fjärdedelar av\r\nräntekostnaderna, i många fall tycker att det blir för\r\ndyrt att bo i nyproduktionen. Ovanpå detta delar vi\r\nut bostadsbidrag. Detta visar sig tydligt på många\r\norter när man ser till antalet tomma lägenheter.\r\nSamtidigt kostar dessa subventioner staten närmare\r\n30 miljarder om året.</pre><pre>Varför har det blivit på det här viset? Varför är\r\nhyrorna höga i nyproduktionen? För att förstå\r\nnödvändigheten av en reformering av\r\nbostadsfinansieringssystemet är det viktigt att ha\r\nbakgrunden klar för sig, varför det ser ut som det\r\ngör i dag.</pre><pre>Det har visserligen funnits en ärlig vilja hos\r\npolitiker att människor skall bo bra, och så långt är\r\nallt väl. Problemet med nyproducerade bostäder är\r\natt kapitalkostnaderna är väldigt höga särskilt i\r\nbörjan, därom är vi nog alla överens. För att möta\r\ndessa höga kapitalkostnader har man\r\nsubventionerat med statliga medel.</pre><pre>Samtidigt har man underlåtit att på alla tänkbara\r\nsätt hålla kostnaderna för nyproduktionen nere.\r\nDet är heller ingen lätt uppgift, för om en dörr\r\nkostar 1 000, 2 000 eller 10 000 kr. spelar inte så stor\r\nroll när staten betalar merparten av räntorna.</pre><pre>Ett annat problem är konkurrensen i\r\nbyggbranschen. Den har varit alldeles för dålig i\r\nden planekonomi som har varit ledstjärna i\r\nbostadspolitiken. I dag är det t.o.m. så att vi\r\nupplever det som ''billigt'' att bygga under den\r\nsenaste tiden i förhållande till vad det kostat för ett\r\npar år sedan. I själva verket är det inte billigt utan\r\nså att priset på grund av detaljreglering, byråkrati,\r\nosund konkurrens, subventioner, överhettning och\r\nhöga skatter i produktionen har varit alldeles för\r\nhögt. Nu har vi kommit ner från denna höga nivå,\r\nmen kostnaderna är fortfarande alldeles för höga.\r\nMed dagens system kommer byggpriserna att\r\naccelerera och sticka i väg igen så fort konjunkturen\r\nvänder och anpassning har skett.</pre><pre>Vad vill vi med vår framtida bostadspolitik? Till\r\nskillnad från den hittills förda politiken är det nu\r\nviktigt att se till att människors efterfrågan får styra\r\ni ökad utsträckning, även för dem som befinner sig i\r\nnormala och låga inkomstlägen. Den senaste tidens\r\nbostadspolitik har präglats av att politiker och\r\nbostadsbyråkrater har bestämt hur människor skall\r\nbo. Därför ser en hel del av de senaste decenniernas\r\nbostadsproduktion rätt så tråkig ut, även om\r\nbostadsstandarden har varit god. Folk har fått vara\r\nmed och bestämma om vilka möbler man skall ha i\r\nsamlingslokalen, men ingen har innan projektering\r\nhar skett frågat hur de vill bo.</pre><pre>Det viktigaste målet i framtiden måste vara att\r\nmänniskor, och då menar jag vanliga människor --\r\nfölk, som Bert säger -- har råd att bo i bra bostäder.\r\nBostaden utgör tillsammans med livsmedel de\r\nviktigaste primärbehoven. Det är intressant att\r\nnotera att den förda livsmedelspolitiken inte heller\r\nlett till låga matpriser, trots att detta är bland det\r\nallra viktigaste för folk. Bra bostad måste inte alltid\r\ninnebära 300-liters frys eller handduksvärmare i\r\nungdomars första bostad. Dock kan vi inte pruta på\r\nkvalitet. Det är dock viktigt att skilja på kvalitet\r\noch standard.</pre><pre>Nu över till regeringsförslaget. Vi nydemokrater\r\ntog oss en rejäl funderare på regeringens förslag.\r\nEfter moget övervägande bestämde vi oss för att\r\nstödja regeringsförslaget i dess helhet. Vårt eget\r\nförslag var också väldigt likt regeringens. Det går\r\nnaturligtvis att leka med siffror hit och dit och ändra\r\nfram och tillbaka därför att det i den här branschen,\r\nden politiska, är viktigt att tycka annorlunda och\r\nmarkera. Här ser vi det dock som så att det är\r\nviktigt att markera enighet så långt det nu går.</pre><pre>I denna fråga, som är en av de allra svåraste vi har\r\natt lösa, är det viktiga ränteutvecklingen och åter\r\nränteutvecklingen. Det är frestande att här skjuta\r\nin ett litet P.S. till regeringen att göra upp i de\r\nlångtgående ekonomiska frågorna, för det verkar\r\npositivt på ränteutvecklingen.</pre><pre>I och med att ränteutvecklingen är så avgörande\r\nkänns det inte meningsfullt att peta i marginalen.\r\nDet skulle påminna om att klippa grisar, dvs.\r\nmycket skrik och litet ull. I stort sett tycker vi att\r\nförslaget är väl avvägt, så långt man nu kan se\r\nframåt och prognosticera. Alla och envar vet ju hur\r\nsvårt det är med ränteprognoser. Det är om möjligt\r\nännu svårare att spekulera i räntor än i valutor. Mot\r\nden bakgrunden är det viktigt med tydligare\r\nsignaler ut till marknaden, för man behöver det. De\r\nhar nu alltför länge varit otydliga.</pre><pre>Det pågår redan nu febril aktivitet bland\r\nbyggföretag, och det är bra. De som klarar\r\nomställningen bäst är de som också kommer att\r\nklara sig bäst. Det skall bli oerhört intressant att\r\nfölja utvecklingen där.</pre><pre>Det var det positiva, och jag skall nu gå över till att\r\nta regeringen litet i örat. Vi är inte nöjda med att ta\r\nställning till denna första del utan att riktigt veta\r\nvad som komma skall. Visserligen har Georg\r\nDanell gjort en andra utredning, men signalerna\r\nom huruvida och i vilken omfattning detta kommer\r\natt leda till en proposition har inte varit entydiga,\r\nvilket är oroväckande. Jag kan dock garantera att\r\nden numera rätt så berömda blåslampan kommer\r\natt plockas fram, om det inte kommer förslag om\r\nbosparande, regelförenklingar i syfte att pressa\r\nbyggkostnaderna och, sist men inte minst,\r\nskattesänkningar. I dag utgörs upp till 60 % av\r\nbyggkostnaderna av skatter och avgifter. Det är\r\nklart att det då också behövs stora subventioner.</pre><pre>Jag vill redan här och nu flagga för att det kan bli\r\nrätt grinigt i vår riksdagsgrupp, om det inte sker\r\ntillfredsställande ting på dessa områden redan i\r\nhöst. Vi kommer att följa utvecklingen ytterst\r\nnoga, och vi kommer inte att dra oss för att försöka\r\nfå till stånd utskottsinitiativ, om vi inte blir nöjda.\r\nDet tänker vi hålla fast vid. Vi ställer upp nu, trots\r\nen del mörka kort, därför att vi tror att regeringen\r\nföljer upp med en rad åtgärder redan i höst. Det\r\nvore tacknämligt med en tidig dialog med\r\nregeringen i dessa frågor. Så ta nu en gnutta sunt\r\nförnuft till fånga och snacka med oss om\r\nframtiden -- det underlättar både för er och för oss.\r\nRegeringen har agerat litet för skall vi kalla det\r\ntafatt hittills, men jag hoppas att det blir bättre\r\nframöver. Vi har i alla fall visat god vilja. Nu är det\r\nregeringens tur.</pre><pre>För att bostadsutskottet skall kunna följa såväl\r\nutvecklingen som hur regeringen resonerar yrkar\r\njag bifall till reservation 2, som är fogad till\r\nbostadsutskotets betänkande 23.</pre><pre>Anf. 60  EVA ZETTERBERG (v):</pre><pre>Herr talman! I fredags var jag, i likhet med de allra\r\nflesta föräldrar i vårt land, på skolavslutning. I en\r\nav de klasser jag följer -- där min son går, på\r\nlågstadiet -- brukar fröken vid examensdags till\r\nvarje elev som går ut trean skriva ett personligt\r\nhållet brev, där hon går igenom vunna erfarenheter\r\nunder året, vad eleven har förkovrat sig i, vilka\r\nproblem eleven har och hur han eller hon skall\r\nkunna jobba vidare med dem. Dessutom skickar\r\nfröken med goda råd inför mellanstadiet.</pre><pre>Eftersom jag tycker att detta är en alldeles\r\nunderbar modell -- jag undrar om något öga var\r\ntorrt i klassen, när fröken hade läst upp dessa\r\nbrev -- skall jag inte falla för frestelsen att direkt ge\r\nregeringen underbetyg. Jag tror inte på betyg på\r\nlågstadiet. Därför skall jag inte heller använda\r\nsådana omdömen här, utan jag skall försöka att\r\nhålla mig till den mycket pedagogiska modell som\r\njag har fått lära mig i skolan, en modell som går ut\r\npå positiva omdömen, men också råd på vägen.</pre><pre>Jag börjar med att konstatera att jag inser att\r\nregeringen har haft en mycket svår uppgift. Det är\r\nhelt klart när man ser på de stora behov som finns\r\nav att reformera den förda bostadspolitiken.\r\nSamtidigt som man skall behålla det som är positivt\r\ni en social bostadspolitik, måste man också ändra\r\nsådant som av många upplevts som fel och brister.\r\nFrån Vänsterpartiets synpunkt kan som exempel på\r\nfel och brister nämnas att 7 % av befolkningen och\r\ni regel de som har det bäst ställt har fått ta emot 50\r\n% -- eller ca 25 miljarder -- i bostadsstöd.\r\nBostadsstödet har inte gått till dem som bäst\r\nbehöver det. Där har både regeringen och alla\r\npolitiska partier en viktig uppgift.</pre><pre>Produktionskostnaderna är oerhört höga för\r\nnyproduktion. Det är värt ett försök att pressa\r\ndessa kostnader, för de är viktiga att komma åt.</pre><pre>Jag tycker också att det system som gäller\r\nbostadsmarknaden för bostadsbyggande i många\r\navseenden är alltför reglerat. Det finns ett stort\r\nbehov av att röja upp i byråkratin. Det är ett lovvärt\r\ninitiativ.</pre><pre>Regeringen har varit oerhört snabb, och man skall\r\nju uppmuntra att elever är snabba med att utföra\r\nsina uppgifter. Det är också duktigt av en person att\r\ngöra så omfattande utredningar med så -- i mina\r\nögon -- katastrofala resultat.</pre><pre>Där måste jag stanna med de positiva omdömena\r\noch övergå till den överväldigande delen i detta\r\nbetänkande, som jag uppfattar som oerhört\r\nnegativit för bostadspolitiken framöver.</pre><pre>Den första delen i den kritik som Vänsterpartiet\r\nriktar mot förslaget om en ny bostadspolitik är att\r\ndet saknar förankring. Man har inte ansträngt sig\r\nför att få en bred majoritet bakom det förslag till\r\nny bostadsfinansiering som nu läggs fram. Det är en\r\noerhörd brist, som gör att man inte får förtroende\r\noch inte väcker intresse hos alla parter.</pre><pre>En annan punkt som vi kritiserar gäller\r\nfördelningspolitiken. I varken Danells del 1 och del\r\n2 eller kompletteringspropositionen finns det något\r\nresonemang om fördelningspolitiken, hur man skall\r\nfå en rättvis bostadspolitik. Det trodde jag skulle\r\nvara en huvudpunkt. I och med en så stor\r\nomläggning av bostadspolitiken hade man kunnat\r\nvänta sig att regeringen skulle ha pekat på hur\r\nbostadsbidragen eller socialbidragen måste öka\r\nväsentligt. Men inte ens detta finns med\r\nnågonstans.</pre><pre>Jag måste också fråga majoriteten om man tycker\r\natt det är önskvärt att öka segregationen, vilket det\r\när alldeles tydligt att förslaget kommer att leda till.</pre><pre>Jag undrar också var skattesänkningarna kommer\r\nin, de skattesänkningar som skulle göra att folk\r\nskulle ha råd att betala så mycket mer i hyra. Var\r\nfinns dessa skattesänkningar?</pre><pre>Vid en hearing som anordnades av bostadsutskottet\r\ntalade man från HSB om att man var väldigt rädd\r\nför att det numera bara var mycket enkla\r\nproduktioner som skulle kunna byggas, där det inte\r\nkrävs några garage under jord och där det inte\r\nbyggs på små tomter. Det kommer då att\r\nproduceras enplansbyggnader, framställda under\r\nmycket enkla produktionsförhållanden. Hur\r\nkommer det att bli med annan bebyggelse där det\r\nfinns lämpliga små tomter? Kommer det att över\r\nhuvud taget byggas någonting på dessa? Hur\r\nkommer nyproduktionen att se ut i det stora hela?\r\nHur tror majoriteten att ungdomar skall kunna\r\nkomma ut på bostadsmarknaden, när det nu ser ut\r\natt bli så liten nyproduktion och därmed så liten\r\nomsättning?</pre><pre>Det har talats mycket om schablonersättningar och\r\nom hur viktigt det är att förenkla reglerna. Ja, men\r\ngenom det här förslaget är det uppenbart att\r\nbostäderna blir mycket mindre, samtidigt som\r\nkvalitetsaspekterna blir försummade.</pre><pre>Regeringen har i olika sammanhang talat om\r\nnödvändigheten av låg ränta. Det instämmer vi i.\r\nDet är viktigt att hålla räntan nere, eftersom det har\r\nstor betydelse för bostadspolitiken,\r\nbostadsmarknaden och bostadsbyggandet och\r\ndärmed för kostaderna som de enskilda betalar för\r\natt bo. Men vad är det som säger att det här\r\nförslaget leder till låg ränta? Vad är det som säger\r\natt hyrorna kommer att hållas nere? Snarare\r\nförefaller det som att förslaget leder till motsatsen.</pre><pre>Det är en borgerligt majoritet som tillsammans med\r\nNy demokrati har lagt fram detta förslag. Det är\r\nväldigt intressant att se att varken Folkpartiet,\r\nCentern, Kds eller Ny demokrati i stort sett har\r\ngjort några som helst invändningar. Centern har\r\ngjort några små försök och anser att man har\r\nlyckats i och med att man har fått med detta med\r\nkontrollstation om tre år. Hur kan Centern vara\r\nnöjd med detta förslag? Är det inte så att Centern\r\nhar känt behov av att till stämman som snart äger\r\nrum lägga fram ett eget nytt bostadspolitiskt\r\nprogram, just därför att man inser att t.o.m. de\r\negna väljarna måste vara missnöjda?</pre><pre>Jag har läst i tidningen Byggnadsarbetaren att Agne\r\nHansson nyligen var i Kalmar och träffade\r\nbyggnadsarbetare under utbildning. De var oerhört\r\nbesvikna och menade att varken Centern eller de\r\növriga regeringspartierna har någonting att komma\r\nmed om hur det skall se ut i framtiden. Hur kan\r\nCentern ha fallit så platt för Moderaterna? Jag\r\nuppfattar det tydligt och klart som att det är\r\nModerata samlingspartiet som helt och hållet har\r\nstyrt detta betänkande och de förslag som har lagts\r\nfram när det gäller bostadsmarknaden.</pre><pre>Vi vet alla att kritiken från hyresgäströrelsen har\r\nvarit omfattande. Olika lokala organisationer har\r\nbjudit in till debatt. Men förra veckan kunde man\r\ninte ens hålla någon debatt i Västerort, eftersom\r\nModeraterna inte hade någon ledamot att sända.\r\nDetta är ett tecken på att moderater och andra\r\nborgerliga partier inte ens vill stå för förslaget utåt.</pre><pre>Vi har alla kunnat ta del av ca 50 000\r\nnamnunderskrifter från hyresgäster och andra som\r\nprotesterar. Betyder inte detta någonting för\r\nmajoritetspartierna när de skall ta ställning?</pre><pre>Jag utgår också ifrån att de flesta av oss har fått brev\r\nfrån en bostadsförening i Uppsala, som heter Livet.\r\nI brevet redovisar man vad dessa beslut kommer att\r\nha för konsekvenser för föreningens kostnader\r\nframöver. Det rör sig om ca 2 000 kr. mer i månaden\r\nför en nybyggd trea. Det är alltså tveksamt om\r\nnågra människor ens kan flytta in, eftersom\r\ninsatsen är på över 200 000 kr. Jag undrar hur den\r\nborgerliga majoriteten bemöter den kritiken.</pre><pre>I det tidigare förslaget om räntelånesystem, som\r\nVänsterpartiet tillsammans med\r\nSocialdemokraterna och Miljöpartiet stod bakom,\r\ntog staten ansvar för att boende i nyproduktion till\r\nrimliga hyror var möjligt. Det måste väl ändå även\r\nett nytt system innebära, men det förefaller inte att\r\nvara på det viset.</pre><pre>Det har talats om breda majoriteter. De borgerliga\r\npartierna har sagt sig vilja uppnå sådana. Men när\r\ndet gäller tidpunkten för ikraftträdandet av detta\r\nbeslut har faktiskt Vänsterpartiet kommit med ett\r\nkonkret förslag om att man skulle uppskjuta det\r\nhela ett år.</pre><pre>Vi trodde att Centern kunde vara inne på samma\r\nlinje, eftersom Centern i en diskussion inte ens ville\r\natt riksdagen skulle ta ställning till ikraftträdandet\r\nutan att regeringen skulle återkomma till det. Men\r\näven i det fallet blev det Moderaternas politik som\r\ntill slut avgjorde och som ledde till att det blev den\r\n1 januari 1993 som skulle gälla. Men varför har man\r\ninte ens kunnat diskutera alternativa förslag när det\r\ngäller ikraftträdande?</pre><pre>Vi från Vänsterpartiet tycker att det är viktigt att ha\r\nkvar kravet på bidrag till konstnärlig utsmyckning.\r\nDet har vi tidigare talat väldigt mycket om. Vi vill\r\nha kvar och vidga ramen för fukt-  och\r\nmögelfonden. Vi vill ha kvar\r\nungdomsbostadsstödet. Vi anser att bosparande\r\nskall vara möjligt även inom allmännyttan och inte\r\nbara inom nuvarande bosparande.</pre><pre>Herr talman! Jag instämmer i de flesta\r\nsocialdemokratiska reservationer. I\r\nmeningsyttringen har jag markerat vilka\r\nreservationer som Vänsterpartiet ställer sig bakom.\r\nJag hänvisar även till den meningsyttring som jag\r\nhar fogat till bostadsutskottets betänkande 23.</pre><pre>I denna debatt skall vi behandla även\r\nbostadsutskottets betänkande 25 som gäller\r\nbostadsbidragen. Där har vi från Vänsterpartiet\r\ntagit upp frågan om behovet av bostadsbidrag vid\r\nskilsmässa. Den borgerliga majoriteten brukar ju i\r\nalla möjliga andra sammanhang tala vitt och brett\r\nom familjens betydelse och värna om barnen, osv.\r\nSkulle det inte ha varit ett bra exempel att visa på\r\nbarnens behov av båda föräldrarna efter skilsmässa\r\natt ge möjlighet för båda föräldrarna att ha tillgång\r\ntill bostadsbidrag för att kunna umgås med sina\r\nbarn betydligt mer än vad många skilda personer\r\ngör? Jag undrar därför varför varken den borgerliga\r\nmajoriteten eller Socialdemokraterna kunde gå\r\nmed på det förslaget.</pre><pre>En annan viktig fråga för alla som är intresserade\r\nav bostadspolitik är frågan om bostadsbidrag till\r\npersoner av samma kön som är sammanboende.\r\nAlla vi som sitter här i riksdagen vet vilken orättvisa\r\nsom i dag drabbar två personer av samma kön som\r\nbor tillsammans jämfört med ett par bestående av\r\nen man och en kvinna. Vi har fått all information i\r\närendet, så det är inte detta som saknas. Trots det\r\nväljer majoriteten, inte bara den borgerliga\r\nmajoriteten utan även Socialdemokraterna, att\r\nskjuta frågan framåt. Det har jag mycket svårt att\r\nförstå.</pre><pre>Det finns en alldeles utmärkt folkpartimotion i\r\nfrågan. Jag undrar naturligtvis varför Erling Bager\r\ninte kan tänka sig att ställa sig bakom sitt eget partis\r\nmotion, även om det inte är en partimotion. Jag\r\nundrar även varför Socialdemokraterna i denna\r\nfråga inte kunde tänka sig att i dag ta ställning. Det\r\ninnebär ju bara att skjuta frågan framåt när\r\nSocialdemokraterna hänvisar till den kommitté som\r\narbetar med partnerskapsutredningen. Vi vet att\r\ndet är mycket osäkert om denna kommitté över\r\nhuvud taget kommer att beröra frågan om\r\nbostadsbidrag. Därför är det en ren skenmanöver\r\natt hävda att man skall skjuta frågorna framåt.\r\nSåvitt jag har förstått har utskottet i sak redan\r\ntidigare varit på det klara med att ett sådant beslut\r\nborde fattas. Jag har därför mycket svårt att förstå\r\ndetta. Det borde rimligen finnas kritik inom\r\nsamtliga partier på denna punkt. Jag är förvånad\r\növer att resp. partiledning har fått styra den.</pre><pre>Herr talman! Till sist vill jag återgå till det som jag\r\nbörjade med, nämligen skolavslutningen som\r\nnärmar sig även här i riksdagen. Jag skall fortsätta\r\natt försöka vara pedagogisk och inte bara sätta\r\nunderbetyg, eftersom jag tycker ganska illa om\r\nbetyg. Jag skulle till den borgerliga majoriteten\r\nvilja säga att det inte är bra att vara för snabb,\r\neftersom man faktiskt kan slarva ordentligt. Det är\r\nvad regeringen har gjort, milt uttryckt. Den har\r\nslarvat ifrån sig en fråga som är så pass viktig för\r\nalla som bor i vårt land, nämligen hur man skall\r\nbevara en social bostadspolitik.</pre><pre>Jag skulle till den borgerliga majoriteten även vilja\r\nsäga att det inte är bra att jämt försöka jobba\r\nensam. För det mesta blir det ett mycket bättre\r\njobb om man är några stycken som tänker\r\ntillsammans. Denna utredning och detta\r\nbetänkande har visat att en persons arbete inte har\r\nlett till den ideala slutsats som man från regeringens\r\nsida säkert trodde. Tvärtom hade det säkert blivit\r\nmycket bättre om en parlamentarisk utredning\r\nhade arbetat med frågan. Jag hoppas att man\r\nkommer fram till det så småningom.</pre><pre>Slutomdömet för min del är att det är omöjligt att\r\nvara positiv till regeringens förslag och\r\nmajoritetens arbete som helhet. Det är en\r\navrustning av den sociala bostadspolitiken som\r\npågår och som man vill få till stånd, där\r\nmarknadshyror skall införas och där plånbokens\r\nstorlek skall avgöra om man i framtiden har råd att\r\nbo eller inte. Vänsterpartiet vill utveckla den\r\nsociala bostadspolitiken, inte avveckla den.</pre><pre>Det mest positiva som går att säga till regeringen är\r\natt skicka med en gammal schlager med Sven\r\nIngvars som ni säkert kan och som börjar på\r\nföljande sätt: Börja om från början, börja om på\r\nnytt.</pre><pre>Anf. 61  ERLING BAGER (fp) replik:</pre><pre>Herr talman! Eva Zetterberg tog i sitt anförande\r\näven upp bostadsbidragen och det förslag som har\r\nbehandlats i en folkpartimotion om att också\r\npersoner av samma kön skall kunna få\r\nbostadsbidrag. Samtliga andra partier utom\r\nVänsterpartiet har ställt sig bakom\r\nutskottsmajoriteten, som anser att man med tanke\r\npå att en parlamentarisk utredning utreder frågan\r\nom registrerat partnerskap skall avvakta. Vi har\r\nockså uppfattningen att om denna utredning\r\nkommer fram till ett förslag som riksdagen sedan\r\nställer sig bakom, dvs. att man inrättar någon form\r\nav juridisk samlevnadsform för personer av samma\r\nkön, blir en logisk följd då att man ser över även\r\nandra lagar som har anknytning till detta.</pre><pre>Jag anser, i likhet med utskottet i övrigt, att detta\r\när en logisk konsekvens. Därför har denna enskilda\r\nmotion avstyrkts.</pre><pre>Anf. 62  EVA ZETTERBERG (v) replik:</pre><pre>Herr talman! Först vill jag för tydlighets skull säga\r\natt jag yrkar bifall till de yrkanden från\r\nVänsterpartiet som finns i bostadsutskottets\r\nbetänkande 25. Det gäller de frågor som vi här har\r\ndiskuterat.</pre><pre>Till Erling Bager vill jag säga att jag vet att man\r\nhävdar att man måste vänta på\r\npartnerskapsutredningen. Men det är inget giltigt\r\nskäl. Redan i dag kan personer som inte lever under\r\näktenskapsliknande former få uppbära\r\nbostadsbidrag gemensamt. Det vet vi alla om.\r\nSyskon som är av olika kön kan få bostadsbidrag till\r\ngemensamt hushåll. Men två män eller två kvinnor\r\nsom lever tillsammans kan inte få det. Detta är\r\ningen fråga som man behöver invänta\r\npartnerskapsutredningen för att fatta beslut om.\r\nDet går mycket väl att fatta detta beslut. Den\r\ninriktningen och politiska uppfattningen har jag\r\nförstått att bostadsutskottet redan tidigare har gett\r\nuttryck för. Det innebär bara att man skyller ifrån\r\nsig. Det går att fatta beslut nu om man vill.</pre><pre>Anf. 63  ERLING BAGER (fp) replik:</pre><pre>Herr talman! Denna utredning arbetar och\r\nkommer snart att vara färdig med sitt betänkande.\r\nJag tycker, därför precis som jag anförde på ett\r\nutskottssammanträde då Eva Zetterberg var\r\nnärvarande, att det är riktigt att vänta tills\r\nutredningen är färdig och vi har ett förslag. Om\r\ndetta skulle gå igenom i riksdagen finns det\r\nsäkerligen flera lagar som i konsekvens därmed bör\r\nförändras.</pre><pre>Sammanfattningsvis tycker jag att detta är ett\r\nriktigt sätt att behandla motionen på.</pre><pre>Anf. 64  DAN ERIKSSON i Stockholm (nyd)\r\nreplik:</pre><pre>Herr talman! Eva Zetterberg sade: Börja om från\r\nbörjan, osv. Kritisera kan man alltid göra oavsett\r\nvad som har hänt, om man drar lärdom av saker.\r\nMen är det något som man inte skall börja om från\r\nbörjan med så är det bostadspolitiken. Oskar\r\nLindkvist sade också mycket riktigt att vi har lärt\r\noss en hel del på vägen. Vi skall därför inte göra om\r\nsamma misstag en gång till.</pre><pre>Samtidigt vill jag säga att mycket som är bra också\r\nhar gjorts inom bostadspolitiken. Det hoppas jag\r\nframgick av mitt anförande. Men man måste ju\r\nalltid kunna kritisera.</pre><pre>Det sades att staten tog ansvar i och med\r\nräntelånen, men det är precis tvärtom. Först har\r\nman skapat ett beroende och en karusell med\r\nskatter och bidrag som har lett till rundgång.\r\nDärifrån övervältrar man mer kostnader till de\r\nboende, visserligen på längre sikt, men dock, för att\r\nspara pengar åt staten, utan att ta tag i de\r\ngrundläggande problemen. Det tycker i alla fall inte\r\njag innebär att man tar något stort ansvar.</pre><pre>Eva Zetterberg frågade vidare varför vi inte lade\r\nfram ett eget förslag. Jag talade om detta i mitt\r\nanförande. Vårt förslag låg ganska nära\r\nregeringsförslaget. Att hålla på att peta med någon\r\nprocent hit eller dit anser vi inte vara så\r\nmeningsfullt när den stora faktorn och det som det\r\nverkligen hänger på är hur vi skall få bukt med\r\nräntekostnaderna. Vi anslöt oss därför till\r\nregeringens förslag för att ge en signal ut till\r\nmarknaden att det i varje fall finns en enighet om\r\ndet förslag som har lagts fram.</pre><pre>Anf. 65  EVA ZETTERBERG (v) replik:</pre><pre>Herr talman! Dan Eriksson i Stockholm vill jag\r\nbara svara att jag tror att det är bra med ett system\r\nsom kan minska statens kostnader för\r\nbostadssubventioner. Det var bl.a. räntelånets\r\nsyfte. Men man skulle göra det på ett sådant sätt att\r\ndet var fördelningspolitiskt acceptabelt. Det som är\r\nkruxet är att få fram ett sådant system. Jag tror inte\r\natt vi kan fortsätta att höja statens kostnader för\r\nsubventioner mycket mer än vad som görs i dag.\r\nMen när detta görs måste det ske en riktig\r\nfördelning.</pre><pre></pre><pre>Sedan till frågan om att börja om från början eller\r\ninte. Jag tror inte att man skall börja om från 1940-\r\ntalet, när man började med en social\r\nbostadspolitik. Där har vi i stort sett varit mycket\r\nframgångsrika trots att det finns en del brister. Det\r\när i den borgerliga bostadspolitiken man skall börja\r\nom från början. Man har misslyckats med att ta\r\nfram ett förslag som vinner brett stöd och som kan\r\nvara fördelningspolitiskt acceptabelt.</pre><pre>Det är den borgerliga regeringen och den\r\nborgerliga majoriteten som måste börja om från\r\nbörjan. Men man måste också se till att det blir en\r\nbred lösning, så att man inte efter nästa val, om den\r\nborgerliga sidan förlorar, måste riva upp beslutet\r\noch starta på nytt. Det är dags att nu försöka få till\r\nstånd en bred lösning.</pre><pre>Anf. 66  DAN ERIKSSON i Stockholm (nyd)\r\nreplik:</pre><pre>Herr talman! Det var ju fint att vi i varje fall inte\r\nskulle gå tillbaka så långt i tiden. Men fortfarande\r\nkvarstår problemet med räntelånen. Jag tog inte\r\nupp det i mitt första anförande, eftersom förslaget\r\nså att säga är bortröstat och knappast kommer på\r\ntal.</pre><pre>Visst minskar statens utgifter, men det skjuter ju\r\növer kostnaderna på de boende utan att man tar tag\r\ni problemen. Med regeringens förslag försöker man\r\natt ta tag i problemen. Sedan finns det mycket som\r\nåterstår. Det vill jag vara den första att säga. Men\r\nvi räknar med att det kommer förslag i höst.</pre><pre>Det är samtidigt viktigt att man pressar\r\nkostnaderna och inte i stället eldar på. Det gör man\r\ninte med räntelånen.</pre><pre>Anf. 67  EVA ZETTERBERG (v) replik:</pre><pre>Herr talman! Det finns naturligtvis också problem\r\nmed räntelånen. De har vi diskuterat förut och mer\r\nutförligt än vad vi nu kan göra. Jag anser att\r\nräntelånen är ett förslag som skall vara med om\r\nman diskuterar andra alternativ. Hyresgäströrelsen\r\nhar drivit frågan om en annan typ av\r\nfastighetsbeskattning, och det finns ytterligare\r\nförslag.</pre><pre>Vänsterpartiet menar att man måste se till alla de\r\nförslag som finns och försöka föra en konstruktiv\r\ndebatt om dem. Där finns naturligtvis räntelånen\r\nsom en viktig del. Men eftersom vi vet att det\r\nförslaget har fallit, är det inte det enda förslaget. Vi\r\när villiga att även diskutera andra sätt att reformera\r\nbostadspolitiken i framtiden.</pre><pre>Anf. 68  AGNE HANSSON (c):</pre><pre>Fru talman! Dan Eriksson i Stockholm efterlyste en\r\nbred dialog i den bostadspolitiska debatten. Eva\r\nZetterberg hade ungefär samma tema, nämligen att\r\npositivt pröva de förslag som läggs fram och\r\ndiskutera dem. Jag vill gärna instämma i detta. Jag\r\ntycker att det är viktigt att föra en bred dialog.</pre><pre>Från Centerns sida är vi alltid öppna för en\r\nbostadspolitisk debatt och en diskussion om breda\r\nlösningar. Det har varit vår utgångspunkt såväl\r\ninom regeringskretsen som i utskottet när vi har\r\ndiskuterat de bostadspolitiska frågorna. Det\r\nkanske också är en av orsakerna till att utskottet i\r\ndetta betänkande föreslår tre tillkännagivanden till\r\nregeringen och ändrar i regeringsförslagen.</pre><pre>Mot denna bakgrund är jag också litet förvånad\r\növer Oskar Lindkvists anförande. Han målar upp\r\nen bild som jag inte alls känner igen i de förslag som\r\nvi nu skall behandla. Han säger att de är rena\r\nmoderatförslag, och sedan argumenterar han emot\r\ndem. Han frågar bl.a. när vi i Centern visste att vi\r\nskulle ställa upp på marknadshyror. Jag vill\r\nförsäkra Oskar Lindkvist att det inte finns några\r\nförslag om marknadshyror i det betänkande som vi\r\nnu behandlar. Vi i Centern kommer att stå fast vid\r\nden uppfattning som vi tidigare haft i vårt parti när\r\ndet gäller begreppet marknadshyror.</pre><pre>Förslaget i betänkande BoU23 om förändrade\r\nregler för statens stöd till bostadsfinansieringen\r\ninnebär en omläggning av bostadspolitiken. Men\r\ndet är inte den omläggning eller det systemskifte\r\nsom socialdemokraterna och Oskar Lindkvist\r\nförsöker att utmåla. Syftet med de nya förslagen till\r\nbostadsfinansiering kan kort sammanfattas i fyra\r\npunkter.</pre><pre>För det första skall den hittills okontrollerade\r\nkostnadsutvecklingen i byggandet och boendet\r\nbrytas.</pre><pre>För det andra genomförs förenklingar i\r\nregelsystemet som styr byggandet och boendet för\r\natt snabba på byggprocessen och pressa kostnader.</pre><pre>För det tredje skall det framtida byggandet och\r\nboendet utgå från de boendes egna behov. Det är\r\nde boende själva som bäst vet hur deras boende\r\nskall utformas. Det är de boende som i större\r\nutsträckning skall kunna påverka kostnader och\r\nutformning av sitt boende, inte myndigheterna,\r\nbyggaktörerna och administratörerna.</pre><pre>För det fjärde syftar förändringarna till att på sikt\r\nnå lägre kostnader för boendet både för den\r\nenskilde och för staten.</pre><pre>Det nya bostadsfinansieringsförslaget gäller enbart\r\nnyproducerade hus. De redan befintliga husen får\r\nbehålla det nuvarande systemet.</pre><pre>Förändringarna skall ske med bibehållna sociala\r\nmål. En omläggning i förslagens riktning är en\r\nförutsättning för att det skall vara möjligt även för\r\nbetalningssvaga hushåll att också i framtiden kunna\r\nbo bra i villa eller lägenhet. Kan vi inte bryta den\r\nokontrollerade kostnadsutvecklingen som den\r\nsocialdemokratiska bostadspolitiken lett till, har vi\r\ni framtiden, Oskar Lindkvist, mycket små\r\nmöjligheter att värna de sociala målen i\r\nbostadspolitiken.</pre><pre>Det som Socialdemokraterna nu ägnar sig åt är en\r\nskrämselpropaganda och ett försök att dölja\r\nmisslyckandet att med den egna politiken stärka de\r\nsociala målen i bostadspolitiken.</pre><pre>Kostnadsutvecklingen under socialdemokratiskt\r\nregeringsinnehav medförde att inte alla längre kan\r\nefterfråga de nya dyra lägenheterna. Det är ju\r\nverkligheten. Lägenheterna har fått stå tomma\r\ntrots att bostadsbristen inte är hävd, just på grund\r\nav att folk inte längre har råd att bo där. Därmed\r\nökar segregationen.</pre><pre>Detta har skett trots att subventionerna har ökat\r\nmycket kraftigt. Socialdemokraterna har sprättat ut\r\nstatliga pengar till alla utan urskiljning. Under\r\nnamnet ''generell välfärdspolitik'' är det de rika och\r\nde som har haft råd att bygga stort och dyrt som har\r\nfått mest. De har kunnat kapitalisera\r\nsubventionerna och har gjort sig stora förtjänster\r\npå skattebetalarnas bekostnad.</pre><pre>Aldrig i historien har så stora\r\nförmögenhetsomfördelningar skett i vårt land från\r\nkapitalsvaga grupper till kapitalstarka som inom\r\nbostadssektorn med socialdemokraternas 80-\r\ntalspolitik. Av de 29 miljarder som förra året\r\nutbetalades i räntebidrag gick 85 % till 7 % av alla\r\nhushåll. Det är bara ett exempel som visar hur fel\r\nvi har hamnat. Det är detta som hotar de sociala\r\nmålen och ingenting annat, och det är det som vi nu\r\nskall försöka att ändra på. Men då säger\r\nSocialdemokraterna nej, utan att ha något\r\nalternativ att komma med.</pre><pre>På den här punkten är debatten verkligen\r\navslöjande. Den avslöjar att Socialdemokraterna\r\ninte längre tror på sitt eget förslag om räntelån.\r\nVerkligheten har gjort att de tvingats att inse att\r\nräntelånen är helt omöjliga att införa i det\r\nrealränteläge vi nu har. Deras huvudförslag är nu\r\natt en parlamentarisk utredning tillsätts, som skall\r\nutforma ett nytt system. Endast till dess skall\r\nräntelånen införas tillfälligt. Det är avslöjande. Om\r\nmajoriteten skulle följa den linjen skulle\r\nvillervallan och osäkerheten inför framtiden bli\r\ntotal om vilka regler som skulle gälla för byggandets\r\noch boendets finansiering, och vi skulle få fortsatt\r\nstagnation på byggmarknaden.</pre><pre>Om man saknar konkreta förslag om hur ett\r\nlångsiktigt system skall utformas, såsom\r\nSocialdemokraterna och Oskar Lindkvist gör i dag,\r\nborde man tala med litet mindre bokstäver när man\r\nkritiserar de förslag som har lagts fram och skyller\r\nbl.a. Centern för att inte kunna påverka den\r\nbostadspolitiska utvecklingen och att svika de\r\nbostadssociala målen.</pre><pre>Är det bostadspolitisk nedrustning när man\r\nundanröjer en politik som lett fram till det\r\nkostnadsläge som vi har haft i boendet och\r\nbyggandet under 1980-talet och som har gett så\r\norättvisa förmögenhetsomfördelningar? Så ser inte\r\njag det.</pre><pre>Vi vill från Centerns sida vara med och förändra så\r\natt det skall vara möjligt för alla att kunna bo bra\r\nockså i framtiden. Bostaden är en viktig del av\r\ngrundtryggheten och välfärden. Samhällets stöd för\r\natt garantera denna välfärd måste ges på ett rättvist\r\nsätt. Det är det som har styrt oss när vi har utformat\r\nvåra förslag både självständigt och tillsammans\r\nmed andra partier.</pre><pre>Från Centerns sida presenterade vi mycket tidigt ett\r\neget förslag till ny bostadsfinansiering. Det utgick\r\nfrån tre viktiga huvudprinciper.</pre><pre>Den första principen innebar att stödet\r\nbegränsades till en normalbostad. Det uteslöt stöd\r\ntill stora och dyra lösningar. Kostnaderna utöver\r\nnormalstandard skulle den enskilde själv få stå för.</pre><pre>Den andra principen var ett stöd som utgår\r\nenhetligt efter schablon lika till alla bostäder.</pre><pre>Den tredje principen var att bostadssektorn\r\nförutsattes bära sina egna kostnader genom en\r\nomfördelning av kostnader mellan nya och äldre\r\nhus. Det skulle ske med hjälp av räntebidrag till nya\r\nhus, som finansieras med fastighetsskatt på äldre\r\nhus.</pre><pre>Det här var Centerns alternativ när tankarna om\r\ndet nya räntelånesystemet tog fart. Det var ett\r\nförslag som fick bred uppslutning i den\r\nbostadspolitiska debatten. Socialdemokraterna\r\nhade möjlighet att välja Centerns alternativ till\r\nlösning. Men man valde bort det och gjorde upp\r\nmed Vänsterpartiet om räntelånen, som nu inte är\r\nmöjliga att genomföra. När Socialdemokraterna\r\nskyller Centern för att svika de sociala\r\nbostadspolitiska målen, borde det snarare utgöra\r\nen förebråelse för man att har hoppat i galen tunna.</pre><pre>Är det som vi nu diskuterar och skall fatta beslut\r\nom enbart moderat politik? Vad finns med och vad\r\när annorlunda i det förslag som nu har lagts fram i\r\nförhållande till vad Centern tidigare har sagt?</pre><pre>Begränsning av stödet till normalbostad finns\r\nmed -- likaså enhetssubventionen efter schablon.\r\nRäntebidragen finns kvar -- likaså\r\nfastighetsskatten. Skillnaden är att räntebidrag och\r\nfastighetsskatt inte knyts samman i en fond såsom i\r\ncenterförslaget. Det som är nytt är konstruktionen\r\nav räntebidragen så att systemet blir mer\r\nräntekänsligt och att räntebidragen i\r\nnyproduktionen på sikt avvecklas så att neutralitet\r\nråder mellan hyresrätt och äganderätt.</pre><pre>Genom att de boende direkt påverkas av\r\nförändringarna på räntemarknaden, skapas\r\nincitament för de boende att ekonomiskt bete sig på\r\nett sådant sätt att de medverkar till att hålla nere\r\nräntor och inflation. Det är detta som är nytt, och\r\ndet är bra.</pre><pre>Avvecklingen av räntebidragen till det som\r\nmotsvarar avdragsrätten för låneräntor i\r\nägarsituationen fanns däremot inte med i Centerns\r\nförslag. Det är det som Socialdemokraterna och\r\nandra nu ondgör sig över och försöker\r\nmisstänkliggöra Centern för och skrämma\r\nhyresgäster och andra boende med.</pre><pre>Men det finns en kontrollstation inlagd om tre år.\r\nCentern har slagits för att få dit den, för att man\r\nskall veta att man klarar en avveckling så att de\r\nlångsiktiga målen inte går förlorade.</pre><pre>Skulle det visa sig att det inte går att klara en\r\navveckling med bibehållna mål får man avbryta\r\neller gå långsammare fram. Men den\r\ngrundläggande uppbyggnaden av\r\nfinansieringssystemet behöver inte förändras. Det\r\när en stor fördel.</pre><pre>Det som skall revolutionera kostnaderna är\r\nbegränsningen av stödet till normalbostad,\r\nenhetligheten efter schablon och\r\nräntekänsligheten. Det skapar motiv för den\r\nenskilde att få ut så mycket som möjligt av varje\r\ninsatt krona i byggandet och boendet. Jag tycker att\r\ndet är värt ett ärligt försök.</pre><pre>Med det anförda yrkar jag bifall till utskottets\r\nhemställan i samtliga moment och avslag på\r\nsamtliga reservationer och särskilda\r\nmeningsyttringar.</pre><pre>Anf. 69  EVA ZETTERBERG (v) replik:</pre><pre>Fru talman! Agne Hansson försökte i sitt inlägg att\r\nsvara på den kritik som Vänsterpartiet och\r\nSocialdemokraterna har riktat om att Centern\r\nskulle vara nöjd med den moderata politiken och\r\nfördelningspolitiken.</pre><pre>Mitt omdöme är att Centern nöjer sig med litet och\r\nhar små anspråk på att påverka politiken. I stora\r\ndrag missgynnar ju detta helt klart de som kommer\r\natt få höga boendekostnader i nyproduktionen i\r\nframtiden. Bl.a. missgynnar detta de ungdomar\r\nsom har svårt att komma ut på bostadsmarknaden.\r\nRisken för att nyproduktionen kommer att minska\r\ni omfattning är också mycket överhängande. Alla\r\ndessa problem är fortfarande olösta i förslaget.</pre><pre>Jag fick inte heller svar på min fråga riktad till Agne\r\nHansson om fördelningspolitiken. Om nu hyrorna\r\nkommer att höjas katastrofalt mycket, som det ser\r\nut i förslaget, hur tänker regeringen kompensera\r\nlåginkomsttagarna? Kommer man att höja\r\nbostadsbidraget, socialbidraget och göra andra\r\ninsatser så att folk fortfarande kan bo hyggligt?</pre><pre>Jag tycker att det när Agne Hansson talar om\r\nbostaden som något viktigt framkommer en klar\r\nnyansskillnad jämfört med när vi och\r\nSocialdemokraterna talar om bostaden som en\r\nsocial rättighet -- i likhet med utbildning, vård osv.\r\nÄr det bara något viktigt och inte en social rättighet\r\natt kunna bo bra?</pre><pre>Jag tycker att Agne Hansson inlägg visar att\r\nCentern försvarar något som man har svårt att\r\nförsvara. Det är Moderaterna som helt har styrt\r\nomläggningen av bostadspolitiken, och det tillstår\r\nAgne Hansson mer eller mindre.</pre><pre>Anf. 70  AGNE HANSSON (c) replik:</pre><pre>Fru talman! Det är klart att man alltid har\r\nambitionen att kunna påverka politiken så mycket\r\nsom möjligt. Jag kan naturligtvis hålla med om att\r\nom vi i Centern hade lagt fram förslaget hade det\r\nsett helt annorlunda ut. De förslag vi har haft har\r\ninte varit hemliga. Vi var det enda parti som\r\npresenterade och gick ut i valrörelsen med ett\r\nheltäckande förslag till bostadsfinansiering.</pre><pre>Det är klart att man kan vara orolig och att man kan\r\nmåla upp en massa ''om'', som Eva Zetterberg och\r\nandra gör. Men det finns inga bevis för att det\r\nkommer att bli så. Tvärtom! Beskeden om\r\nbostadsfinansieringen är givna, och det har visat sig\r\natt husförsäljningarna har kommit i gång ganska\r\nsnabbt den senaste månaden. Där finns 1 000 färre\r\narbetslösa på byggmarknaden det senaste året, osv.\r\nMan skall vänta litet grand med att måla upp alla\r\ndessa ''om'', som om det skulle vara en katastrof\r\nsom skall inträffa.</pre><pre>Självfallet skall fördelningen av bostadsstödet ske\r\nrättvist. Det finns betydligt mer att önska än vad\r\nsom har varit fallet hittills. Utgångspunkten är ju\r\nockså, och det är det vi skall stämma av vid\r\nkontrollstationen, att räntor, byggkostnader och\r\nskattesänkningar har skett på ett sådant sätt att det\r\ntotala utfallet för familjeekonomin inte försämras.\r\nDet är en linje som vi i Centern har drivit med stor\r\nframgång.</pre><pre>Om vi hjälps åt att föra en konstruktiv debatt, i\r\nstället för att skrämma och anta en mängd saker\r\nsom vi inte vet något om, tror jag att vi kanske kan\r\nfullfölja den linje som Eva Zetterberg slog in på i\r\ninledningen av hennes anförande.</pre><pre>Vi gagnar inte utvecklingen för ett bra boende i\r\nlandet om vi bara målar upp skräckbilder utan att\r\nkonstruktivt medverka till förändringar. Vi i\r\nCentern har valt den andra vägen.</pre><pre>Anf. 71  EVA ZETTERBERG (v) replik:</pre><pre>Fru talman! Jag kan tillstå att Agne Hansson har\r\nrätt, så till vida att Centern har försökt att påverka,\r\ntill skillnad från kds, Folkpartiet och Ny demokrati,\r\nsom inte på något sätt verkar ha intresserat sig för\r\natt få igenom några som helst förändringar. Men\r\ndet kan inte räcka.</pre><pre>Jag målar inte upp någon skräckbild av hur det\r\nkommer att bli. Vi vet redan i dag att problemen är\r\nstora. Vi känner till exempelvis arbetslösheten\r\ninom byggbranschen. Det är mycket överraskande\r\natt Agne Hansson tydligen förfogar över helt andra\r\nsiffror. Jag har fått signaler från\r\nByggnadsarbetareförbundet och andra\r\norganisationer om att byggarbetslösheten inte har\r\nvarit så hög i vårt land sedan 30-talet. Men det är\r\nintressant om Agne Hansson har andra siffror att\r\nge.</pre><pre>Jag skulle också vilja skicka med en annan typ av\r\nkritik, som kommer från andra än mina\r\nhuvudsakliga källor. Det är några för Agne\r\nHansson kanske intressantare personer. Det är\r\nIngemar Ståhl och Kurt Wickman, som har skrivit\r\nRiv bostadspolitiken!. Där skrivs följande, som\r\ngäller avvecklingen av en social bostadspolitik:</pre><pre>''Men när en reträtt förbereds måste den planeras\r\nmer omsorgsfullt än expansionen. Det sägs om\r\nNapoleon att den enda strategi han systematiskt\r\növade med sina generaler var återtåget -- det ansågs\r\nsvårare än alla andra moment. Vår\r\nsammanfattande bedömning av den borgerliga\r\nregeringens politik hittills är att den karaktäriserats\r\nav betydande administrativ valhänthet. Till viss del\r\nhar man varit den egna retorikens fångar och inte\r\nunder oppositionstiden byggt upp den kapacitet\r\noch kunskap som skulle behövas för att\r\nadministrera reträtten ut ur den politiska inringning\r\nsom den tidigare förda bostadspolitiken skapat.''</pre><pre>Vad svarar Agne Hansson på den typen av kritik,\r\nsom väl måste anses komma från de egna,\r\nborgerliga inre leden?</pre><pre>Anf. 72  AGNE HANSSON (c) replik:</pre><pre>Fru talman! När det gäller den bostadspolitiska\r\ndebatten känner jag inte särskilt stor samhörighet\r\nmed en sådan person som Ingemar Ståhl. Jag\r\nbegärde egentligen ordet för att ta upp debatten om\r\natt kunna påverka. Det finns ingen anledning för\r\nCentern och mig att förhäva oss i detta\r\nsammanhang. Låt mig erinra Eva Zetterberg, även\r\nom hon kanske tar det för givet, om att det nu är\r\nförsta gången i den bostadspolitiska historien som\r\nvi lägger fast rättvisan mellan hyresrätt och\r\näganderätt, när vi river upp räntelånesystemet.\r\nDetta gör vi tillsammans med ett parti som tidigare\r\ninte har erkänt att ränteavdragen är en\r\nbostadssubvention.</pre><pre>Vi har justerat upp räntebidragen i förhållande till\r\nregeringens förslag. Det har vi gjort tillsammans\r\nmed dem som i Svenska Dagbladet har skrivit att\r\nförslaget till bostadsfinansieringssystem är\r\nekonomiskt lättsinne. Tillsammans med de övriga\r\nregeringspartierna har vi sänkt momsen på mat. Vi\r\nskall sänka den generella momsen. Detta skall\r\nkompensera såväl sänkningen av\r\nkapitalbeskattningen den 1 januari som den\r\nupptrappning av räntebidragen som vi skall besluta\r\nom i dag. Den senare skall dessutom kompensera\r\nför den omläggning av energiskatten som har skett,\r\nså att hushållen inte skall få de högre kostnaderna.</pre><pre>Vi har fortfarande fastighetsskatten kvar, för att\r\nvara säkra på att kunna finansiera det stöd vi\r\nbehöver ge till nyproduktion. Vi kommer att införa\r\nen enhetssubvention, som är lika för alla. Den är\r\nrättvisare och gör det lika att bygga och bo över\r\nhela landet. Bassubventionen till en normalbostad\r\nfinns med.</pre><pre>Detta är några av de förslag som jag mycket\r\nanspråkslöst vill peka på såsom krav som vi tidigt\r\nhar drivit från Centern. Naturligvis hade vi gärna\r\nhaft med mera, men det har vi inte lyckats med.</pre><pre>Talmannen anmälde att Eva Zetterberg anhållit att\r\ntill protokollet få antecknat att hon inte ägde rätt\r\ntill ytterligare replik.</pre><pre>Anf. 73  DAN ERIKSSON i Stockholm (nyd)\r\nreplik:</pre><pre>Fru talman! Agne Hansson sade att det är bra med\r\nen bred dialog i den bostadspolitiska debatten. Det\r\nhåller jag med om. Vad jag efterlyser är inget\r\nvanligt retoriskt politiskt gaggande. Det är dags att\r\nta konkreta samtal om del två i Danells utredning.\r\nDet är dags för regeringen att förstå det nu. Vi i Ny\r\ndemokrati har visat att vi är mogna för det. När\r\nvisar regeringen att man är mogen?</pre><pre>Hur blir det med uppföljningen? Hur blir det med\r\nregelförenklingar och bosparande? Och hur blir det\r\nmed skatterna? I detta sammanhang är det viktigt\r\nmed flyttskatten, för att matcha en större\r\nomflyttning i och med omläggningen. Hur blir det\r\nmed det? Kommer det någonting i höst?</pre><pre>Anf. 74  AGNE HANSSON (c) replik:</pre><pre>Fru talman! Det är riktigt att vi skall ha en bred\r\ndialog. Detta är frågor som i första hand regeringen\r\nbör svara på. Jag delar gärna den uppfattning som\r\nDan Eriksson i Stockholm här gör sig till tolk för.\r\nJag utgår från att det kommer ett bosparförslag som\r\när positivt för marknaden och för de boende. Det\r\nfinns ett utredningsförslag om det. Likaså fortsätter\r\narbetet med förenklingar på en rad områden.\r\nBoverket har fått i uppdrag att utarbeta en ny\r\nomgång med funktionskrav i stället för normer. Jag\r\nutgår från att det skall vara möjligt att sänka\r\nskatterna på ett sådant sätt att det kommer alla\r\nboende till del. Det är vår utgångspunkt. Men jag\r\nvill naturligtvis betona det finansiella läge som vi\r\nhar.</pre><pre>Man får också akta sig så att man inte kastar ut\r\nbarnet med badvattnet. Det är inte bara fråga om\r\nförenklingar. Det finns i regelsystemet exempel på\r\natt det har funnits för litet regler, vilket har lett till\r\nnegativa följder. Det är viktigt vilka regler man tar\r\nbort och vilka som är kvar, och vilka regler som\r\nman kanske måste se över för att trygga t.ex. miljö,\r\nhälsa och trygghet i boendet. Detta är inte entydigt.\r\nJag utgår från att det skall vara möjligt att hitta\r\nbreda lösningar i en fortsatt konstruktiv debatt om\r\natt forma bostadspolitiken.</pre><pre>Anf. 75  DAN ERIKSSON i Stockholm (nyd)\r\nreplik:</pre><pre>Fru talman! Jag ställde frågan till Agne Hansson\r\ndärför att det inte finns någon representant för\r\nregeringen här. Agne Hanson är den som är högste\r\nrepresentant för regeringspartierna i\r\nbostadsutskottet. Att det inte finns någon\r\nregeringsrepresentant här är beklagligt. Det visar\r\nmed all önskvärd tydlighet hur viktig vår\r\nreservation är.</pre><pre>Anf. 76  OSKAR LINDKVIST (s) replik:</pre><pre>Fru talman! Agne Hansson säger att Centern är\r\nöppen för samarbete och för att åstadkomma breda\r\nlösningar. Men de breda lösningarna måste ha ett\r\ninnehåll, de måste syfta till någonting. Nu får vi\r\nhöra i inlägg av Agne Hansson att det förslag som\r\nnu föreligger stämmer ganska bra med Centerns\r\nuppfattning, dvs. om Centern själv hade fått skriva\r\nförslaget till regeringsbeslut hade det varit något\r\nbättre än det förslag som föreligger för närvarande.\r\nDen fråga man då ställer är: Vem bestämmer över\r\nCentern i politiken?</pre><pre>Ni skrämmer upp hyresgästerna, säger Agne\r\nHansson. Det behöver vi faktiskt inte göra. Den\r\nuppgiften klarar Agne Hansson själv mycket\r\nbättre. I dag har Hyresgästernas riksförbund en\r\nstor annons i tidningarna. Det är en av landets\r\nabsolut största folkrörelseorganisationer. Den tar\r\nupp alla de problem som kommer att uppstå om det\r\nnuvarande regeringsförslaget går igenom i dag i\r\nSveriges riksdag. Det anmärkningsvärda är att\r\nAgne Hansson är nöjd med att subventionerna\r\nförsvinner. Han är nöjd med att de fria krafterna på\r\nbostadsmarknaden tar över. Han är nöjd med att\r\nkommunernas och myndigheternas inflytande över\r\nboendet minskar. Han är tydligen också nöjd med,\r\nmed tanke på de motioner som finns, att\r\nhyresgästernas inflytande över boendet kommer att\r\nminska till förmån för den enskilda hyresgästen och\r\nhyresvärden i egna förhandlingar.</pre><pre>Detta är icke den Center som tidigare har ställt upp\r\npå en social bostadspolitik. Det måste ha inträffat\r\nnågonting som i grunden har förändrat den\r\ninställning som Centern tidigare har haft. Jag läste\r\nhäromdagen en artikel i en av Stockholms\r\nmogontidningar om ett förslag som föreligger till\r\nCenterns riksstämma på Gotland i sommar. Det var\r\nett utmärkt upplägg av ett socialt bostadsprogram,\r\nmen det stämmer ju inte till någon del med det som\r\nframgår av Centerns medverkan i den borgerliga\r\nregeringens bostadsförslag. De har ju inte med\r\nvarandra att göra. De är helt olika och helt\r\nväsensskilda ifrån varandra.</pre><pre>Det skulle ha varit en stor fördel om Centern också\r\ni riksdagen hade vidhållit sin tidigare sociala\r\nuppfattning. Där fanns det utrymme för mycket\r\nbreda politiska lösningar.</pre><pre>Anf. 77  AGNE HANSSON (c) replik:</pre><pre>Fru talman! Det är uppenbarligen så att Oskar\r\nLindkvist inte vill se det på något annat sätt än att\r\ndet är dessa två ytterligheter som står emot\r\nvarandra. Det gagnar tydligen Socialdemokraterna\r\nbäst. Det är möjligt att det också gagnar\r\nModeraterna bäst. Men det är inte fråga om den\r\nvrångbild av ett systemsskifte som Oskar Lindkvist\r\nbeskriver. Det finns inslag i detta som styr bort från\r\nden marknadsmodell som Oskar Lindkvist vill göra\r\ngällande råder här.</pre><pre>När det gäller det bostadspolitiska\r\nhandlingsprogram som stämman i Visby skall fatta\r\nbeslut om, kan jag tala om att det är jag personligen\r\nsom har haft förmånen att vara ordförande i den\r\narbetsgrupp som har tagit fram det, om Oskar\r\nLindkvist inte visste det. Det finns inte någon\r\nskillnad i den bostadspolitiska syn som, eller vi i det\r\nhär huset gör oss till tolkar för i det här\r\nsammanhanget och den bostadspolitiska syn för\r\nframtiden som vi lägger fast där. Vi lägger fast det\r\nsom är viktigt, nämligen vilka krav som måste\r\nställas på att vi i fortsättningen, efter\r\nkontrollstationen, skall kunna gå vidare med en\r\navveckling av räntebidragen ner till lika behandling\r\nmed hyresrätten. Det är detta det är frågan om.</pre><pre>Där ställer vi upp de villkor som vi menar är viktiga\r\nför en social bostadspolitik. I övriga delar styr det\r\nmot ökade möjligheter att pressa kostnaderna. Det\r\när ju det stora hotet mot den sociala\r\nbostadspolitiken. Det är det som har gjort att vi inte\r\nhar kunnat flytta fram positionerna under den\r\nsenaste treårsperioden. Det har visat sig att det inte\r\nhar varit möjligt för dem som varit betalningssvaga\r\npå marknaden att efterfråga bostäder i\r\nnyproduktionen. Detta tar vi fasta på, och det är\r\ndet viktiga i det här förslaget. Därför är\r\növergångsreglerna viktiga. Vi får se huruvida det\r\nkan påverka ekonomin i övrigt så att vi kan gå\r\nvidare. Därför har vi sett det som viktigt att inte\r\nmåla ut detta faktum fram till år 2000, när\r\nräntebidragen är avskaffade. Det hinner vi att\r\nstämma av. Det är viktigt att vi får förändringar i så\r\nsmå steg att ingen drabbas i övergångsskedet.</pre><pre>Anf. 78  OSKAR LINDKVIST (s) replik:</pre><pre>Fru talman! Jag måste ändå ställa mig litet grand\r\ntvekande inför ordföranden i Centerns\r\nbostadsgrupp, som har lagt upp ett socialt program\r\ninför riksstämman på Gotland. Vi har sedan långt\r\ntillbaka haft mycket nära kontakter i\r\nbostadsfrågorna. Vi har ju tidigare avvisat varje\r\nattack från Moderaterna mot en social\r\nbostadspolitik. Det är allmänt känt att det har varit\r\nSocialdemokraterna, Vänsterpartiet och Centern\r\nsom har svarat för vakthållningen kring den sociala\r\nbostadspolitiken.</pre><pre>Orsaken till att jag är överraskad är inte den\r\nomständigheten att Agne Hansson är ordförande i\r\narbetsgruppen, utan den omständigheten att\r\narbetsgruppens inriktning på bostadspolitiken är\r\nhelt väsensskild ifrån den regeringspolitik som\r\nAgne Hansson nu har till uppgift att försvara här i\r\nriksdagen. Han har inte med ett enda ord nämnt\r\nvilka fel det finns i min beskrivning av regeringens\r\nbostadspolitik. Agne Hansson kan inte med ett\r\nenda ord verifiera att jag använder felaktiga uttryck\r\neller att jag inte har läst in vad det handlar om i\r\nbostadsfrågan.</pre><pre>Om man skall ge hyresgästerna inflytande och\r\nmöjligheter att påverka sitt boende kan man inte\r\növerlämna de starka möjligheterna till de fria\r\nkrafterna på bostadsmarknaden. Agne Hansson\r\ndeltar ju också i ett förslag, och så småningom i ett\r\nbeslut, att vi den 1 januari 1993 skall höja hyrorna\r\nmed 3,4 miljarder kronor. Det betyder naturligtvis\r\nmycket stora ekonomiska påfrestningar för väldigt\r\nmånga människor. Eftersom skatten och\r\nskattesänkningen används som ett medel i debatten\r\nom att genomföra en ny bostadspolitik, frågade jag\r\nförut vad alla de människor som inte får någon\r\nskattelättnad skall göra. Ge mig ett råd vad jag skall\r\nsvara dem som per brev och telefon tar kontakt och\r\nfrågar vad de skall göra när dessa kraftiga\r\nhyreshöjningar kommer att inträffa. De kommer\r\ninte i någon del att kunna dra fördel av några\r\nskattesänkningar. Det är ett problem att svara på,\r\nAgne Hansson.</pre><pre>Anf. 79  AGNE HANSSON (c) replik:</pre><pre>Fru talman! Av Oskar Lindkvists resonemang kan\r\nman tro, att om vi bara har höga subventioner\r\nuppfyller vi de bostadspolitiska målen. Så är det ju\r\ninte. Om det vore så, skulle vi ha nått fulländningen\r\nav de sociala målen för mycket länge sedan.\r\nSubventionerna har aldrig varit större än under de\r\nsenaste åren. Ingen upplever ju att de sociala målen\r\nhar kommit närmare och att det har blivit billigare\r\natt bo de senaste åren. Samtidigt som hyror och\r\nkostnader har ökat har subventionerna mer än\r\nfördubblats under denna tid.</pre><pre>Samtidigt som Socialdemokraterna nu beskyller\r\nCentern för att dra ner subventionerna, lägger ni\r\nsjälva förslag som innebär ännu större indragningar\r\nav subventionerna och övervältringar av\r\nkostnaderna på de boende. Det är ju det verkliga\r\ngrundfelet hos Socialdemokraterna, Oskar\r\nLindkvist. En övergång till räntelånesystemet\r\nskulle leda till att statsutgifterna minskas med flera\r\nmiljarder kronor under de närmaste åren i\r\nförhållande till regeringsförslaget. Det innebär\r\nalltså flera miljarder mindre i subventioner till\r\nbostadssektorn. Dagens bostadskonsumenter\r\nförutsätts i stället ta upp lån för att hålla hyrorna\r\nnere. Dessa lån skall man sedan få betala av själva,\r\neller också får nytillkommande hyresgäster i\r\nframtiden göra det.</pre><pre>Även om det inte är önskvärt att ha stora\r\nstatsutgifter för boendet är ju kritiken mot Centern\r\noch regeringspartierna att vi på kort sikt vill\r\navveckla det statliga ansvarstagandet för\r\nbostadssektorn inte korrekt. Vi vill tvärtom gå\r\nlångsammare fram än vad Socialdemokraterna\r\nsjälva har föreslagit. Skillnaderna ligger främst i att\r\nSocialdemokraterna vill dra in subventionerna för\r\nde boende och överföra kostnaderna till dem i form\r\nav lån. Det är den stora skillnaden.</pre><pre>Regeringsförslagen innebär för det första att det\r\nblir något kostsammare de första åren för de nya\r\nhusen. Det har boverket självt räknat ut. Men\r\ndärefter skulle räntelånen ge betydligt högre\r\nkostnader för de boende.</pre><pre>För det andra innebär vårt förslag, om vi tar med\r\nde befintliga husen och de som har räntebidrag i\r\nden s.k. lånestocken, sammanlagt betydligt större\r\nsubventioner till bostadssektorn under de närmaste\r\nfem åren än vad Socialdemokraterna föreslagit.</pre><pre>Är det, Oskar Lindkvist, en bostadssocialt bättre\r\nlösning att övervältra kostnaderna, som dagens\r\nhyresgäster kommer att få, på kommande\r\ngenerationers hyresgäster? Är det en mera\r\nbostadssocial lösning?</pre><pre>Talmannen anmälde att Oskar Lindkvist anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 80  LARS STJERNKVIST (s):</pre><pre>Fru talman! I valrörelsen, för åtta månader sedan,\r\nfick Moderaternas partiordförande frågan i radion\r\nvad som skulle hända med hyrorna vid en eventuell\r\nborgerlig valseger. Han sög på frågan en stund, och\r\nsedan sade han: Hyrorna kommer nog att sjunka\r\nmed 100--300 kr. i månaden, när vi har fått makten.</pre><pre>Agne Hansson, som vi lyssnade till nyss, var litet\r\nmer exakt. Han sade: Ja, det blir nog 125--175 kr.\r\nsänkt i månaden.</pre><pre>Så där höll man på från den borgerliga kanten och\r\nutlovade stora hyressänkningar. Det förslag som vi\r\nbehandlar här i dag innebär att de borgerliga gör\r\nprecis som de lovade, fast tvärtom. Den\r\nhyressänkning som utlovades har nu förvandlats till\r\nen kraftig höjning.</pre><pre>I dag har Agne Hansson och flera andra sagt att\r\nförslaget berör bara dem som ännu inte har någon\r\nbostad, men det är en sanning med modifikation.\r\nJag tycker, och det gör nog också hyresgästerna och\r\növriga boende, att vi skall betrakta det förslag som\r\ni dag ligger på riksdagens bord som en helhet.</pre><pre>Då kan vi konstatera att om förslaget genomförs\r\noch man tar bort 3,4 miljarder av subventionerna\r\ntill oss som redan bor, så kommer hyrorna att stiga\r\nmed i storleksordningen 150 kr. i månaden, grovt\r\nräknat alltså ungefär lika mycket som Agne\r\nHansson och andra lovade att man skulle sänka\r\nhyrorna med.</pre><pre>På en punkt har de borgerliga rätt. Den stora\r\ndramatiska förändringen kommer för alla dem som\r\nännu inte har hunnit skaffa sig en bostad. Det är\r\nsant.</pre><pre>Det är detta dagens debatt handlar om. Den\r\nhandlar om ett förslag som enligt min mening är en\r\nmoralisk katastrof, därför att förslaget så\r\nfullständigt strider mot vad regeringspartierna\r\nlovade före valet. Men det är också ett förslag som\r\nför väldigt många människor här i landet innebär en\r\nekonomisk katastrof. Väldigt många hushåll\r\nkommer inte att orka bära de här kraftiga\r\nhyreshöjningarna.</pre><pre>För dem som ännu inte har hunnit skaffa sig en\r\nbostad handlar höjningarna över en natt om -- det\r\nfinns litet olika uppgifter i de siffror som vi har fått\r\ni bostadsutskottet -- någonting mellan 1 000 och\r\n1 500 kr. Över en natt blir det så mycket dyrare att\r\nhyra en alldeles nybyggd lägenhet. Vilka\r\nkonsekvenser det kommer att få kan vi naturligtvis\r\ntvista om.</pre><pre>Att byggandet kommer att minska är alla överens\r\nom. Orättvisorna kommer att öka. Väldigt stora\r\ngrupper kommer att vara helt utestängda från\r\nnyproduktionen. Dessutom kan man förmoda att\r\njag och alla andra som hade turen att skaffa oss en\r\nbostad, när Oskar Lindkvist -- och ännu längre\r\ntillbaka Gustav Möller -- och andra\r\nsocialdemokrater hade ansvar för bostadspolitiken,\r\nnaturligtvis kommer att göra allt vi kan för att\r\nkrampaktigt hålla oss kvar i de bostäder som vi har.</pre><pre>Rörligheten kommer att minska, och de som i\r\nförsta hand får betala notan är de ungdomar som\r\nskall ut på bostadsmarknaden. De får svårare att få\r\ntag i små billiga lägenheter. De kommer att ha en\r\nfullständigt omöjlig situation, om de försöker\r\nskaffa sig en lägenhet i nyproduktionen.</pre><pre>Vad säger då regeringspartierna? Vad är lösningen\r\nför framför allt ungdomar? Jo, då säger Danell,\r\narkitekten bakom det förslag som vi behandlar i\r\ndag: Man måste bygga mindre lyxigt.</pre><pre>Jag har frågat företrädare för regeringen vid ett\r\nantal tillfällen i den här kammaren: Vad menar man\r\nmed mindre lyxigt? Vad är det för någonting som\r\nde unga människor som i morgon skall skaffa sig en\r\nlägenhet skall avstå ifrån och som jag har fått, som\r\nförvisso inte är lastgammal men som haft turen att\r\nskaffa mig lägenhet tidigare?</pre><pre>Jag har aldrig fått något svar på den frågan. Är det\r\nmindre badrum? Skall kök inte längre betraktas\r\nsom en självklarhet? Att ha minst ett rum per\r\nperson plus ett gemensamt rum, är det inte längre\r\nnågonting som vi skall betrakta som rimlig\r\nboendestandard? Vad är det som är lyx?</pre><pre>Det handlar inte längre om att fila litet grand på\r\nkanterna, för det är dramatiska\r\nkostnadsfördyringar som man på något sätt skall\r\nspara in.</pre><pre>Det är onekligen en poäng, det som Oskar\r\nLindkvist pekade på, att vi aldrig har haft så många\r\nbostadsministrar som i dag i landet men aldrig så få\r\nhär i kammaren när vi diskuterar bostadspolitik.\r\nRent statistiskt borde en av sju ha råkat snubbla in\r\nhär, men så är det inte, tyvärr.</pre><pre>I statsrådens frånvaro vänder jag mig då till Knut\r\nBilling och andra representanter för de borgerliga\r\npartierna: Vad är det enligt er mening som unga\r\nmänniskor skall avstå ifrån för att ha råd att skaffa\r\nsig en lägenhet i framtiden?</pre><pre>Även om det är kärvt med pengar, även om det\r\nfinns skäl att vara kritisk mot hur det fungerar i dag,\r\näven om det finns brister, kan vi socialdemokrater\r\naldrig acceptera, Agne Hansson -- apropå den\r\nreplikväxling som ägde rum här förut --, att man\r\nensidigt lägger bördan på dem som har det allra\r\nsvårast, på dem som ännu inte har fått tillgång till\r\nen bra bostad. En sådan fördelningspolitik kan vi\r\naldrig acceptera, och därför säger vi nej till\r\nregeringsförslaget.</pre><pre>Under den förra borgerliga regeringsperioden var\r\ndet ett uttryck som blev historiskt och som har\r\nanvänts många gånger sedan dess, och det\r\nanvändes då i första hand av mittenpartierna: Vi\r\nnådde inte ända fram. När jag satt och tänkte på\r\nden här debatten hemma i min kammare, slog det\r\nmig att det uttrycket redan nu har blivit omodernt.</pre><pre>Under den här borgerliga regeringsperioden är det\r\ninte alls det som gäller längre, att man inte når ända\r\nfram. Agne Hansson, Knut Billing och andra har\r\ninte ens ambitionen att försöka nå fram till sina\r\nlöften om stora hyressänkningar, utan nu gäller\r\nnågonting helt annat.</pre><pre>Statsrådet Bo Lundgren och de övriga sex\r\nbostadsministrarna har ropat halt, och hela den\r\nborgerliga gruppen i bostadsutskottet har\r\ntvärstannat. Därpå gör man en helomvändning,\r\noch så rivstartar man i rakt motsatt riktning mot vad\r\nman lovade, med kraftiga hyreshöjningar.</pre><pre>Det som händer i det här rasande tempot är, har jag\r\nförstått, att Knut Billing i baksätet jublar\r\nentusiastiskt och skriker: Fortare, fortare!</pre><pre>Erling Bager frågar sig förvirrat vart man är på väg.\r\nDet var länge sedan jag hörde en folkpartist i\r\ndebatten.</pre><pre>Centerpartiets Agne Hansson hörde vi här nyss.\r\nHan säger: Snälla, stanna, gör en paus om två år!\r\nDet här går inte bra. Det här måste vi få tänka över.\r\nOm två år vill centern alltså ha en kontrollstation.</pre><pre>Med all respekt för Agne Hansson och andra som\r\när oroliga för att det här barkar i väg i ett rasande\r\ntempo vill jag peka på att regeringen redan har\r\nbestämt sig för vad man skall göra sedan man har\r\ngjort denna lilla paus och eftergift åt Agne\r\nHansson.</pre><pre>Agne Hansson var mäkta upprörd förut när Oskar\r\nLindkvist frågade om marknadshyrorna. I Svenska\r\nDagbladet uttalade sig häromdagen Olle Wästberg,\r\nstatssekreterare i finansdepartementet. Han\r\nbeskriver den förda bostadspolitiken och säger att\r\nde förslag som nu föreligger naturligtvis skall\r\ngenomföras. Därefter framhåller han: Det är min\r\nuppfattning att bruksvärdessystemet på sikt skall\r\nersättas av marknadshyror.</pre><pre>Varför då? Jo, när hyrorna stiger kraftigt, framför\r\nallt i nyproduktionen, som en följd av de förslag\r\nsom vi i dag behandlar, kommer det system som vi\r\nhar haft för solidarisk hyressättning att braka ihop.\r\nDet kommer att vara omöjligt. Då måste man\r\nersätta det systemet med marknadshyror.</pre><pre>Detta säger inte Oskar Lindkvist, Lars Stjernkvist\r\neller någon annan illvillig socialdemokrat, utan det\r\när statssekreteraren i finansdepartementet som\r\nredan nu planerar vad man skall göra efter den lilla\r\nkontrollpaus som Agne Hansson blivid utlovad.</pre><pre>Strategin är alltså klar. Man vet vart man vill\r\nkomma. Skräckpropaganda, säger Agne Hansson.\r\nJa, det är sant att jag ryser när jag ser vart man är\r\npå väg. Man kan alltid diskutera effekterna det\r\nförsta året och vad alternativet hade varit, om vi\r\nhade haft en socialdemokratisk regering, men det\r\när den långsiktiga inriktningen, vart färden går,\r\nsom vi egentligen diskuterar, och det är det som gör\r\nmig orolig.</pre><pre>Det finns, som jag ser det, bara en lösning på det\r\nhär, och det är att nu, innan rivstarten börjar om\r\nnågon timme, hoppa av när vi här i kammaren\r\nröstar om det nya bostadsfinansieringssystemet.\r\nFör Agne Hansson, för Dan Eriksson i\r\nStockholm -- jag hörde förresten att det pep i Dan\r\nErikssons jacka förut, och jag förstod att det var\r\nBert Karlsson som ringde och frågade hur det skulle\r\nbli med hyreshöjningarna -- och för andra\r\nborgerliga ledamöter här i kammaren som\r\nnaturligtvis känner sig oroliga finns det bara en\r\nlösning, och det är att hoppa av nu.</pre><pre>Det är klart att det gör hiskligt ont att hoppa av\r\nförst. Det smärtar, men jag kan lova att när ni väl\r\nhar gjort det, skall vi ta hand om er på den\r\nsocialdemokratiska färden. Det blir ingen lugn,\r\nbehaglig och problemfri färd, för vi står inför stora\r\nproblem. Också vi är sysselsatta med att dra upp\r\nriktlinjer för framtiden och söka nya vägar för att\r\nlösa problemen. Det handlar t.ex. om nya former\r\nför bostadssparandet. Att öka det kollektiva\r\nsparandet är viktigt, och där måste vi göra\r\nnågonting.</pre><pre>Det handlar om att se över hur vi skall klara miljön\r\noch det stora underhållsbehovet, framför allt i\r\nmiljonprogramsområdena. Det är ett stort och\r\nviktigt problem, som vi också måste lösa. Vi\r\nsocialdemokrater har inga färdiga lösningar, men vi\r\nhar en del idéer och grundåsikter. Vad alla våra\r\nförslag handlar om och hela vår färd syftar till är\r\nframför allt att komma ännu närmare och ännu\r\nlängre på den sociala bostadspolitiken.</pre><pre>Den borgerliga regeringen däremot, hur vig Agne\r\nHansson än är när han med sin ordgymnastik\r\nförsöker försvara denna politik, syftar faktiskt till\r\natt komma allt längre bort från den sociala\r\nbostadspolitiken, till att fördjupa orättvisorna, till\r\natt öka kostnaderna för enskilda och till att öka\r\nsegregationen.</pre><pre>Nu, om ungefär en timme, har ni chansen att välja.\r\nSom sagt: Det gör litet ont först, Dan Eriksson och\r\nandra, men på lång sikt för hyresgästernas, för\r\nvillaägarnas och alla boendes skull hoppas jag att ni\r\ntar chansen och väljer vårt alternativ.</pre><pre>Jag yrkar bifall till samtliga de förslag som Oskar\r\nLindkvist har framfört här tidigare.</pre><pre>I detta anförande instämde Lennart Nilsson, Inge\r\nCarlsson och Sonia Karlsson (samtliga s).</pre><pre>Anf. 81  ERLING BAGER (fp) replik:</pre><pre>Fru talman! Lars Stjernkvist tog upp vallöften om\r\nmarknadshyror, precis som Oskar Lindkvist gjorde\r\ntidigare. Låt mig kort säga att partierna i den\r\nsenaste valrörelsen fick frågor om marknadshyror\r\noch att vi från folkpartiets sida sade nej till\r\nmarknadshyror. Vi sade också på frågan om\r\nbruksvärdessystemet att vi inte hade för avsikt att\r\nskrota detta system. Vi ansåg dock att man bör\r\nanvända det på det sätt som var tänkt från början.\r\nVissa faktorer skall spela en roll när man sätter\r\nhyran, nämligen ålder, standard och läge.</pre><pre>De beskeden gav vi i valrörelsen. Jag står för de\r\nvallöftena. Vad statssekreterare och andra har sagt\r\nhar varit ett personligt tyckande från deras sida.</pre><pre>Var folkpartiet står när det gäller\r\nbostadssubventionerna bör också för\r\nsocialdemokraterna ha varit välbekant. Vi har i\r\nmånga år hävdat att man måste minska\r\nbostadssubventionerna. Vi har gjort det också\r\nunder valår. Vi har fått hjälp av\r\nsocialdemokraterna, som tydligt har velat\r\nunderstryka att ett parti har talat om\r\nnödvändigheten av att minska\r\nbostadssubventionerna.</pre><pre>Ni har också för att skrämma väljare överdrivit\r\nkonsekvenserna, i valrörelse och i andra\r\nsammanhang. Vi har hävdat nödvändigheten av att\r\nsuccessivt minska bostadssubventionerna, och de\r\nförslag som nu föreligger har den inriktningen.\r\nDetta har vi också tydligt talat om under många år.</pre><pre>vi har även klart sagt nej till det räntelåneförslag\r\nsom socialdemokraterna och vänsterpartiet arbetat\r\nfram som det förslag som skulle gälla.</pre><pre>Nu tycker jag att socialdemokraterna gör det litet\r\nlätt för sig i debatten. Deras räntelåneförslag har\r\nnackdelar som vi tydligt har pekat på. Med dess\r\nräntefällor och utlösande fallskärmar skulle det, i\r\nden situation som vi har nu, med låg inflation och\r\nhögt ränteläge, ha varit en katastrof att införa det.</pre><pre>De har sagt att det förslaget skulle vara den\r\nräddande plankan. Samtidigt behöver man inte\r\ntesta deras förslag. Det skall inte användas nu, och\r\ndå kan man uttrycka sig positivt om det. Sedan\r\nangriper man regeringens förslag.</pre><pre>Vi anser från folkpartiets sida att det är viktigt att\r\nfå ned räntebidragen och statsutgifterna och att\r\nföra en ekonomisk politik som innebär att vi kan få\r\nett sänkt ränteläge. Kan vi sänka räntan betyder det\r\nmycket för hyrorna, och det är viktigt när vi nu\r\ndebatterar detta förslag.</pre><pre>Anf. 82  LARS STJERNKVIST (s) replik:</pre><pre>Fru talman! Eva Zetterberg uppmanade oss\r\ntidigare här i dag att ta vara på det positiva, och det\r\ntycker jag att man skall göra. Därför vill jag gärna\r\nunderstryka det som Erling Bager säger om\r\nmarknadshyror. Det gläder mig att vi på den\r\npunkten är överens och att han tar avstånd från vad\r\npartivännen och statssekreteraren i\r\nfinansdepartementet Olle Wästberg säger.</pre><pre></pre><pre>Det finns nog skäl till att inte bara ta avstånd från\r\ndetta i kammaren. För bara någon månad sedan\r\nsade statsrådet Reidunn Laurén ungefär samma sak\r\nsom statssekreteraren, så det är inte något\r\nhjärnspöke att man planerar att införa\r\nmarknadshyror, utan det är tydligen ett reellt hot\r\noch någonting som planeras.</pre><pre>På sedvanligt debattsätt svarar Erling Bager i sitt\r\nanförande med att angripa Socialdemokraterna och\r\nsäga att det egentligen är vi som är boven som ligger\r\nbakom alla fel och brister och alla konstiga\r\nförväntningar. Det är då viktigt att säga att vi\r\nsocialdemokrater i valrörelsen aldrig lovade sänkta\r\nhyror. Just med tanke på att det var en så besvärlig\r\nstatsfinansiell situation och att vi var medvetna om\r\natt vi stod inför stora problem under de kommande\r\nåren, avstod vi från sådana rundhänta löften. Vad\r\nvi däremot sade var att vi skall slå vakt om det som\r\nvi har åstadkommit och se till att vi fortsätter att\r\nfördela stödet rättvist. Det sade vi. Men några nya\r\nsubventioner kunde vi inte utlova.</pre><pre>Däremot fanns det andra partier, de partier som\r\nErling Bager nu försöker regera, som faktiskt\r\nutlovade stora hyressänkningar. Vad jag försökte\r\nsäga var att det är beklämmande att nu höra\r\nföreträdare för regeringspartierna försvara en\r\npolitik som så fullständigt strider mot vad man\r\nlovade för bara åtta månader sedan.</pre><pre>Avslutningsvis bara en sista kommentar till frågan\r\nom marknadshyror. Jag skall överlämna artikeln ur\r\nSvenska Dagbladet till Erling Bager, så att han\r\nförstår att detta med marknadshyror är en viktig\r\nbyggsten i omläggningen av bostadspolitiken och\r\ninte en enskild fråga. När Erling Bager läser\r\nartikeln kommer han att förstå hur pass allvarligt\r\nhotet är. Jag skall överlämna utklippet när vi är\r\nklara med debatten.</pre><pre>Anf. 83  ERLING BAGER (fp) replik:</pre><pre>Fru talman! Lars Stjernkvist säger att\r\nSocialdemokraterna inte utlovade en sänkning av\r\nhyrorna. Det gjorde inte heller Folkpartiet,\r\ndäremot försökte Socialdemokraterna att\r\nframhålla det som att Folkpartiet ville driva en\r\npolitik som innebar en drastisk höjning av hyrorna.\r\nVad vi sade var att man måste börja minska\r\nräntebidragen och att det är viktigt att man gör det.\r\nVi sade också att Socialdemokraternas\r\nräntelånereform har stora nackdelar, att den skulle\r\nskapa lånefällor för enskilda människor och att den\r\ninte var praktiskt genomförbar. Nu slipper\r\nSocialdemokraterna gå upp till bevis, de slipper\r\nbehöva uppleva att deras förslag inte håller, och de\r\nkan sedan grovt angripa regeringens förslag, som\r\ninnebär att man försöker göra något viktigt för att\r\nkomma till rätta med de höga\r\nbostadssubventionerna.</pre><pre>Låt mig återigen säga att det är viktigt att vi nu\r\ngenomför den här reformen, som är en möjlighet\r\natt under anständiga former börja trappa ner\r\nräntebidragen. Därigenom kan vi också se till att\r\nstatsutgifterna minskar och att ränteläget sjunker.\r\nLåt mig påminna om vad inte minst Gösta Blücher\r\nsade när vi hade vår utfrågning om den här\r\nreformen. Han sade att en sänkning av räntan per\r\når helt urholkar effekterna av nertrappningen av\r\nräntebidragen med 5 % varje år. Det är regeringens\r\ninriktning att föra en politik som innebär en\r\nminskning av statsutgifterna och därigenom en\r\nminskning av behovet av bostadssubventioner. Vi\r\nhar sedan efter 1995 en kontrollstation, som vi\r\nredan har talat om, och det finns dessutom, som\r\nregeringen framhåller i propositionen, en möjlighet\r\natt överväga ytterligare insatser för\r\nbostadsbidragen om effekterna av reformen skulle\r\nbli de som Stjernkvist befarar och det därmed\r\nskulle uppstå behov av sådana insatser.</pre><pre>Anf. 84  LARS STJERNKVIST (s) replik:</pre><pre>Fru talman! Erling Bager säger att vi skall vidta\r\nåtgärder om effekterna blir de som Stjernkvist\r\nbefarar. Det låter som om det här var första gången\r\nsom Erling Bager hörde talas om att regeringens\r\nförslag kommer att leda fram till kraftiga\r\nfördyringar för de boende. Jag har på mitt rum en\r\nhög med brev, som jag hoppas också har nått Erling\r\nBager, som beskriver hur den ena remissinstansen\r\nefter den andra varnar för mycket kraftiga\r\nfördyringar i boendet. Det är alltså inte något som\r\njag plötsligt har kommit på.</pre><pre>Sedan till frågan om räntelånen och den stora\r\nprincipiella skillnaden mellan räntelånen och\r\nDanells och regeringens förslag. Det är sant att\r\nbåda förslagen innebär en besparing för\r\nstatskassan, men den principiellt viktiga\r\nskillnaden -- och på den punkten försvarar jag\r\nräntelånen mycket ihärdigt -- är att räntelånen\r\ninnebär en rättvis fördelning mellan\r\ngenerationerna. Själva grundtanken med\r\nräntelånen är att vi även i ekonomiskt besvärliga\r\ntider skall ta ansvar för att alla människor har en\r\nrimlig möjlighet att efterfråga bostäder i\r\nnyproduktionen. Det är viktigt för att vi inte skall\r\nfå en uppdelad bostadsmarknad, det är viktigt för\r\natt vi skall kunna motverka segregationen.\r\nRegeringens och Erling Bagers förslag innebär\r\ndäremot att man ensidigt sparar på dem som har det\r\nallra svårast, att besparingarna går ut över dem som\r\nännu inte har kommit in på bostadsmarknaden.</pre><pre>Talmannen anmälde att Erling Bager anhållit att till\r\nprotokollet få antecknat att han inte ägde rätt till\r\nytterligare replik.</pre><pre>Anf. 85  AGNE HANSSON (c) replik:</pre><pre>Fru talman! Lars Stjernkvist säger att vi har\r\nchansen att välja, men vad är det för alternativ till\r\nregeringens förslag som vi har att välja på?\r\nSocialdemokraterna har ju nu själva konstaterat att\r\nräntelånen inte är möjliga. Det är bara en tillfällig\r\nlösning. Socialdemokraternas räddningsplanka nu\r\när en parlamentarisk utredning. Lars Stjernkvist\r\nsäger: Vi har inga färdiga förslag, vi har bara litet\r\nidéer. Det hade varit bra om Socialdemokraterna\r\nhade varit konstruktiva. Då hade det naturligtvis\r\nvarit möjligt att föra en sakdebatt om sakfrågorna.\r\nNu har vi emellertid fått förklaringen till varför det\r\ninte har varit möjligt att föra en sakdebatt och\r\nvarför Socialdemokraterna har tvingats måla upp\r\nskräckbilder som inte är verkliga och argumentera\r\nutifrån dem.</pre><pre>Så till löftena i valrörelsen. Centern har lovat\r\n125 kr. lägre hyra i månaden. Vi baserade det löftet\r\npå diskussionerna om skattepolitiken, en sänkning\r\nav momsen på mat och boendet. Det är redan\r\ngenomfört.</pre><pre>Lars Stjernkvist säger att hyressänkningar har\r\nförbytts i hyreshöjningar. Hur kan han påstå det?\r\nDen 1 januari nästa år skall den garanterade räntan\r\ntrappas upp 3,4 miljarder kronor,\r\ninvesteringsbidraget skall tas bort, och\r\nenergiskatterna skall läggas om. Allt detta täcks\r\nmer än väl av den generella momssänkning som\r\ngenomförs. En momssänkning kommer alla boende\r\ntill del och kompenserar i det här fallet för varenda\r\nkrona. Då kan man inte påstå att det netto blir fråga\r\nom hyreshöjningar. Detta är ren lögn. Lars\r\nStjernkvist vill inte inse sambanden mellan\r\nbostadspolitiken och skattepolitiken, men gör man\r\ndet inser man att hushållsekonomin inte går med\r\nförlust genom de åtgärder som vidtas. Hur kan Lars\r\nStjernkvist vara så säker på det han säger? Detta\r\nhar ju ännu inte inträffat. Det är ju bara teorier.</pre><pre>Jag vill också be Oskar Lindkvist om ursäkt. Jag var\r\ninte uppmärksam på att han inte hade någon mer\r\nreplik. Men Lars Stjernkvist har väl delvis svarat på\r\nde frågor jag ställde: Hur kan det vara en bättre\r\nsocial bostadspolitik att i dag leva över våra\r\ntillgångar och skjuta över de kostnaderna till\r\nkommande generationers hyresgäster? Vad är det\r\nför solidaritet i att de skall bära våra kostnader,\r\nkostnaderna för vår generation?</pre><pre>Slutligen: Med det socialdemokratiska\r\nräntelånesystemet läggs betydligt mer kostnader på\r\nde boende än med regeringens förslag.</pre><pre>Anf. 86  LARS STJERNKVIST (s) replik:</pre><pre>Fru talman! Min sambo brukar anklaga mig för att\r\njag pratar så luddigt. Nu har hon fått en supporter\r\ni Agne Hansson. Det är tydligt att jag uttrycker mig\r\nväldigt luddigt.</pre><pre>Jag försökte i mitt anförande förut tala bildspråk.\r\nNär jag sade att vi hade en rad idéer om hur vi vill\r\nförändra och om hur vi vill förverkliga våra idéer, så\r\nvar det riktigt när jag sade att vi inte var färdiga.\r\nMen vad jag försökte säga med detta var att jag å\r\nmitt partis vägnar erbjuder Centern -- och andra\r\npartier som vill vara med på en social\r\nbostadspolitik -- att inte bara åka i baksätet i ett\r\nrasande tempo. Jag erbjöd faktiskt Agne Hansson\r\noch andra en möjlighet att vara med och styra, inte\r\nsjälva utan tillsammans med oss andra som vill\r\nforma en social bostadspolitik.</pre><pre>Jag delar nämligen helt Oskar Lindkvists\r\nuppfattning att de förslag som nu föreligger är\r\nframtagna av Moderaterna. De liknar inte på något\r\nsätt vad t.ex. Centern säger och tycker i andra\r\nsammanhang.</pre><pre>Det var vad jag försökte säga med att vi inte på alla\r\npunkter har låst oss.</pre><pre>Skall vi vara konstruktiva i den här kammaren\r\nmåste jag medge att det förslag till räntelån, som\r\njag tycker är bra och som mitt parti har lagt fram,\r\ninte heller har någon majoritet i denna kammare.\r\nJag kan också konstatera att det finns en mycket\r\nstor minoritet som säger defenitivt nej till\r\nregeringens förslag. Dessutom är en betydande del\r\nav majoriteten på många punkter kritisk mot\r\nregeringens förslag.</pre><pre>Det enda rimliga i ett sådant läge är att vi sätter oss\r\nned och försöker hitta ett bättre förslag.</pre><pre>Det vore litet övermaga av mig att säga att Centerns\r\nenda alternativ vore att till 100 % sluka\r\nSocialdemokraternas idéer.</pre><pre>Vi fick nyss höra en ny variant av Centerns löfte om\r\nhyressänkning i valrörelsen. Det Agne Hansson-\r\ncitat som jag använde i mitt anförande var inte det\r\nenda beviset för att även Centern deltog i denna\r\nlöfteskarusell. I en debattartikel bara några dagar\r\nföre valet talade man, minns jag, om att maten och\r\nhyran skulle bli 6 000 kr. billigare om Centern\r\nhamnade i regeringen.</pre><pre>Var vänlig och tala om för mig hur\r\nmomssänkningen på 3 % skall kunna väga upp\r\nhyreshöjningen! Vi behöver inte ta den som får det\r\nallra värst som exempel, de som bor i\r\nnyproduktionen, utan vi kan ta den som bor i\r\nvanliga lägenheter.</pre><pre>Sanningen är att det inte finns någon rimlig chans\r\natt kvitta dessa saker mot varandra.</pre><pre>Anf. 87  DAN ERIKSSON i Stockholm (nyd)\r\nreplik:</pre><pre>Fru talman! Nej, det var inte Bert Karlsson som\r\nringde, men vi står, för övrigt hela partiet, för\r\nmålsättningen att hushållens köpkraft skall öka när\r\nde betalat skatt, matkostnader och kostnader för\r\nboendet. Det är den målsättning som vi har.</pre><pre>Det har talats en del om marknadshyror. Då får\r\nman inte glömma att det faktiskt finns en massa\r\ntomma lägenheter. Det vore intressant att höra hur\r\nLars Stjernkvist ser på att sänka hyran på dessa så\r\natt vi kan fylla dem. Det borde inte vara helt\r\nomöjligt.</pre><pre>I dag tycks det som man hellre går i rivningstankar\r\nän man sänker hyrorna i en del fall.</pre><pre>Ungdomar behöver små och billiga lägenheter. För\r\ndem blev det mycket svårare under ROT-\r\nprogrammets år, när man slog ihop små lägenheter\r\ntill större och gjorde omfattande saneringar som\r\ngjorde att hyrorna blev höga.</pre><pre>För ungdomar är det viktigt att få tak över huvudet\r\noch tillgång till lägenhet. Det är den första\r\nmålsättningen. Standard, prylar och sådant blir\r\nviktigt efter hand, men det första är ändå att få tak\r\növer huvudet.</pre><pre>Det var många lägenheter som försvann när man\r\nmed statliga pengar byggde om till större\r\nlägenheter. Sedan sköt staten till pengar för\r\ngenomgångsbostäder för ungdomar. Ytterligare en\r\ngång statliga pengar.</pre><pre>Lars Stjernkvist talade om katastrof. Kan han säga\r\nvad som kommer hända med räntorna på sikt? Går\r\nde upp eller ned? Går de ned kan det knappast vara\r\nnågon katastrof.</pre><pre>Anf. 88  LARS STJERNKVIST (s) replik:</pre><pre>Fru talman! Om det blir ett kraftigt räntefall skulle\r\ndet kunna rädda hushållen. Men jag skulle aldrig\r\nvåga fatta politiska beslut där villkoret för att\r\nmänniskor inte skulle behöva flytta från hus och\r\nhem är att Bundesbank och andra beslutar om\r\nkraftiga räntesänkningar. Att på sådana grunder\r\nfatta livsavgörande beslut tycker jag inte är särskilt\r\nansvarsfullt.</pre><pre>I många kommuner sänker man i dag hyrorna\r\ndärför att man har tomma lägenheter. Men\r\nfortfarande är antalet tomma lägenheter inte på en\r\nsådan nivå att det är någon stor katastrof, för att\r\nanvända detta ord igen. På de ställen man gör dessa\r\nsänkningar tycker jag självklart att det är bra. Det\r\när hyreshöjningar jag är orolig för, inte sänkningar,\r\nDan Eriksson.</pre><pre>Kommentaren om Bert Karlsson var inte bara en\r\nlustifikation. Det finns en allvarlig underton. Här i\r\nStockholm har 48 925 personer skrivit på\r\nprotestlistor mot regeringens bostadspolitik. En av\r\ndem är Bert Karlsson. Jag tycker att det är\r\nanmärkningsvärt att ett parti som säger att man står\r\nför vanligt folk och vad de tycker och tänker och\r\nt.o.m. skriver på protestlistor för att visa detta stöd,\r\nsedan när vi kommer hit till kammaren visar att det\r\ninte är värt någonting. 48 925 av vanligt folk har\r\nskrivit på dessa listor. Jag tycker att det är värt att\r\nlyssna på dem. Jag tycker att det är värt att lyssna\r\npå Bert Karlsson. Jag tycker det är synd att han\r\nsjälv och Dan Eriksson inte gör det.</pre><pre>Anf. 89  DAN ERIKSSON i Stockholm (nyd)\r\nreplik:</pre><pre>Fru talman! En stram finanspolitik syftar inte bara\r\ntill att sänka räntorna, utan också till att hålla dem\r\ni schack. Om vi inte gör detta och sparar, då kan\r\nräntorna gå upp, och då blir det ännu värre.</pre><pre>Det är synd att Bert Karlsson inte är i kammaren i\r\ndag. Jag kan inte tala för honom, det vore fel, men\r\nhan kan säkert tala om för Lars Stjernkvist hur han\r\nmenar. Han är verkligen för vanligt folk. Vi skall\r\nnog se till att bevaka det här så att det inte blir en\r\nsådan katastrof som Lars Stjernkvist utmålar.</pre><pre>Anf. 90  LARS STJERNKVIST (s) replik:</pre><pre>Fru talman! Flera gånger under denna dag har man\r\nsom argument för det nya\r\nbostadsfinansieringsinstitutet använt att det är\r\nnödvändigt av statsfinansiella skäl. Sanningen är\r\nprecis de omvända. Höjer man hyrorna kraftigt --\r\nfastighetsägarförbundet har räknat ut att det blir\r\n150 kr. om man slår ut det på alla boende, och detta\r\novanpå alla andra hyreshöjningar -- utgör detta ett\r\nallvarligt hot emot den mödosamt tillkämpade\r\nprisstabiliteten.</pre><pre>Sanningen är att detta inte är räddningsplankan för\r\nstatsfinanserna -- tvärtom. De hyreshöjningar som\r\nde borgerliga med Ny demokratis hjälp nu står i\r\nbegrepp att genomdriva här i kammaren är ett hot\r\nemot den mödosamt tillkämpade stabiliteten.</pre><pre>Anf. 91  TALMANNEN:</pre><pre>Jag får meddela att anslag om kvällsplenum nu har\r\nsatts upp.</pre><pre>Jag måste också erinra om att efter detta ärende så\r\nåterstår ärenden med en sammanlagd anmäld\r\ntaletid på sju och en halv timme, som måste klaras\r\nav i dag om tidsschemat skall hållas.</pre><pre>Jag vill därför vädja till de ärade ledamöterna i\r\nbostadsutskottet att försöka iaktta viss\r\nåterhållsamhet.</pre><pre>Anf. 92  KNUT BILLING (m):</pre><pre>Fru talman! Jag skall gärna visa återhållsamhet men\r\ndet betyder inte att jag tänker korta ned mitt\r\nanförande. Jag tycker detta är ett viktigt ärende och\r\njag tänker ta den tid i anspråk som jag har anmält\r\nmig för.</pre><pre>Det betänkande vi nu behandlar gäller om vi i\r\nSverige skall avskaffa den socialistiska\r\nbostadspolitik som så länge präglat människors\r\nboendesituation. Därför är det inte konstigt att\r\nOskar Lindkvist framställer majoritetens yttrande i\r\nmörka färger, liksom för den delen Eva Zetterberg\r\noch Lars Stjernkvist.</pre><pre>Lars Stjernvkist talade om att detta förslag var en\r\nrivstart. Det tar jag som ett beröm.</pre><pre>Han sade att det var dags att hoppa av, men man\r\nskall betänka sig innan man hoppar av. Det är\r\nriktigt, det skall man göra. Man skall då betänka att\r\nden väg Lars Stjernkvist vill beträda innebär att åka\r\nbaklänges in i framtiden, och det är ingen bekväm\r\noch bra körning, det kan jag försäkra. Det är nog\r\ninget bra alternativ.</pre><pre>Oskar Lindkvist sade att vi ville införa\r\nmarknadshyror i detta system, och så citerade han\r\nmig från ett tidigare inlägg i kammaren. Vad jag\r\nsade då var alldeles rätt. Det står än i dag. Var\r\nOskar Lindkvist kan finna stöd för någonting annat\r\ni det här betänkandet vill jag hemskt gärna att han\r\nredovisar för kammaren.</pre><pre>Vårt förslag innebär att de privilegier som vissa\r\nupplåtelseformer och företag åtnjutit försvinner.\r\nDe som bygger nya hus får nu alla göra det med\r\nsamma spelregler. Den viktiga utgångspunkten för\r\nvåra förslag har ogillats av Socialdemokraterna.</pre><pre>För Oskar Lindkvist är det en självklarhet att HSB\r\noch i viss utsträckning de kommunala företagen\r\nskall ha bättre stöd än andra företag. Han\r\nmotiverar detta med att dessa företag bedriver en\r\nsocial bostadspolitik. Vid detta uppehöll han sig en\r\nhel del i sitt inlägg.</pre><pre>Bakom den argumentationen ligger underförstått\r\natt övriga företag skulle bedriva en motsatt politik.\r\nDetta är ingenting annat än en oförskämdhet mot\r\ndessa företrädare eller mot de politiker som inte\r\ngillar Oskar Lindkvists politik. Självfallet är det så\r\natt alla demokratiska partier i Sveriges riksdag står\r\nför en social bostadspolitik. Vi driver en politik som\r\nvi är övertygade om är till gagn för människorna.</pre><pre>Propositionen innebär också att vi går ifrån ett\r\nsystem som inneburit okänslighet för\r\nbyggkostnader, inflation och ränteläge. Sedan\r\nnuvarande system infördes 1974 har\r\nbyggkostnaderna mer än fördubblats. Observera,\r\nfru talman, att det är en fördubbling i fasta priser.\r\nAlla seriösa debattörer erkänner att nuvarande\r\nsystem starkt bidragit till denna kostnadsökning.\r\nEftersom staten har garanterat räntan har\r\ndessutom entreprenörer, byggherrar och\r\nkonsumenter varit okänsliga för räntans höjd.</pre><pre>Det system vi nu föreslår är enkelt.\r\nBidragsunderlaget blir lika över hela landet och\r\nligger fast över tiden. För första gången kan en\r\nköpare av ett nytt småhus räkna ut hur stort stödet\r\nfrån staten blir. Vad han också vet är att han själv\r\nfår vara med och betala en del av räntekostnaden\r\nom räntorna höjs. Han vet också att han får sänkta\r\nboendekostnader när räntorna sjunker.</pre><pre>Vi är övertygade om att detta nya system kommer\r\natt bidra till sjunkande marknadsräntor. Kan vi\r\ndessutom fortsätta med den framgångsrika kampen\r\nmot inflationen kommer detta leda till sänkta\r\nrealräntor.</pre><pre>Alla vet, även Oskar Lindkvist, att sjunkande\r\nräntor är viktigast av allt när det gäller att få ned\r\nboendekostnaderna.</pre><pre>Oskar Lindkvist sade att det som sker räntemässigt\r\nsker ute i den stora världen, men så enkelt kan man\r\ninte göra det för sig. Det är faktiskt så att ränteläget\r\ni Sverige ligger två procentenheter över den\r\ngenomsnittliga räntenivån i EG. Det är så -- därom\r\när all ekonomisk expertis enig -- att den inhemska\r\npolitik som har förts från socialdemokraternas sida\r\nhar inneburit att räntenivån ligger åtminstone två\r\nprocentenheter högre än vad som är nödvändigt.\r\nNog borde väl Oskar Lindkvist och jag kunna vara\r\növerens om att det vore ganska rimligt att tänka sig\r\natt vi i Sverige skulle kunna vara lika duktiga i\r\nekonomisk politik som genomsnittet inom EG.\r\nNog vore det möjligt att tänka sig en räntesänkning\r\nmed två procentenheter på sikt med en vettig\r\nekonomisk politik. För Oskar Lindkvist tycks inte\r\ndetta vara möjligt, och det är väl det som skiljer oss\r\nnär vi talar om vilken politik som är vettig. Den\r\npolitik som Oskar Lindkvist företräder är\r\nhögräntepolitiken, och den politik som vi\r\nföreträder leder till sänkta räntor.</pre><pre>Alla vet att det är omöjligt att behålla det system\r\nsom vi har i dag. Det var därför som ni\r\nsocialdemokrater tog fram räntelånesystemet. Det\r\nsades att det var så märkligt, därför att det skulle\r\ninnebära lägre kostnader, även för den enskilde.\r\nDet konststycket gick Miljöpartiet och\r\nVänsterpartiet på. Alla andra -- ekonomer,\r\nkreditinstitut, byggare och fastighetsägare -- sade\r\nnej till räntelånesystemet.</pre><pre>När vi på den borgerliga sidan sade att vi, om vi fick\r\nväljarnas förtroende i valet, skulle riva upp det\r\nbeslutet, vad gjorde ni då? Jo, då tidigarelade ni\r\nsystemet för att göra det svårt att riva upp. När vi\r\ntrots tidigareläggningen rev upp det i höstas, blev\r\ndet ett liv på er. Det var så ovisst, sade ni, och\r\nmarknaden måste få ordentliga spelregler. Ändå\r\nlade vi fast spelreglerna för 1993. Vi redovisade vår\r\ngemensamma grundsyn, som de borgerliga\r\npartierna hade lagt fast i regeringsförklaringen, och\r\ndå sade ni att den var alltför löslig, att den inte gav\r\nnågra fasta linjer. När så Georg Danell, efter\r\nmindre än fyra månaders intensivt arbete, lade\r\nfram ett förslag, byggt på den grundsynen, hade det\r\nplötsligt gått för fort. När förslaget efter några\r\nveckor presenterades i\r\nkompletteringspropositionen gick det för fort. När\r\nvi nu skall fatta beslut går det också för fort.</pre><pre>Frågan är då hur ni skall få det här att gå ihop.\r\nInnan vi lägger fram våra konkreta förslag går det\r\nlångsamt. När vi lägger fram dem går det för fort,\r\ntrots att det bara är ett par månader mellan de här\r\nolika, oförenliga, ståndpunkterna.</pre><pre>Nu kommer socialdemokraterna med en tredje\r\nståndpunkt. De säger: Låt oss tillsätta en\r\nparlamentarisk utredning, låt oss gemensamt ta\r\nfram ett tåligt system. Det berättigade kravet att\r\nmarknaden bör veta vad som skall gälla under\r\nkommande år har de glömt nu.\r\nSocialdemokraterna föreslår inget annat än att\r\nräntelånesystemet skall införas och att en utredning\r\nskall tillsättas för att ersätta det med något annat.</pre><pre>Den enda fråga jag vill ställa till Oskar Lindkvist är\r\ndenna: Varför skall man införa räntelånesystemet,\r\nom man samtidigt säger att det skall ersättas med\r\nnågonting annat? Agne Hansson har tidigare ställt\r\nden frågan, men han har inte fått något svar. Jag\r\nhoppas att jag får ett svar.</pre><pre>Jag hade också hoppats, fru talman, att vi i dag\r\nskulle kunna diskutera Georg Danells förslag\r\nnummer två, men det är inte möjligt, då det är ute\r\npå remiss. Där finns ett förslag som vi gärna hade\r\nbehandlat i dag och som flera talare har tagit upp i\r\ndebatten, nämligen ett bra bosparförslag. Det rör\r\nsig om ett individuellt bosparande, icke något\r\nkollektivt bosparande -- ett sådant sparsystem står\r\nicke den borgerliga regeringen för. Vi har haft nog\r\nmed kollektiva sparsystem i Sverige.</pre><pre>Det hade naturligtvis varit bra om vi hade kunnat\r\nföra en diskussion om detta. Nu kan jag bara säga\r\natt det är viktigt att vi snabbt får ett bra\r\nbosparsystem i Sverige. Det är viktigt, mot\r\nbakgrund av att vi får högre kontantinsatser i\r\nboendet, och då är det viktigt att vi stimulerar\r\nsparandet till en egen bostad.</pre><pre>Det har också sagts att det nya systemet skulle leda\r\ntill ytsnålare bostäder, och det tror jag i och för sig\r\när riktigt. Vi har i dag en bostadsyta på i genomsnitt\r\n45 m2 per invånare. I västra Tyskland, med\r\nväsentligt högre levnadsstandard, har man 36 m2,\r\ndvs. 20 % mindre. Det är rimligt att tänka sig att\r\ndetta leder till att vi får mindre lägenheter.</pre><pre>Det blir i alla fall inte som när socialdemokraterna\r\nhöll på med den s.k. byggutmaningen, där man\r\nskulle sänka kostnaderna per kvadratmeter. När\r\nbyggarna kom in med sina projekt sade\r\nmyndigheterna att det var för dyrt, och då gick\r\nbyggarna hem och lade på några kvadratmeter\r\nsovrums-  eller vardagsrumsyta, gick tillbaka till\r\nlänsbostadsnämnden och sade: Nu har vi sänkt den\r\ngenomsnittliga kostnaden. Vad bra, sade\r\nlänsbostadsnämnden. Byggandet blev dyrare.\r\nLägenheten blev större. Det blev dyrare för staten,\r\nmen det blev också dyrare för den enskilde.</pre><pre>Detta försvinner nu. Vi får en marknad som är\r\nanpassad efter konsumenternas värderingar, och\r\ndet tror jag är mycket viktigt.</pre><pre>Vi får också ett förslag som har en bred majoritet.\r\nEva Zetterberg bekymrade sig och sade att det var\r\nen smal majoritet. Min fråga till henne är: Hur\r\nmånga partier begär hon att det skall vara? Bakom\r\ndet här förslaget står Centerpartiet, Folkpartiet,\r\nKds, Moderaterna och Ny demokrati. Är det också\r\nVänsterpartiet som skall vara med för att det skall\r\nvara en bred majoritet? Är det definitionen?</pre><pre>Fru talman! Får jag avslutningsvis säga att det gäller\r\natt hitta nya lösningar, att vara kreativ, att ge\r\narkitekter möjligheter och utrymme på den här nya\r\nmarknaden som kommer att uppstå. Då kommer vi\r\natt se lösningar som tillgodoser enskilda\r\nkonsumenters värderingar och önskemål, inte de\r\nprofessionella byggbyråkraternas. Den enskilde\r\nstår i centrum.</pre><pre>Oskar Lindkvist kallar detta ett systemskifte.\r\nMåhända är det ett systemskifte att vi nu äntligen\r\nlåter den enskilde stå i centrum. Jag måste säga, fru\r\ntalman, att jag hälsar ett sådant systemskifte med\r\nden största tillfredsställelse. Jag tror att det är\r\nprecis det som svenska konsumenter har väntat på\r\ni många år.</pre><pre>Därmed vill jag yrka bifall till utskottets hemställan\r\ni bägge betänkandena.</pre><pre>Anf. 93  OSKAR LINDKVIST (s) replik:</pre><pre>Fru talman! I varje fall Moderaternas väljare har\r\nväntat på det här systemskiftet. Detta är ett\r\nmoderat förslag, som nu regeringen har fastnat för\r\noch som man nu för fram i riksdagen för beslut. Det\r\när inget förslag som har en bred förankring bland\r\nbostadskonsumenterna. De allmännyttiga\r\nbostadsföretagen, de kooperativa\r\nbostadsföretagen, hyresgästernas riksorganisation\r\noch de som arbetar med bostäder utan egna\r\nvinstintressen går emot det här förslaget på bred\r\nfront. De tycker att det är oacceptabelt att man\r\nlägger om den politiska kursen, mot en utveckling\r\ndär kommunernas möjligheter att påverka\r\nbostadsbyggandet minimeras och den kapaciteten\r\nflyttas över på de fria krafterna på\r\nbostadsmarknaden. Det är precis detta som det\r\nhandlar om.</pre><pre>Det är ett systemskifte, men det gagnar inte på sikt\r\nen social bostadspolitik. Knut Billing är inte känd\r\nför att ha någon stark social känsla, i varje fall inte\r\npå bostadsområdet, med tanke på allt vad han har\r\nfått ur sig de senaste åren när det gäller\r\nbostadspolitik.</pre><pre>Jag har tidigare i debatten i dag sagt att det är bra\r\natt man drar i gång ett bosparande. Det kommer att\r\nfylla en stor funktion. Men jag har också kritiserat\r\nförslaget ur den synpunkten att det i dag är för stora\r\negeninsatser som behövs för att skaffa en egen\r\nbostad. Det är många som inte har möjligheter,\r\nframför allt ungdomar, att plocka fram 100 000 eller\r\n150 000 kr. till en egeninsats för att komma över en\r\negen lägenhet. På sikt kommer detta att medverka\r\ntill att vi får en av de största segregationer på svensk\r\nbostadsmarknad som vi någonsin har haft. Det blir\r\nresultatet av det nuvarande regeringsförslaget.</pre><pre>Anf. 94  KNUT BILLING (m) replik:</pre><pre>Fru talman! Vad vi nu har att ta ställning till i\r\nriksdagsbeslutet är två alternativ: antingen\r\ngenomför man det som föreslås i propositionen,\r\nsom de borgerliga utskottsledamöterna har ställt sig\r\nbakom, eller också genomför man det som\r\nSocialdemokraterna har föreslagit, nämligen att\r\ninföra räntelånesystemet. Samtidigt tillsätter man,\r\nenligt Socialdemokraterna, en utredning för att\r\navskaffa räntelånesystemet.</pre><pre>Då är det intressant att veta: Vad säger de som vi\r\nhar hört i en utskottsutfrågning om dessa förslag?\r\nSå här säger Claes Norgren, riksbanken:</pre><pre>''Sammantaget är det riksbankens uppfattning att\r\nsystemet är positivt i sina huvuddrag. Det följer väl\r\nde riktlinjer som vi tidigare har pekat på som\r\nväsentliga.''</pre><pre>Sören Rung säger: ''Vi har under\r\nutredningsarbetets gång haft tillfälle att yttra oss\r\ndirekt till utredaren. Våra synpunkter har i allt\r\nväsentligt tillgodosetts i propositionen.''</pre><pre>Sören Rung säger vidare: ''Vi konstaterar med\r\ntillfredsställelse att det nya systemet i allt väsentligt\r\nlämnar det gamla beståndet orört. Det har varit\r\nmycket väsentligt för oss.</pre><pre>När det gäller bidragsdelen har jag samma\r\nuppfattning som Claes Norgren ''att det är\r\nprincipiellt bra att bidragssystemet skiljs från\r\nfinansieringen''.</pre><pre>Claes Norgren säger litet längre fram i utfrågningen\r\n''att det nu presenterade förslaget är att föredra vad\r\ngäller robusthet och enkelhet, om man jämför det\r\nmed det tidigare föreslagna räntelånesystemet''.</pre><pre>Sören Rung säger: ''Jag kan göra samma\r\nbedömning när det gäller det gamla förslaget om\r\nräntelån.''</pre><pre>Bengt-Owe Birgersson från SABO säger i\r\nutfrågningen: ''Sammanfattningsvis kommer jag\r\nfram till att den grundläggande struktur som finns i\r\nutredningens förslag -- med det menar jag då den\r\nparameteruppsättning som finns, dvs. ett\r\nschablonbelopp per kvadratmeter, att man ger stöd\r\ntill en vis del av räntan, att det stödet trappas ned\r\nnär huset blir äldre -- mycket väl kan ligga till grund\r\nför ett nytt bostadsfinansieringssystem.''</pre><pre>Den allvarliga kritik som Oskar Lindkvist framför\r\ndelas alltså inte av andra. Det är faktiskt så, Oskar\r\nLindkvist, att det inte finns någon s.k. expert i\r\nKonungariket Sverige som ställer upp på Oskar\r\nLindkvists räntelån. Nämn i så fall gärna någon som\r\ngör det!</pre><pre>Anf. 95  OSKAR LINDKVIST (s) replik:</pre><pre>Fru talman! Billing började replikskiftet med att\r\nsäga att räntelånet står emot regeringsförslaget och\r\natt detta är två alternativ. Jag drar då genast\r\nslutsatsen att räntelånet är precis lika bra som\r\nregeringsförslaget. Räntelånet är under första året\r\nmycket bra för bostadskonsumenterna, men det är\r\ninte regeringsförslaget. På sikt är regeringsförslaget\r\nklart sämre även i ett läge där realräntorna ger\r\nbättre ekonomiska förutsättningar att hantera\r\nbostadsfinansieringen.</pre><pre>Nu försöker Billing ge sken av att det är den\r\nnuvarande regeringen som har lyckats att ta ner\r\ninflationen. Det är klart att regeringen inte är\r\nalldeles ''oskyldig'', men detta har ju sin grund i\r\nbeslutet att tillsätta Rehnbergkommissionen, dvs.\r\natt få jobbarna att medverka i en ekonomisk\r\nstabiliseringsprocess. Detta har inte alls någonting\r\nmed den borgerliga regeringen att göra. Den\r\nutveckling som nu sker kommer med automatik på\r\ngrundval av de grundläggande förutsättningar som\r\nRehnbergkommissionen arbetat fram. Både\r\nSocialdemokraterna och den nuvarande regeringen\r\när naturligtvis ute efter att få bästa realränta i\r\nförhållande till de kostnader som kommer att\r\nåsamkas statskassan.</pre><pre>Sedan lyckas Billing med bedriften -- det är\r\nonekligen en bedrift -- att plocka fram tre bankmän\r\nsom anlägger ekonomiska synpunkter på\r\nregeringsförslaget. Han förbiser alla stora, viktiga\r\noch erfarna organisationer på bostadssektorn som\r\nkan de här frågorna och jobbar med dem. De har\r\ndirekt kontakt med bostadskonsumenterna, och de\r\nhar gjort fantastiska insatser på det\r\nbostadspolitiska området i Sverige. Deras\r\nsynpunkter är inte värda någonting mot att tre\r\nbankmän tycker att regeringsförslaget ur deras\r\nekonomiska synpunkt är bättre än andra förslag.\r\nJag tycker att detta är ganska svagt. Förslaget om\r\nräntelån hade hyggliga remisser i ett normalt\r\nremissförfarande. Många som yttrat sig om Danells\r\nförslag har uttryckt stor besvikelse över att de inte\r\nhar fått tid att analysera resultatet ordentligt. En\r\ndel av dessa instanser har därför svarat med mycket\r\nstor tvekan.</pre><pre>Anf. 96  KNUT BILLING (m) replik:</pre><pre>Fru talman! Det faktum att det finns två alternativ\r\nbehöver inte med automatik innebära att det är två\r\njämngoda alternativ. Det var också därför vi hade\r\nen utfrågning i detta ärende i bostadsutskottet. Det\r\nvar från den utfrågningen som jag citerade och\r\nkunde konstatera att riksbanken, Fastighetskredit\r\noch SABO med Bengt-Owe Birgersson säger att\r\ndetta går alldeles utmärkt och att det är ett utmärkt\r\nförslag, bättre än räntelånesystemet.</pre><pre>Då säger Oskar Lindkvist att Socialdemokraterna\r\nhade fått bra remissvar på sitt förslag om ett\r\nräntelånesystem. Men det är ju faktiskt så, Oskar\r\nLindkvist, att det förslaget möttes av en mördande\r\nkritik. Alla sade att det systemet är dömt att\r\nmisslyckas. Om vi kan få ner inflationen och vi får\r\nhöga realräntor, kan räntelånesystemet inte\r\nfungera, sade hela marknaden enstämmigt till oss.\r\nDet är den situationen vi står inför i dag, Oskar\r\nLindkvist.</pre><pre>Menar Oskar Lindkvist på allvar att han\r\nfortfarande med dagens realränta anser att\r\nräntelånesystemet är överlägset? I så fall måste jag\r\nsäga att han är ensam. Ibland kan man gratulera\r\nnågon till att vara ensam, men i det här fallet vill jag\r\nbeklaga både Socialdemokraterna och Oskar\r\nLindkvist.</pre><pre>Anf. 97  ULF BJÖRKLUND (kds):</pre><pre>Fru talman! Som representant för\r\nKristdemokratiska samhällspartiet i\r\nbostadsutskottet har jag, liksom partiet, kastats in i\r\nen mycket dynamisk period då bostadspolitiken\r\noch finansieringsfrågorna på ett alldeles speciellt\r\nsätt kommit i centrum. Även om vi inte var med i\r\nriksdagen under den förra mandatperioden, har vi\r\nändå aktivt deltagit i debatten om de\r\nbostadspolitiska frågorna, och då inte minst på\r\nmarkplanet ute i kommunerna.</pre><pre>Redan i valrörelsen 1991 uttalade vi vårt bestämda\r\nnej till det s.k. räntelånesystemet, och följaktligen\r\ndeltog vi efter valet 1991 i beslutet att riva upp det\r\ntidigare fattade beslutet om räntelån. Vad vi\r\nhuvudsakligen anförde i argumentationen var att\r\nett nytt bostadsfinansieringssystem måste utformas\r\nså, att det inte bidrar till en ökad inflation och press\r\nuppåt på räntan. De farhågor som fanns för att den\r\ns.k. skuldfällan i räntelånesystemet skulle komma\r\natt drabba många boende, kanske främst i glesbygd\r\noch mindre tätorter, var också ett tungt vägande\r\nskäl. Dessa farhågor har senare förstärkts och\r\ntilltagit i styrka under våren 1992.</pre><pre>Räntelånesystemets brister har tydligen numera\r\ninsetts av både Socialdemokraterna och\r\nVänsterpartiet, eftersom man i motionerna Bo14\r\noch Fi44 har yrkanden om att tillsätta en ny\r\nutredningen om bostadsfinansieringen, samtidigt\r\nsom man avvisar regeringens föreliggande förslag.</pre><pre>Fru talman! Bostaden har en mycket central roll i\r\nmänniskors liv. Bostaden är en social knutpunkt,\r\narbetsplats och även fritidsmiljö. I bostaden vårdas\r\nbarn och äldre, där kopplar man av och vilar. Där\r\nges också utlopp för kreativitet och kulturell\r\nverksamhet. Boendekostnaderna är dessutom en\r\nav de största utgifterna i en normal hushållsbudget.\r\nLåt oss slå fast: Tillgång till en bra bostad är för vår\r\ndel en självklar social rättighet.</pre><pre>Samtidigt är det viktigt att vi påminner oss om den\r\ngoda bostadsstandard vårt land faktiskt har jämfört\r\nmed de flesta andra länder. Över en miljard\r\nmänniskor runt om i vår värld saknar en\r\nmänniskovärdig bostad. Detta måste innebära att\r\nvår bostadspolitik inte får subventionera eller\r\nuppmuntra ''lyxboende'' eller att en sådan materiell\r\nstandard utvecklas som är oförenlig med en mer\r\nrättvis fördelning av jordens resurser.</pre><pre>Kristdemokratiska samhällspartiets målsättning\r\nmed bostadspolitiken stämmer väl överens med de\r\nutgångspunkter som väglett vid utformningen av\r\nregeringsförslaget, nämligen att bostadspolitiken\r\nskall utformas så, att alla ges möjlighet till en god\r\nbostad till ett rimligt pris, med ökad valfrihet och\r\nstärkt inflytande över det egna boendet. Respekten\r\nför enskilda människor kräver en långsiktig\r\nplanering från samhällets sida, en planering som\r\nmåste utgå från att människorna själva skall kunna\r\nforma sina liv i frihet och under ansvar i gemenskap\r\nmed andra.</pre><pre>Under min första säsong i bostadsutskottet har jag\r\nflera gånger sett prov på att man där försöker lyssna\r\npå varandra för att komma fram till bra\r\ngemensamma beslut. Efter konstruktiva debatter i\r\nutskottet har vi enats om att till regeringen göra\r\nnågra tillkännagivanden. Det handlar då om\r\nfördjupning av kreditgivningen i vissa fall, den\r\nregionala bostadspolitiska organisationen och\r\nnettoaviseringssystemet. I viss mån gäller det också\r\nikraftträdandereglerna.</pre><pre>Ett annat exempel på att vi lyssnar på varandra i\r\nutskottet gäller förslaget om fonden för fukt- och\r\nmögelskador. Regeringen föreslog i årets\r\nbudgetproposition att den statliga fonden för fukt-\r\noch mögelskador skulle avvecklas. På förslag av ett\r\nhelt enigt bostadsutskott beslutade emellertid\r\nriksdagen om fortsatt bidragsgivning. Beslutet\r\ninnebar vidare att ramen för bidrag till fonden för\r\nfukt- och mögelskador vidgades till 50 milj.kr. för\r\natt trygga den fortsatta verksamheten. Det är mot\r\nden bakgrunden man måste se utskottets\r\navstyrkande av förslaget om ytterligare 50 milj.kr.\r\ntill fonden enligt ett yrkande i motionen Fi41.</pre><pre>Ett yrkande i motion Bo14 av Oskar Lindkvist m.fl.\r\ngäller tillsättande av en parlamentarisk utredning\r\nmed uppgift att föreslå ett långsiktigt\r\nfinansieringssystem. Ett liknande yrkande finns\r\näven i Vänsterpartiets partimotion Fi44.</pre><pre>I sin motivering för yrkandet om avslag på dessa\r\nmotioner hänvisar utskottsmajoriteten till vad som\r\nanförts i propositionen i den här frågan, nämligen\r\natt det är regeringens avsikt att efter år 1995 göra\r\nen avstämning av utfallet av reformen inför den\r\nfortsatta omdaningen av finansieringssystemet. Vid\r\nden tidpunkten kan regeringen komma att\r\növerväga ytterligare insatser t.ex. i fråga om\r\nbostadsbidragen, om så skulle visa sig nödvändigt.\r\nOm kontrollstationen 1995 visar att revideringar av\r\nsystemet bör göras finns i det läget anledning för\r\nriksdagen att överväga formerna för en eventuell\r\nkompletterande utredning, som mycket väl kan\r\nvara parlamentarisk. Det är naturligtvis att föredra\r\natt man har en så bred politisk majoritet som\r\nmöjligt vid utformningen av så viktiga frågor som\r\nfinansieringen av bostadsförsörjningen.</pre><pre>Det viktiga nu är ändå att äntligen ge aktörerna på\r\nbostadsmarknaden de signaler som krävs för att de\r\ni sin tur skall kunna fatta de långsiktiga beslut som\r\nofta är nödvändiga när det gäller frågor om boendet\r\ni vid mening.</pre><pre>Fru talman! Regeringens förslag till nytt\r\nfinansieringssystem rymmer i flera avseenden de\r\nidéer som Kristdemokratiska samhällspartiet\r\nframförde i sin bostadspolitiska motion till\r\nriksdagen under den allmänna motionstiden redan\r\når 1988.</pre><pre>Fru talman! Med detta yrkar jag bifall till\r\nbostadsutskottets hemställan i betänkandena\r\nBoU23 och Bou25.</pre><pre>Anf. 98  BRITTA SUNDIN (s):</pre><pre>Fru talman! Förutom bostadsfinansieringen skall\r\ndebatten i dag också handla om bostadsutskottets\r\nbetänkande 25 om bostadsbidragen för första\r\nhalvåret 1993. Utskottsmajoriteten föreslår en\r\nhöjning av den övre hyreskostnadsgränsen för\r\nbarnfamiljer i enlighet med regeringens\r\nproposition. För att få råd med detta föreslår man\r\nockså en höjning av den nedre\r\nhyreskostnadsgränsen. Detta innebär att höjningen\r\nurholkas.</pre><pre>I den debatt vi just lyssnat till har det med all\r\nönskvärd tydlighet framkommit att hyrorna\r\nkommer att höjas markant om förslaget till\r\nbostadsfinansieringssystem bifalls. Förutom de\r\nkostnadsfördyringar som detta innebär för\r\nnyproduktionen, läggs också kostnader för minskat\r\nräntestöd med 3,4 miljarder ut på det befintliga\r\nbeståndet.</pre><pre>Enligt propositionen innebär det en hyreshöjning\r\nmed 70 kr./m2, alltså med 400--500 kr. per månad\r\nför en normalstor lägenhet.</pre><pre>Det är klart att detta innebär stora svårigheter att\r\nklara den ekonomiska situationen för väldigt\r\nmånga människor. Därför är det nödvändigt med\r\nen höjning av bostadsbidragen.</pre><pre>För oss socialdemokrater är bostadsbidragen en\r\nviktig del av den sociala bostadspolitiken. Det gör\r\natt de flesta kan skaffa sig en bostad efter behov.\r\nÄven om man har små inkomster skall man ha råd\r\natt bo. Precis på samma sätt som sjukvård,\r\nutbildning och omsorg skall också bostaden vara en\r\nsocial rättighet -- för alla i det här landet.</pre><pre>Vi har i Sverige varit framgångsrika när det gäller\r\nbostadspolitiken. Vi har kanske världens högsta\r\nbostadsstandard, och vi har en jämnare fördelning\r\nav bostadsbeståndet än något annat land. I Sverige\r\nbor de allra flesta bra oberoende av plånbokens\r\ntjocklek, och det är så vi socialdemokrater vill ha\r\ndet.</pre><pre>Därför måste jag erkänna att det känns mycket\r\noroande att stå här och tala om bostadsbidragen i\r\ndag. Det sker ett totalt systemskifte på\r\nbostadspolitikens område, det har vi fått klart för\r\noss i den tidigare debatten i dag. Och målet för\r\ndetta systemskifte är att ta bort alla\r\nbostadssubventioner. Det beslut som vi kommer att\r\nfatta i dag beträffande bostadsbidragen kommer att\r\ngälla för första halvåret 1993.</pre><pre>Hur kommer det att bli med bostadsbidragen i\r\nframtiden? Är det också ett bostadsstöd som på sikt\r\nskall försvinna? Det förslag vi diskuterar i dag\r\ninnebär ju att de som har bostadsbidrag inte på\r\nlångt när kompenseras för de höjda\r\nhyreskostnaderna.</pre><pre>I en rapport från boverket från i mars i år kan man\r\nse att det finns 328 000 hushåll som har\r\nbostadsbidrag i dag, varav 272 000 är hushåll med\r\nbarn. Bostadsbidragen har god fördelningspolitisk\r\nträffsäkerhet, säger boverket. Bostadsbidragen går\r\ntill hushåll med låga inkomster och till hushåll med\r\nstor försörjningsbörda.</pre><pre>Hur kommer framtiden att se ut för dessa familjer\r\nom bostadsstödet fortsätter att urholkas?</pre><pre>Det är bra att den övre hyreskostnadsgränsen höjs,\r\nmen det räcker inte. Enligt boverket ligger 45 % av\r\nhushållen på eller över den övre kostnadsgränsen.\r\n55 % ligger alltså under. Genomsnittshyran för\r\n1991 är 3 850 kr. Många hushåll kommer således\r\nmed dagens förslag, trots höjda hyror, att få lägre\r\nbostadsbidrag för nästa år.</pre><pre>För att i någon mån kompensera för\r\nhyreshöjningarna föreslår vi socialdemokrater att\r\nden nedre hyreskostnadsgränsen bibehålls\r\noförändrad. Det innebär en ökning med 112\r\nkr./månad i förhållande till regeringens förslag till\r\nalla barnfamiljer som har bostadsbidrag.</pre><pre>Detta har vi klargjort i en reservation. Jag yrkar\r\nbifall till den socialdemokratiska reservationen i\r\nbetänkande 25.</pre><pre>Anf. 99  EVA ZETTERBERG (v) replik:</pre><pre>Fru talman! Jag vill först säga till Britta Sundin att\r\njag instämmer i den socialdemokratiska\r\nreservationen. Det är helt fel att man höjer den\r\nnedre gränsen.</pre><pre>Jag tyckte dock inte att Socialdemokraterna hade\r\nnågot svar på varför de inte kan stödja de yrkanden\r\nsom Vänsterpartiet har vad gäller bostadsbidragen.</pre><pre>Anf. 100  BRITTA SUNDIN (s) replik:</pre><pre>Fru talman! Om man har gemensam vårdnad efter\r\nskilmässa får båda föräldrarna bostadsbidrag med\r\n1 000 kr. Man är således inte helt utlämnad vid en\r\nskilsmässa.</pre><pre>När det gäller bostadsbidrag för sammanboende\r\ngjorde vi förra året en beställning hos regeringen\r\nom att man skulle återkomma till riksdagen när\r\nutredningen om partnerskapet var klar. Eftersom\r\nden nu blir klar snart och den fråga vi i dag\r\nbehandlar bara omfattar första halvåret 1993,\r\ntycker vi att man kan avvakta förslaget. Vi väntar\r\npå den åtgärd som kommer från regeringens sida.</pre><pre>Anf. 101  EVA ZETTERBERG (v) replik:</pre><pre>Fru talman! Jag skall inte förlänga debatten\r\nytterligare. Jag vill bara säga att jag beklagar att\r\ninte ens Socialdemokraterna kan ställa upp i de två\r\nfrågorna. Det är klart att man från politiskt håll\r\nsäger att -- vad gäller bostadsbidrag till två\r\nsammanboende av samma kön -- man kan vänta\r\nytterligare ett halvår på utredning. För personer av\r\nsamma kön som bor tillsammans och har låga\r\ninkomster är även det halvåret betungande,\r\neftersom det kostar så mycket mera att bo. Dessa\r\nmänniskor beklagar säkert att Socialdemokraterna\r\nhar intagit den ståndpunkten.</pre><pre>Anf. 102  BRITTA SUNDIN (s) replik:</pre><pre>Fru talman! Till Eva Zetterberg vill jag gärna säga\r\natt jag känner sympati för den här motionen. Jag\r\nhoppas att det kommer ett positivt besked från\r\nregeringen när utredningen är klar.</pre><pre>Anf. 103  BIRGER ANDERSSON (c):</pre><pre>Fru talman! Dagens bostadspolitiska debatt har\r\nnästan enbart handlat om bostadsutskottets\r\nbetänkande nr 23, som berör statens stöd för\r\nbostadsfinansiering. Britta Sundin tog emellertid\r\nupp bostadsutskottets betänkande nr 25, som\r\nbehandlar det selektiva stödet, bostadsbidragen.\r\nJag tänker, liksom Britta Sundin, litet grand beröra\r\nbostadsbidragen, dvs. utskottets betänkande nr 25.</pre><pre>I regeringkansliet pågår ett utredningsarbete, som\r\nbl.a. innebär en översyn av\r\nbostadsbidragssystemet. Därför föreslås i\r\nkompletteringspropositionen att betämmelserna\r\nom bostadsbidrag till barnfamiljer och till hushåll\r\nutan barn i nuläget fastställs endast för första\r\nhalvåret 1993, dvs. månaderna januari--juni. När\r\nutredningsarbetet har avslutats är det regeringens\r\navsikt att återkomma med förslag till nya regler. De\r\nnya reglerna skall kunna gälla fr.o.m. den 1 juli\r\n1993.</pre><pre>Huvudprincipen i regeringens förslag är att samma\r\nregler skall gälla för första halvåret 1993 som för år\r\n1992. Det innebär bl.a. att bidragen bestäms med\r\nutgångspunkt i den bidragsgrundande inkomst som\r\nkan beräknas utifrån 1991 års taxering.</pre><pre>Jag kommer att beröra några justeringar som\r\nregeringen föreslår i nu gällande regler.</pre><pre>För barnfamiljer införs en upplysningsskyldighet\r\ntill kommunen, när det gäller väsentliga\r\ninkomstökningar i förhållande till 1991 års\r\ntaxering. Det innebär att kommunen kan ompröva\r\nett beslut både vid väsentliga inkomstminskningar\r\noch vid väsentliga inkomstökningar.</pre><pre>När det gäller hushåll utan barn påverkas\r\nbostadsbidragets storlek av om hushållet har\r\nstudiemedel eller ej. För dem som har beviljats\r\nbostadsbidrag och därefter får studiemedel införs\r\nockså en upplysningsskyldighet till kommunen.</pre><pre>Eftersom vi är överens om de två nämnda\r\nregeländringarna och en del andra, kommer jag att\r\nberöra en förändring som vi är politiskt oense om.</pre><pre>Som jag sade inledningsvis utgör bostadsbidragen\r\nett selektivt stöd -- ett stöd som skall lindra\r\neffekterna av bostadskostnadsökningarna. I dag\r\nhar närmare hälften av de barnfamiljer som är\r\nberättigade till bostadsbidrag en bostadskostnad\r\nsom är högre än övre bostadskostnadsgränsen.</pre><pre></pre><pre>Därför är det motiverat, tycker vi från regeringens\r\nsida, med en höjning av den högre\r\nbostadskostnadsgränsen, varför regeringen också\r\nföreslår en höjning av den övre gränsen med mellan\r\n500 och 700 kr. beroende på antalet barn. Om\r\ndenna höjning föreligger alltså fullständig politisk\r\nenighet i utskottet.</pre><pre>När det gäller den nedre gränsen föreslår\r\nregeringen däremot en höjning med 150 kr. för\r\nsamtliga barnfamiljer. Mot detta reserverar sig\r\nSocialdemokraterna och får instämmande från\r\nVänsterpartiet i en särskild meningsyttring.</pre><pre>Regeringen, liksom utskottsmajoriteten, anser det\r\nnödvändigt med en höjning av nedre\r\nbostadskostnadsgränsen för att möjliggöra en\r\nhöjning av den övre gränsen med mellan 500 och\r\n700 kr.</pre><pre>Jag har studerat litet grand hur vi behandlade den\r\nhär frågan i fjol när Britta Sundin satt i\r\nregeringsposition. Vi det tillfället försvarade hon\r\nden dåvarande regeringens förslag, som innebar att\r\nden nedre bostadskostnadsgränsen höjdes med\r\n100 kr. och den övre höjdes med mellan 400 och 500\r\nkr. Det innebär med andra ord att Britta Sundin\r\nanser att det statsfinansiella läget är så mycket\r\nbättre nu än i maj år 1991. Kan det verkligen\r\nstämma, Britta Sundin?</pre><pre>Avslutningsvis, fru talman, vill jag yrka bifall till\r\nutskottets hemställan i betänkande 25 och avslag på\r\nreservationen.</pre><pre>Anf. 104  BRITTA SUNDIN (s):</pre><pre>Herr talman! Det är riktigt, precis som Birger\r\nAndersson säger, att både den övre och den nedre\r\nbostadskostnadsgränsen höjdes förra året. Birger\r\nAndersson glömde emellertid att nämna att det --\r\nnu blir det mycket med teknikaliteter eftersom det\r\ntekniskt är litet komplicerat att beräkna\r\nbostadsbidrag -- för den första delen av\r\nbostadskostnaden ges 75 % i bidrag och för den\r\nsenare delen 50 %. Det vi förra året gjorde var att\r\näven höja gränsen för vid vilken nivå man får 75 %\r\nresp. 50 %. Totaltutfallet blev alltså inte lika\r\nnegativt den gången som det skulle bli i dag.</pre><pre>I mitt tidigare inlägg sade jag att jag känner mig\r\nväldigt orolig för hur man framgent kommer att\r\nbehandla frågan om bostadsbidrag, och jag skulle\r\nvilja veta hur Centern framledes kommer att ställa\r\nsig när det gäller bostadsbidragen.</pre><pre>Om jag får påminna Birger Andersson, hade\r\nCentern förra året en reservation när det gäller\r\nbostadsbidrag till ungdomar och till hushåll utan\r\nbarn. I reservationen sade man att man ville lägga\r\nsig på en högre nivå än vad vi från den dåvarande\r\nsocialdemokratiska regeringens sida, från\r\nmajoritetens sida, ansåg oss ha råd med. Jag har\r\ninte noterat att Centern har tagit upp frågan i dag,\r\nmen jag skulle ändå, med tanke på att Moderaterna\r\ngår ut och kräver att dessa bostadsbidrag skall tas\r\nbort, vilja fråga om Centern står kvar vid sin\r\ninställning att det är viktigt med bostadsbidrag även\r\ntill ungdomar och till hushåll utan barn. Kan vi lita\r\npå att Centern ställer upp, om det skulle visa sig\r\nfinnas möjligheter till att öka bostadsbidragen även\r\nför den kategorin?</pre><pre>Anf. 105  BIRGER ANDERSSON (c):</pre><pre>Herr talman! Jag vill till en början påminna Britta\r\nSundin om att när den dåvarande\r\nsocialdemokratiska regeringen lade fram sitt\r\nförslag till budget för budgetåret 1991/92\r\nberäknades underskottet i januari 1991 till 5,5\r\nmiljarder kronor. Enligt den senaste prognosen,\r\nnr 6, från riksrevisionsverket blir underskottet över\r\n71 miljarder kronor. Jag vill alltså hävda att det\r\nstatsfinansiella läget har försämrats under det här\r\nbudgetåret, som Socialdemokraterna kan anses\r\nfortfarande ha stort ansvar för. I mitt\r\ninledningsanförande ställde jag därför frågan\r\nvarför Socialdemokraterna nu anser sig kunna\r\nlägga ut pengar på ytterligare bostadsbidrag,\r\neftersom man i fjol, i maj, när detta diskuterades av\r\nbl.a. Britta Sundin och mig, var helt emot den\r\ntypen av tankegångar.</pre><pre>Det är också riktigt, precis som Britta Sundin sade,\r\natt vi i maj 1991 hade ett förslag om att ytterligare\r\nhöja bostadskostnadsgränsen för ungdomar. Med\r\nhänsyn till den försämring av det statsfinansiella\r\nläge som jag här har redovisat anser vi oss i nuläget\r\ninte kunna lägga fram detta förslag.</pre><pre>I mitt inledningsanförande sade jag också att vi i\r\nCentern tror på ett selektivt bostadsstöd. Det\r\ngenerella stödet har ju diskuterats mycket här, och\r\noppositionen är väl överens med oss om att vi inte\r\nkan ge så stort generellt stöd som vi ger i dag. I\r\nframtiden kommer vi från regeringens sida i stället\r\natt mycket noggrant följa upp hur det selektiva\r\nstödet kommer att utvecklas, och i\r\nregeringskansliet finns det en utredningsgrupp som\r\narbetar med den här frågan. Britta Sundin får ge sig\r\ntill tåls och se vad man kommer fram till i\r\nutredningen.</pre><pre>Anf. 106  BRITTA SUNDIN (s):</pre><pre>Herr talman! Jag tar fasta på att Birger Andersson\r\nanser att man skall slå vakt om bostadsbidraget. Jag\r\ntolkar hans inlägg på det sättet när han säger att det\r\när viktigt med ett selektivt stöd, eftersom boverket\r\nhar kunnat visa att bostadsbidragen hamnar precis\r\nrätt, dvs. hos dem som verkligen behöver\r\nbostadsbidrag. Det innebär också att människor\r\nkan efterfråga bostad, och att de har råd att ha\r\nbostad efter sitt behov och inte efter sin plånbok.</pre><pre>När det gäller våra olika budgetalternativ, Birger\r\nAndersson, är det faktiskt så att vi från\r\nsocialdemokratiskt håll har kunnat uppvisa ett\r\nbudgetförslag som är betydligt starkare än\r\nregeringens förslag, trots att vi ökar anslaget till\r\nbostadsbidrag, som vi anser vara väldigt viktigt. Vi\r\nvill med vår politik värna om och satsa på de\r\nmänniskor som av olika anledningar har bekymmer\r\nmed sin ekonomi, och som har behov att få just den\r\nhär typen av stöd.</pre><pre>Vi klarar alltså detta inom våra budgetramar.</pre><pre>Anf. 107  BIRGER ANDERSSON (c):</pre><pre>Herr talman! Det jag diskuterar med Britta Sundin\r\när innevarande budgetår. Läget har försämrats\r\nkraftigt. När ni diskuterade detta med oss i maj\r\n1991 då vi befann oss i opposition, ansåg ni att det\r\nstatsfinansiella läget vid det tillfället var så allvarligt\r\natt ni inte hade möjlighet att lägga några nya pengar\r\npå bostadsbidrag. Därför ställde jag min fråga.</pre><pre>När det gäller det kommande budgetåret 1992/93\r\nskulle jag gärna vilja diskutera den\r\nsocialdemokratiska budgeten med Britta Sundin,\r\nmen tiden medger inte detta. Jag kan säga att det\r\nbl.a. finns ett förslag som innebär att man som\r\nengångsindrag skall dra in 5 miljarder från\r\nStadshypotek. Det kan man inte leva på mer än ett\r\når. Det är alltså bara en engångsföreteelse. Det\r\nfinns en hel del luft i det socialdemokratiska\r\nförslaget till budget för 1992/93.</pre><pre>Anf. 108  BRITTA SUNDIN (s):</pre><pre>Herr talman! Vi kanske inte skall gå in i någon\r\nbudgetdebatt. Jag ville bara påvisa att vi från\r\nsocialdemokratiskt håll väl har finansierat den\r\nökning av bostadsbidragen som vi anser är\r\nnödvändig för att barnfamiljerna i Sverige skall\r\nkunna ha en bra bostadsstandard.</pre><pre>Anf. 109  BIRGER ANDERSSON (c):</pre><pre>Herr talman! Jag vill till sist påminna Britta Sundin\r\nom att vi i stort sett är eniga i betänkande 25; det\r\nfinns bara en reservation från Socialdemokraterna.\r\nDet tycker jag är ett plus för oss båda att vi blivit så\r\neniga i fråga om bostadsbidragen.</pre><pre>Anf. 110  BRITTA SUNDIN (s):</pre><pre>Herr talman! För att det inte skall råda några\r\ntveksamheter vill jag säga att det är en viktig\r\nreservation. Den innebär 112 kr. per månad för\r\nvarje barnfamilj som får bostadsbidrag.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande socialförsäkringsutskottets\r\nbetänkanden 1991/92:SfU13 och SfU14,\r\nsocialutskottets betänkanden 1991/92:SoU21 och\r\nSoU19 samt bostadsutskottets betänkanden\r\n1991/92:BoU23 och BoU25.</pre><pre>Socialförsäkringsutskottets betänkande SfU13</pre><pre>Mom. 1 (egenavgiften för läkemedel)</pre><pre>Först biträddes reservation 1 av Doris Håvik m.fl.\r\nmed 129 röster mot 15 för utskottets hemställan\r\nmed den ändring däri som föranleddes av bifall till\r\nmotion Sf39 yrkande 1 av Berith Eriksson m.fl. 175\r\nledamöter avstod från att rösta.</pre><pre>Härefter bifölls utskottets hemställan med 178\r\nröster mot 130 för reservation 1 av Doris Håvik\r\nm.fl. 11 ledamöter avstod från att rösta.</pre><pre>Mom. 2 (nya regler för prisnedsättning och\r\nkostnadsfrihet)</pre><pre>Först biträddes reservation 2 av Doris Håvik m.fl.\r\nmed 129 röster mot 12 för utskottets hemställan\r\nmed den ändring däri som föranleddes av bifall till\r\nmotion Sf39 yrkandena 2 -- 4 av Berith Eriksson\r\nm.fl. 180 ledamöter avstod från att rösta.</pre><pre>Härefter bifölls utskottets hemställan med 191\r\nröster mot 128 för reservation 2 av Doris Håvik\r\nm.fl. 1 ledamot avstod från att rösta.</pre><pre>Mom. 6 (besparingar inom tandvårdsförsäkringen)</pre><pre>Utskottets hemställan bifölls med 289 röster mot 32\r\nför reservation 3 av Leif Bergdahl.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU14</pre><pre>Utskottets hemställan bifölls.</pre><pre>Socialutskottets betänkande SoU21</pre><pre>Mom. 1 (kontrollen av naturmedel och\r\nantroposofiska medel m.m.)</pre><pre>Utskottets hemställan bifölls med 161 röster mot\r\n140 för reservation 1 av Bo Holmberg m.fl. 20\r\nledamöter avstod från att rösta.</pre><pre>Mom. 3 (barns medverkan i läkemedelsprövning)</pre><pre>Utskottets hemställan bifölls med 180 röster mot\r\n141 för reservation 2 av Bo Holmberg m.fl.</pre><pre>Mom. 8 (åtgärder mot läkemedelsberoende)</pre><pre>Utskottets hemställan bifölls med 180 röster mot\r\n140 för reservation 3 av Bo Holmberg m.fl.</pre><pre>Övriga moment</pre><pre>Utskottets hemställan bifölls.</pre><pre>Socialutskottets betänkande SoU19</pre><pre>Utskottets hemställan bifölls.</pre><pre>Bostadsutskottets betänkande BoU23</pre><pre>Mom. 1--4 (ett reformerat\r\nbostadsfinansieringssystem, m.m.)</pre><pre>Utskottets hemställan bifölls med 178 röster mot\r\n143 för reservation 1 av Oskar Lindkvist m.fl. i\r\nmotsvarande del.</pre><pre>Mom. 5 (information till riksdsagen om\r\nbostadsfinansieringen)</pre><pre>Utskottets hemställan bifölls med 288 röster mot 20\r\nför reservation 2 av Dan Eriksson i Stockholm. 13\r\nledamöter avstod från att rösta.</pre><pre>Mom.6 (höjd garanterad ränta m.m. år 1993)</pre><pre>Utskottets hemställan bifölls med 177 röster mot\r\n141 för reservation 3 av Oskar Lindkvist m.fl.</pre><pre>Mom. 7 (avveckling av investeringsbidraget)</pre><pre>Utskottets hemställan bifölls med 165 röster mot\r\n141 för reservation 4 av Oskar Lindkvist m.fl. 13\r\nledamöter avstod från att rösta.</pre><pre>Mom. 15 (stöd till byggande av gruppbostäder)</pre><pre>Utskottets hemställan bifölls med 187 röster mot\r\n132 för reservation 10 av Oskar Lindkvist m.fl.</pre><pre>Mom. 16 (bidraget till konstnärlig utsmyckning av\r\nbostadsområden)</pre><pre>Utskottets hemställan bifölls med 175 röster mot\r\n143 för reservation 11 av Oskar Lindkvist m.fl. 3\r\nledamöter avstod från att rösta.</pre><pre>Mom. 17 (ramen för bidrag till fonden för fuktoch\r\nmögelskador)</pre><pre>Utskottets hemställan bifölls med 178 röster mot\r\n143 för reservation 12 av Oskar Lindkvist m.fl.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU25</pre><pre>Mom. 2 (bostadskostnadsgränserna)</pre><pre>Utskottets hemställan bifölls med 176 röster mot\r\n143 för reservationen av Oskar Lindkvist m.fl.</pre><pre>Mom. 4 (kretsen av bidragsberättigade)</pre><pre>Utskottets hemställan bifölls med 302 röster mot 17\r\nför meningsyttringen av Eva Zetterberg i\r\nmotsvarande del. 1 ledamot avstod från att rösta.</pre><pre>Mom. 5 (bostadsbidrag vid skilsmässa)</pre><pre>Utskottets hemställan bifölls med 307 röster mot 12\r\nför meningsyttringen av Eva Zetterberg i\r\nmotsvarande del.</pre><pre>Övriga moment</pre><pre>Utskottets hemställan bifölls.</pre><pre>Meddelande om bordläggningsplenum den 15\r\njuni</pre><pre>Anf. 111  FÖRSTE VICE TALMANNEN:</pre><pre>Måndagen den 15 juni kl. 18.00 anordnas ett\r\nbordläggningsplenum för anmälan och omedelbar\r\nremiss till utskott av motioner med anledning av\r\nproposition 1991/92:170 Europeiska\r\nsamarbetsområdet (EES).</pre><pre>10 §  Uppskov med behandlingen av vissa\r\närenden</pre><pre>Föredrogs</pre><pre>bostadsutskottets betänkande</pre><pre>1991/92:BoU24 Uppskov med behandlingen av\r\nvissa ärenden (prop. 1991/92:127).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>11 §  Den kommunala ekonomin</pre><pre>Föredrogs</pre><pre>finansutskottets betänkande</pre><pre>1991/92:FiU29 Den kommunala ekonomin (prop.\r\n1991/92:150 delvis och 1991/92:150 delvis).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 112  PER OLOF HÅKANSSON (s):</pre><pre>Herr talman! Det är ganska vanligt att de ärenden\r\nsom tas upp till beslut och behandling i kammaren\r\ngäller begränsade grupper i samhället eller\r\navgränsade företeelser. Det ärende som vi nu skall\r\ndebattera och så småningom fatta beslut i är av en\r\nhelt annan karaktär. Det kommer ganska snabbt att\r\nge effekter för varje individ i det svenska samhället.</pre><pre>Det är då intressant att studera vilket\r\nbeslutsunderlag man har inför detta\r\nställningstagande. Vi vet att det fanns en\r\nkommunalekonomisk utredning som levererade ett\r\nbetänkande. Sammanfattningsvis kan man säga om\r\nremissopinionen att den inte var särskilt nådig.</pre><pre>Det var därför med stor spänning som man väntade\r\npå den proposition som så småningom också lades\r\nfram. Låt mig inledningsvis konstatera att det inte\r\nhar varit lätt att få något grepp om den här\r\npropositionen. Den är inte särskilt pedagogiskt\r\nupplagd. En alldeles speciellt besvärande\r\nomständighet är det förhållandet att det under den\r\nlöpande motionstiden kom ett par tre omgångar\r\nrättelseblad. Det senaste kom så sent och innehöll\r\nsådana stora ändringar i propositionen att\r\nmotionstiden i praktiken begränsades till tre fyra\r\ndagar.</pre><pre>Det var därför med stort intresse som vi\r\nsocialdemokrater avgav vår motion. Den skulle\r\nuppfattas som en invit till en diskussion för att man\r\npå ett konstruktivt sätt skulle komma fram till\r\nlösningar på dessa mycket besvärliga frågor. Vi var\r\nöppna för diskussioner, men tyvärr förekom det\r\ninte något större intresse av att föra en diskussion i\r\nsak. Trots detta blev det ändå en ganska intressant\r\nutskottsberedning. Om man trodde att man hade\r\nfått grepp om ett eller flera avsnitt av\r\npropositionens innehåll, gav beredningstillfällena\r\ndet intrycket att den kunskap som man trodde sig\r\nha ersattes av en större grad av förvirring inför det\r\nsakområde som vi hade att hantera.</pre><pre>Herr talman! Den oenighet som finns gäller inte\r\nallt. Man har uppnått en bred politisk enighet om\r\nvissa grundläggande väsentliga ting. Det gäller t.ex.\r\nprincipen om att införa ett samlat statsbidrag, vilket\r\nvi tycker är bra. Men det finns också svårigheter\r\nförknippade med att införa ett sådant. Vi har i\r\nreservationerna 5 och 10 tagit upp en del av de\r\nproblem som vi gärna skulle vilja se en fortsatt\r\nanalys och ett snabbt klarläggande av. Det gäller\r\nrättstrygghetsfrågorna, den likformighet som man\r\nrimligen måste ha inom vissa avsnitt och de\r\nmålkonflikter som kan uppstå mellan allmänna och\r\nenskilda intressen.</pre><pre>En fråga där majoritet och opposition inte är eniga\r\ngäller nivån på statsbidraget. Vi ser ett alldeles\r\ntydligt samband mellan å ena sidan de behov som\r\nskall tillgodoses och å andra sidan det\r\ngenomförande som på något sätt måste\r\norganiseras, ett samband mellan de inkomster som\r\nman måste ha för att kunna klara de utgifter som ett\r\nbra genomförande innebär. Tyvärr tvingas vi\r\nkonstatera att den analys som finns i\r\nbeslutsunderlaget och de resonemang som har förts\r\nkring detta har fjärmat sig från detta samband. Det\r\nfinns inte någon egentlig redovisning av vilket\r\nmotivet är för att man föreslår en permanent\r\nneddragning på 7,5 miljarder av statsbidraget till\r\nkommunerna.</pre><pre>Denna neddragning kommer att slå mot målen,\r\nmot omsorgen, mot möjligheterna att organisera en\r\nbra skola och mot de kultur- och fritidsaktiviteter\r\nsom de kommunala organen är med att stödja.\r\nDärutöver slår denna neddragning självfallet också\r\nmot sysselsättningen i den kommunala sektorn. Vi\r\ntycker att det är beklagligt att man inte har redoisat\r\nvad man egentligen är ute efter. En neddragning på\r\n7,5 miljarder rör sig om mycket pengar. Gör man\r\nom det till kommunala skattekronor motsvarar\r\ndenna neddragning ca 1:25 kr., vilket är ett\r\nbetydande belopp i sammanhanget, som skall\r\nelimineras i de resultaträkningar som kommunerna\r\nhar att hantera.</pre><pre>Vi har en annan mening, som vi har utvecklat i\r\nreservationerna 1 och 2, vilka jag härmed vill yrka\r\nbifall till.</pre><pre>När man sedan har etablerat en nivå, som enligt vår\r\nmening är för låg, skall detta statsbidrag som ändå\r\nfinns fördelas ut till kommunerna. Därför har man\r\nskapat en fördelningsnyckel och till denna knutit\r\nvissa övergångsregler.</pre><pre>Herr talman! Sammanfattningsvis är det litet\r\nsmärtsamt att kunna konstatera -- och detta\r\nkonstaterande vilar på en mycket bred opinion -- att\r\ndenna fördelningsnyckel har stora brister. Jag har\r\nsällan i de utskott som jag har haft förmånen att\r\nverka i upplevt så mycket inflöde av negativt slag\r\nfrån olika håll, som vi har fått i den här frågan. Den\r\nmesta kritiken gäller denna fördelningsnyckel och\r\nnivån på statsbidraget som sådant.</pre><pre>Jag vet inte riktigt hur resonemangen har förts, men\r\nför mig är det en intressant fråga hur t.ex. Centern\r\nkan ställa sig bakom ett sådant här förslag, som\r\ninnebär att sju av de rikaste kommunerna i landet\r\nställs utanför denna fördelningsnyckels effekter.\r\nCentern är ju det parti som mycket kraftigt har\r\nkritiserat den nuvarande ordningen för att vara\r\nbristfällig. Jag är intresserad av att höra hur\r\nCentern ser på dessa frågor. Jag undrar hur man\r\növer huvud taget kan ställa sig bakom ett förslag,\r\nsom innebär att de sju rikaste kommunerna står\r\nutanför och som så lite bidrar till regional\r\nutjämning som det här förslaget gör.</pre><pre>Uppenbarligen tror emellertid inte ens\r\nförslagsställarna själva på förslaget. Samtidigt som\r\nde lägger fram sitt förslag, lägger de fram förslag\r\nom övergångsregler som skall snäva in effekterna\r\nunder 1993 och 1994. Det är först 1995 som det hela\r\nkommer att få full effekt. Det är möjligt att detta\r\nhar en taktisk betingelse i den meningen att de\r\nkommuner som nu försöker räkna på detta och\r\napplicera övergångsreglerna kan säga att detta inte\r\nvar så farligt i och för sig. Men de räknar då kanske\r\npå 1993 och glömmer 1994 och avstår helt från att\r\ntänka på den slutliga effekten som uppstår 1995.</pre><pre>Jag förmodar att regeringen också har valt att i de\r\ninterna resonemangen säga att förslaget har sådana\r\nbrister och att det måste analyseras vidare. Därför\r\nknyter man till genomförandet en expertgrupp,\r\nsom omedelbart och parallellt med genomförandet\r\nskall granska och se hur det skall kunna göras\r\nbättre.</pre><pre>Vi anser att det är en dålig ordning att politiskt fatta\r\nett beslut och sedan skapa expertgrupper,\r\nvisserligen nu med en påhängd politisk\r\nreferensgrupp i slutändan, som skall följa detta. Vi\r\nhar förordat en annan lösning -- en tvåstegslösning.\r\nDen innebär att vi skulle anta reformen som princip\r\noch använda de i dag gällande reglerna för\r\nstatsbidrag minus kvittningar som underlag för\r\nbidrag under 1993, och sedan använda detta år, som\r\nvi på detta sätt skapar, för att via en parlamentarisk\r\nberedning resonera kring de problem som de facto\r\nfinns och komma fram till en bättre tingens ordning\r\nän den som vi nu tycks vara på väg in i.</pre><pre>Vårt förslag skulle skapa en mycket bättre trygghet\r\nför kommunerna. Det skulle ge en överblickbarhet\r\nsom det av majoriteten föreslagna förslaget saknar.\r\nDet skulle förhoppningsvis också leda till en större\r\nrättvisa, och det skulle dessutom, vilket inte är\r\nminst betydelsefullt, rädda reformen med ett\r\nsamlat statsbidrag och få slut på den diskussion som\r\nnu kommer att handla om i grunden andra ting men\r\nsom klart kommer att smitta synen på det samlade\r\nstatsbidraget.</pre><pre>Vår syn på dessa frågor har vi utvecklat i\r\nreservationerna 3 och 6, vilka jag ber att få yrka\r\nbifall till.</pre><pre>En sak som vi gillar i propositionen är förslaget till\r\nnytt utbetalningssystem av kommunalskatt.\r\nDäremot är vi mycket kritiska till det sätt på vilket\r\ninfasningen kommer att ske. Utskottsbehandlingen\r\nhar visat att det i detta sammanhang finns en dold\r\nindragning på upp emot 10 miljarder kronor. Det är\r\nsjälvfallet en besvärande omständighet att man inte\r\nhade det klart för sig när propositionen skrevs.\r\nDetta klargjordes först under beredningen i\r\nfinansutskottet.</pre><pre>Det som sker i kommunsektorn är alltså först den\r\nöppet redovisade indragningen på 7,5 miljarder\r\nkronor. Därtill kommer en dold indragning på upp\r\nemot 10 miljarder kronor. Det är svårt att i dag\r\nmatematiskt räkna ut hur den kommer att slå. Det\r\nhar givetvis förts en del diskussioner om detta. Det\r\nsätt på vilket majoriteten har löst problemet är\r\negentligen ganska fantastiskt. Man för först ett\r\nresonemang som går ut på att kommunerna enligt\r\ngällande lag inte kan grunda någon rätt till visst\r\nframtida avräkningsbelopp av de kommunalskatter\r\nsom de olika kommunfullmäktigeförsamlingarna\r\nhar fattat beslut om och som staten sedan i någon\r\nsorts entreprenörsroll har uppgiften att samla in.\r\nDen slutavräkningen kan man inte grunda någon\r\nrätt till, säger man. Alltså för man en diskussion om\r\natt ta en del av dessa pengar.</pre><pre>Utskottsmajoriteten säger att den ställer sig bakom\r\nregeringens förslag som likviditetsmässigt är\r\nneutralt. Jag hoppas att någon i den fortsatta\r\ndebatten skall reda ut vad som egentligen menas\r\nmed att förslaget är likviditetsmässigt neutralt. På\r\ns. 30 finns det en mening som jag tror kommer att\r\ngå till historien och som jag tror kommer att\r\ninnebära att 286 chefekonomer i de kommunala\r\nförvaltningarna och ett antal chefekonomer i ett\r\nantal landsting kommer att fundera mycket på och\r\nföra många diskussioner om. Det sägs: ''Däremot\r\nleder det valda förfaringssättet till en engångseffekt\r\npå kommunernas balansräkningar vilken dock vare\r\nsig 1993 eller framåt påverkar kommunernas\r\nverksamhet.''</pre><pre>På det sättet hanterar man en smygindragning på\r\nupp emot 10 miljarder kronor. Det får ingen effekt\r\npå verksamheten 1993. Det är en\r\nengångsföreteelse, och det får effekt bara i\r\nbalansräkningen. Jag vill ställa en fråga till mina\r\nborgerliga kolleger som skall delta i denna debatt.\r\nÄr balansräkningen en helt isolerad företeelse som\r\nstår någonstans i ett hörn i den kommunala\r\nverksamheten och inte har kontakt med något\r\nannat, och påverkar inte det som man gör med den\r\nverksamheten?</pre><pre>Man kan vara ännu mer spekulativ i sitt\r\nresonemang och säga att den indragning som man\r\nnu gör är baserad på en matematisk formel där man\r\nhar använt en procentsats på 40 %. Om det nu är\r\nsom ni säger, varför har ni då hamnat på 40 % om\r\ndet inte har någon som helst betydelse på\r\nverksamheten? Varför tar ni då inte 20 % eller 0 %\r\ni sammanhanget? Då skulle ni ju minska det statliga\r\nbudgetunderskottet mycket effektivt. Det ni säger\r\när ju att det inte har någon som helst effekt på den\r\nkommunala verksamheten. I själva verket är det\r\nsom ni säger inte sant, men det skall bli intressant\r\natt föra en diskussion kring detta.</pre><pre>En annan i sammanhanget märklig sak är förslaget\r\nom skattestopp. Det finns ju en frivillig\r\növerenskommelse för det år som är aktuellt -- 1993.\r\nDet som majoriteten föreslår är att man skall byta\r\nut denna frivilliga överenskommelse mot ett lagfäst\r\nskattestopp. Det är märkligt från den\r\nutgångspunkten att det nya statsbidragssystemet\r\nskall eliminera alla skillnader utöver vad som är\r\neffektivitet i den kommunala verksamheten och\r\nkvalitetsnivån. Det man gör är att sätta någon sorts\r\ngräns. För vad kan man fundera på? Tror man inte\r\npå statsbidragssystemets inneboende egentliga\r\neffekt, eller vad är man ute efter? Vem är det som\r\nman så att säga vill träffa med detta förslag om\r\nskattestopp? Är det kommunstyrelsens ordförande\r\ni Stockholm Carl Cederschiöld, den borgerliga\r\nkommunstyrelseordföranden i Göteborg eller\r\nkommunalrådet Joakim Ollén,\r\nkommunstyrelseordförande i Malmö och några till\r\nsom man inte litar på? Vilken avsikt har man\r\negentligen? Frågan hänger i luften.</pre><pre>Vi har utvecklat vår syn på skattestoppet, vilket vi\r\nalltså säger nej till i reservation 13, som jag ber att\r\nfå yrka bifall till.</pre><pre>Propositionen och finansutskottets förslag sätter\r\nenligt min uppfattning kommunerna i en mycket\r\nbesvärlig situation. De sätts i en rejäl knipa, dels\r\nekonomiskt därför att det handlar om en\r\nindragning på 7,5 miljarder kronor plus upp emot\r\n10 miljarder kronor, dels administrativt därför att\r\ndet regelsystem som skall fungera i sammanhanget\r\nfaktiskt inte är överblickbart och ännu inte klart.\r\nDet saknar långsiktighet. Det är inkomplett.\r\nSpelreglerna är inte klargjorda, och en översyn\r\nstartar innan systemet egentligen har satts i gång.\r\nBristen på långsiktighet är mycket besvärande. Det\r\nhar också låsningar genom skattestoppet.</pre><pre>Det naturliga yrkandet vore därför, herr talman, att\r\nsäga att förslaget borde återförvisas till\r\nfinansutskottet för fortsatt beredning, så att de\r\npunkter som är oklara i sammanhanget kunde redas\r\nut. Vi drar slutsatsen att en sådan diskussion borde\r\nha kunnat föras. Vi har stått öppna för en sådan.\r\nDet är inte vi som behöver yrka på återremiss. Vi\r\när däremot beredda att stödja ett\r\nåterremissyrkande om ett eller flera borgerliga\r\npartier skulle stanna för att vilja fortsätta\r\ndiskussionen. Vi bara konstaterar att ansvaret för\r\ndetta förslag, som kommer att försätta\r\nkommunerna i stora besvärligheter och som\r\nkommer att minska möjligheterna att utföra en bra\r\nkommunal verksamhet inom vård, omsorg, skola,\r\nkultur och fritid, tar borgerligheten nu på sig. Det\r\nansvaret anser jag att vi socialdemokrater inte skall\r\nvara med och bära.</pre><pre>Anf. 113  LARS-OVE HAGBERG (v):</pre><pre>Herr talman! En mycket stor del av den generella\r\nvälfärden finns i kommuner och landsting. I den\r\naktuella EG-debatten är den mest akuta frågan inte\r\nfrågan om medlemskap i EG eller EU utan en\r\nanpassning av politiken till det som är förhärskande\r\ni EG, alltså nedmonteringen av välfärden, vilken\r\ndenna regering sätter i högsätet. Denna\r\nnedmontering av vård, omsorg, kultur, skola och\r\nservice, alltså allt som finns i kommunerna, får\r\nenligt Vänsterpartiets mening inte ske i skydd av en\r\nEES- eller EG-debatt. I och med det beslut som\r\nfattas i dag kanske det blir mycket klart för\r\nkommuninvånarna att det handlar om en\r\nnedskärning av välfärden.</pre><pre>Kommunsektorn är nu en krisbransch. Regeringen\r\nföreslår en systematisk neddragning av\r\nstatsbidragen. Detta sker i ett läge då kommunerna\r\nser fram emot vikande skatteintäkter. Vid en\r\noförändrad verksamhetsnivå kommer, enligt\r\nlångtidsutredningen, underskotten i\r\nkommunsektorn att uppgå till 30 miljarder kronor\r\n1997.</pre><pre>Kommun- och Landstingsförbunden anser att detta\r\när helt orimliga konsekvenser och att de kommer\r\natt leda till stora uppsägningar.</pre><pre></pre><pre>I den kommunala sektorn och landstingssektorn är\r\nde flesta anställda kvinnor. Av 1,3 miljoner\r\nanställda är 79 % kvinnor. I dagens\r\nmansdominerade värld, med egoismen och de vassa\r\narmbågarnas tid, kommer kvinnorna att drabbas\r\ntrefalt av de beslut som vi fattar i riksdagen, om vi\r\nföljer utskottsbetänkandets förslag.</pre><pre>För det första är det kvinnorna som arbetar i\r\nkommun och landsting som får avsked.</pre><pre>För det andra kommer en del kvinnor inte att\r\nkunna ta arbete på grund av sämre service eller\r\ndyrare service.</pre><pre>För det tredje drabbas också kvinnan i dagens\r\nmansvärld av en sämre och dyrare service genom\r\nett ökat dubbelarbete.</pre><pre>Därför är Vänsterpartiets linje klar. Statsbidragen\r\nmåste värdesäkras, och vi avvisar bestämt\r\nregeringens förslag till indragning av 7,5 miljarder\r\nfrån kommunsektorn från 1993. Att säga nej till\r\nregeringens nedrustning är att sätta kvinnornas\r\nintressen i centrum.</pre><pre>Vänsterpartiets krav på värdesäkrade statsbidrag\r\ninnebär att framtidsutsikterna skulle ljusna något\r\nför kommuninnevånarna. Omfattande\r\nnedskärningar och uppsägningar skulle kunna\r\nundvikas.</pre><pre>Hela detta förslag är grundat på\r\nkommunalekonomiska kommitténs förslag. Nu\r\nföreslår regeringen en indragning på 7,5 miljarder.\r\nDet ingick också i kommunalekonomiska\r\nkommitténs själva grundidé att man skulle minska på\r\nutrymmet. Nu skall det bli restriktivt framöver. Det\r\nföreslås ett helt nytt statsbidrag -- ett\r\nutjämningsbidrag.</pre><pre>Kommittén misslyckades i sin uppgift att förverkliga\r\nde kommittédirektiv som givits, nämligen att\r\nstatsbidragen skulle ge likartade villkor och att\r\nskillnaden i utdebitering i kommunerna skulle\r\navspegla skillnader i service och avgiftsnivå. Det\r\nkan vi i dag glömma. Det är ingen som talar om\r\ndetta i det här läget. Det har inte gjorts någon\r\nkonsekvensutredning av det som kommer att ske i\r\nframtiden.</pre><pre>Det som är politiskt intressant är att de\r\nkommittédirektiv som kommittén hade att följa var\r\nutformade av förre finansministern Allan Larsson.\r\nDe ändrades inte av den borgerliga regeringen.\r\nMan kunde med de direktiven lägga fram det\r\nförslag som nu ligger på riksdagens bord. Det är\r\nregeringsskiftet som har räddat\r\nsocialdemokraterna från att göra en riktig fadäs.\r\nDe kan i dag ställa upp på att vi inte skall dra 7,5\r\nmiljarder från kommunerna. Men det satt långt\r\ninne. Det dröjde ända till\r\nkompletteringspropositionen innan det\r\nställningstagandet kom.</pre><pre>Med dessa system kommer den kommunala\r\nsjälvstyrelsen att minska avsevärt. Den blir\r\nillusorisk. En kritik som framfördes mot\r\nutredningen var, att det med den gemensamma\r\npåse som nu införs skapas ett smidigt sätt för\r\nstatsmakterna att kunna strama åt kommun- och\r\nlandstingsverksamhet. Jag kan ta mitt hemlän som\r\nexempel.</pre><pre>Enligt utredningen skulle hela mitt hemlän bli en\r\nenda stor vinnare. Bäst skulle det gå för min\r\nhemkommun Borlänge, som skulle bli en av de\r\nstörsta vinnarna. Men hur blir det? I verkligheten\r\nkommer det knappt att gå jämt ut i Borlänge, som\r\nju är den största vinnaren. Hur kommer det då att\r\nvara för de andra kommunerna, vilka inte\r\nbetecknades som vinnare? Alla är förlorare i det\r\nhär systemet.</pre><pre>Kommunerna har egentligen en viktig roll när det\r\ngäller infrastrukturen. I vardagligt tal och i\r\nallmänna ekonomiska debatter är infrastrukturen\r\nen mycket helig ko. På den kan man satsa hur\r\nmånga miljarder som helst. Nästan vilket parti som\r\nhelst är villigt att låna upp medel och satsa, utom\r\nregeringspartierna just nu i detta läge. När de var i\r\nopposition var infrastruktur oerhört viktigt. Då\r\ngällde det vägar och kommunikationer av annat\r\nslag.</pre><pre>Men när det är fråga om den delen av\r\ninfrastrukturen som gäller utbildning, omsorg, vård\r\noch service är det inte lika viktigt att stärka\r\ninfrastrukturen och göra så att Sverige blir ett\r\nkonkurrenskraftigt land. En sådan politik är\r\nmycket litet tillväxtbefrämjande. Det kommer att\r\nskapas många problem i svensk ekonomi om man\r\nlägger grunden för infrastrukturen i träda.</pre><pre>Det är egentligen inte situationen 1992/93 som är\r\nakut, utan det är vad som kommer framöver i och\r\nmed att intäkterna minskar under de närmaste\r\nåren. Kommunerna kommer att få mycket stora\r\nproblem. Regeringen föreslår att det skall bli\r\nmycket restriktivt för kommunerna.\r\nLångtidsutredningens prognoser pekar på att\r\nkonsumtionen kommer att vara oförändrad, men\r\nintäkterna blir avsevärt lägre. Man talar mycket om\r\natt man skall rationalisera i den här sektorn.</pre><pre>Samtidigt pekar man på de beslut som redan är\r\nfattade av Sveriges riksdag, och som egentligen\r\nkräver en kommunal expansion -- utbyggnad av\r\nbarnomsorg och gymnasieskolan samt tidigare\r\nskolstart. Det blir fler som är över 85 år gamla, och\r\nvi får fler barn i föreskoleåldrarna. Det kräver en\r\nökad kommunal verksamhet.</pre><pre>Lägger man ihop detta, kommer det att fattas 30\r\nmiljarder år 1997. Egentligen skulle det behövas 30\r\nmiljarder till, och det är mycket grovt räknat. Det\r\när en stor grop på 60 miljarder som fattas i denna\r\nsektor, om man skall räkna utifrån de behov och de\r\nresurser som finns. Nu finns det säkert en del att\r\ngöra när det gäller effektivisering. Men ingen kan\r\ninbilla mig att den stora gropen går att täcka med\r\neffektivisering. Här kommer det att bli stora\r\nproblem i kommunerna framöver. Det är framför\r\nallt den sociala servicen för de svaga som kommer\r\natt få bära det största lasset.</pre><pre>För Vänsterpartiet är en bra offentlig verksamhet\r\noerhört central. Den skall vara ändamålsenlig,\r\neffektiv och ingå i en demokratisk process, där man\r\nskall se till att både de som är brukare och de\r\nanställda har ett ordentligt inflytande. Onödig\r\nbyråkrati i hela den offentliga verksamheten skall\r\neffektivt bekämpas. De resurser som kan ställas till\r\nförfogande genom detta skall gå till den\r\nkommunala sektorn. Men så är inte fallet med\r\ndagens uppläggning av den ekonomiska politiken.</pre><pre>Med detta förslag från regeringen till denna typen\r\nav statsbidragssytem, pekar man mycket försiktigt\r\noch dolt, både tidigare i utredningen och nu i\r\npropositionen och betänkandet, på möjligheten till\r\navgiftsfinansiering. Det föreslås också skattestopp\r\ntill 1993, och man har utformat ett djävulskt\r\nsystem -- om jag får använda det uttrycket -- som\r\ninnebär att man framöver kommer att reglera\r\nstatsbidragen i förhållande till vad kommunerna tar\r\nut i kommunalskatt. Om man inte lagfäster\r\nskattestoppet efter år 1993, kommer regeringen,\r\nvilket utredningen också tänkte sig, att minska\r\nstatsbidragen och straffa kommunerna.\r\nStatsmakterna har alltså en gripklo över\r\nkommunernas verksamhet, deras självständighet\r\noch möjlighet att själva bedriva en verksamhet med\r\nhög ambitionsnivå.</pre><pre>\r\nVad har man då kvar? Vad är egentligen tillåtet? Jo,\r\ndet är avgiftsfinansieringen, något som vi från\r\nVänsterpartiet ser med stor oro på. Det är det som\r\nkommunerna under en tid framöver kommer att\r\nanvända sig av. Därmed sorterar man också ut\r\nverksamhet som en del menar inte behövs. Det\r\nspelar ingen roll vad den producerar, utan det är\r\nden offentliga finansieringen det kommer att\r\nhandla om. Frågan är om medborgarna kommer att\r\nha tillgång till den vård, omsorg och service som\r\nfinns i en kommun, om den kommer att\r\navgiftsbeläggas i mycket hög grad.</pre><pre>Med den inriktning politiken har i dag, och de\r\nenorma behov som finns, kommer naturligtvis\r\nnågra att falla i den grop jag förut nämnde.\r\nFörslaget till statsbidragssystem är egentligen den\r\nlilla delen av detta förslag. Det blir ett\r\nstatsbidragssystem i form av en påse, och en\r\nutjämning av kommunens skatteinkomster till en\r\ngenerell garantinivå. Man kommer att se till\r\nstrukturella förhållanden och\r\nbefolkningsminskning.</pre><pre>Kommunerna kommer att få statsbidraget samlat i\r\nen enda påse. För Vänsterpartiet har det varit\r\ncentralt att om kommunernas självstyrelse skall stå\r\ni centrum bör de få tillgång till det utrymme som de\r\negentligen är berättigade till för de behov som\r\nfinns. Men det finns inte med i propositionens\r\nförslag eller i betänkandet.</pre><pre>Vi ser som enda möjlighet att statsbidraget, när det\r\nminskar i värde, i stället bör utgå sektorsvis till\r\nskola, äldreomsorg, barnomsorg och dessutom som\r\nett utjämningsbidrag. Då går det att få den\r\nmålstyrning som vi egentligen är överens om att vi\r\nskall ha och att följa upp innehållet. Då läggs inte\r\nen död hand över kommunernas verksamhet.\r\nVerksamheten styrs till de behov som finns, och\r\nsedan sker en uppföljning.</pre><pre>I dagsläget vore det bästa för kommunerna att få\r\nbidragen sektorsvis. Men vi har inget emot att om\r\nstatsbidragen värdesäkras i stället ge dem samlat i\r\nen enda påse. I det läget ges kommunerna\r\nmöjligheten att själva styra och prioritera.</pre><pre>Det här systemet har en oerhörd spännvidd. Det\r\nger inomregionala skillnader som är oerhört\r\nanmärkningsvärda. Per Olof Håkansson pekade på\r\nde övergångsbestämmelser som går på flera års sikt\r\noch som visar den enorma svårighet som det\r\ninnebär att gå över från ett verksamhetsinriktat\r\nbidrag till ett behovsinriktat bidrag.</pre><pre>Vi kan ta Dorotea kommun som exempel.\r\nSkevheterna är stora. Kommunen förlorar\r\nstatsbidrag motsvarande en skatteökning på 5 kr.\r\nDessa skevheter skall trummas igenom.</pre><pre>Vidare har vi storstäderna Stockholm och\r\nGöteborg. Jag anser att det är absolut fel sektor i\r\nstorstäder som Stockholm och Göteborg som får\r\nstryk. Det finns säkert sektorer i storstäderna som\r\nkan behöva både ändras och struktureras om. Men\r\njust dessa sektorer i storstäderna borde man vara\r\nrädd om. Men de får stryk med det här systemet.\r\nNär det gäller bidrag och de sju rika kommunerna\r\ninstämmer jag i vad Per Olov Håkansson har sagt.</pre><pre>Vi föreslår att systemet inte skall genomföras\r\nförrän 1994. En översyn måste ske så att det blir en\r\nordentlig och välgrundad övergång. Naturligtvis\r\nskall det inte ske någon indragning på 7,5 miljarder\r\nkronor.</pre><pre>Jag instämmer helt i Per Olof Håkanssons kritik\r\nmot de nya systemet för utbetalning. Det gäller\r\nhandläggningen i propositionen, i utskottet och hur\r\nsystemet skall genomföras.</pre><pre>Om man inte är alltför konspiratorisk kan man\r\nkonstatera att det tråkiga är att detta har lyckats\r\nskymma den stora frågan, nämligen om\r\nstatsbidragets utformning och konstruktion. Det\r\nhär är ju den näraliggande frågan för kommunerna\r\ninför 1993. Jag låter det vara osagt om det är en\r\nmedveten linje eller inte. Men verkligheten\r\nkommer alltid ikapp den regering som gör så. Det\r\nstora problemet är naturligtvis indragningen på 7,5\r\nmiljarder kronor.</pre><pre>Skattestoppet har nu funnits så länge att det\r\nomedelbart borde avvecklas. Det är helt oberipligt\r\natt skattestoppet fortsätter att gälla när man tror på\r\nkommuninvånarna och politikerna.</pre><pre>Vänsterpartiet har i samband med denna\r\nproposition krävt avslag på indragningarna av de\r\n7,5 miljarder kronorna till kommunerna.\r\nStatsbidraget skall realt vara oförändrat under 90-\r\ntalet. Ikraftträdandet skall skjutas upp till 1994, och\r\nen ny kommitté skall tillsättas. Detsamma skall ske\r\nmed utbetalningssystemet.</pre><pre>Herr talman! Eftersom valet till EES-utskottet\r\nutföll som det gjorde, och Vänsterpartiet i denna\r\nfråga inte har getts lika möjligheter att bereda EES-\r\navtalet, har Vänsterpartiet inte deltagit i\r\njusteringen av utskottets betänkande. Således har\r\njag inte fogat någon meningsyttring till\r\nbetänkandet. Därför föreslår jag bifall till motion\r\nFi44 i samtliga delar, vilka har behandlats under\r\nmom. 1, 2, 3, 6, 13 och 35.</pre><pre>Anf. 114  PER OLOF HÅKANSSON (s)\r\nreplik:</pre><pre>Herr talman! Jag söker i den här repliken inte\r\nnågon polemik med Lars-Ove Hagberg. Jag vill\r\nbara korrigera en uppgift han lämnade. Jag har\r\nrespekt för att man i det här vida området inte kan\r\nhålla reda på allt i den verklighet som det är fråga\r\nom, utan att man ibland blandar ihop saker och\r\nting.</pre><pre>Lars-Ove Hagberg sade att indragningen om 7,5\r\nmiljarder kronor fanns med i direktiven som\r\nhärstammade från förre finansministern Allan\r\nLarsson. Så är inte fallet. Det är ett initiativ som\r\nkommer från den borgerliga regeringen.</pre><pre>Arbetet i den kommunalekonomiska kommittén\r\noch det resonemang som fördes dessförinnan om\r\ndet frivilliga skattestoppet, bygger på en helt annan\r\nförutsättning, nämligen att en viss, om än litet\r\nbegränsad, kommunal expansion skulle tillåtas.</pre><pre>Det är betydelsefullt att framföra en korrigering på\r\nden punkten så att missförståndet inte får leva\r\nvidare.</pre><pre>Anf. 115  LARS-OVE HAGBERG (v)\r\nreplik:</pre><pre>Herr talman! Som ledamot i nämnda kommitté har\r\njag läst direktiven mycket nogrant. Jag har läst de\r\nsamhällsekonomiska förutsättningarna, som var\r\noerhört restriktiva, formulerade av den förre\r\nfinansministern Allan Larsson. De som leder den\r\nborgerliga regeringen i dag skulle med full kraft\r\nkunna använda de direktiven, t.ex. som en\r\nhävstång för att kunna gå fram ytterligare.</pre><pre>Jag tycker att det är beklagligt att man inte på en\r\nenda punkt, inte ett enda komma, kunde ändra på\r\ndirektiven för att lägga fram ett förslag.</pre><pre>Anf. 116  PER OLOF HÅKANSSON (s)\r\nreplik:</pre><pre>Herr talman! Vi behöver inte fortsätta denna\r\ndiskussion.</pre><pre>Jag vände mig emot att preciseringen till 7,5\r\nmiljarder kronor påstods härstamma från Allan\r\nLarssons direktiv. Av Lars-Ove Hagbergs inlägg\r\nförstår vi att så inte var fallet.</pre><pre>Anf. 117  LARS-OVE HAGBERG (v)\r\nreplik:</pre><pre>Herr talman! Vi är väl några stycken som har\r\nfunderat över hur socialdemokratin skulle följa upp\r\nkommunalpolitikernas vrede i Sveriges riksdag. Per\r\nOlof Håkansson vet att det på basplanet finns en\r\nförfärlig vrede, långt över partigränserna, när det\r\ngäller restriktionerna för den kommunala\r\nekonomin. Man ser ju behoven.</pre><pre>Jag gjorde denna koppling därför att direktiven till\r\nkommittén gällde en samhällsekonomiskt oerhört\r\nrestriktiv verksamhet framöver och dessutom på\r\ngrund av avsaknaden av ett ordentligt\r\nsocialdemokratiskt beslut. Det kom nu i\r\nkompletteringspropositionen i form av ett nej till\r\n7,5 miljarder. Det är faktiskt det som är sanningen.</pre><pre>Förste vice talmannen anmälde att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 118  LENNART HEDQUIST (m):</pre><pre>Herr talman! Ute i kommunvärlden har alla kanske\r\nännu inte till fullo insett vilka möjligheter som de\r\nförändringar vi i dag skall besluta om faktiskt\r\ninnebär. De specialdestinerade statsbidragen, som\r\nofta på ett mycket handgripligt sätt styrt\r\nkommunerna att välja onödigt dyra och icke lokalt\r\nanpassade lösningar, försvinner och ersätts med ett\r\nicke öronmärkt kommunbidrag. För\r\nverksamhetsansvariga tjänstemän ute i\r\nkommunerna blir det här mer eller mindre ett\r\nparadgimskifte.</pre><pre>Hittills har man ofta räknat kostnader netto efter\r\nstatsbidrag. Nu får man planera verksamheten\r\nutifrån de faktiska kostnaderna och jämföra olika\r\nlösningar. Samtidigt ges en stor frihet att finna nya\r\nalternativ som passar just den egna kommunen.</pre><pre>Det här går att göra utan att snegla på hur det slår\r\npå statsbidragen. Borta är t.ex. sifferexercisen\r\nkring heldags- och halvdagsplatser inom\r\nbarnomsorgen. Borta är definitionen på vad som är\r\nen fritidshemsplats resp. öppen förskola.\r\nÄldreomsorgstjänster kommer inte längre att\r\nsnedvridas för kommunerna av att vissa är\r\nstatsbidragsberättigade och andra inte. Den\r\nkommun som vill kan nu införa servicecheckar, osv.</pre><pre>Jag tror att dynamiken i vad detta kan innebära är\r\nstarkt underskattad. Servicen gentemot\r\nmedborgarna kan förbättras och situationsanpassas\r\npå ett helt annat sätt än hittills.\r\nKostnadseffektiviteten kan höjas avsevärt, inte i\r\nförsta hand genom trista besparingar utan i hög\r\ngrad genom nya vägar och metoder att åstadkomma\r\nde önskade resultaten.</pre><pre>För oss moderater är principerna bakom det nya\r\nstatsbidragssystemet någonting vi länge har\r\nförespråkat. Det är därför glädjande att de nu kan\r\nsättas i sjön. Självfallet blir det dock\r\növergångsproblem med så drastiska\r\nregeländringar. Många har ändå känt något slags\r\ntrygghet i den snårskog av regler som hittills har\r\nstyrt vad som varit tillåtet och lönsamt för enskilda\r\nkommuner på grund av statsbidragen. Det har\r\nkanske också varit naturligt för många\r\nkommunekonomer att räkna rent kameralt på sin\r\negen kommun för att se om man är vinnare eller\r\nförlorare, som det heter, i det nya\r\nstatsbidragsystemet. Jag vill hävda att alla är\r\nvinnare, om man ser framåt.</pre><pre>De möjligheter som ligger i den nya friheten att\r\nförändra är stora. Det gäller inte minst många av de\r\nkommuner som på papperet nu förlorar, eftersom\r\nde har varit duktiga att optimera\r\nstatsbidragsintäkter med det ganla systemet. Just\r\nhär finns ofta stora vinster att hämta hem.</pre><pre>Övergångsreglerna ger vidare en mjuk infasning till\r\ndet nya statsbidragssystemet. Det bör här\r\nunderstrykas att övergångsreglerna är tänkta att\r\nfortsätta gälla även under 1995 och 1996, för att de\r\nkommuner som får särskilt stora\r\nbidragsförändringar inte skall behöva ta hela den\r\nåterstående delen 1995. De beräkningar som\r\nKommunförbundet har delgivit kommunerna och\r\nsom vissa media har gjort ett stort nummer av -- vi\r\nhörde bl.a. om Dorotea i Ekot i morse -- bygger på\r\nden felaktiga föreställningen att smällen blir\r\nsärskilt stor för vissa förlorare just 1995. Det är inte\r\navsikten. Så kommer det inte att bli.\r\nÖvergångstiden är tänkt att vara i ytterligare två år.</pre><pre>Regeringens av utskottet tillstyrkta förslag innebär\r\nsålunda att kommunerna ges en stor frihet\r\nsamtidigt som de måste ta sitt ansvar för att anpassa\r\nsin verksamhet till de samhällsekonomiska ramarna\r\noch förbättra sin produktivitet och därigenom\r\nmedverka till att vi får den ekonomiska tillväxt som\r\när så väsentlig, inte minst för kommunernas\r\nframtida möjligheter att sköta sina åtaganden\r\ngentemot dem som föranleder att de finns till,\r\nnämligen kommunmedborgarna.</pre><pre>De alternativ som Socialdemokraterna erbjuder\r\nmåste ge många ute i kommunerna kalla kårar. I\r\nderas alternativ skall kommunerna fortsätta sin\r\nexpansion samtidigt som de säger sig förutsätta\r\noförändrad skattesats. De extra investeringar som\r\nstaten skall delfinansiera förutsätter också\r\nkommunala tillskott. Så är Socialdemokraternas\r\nekonomiska politik baserad på en ofinansierad\r\nkommunal expansion. Kommunernas ekonomiska\r\nsituation skulle raskt bli ännu sämre, trots att\r\nSocialdemokraterna inte gör den\r\nsamhällsekonomiskt helt nödvändiga indragningen\r\nav 7,5 miljarder från kommunsektorn.</pre><pre>Viktigare ändå är kanske att den\r\nsocialdemokratiska politiken undergräver\r\nmöjligheten att vi tar oss ur den strukturella krisen.\r\nSocialdemokraternas alternativ blir en framtida låg\r\ntillväxt, även i en högkonjunktur. Det skulle\r\nverkligen skapa problem även för kommunerna\r\nframåt i tiden.</pre><pre>Socialdemokraterna har vidare inte vågat fullfölja\r\nden linje som de lutade åt när de ursprungligen\r\ntillsatte den kommunalekonomiska kommittén och\r\nsenare i utredningsarbetet. Nu driver de en s.k.\r\nfryslinje, som i olika omgångar avvisades i\r\nutredningsarbetet och då även av\r\nSocialdemokraterna själva. Tankegången är\r\ntydligen att de belopp som statsbidragen råkade\r\nutfalla med i år eller förra året är riktigare i något\r\navseende. De kommuner som har haft förmåga att\r\nfå mycket statsbidrag skulle alltså ha den förmånen\r\nytterligare år, i stället för att man påbörjar den\r\nomfördelning som alla körningar med olika typer\r\nav strukturindex ger utslag för. Jag vill understryka\r\natt det strukturindex som kommer att gälla under\r\növergångsåren därför i sig inte borde vara\r\nkontroversiellt. Det är mer finjusteringen framåt i\r\ntiden som kan vara intressant att studera nu. Det är\r\nvad expertarbetsgruppen skall göra.</pre><pre>Herr talman! Jag skall be att få yrka bifall till\r\nutskottets förslag i dess helhet. Samtidigt vill jag\r\ngöra några ytterligare kommentarer på ett par\r\npunkter. Jag tar då upp en av de punkter som Per\r\nOlof Håkansson berörde.</pre><pre>Många kommuner har påtalat att det nya\r\nutbetalningssystemet i förening med\r\nslutregleringen av de specialdestinerade\r\nstatsbidragen leder till ytterligare s.k. förluster för\r\nkommunerna. Per Olof Håkansson talade om en\r\ndold indragning. Detta är inte riktigt om man ser till\r\nbetalningsströmmen från stat till kommun. Då är\r\nförändringarna helt neutrala. Det utbetalas exakt\r\nlika mycket pengar från stat till kommun som skulle\r\nutbetalas med det gamla systemet. Däremot\r\nkommer omläggningen att leda till en\r\nengångspåverkan på kommunernas\r\nbalansräkningar. Man kommer, när man gör\r\nbalansräkningarna per den 31 december 1993, inte\r\natt ha lika stora fordringar på staten på grund av\r\nsjälva omläggningen.</pre><pre>Vi har från utskottets sida uppmärksammat detta.\r\nVi för ett allsidigt resonemang i\r\nutskottsbetänkandet kring denna fråga. Det måste\r\ndock med en viss tydlighet poängteras att denna\r\nengångspåverkan inte skall eller får påverka\r\nkommunernas verksamhet. Det kan inte vara\r\nriktigt att kommunerna av denna anledning gör\r\nytterligare besparingar för att kompensera just\r\ndenna effekt. Lika oriktigt är det då\r\nkommunekonomer för fram behovet av en höjning\r\nav utdebiteringen som följd av\r\nutbetalningsomläggningen. Ingen kommun borde\r\nkunna känna sig rikare av att ha en fordran på\r\nstaten som rullar på obestämd framtid. Jag kan\r\ndock medge att det kunde ha sett snyggare ut, av\r\nrent redovisningstekniska skäl, om stat- och\r\nkommunsektor hade kunnat reglera även detta\r\nmellanhavande på ett ur balansräkningssynpunkt\r\nneutralt sätt. Frågan om att\r\nbalansräkningseffekterna för kommunerna bör\r\nföljas upp av regeringen i dess överläggningar med\r\nföreträdare för kommunsektorn finns med i ett\r\ntillkännagivande som utskottet gör.</pre><pre>Det är viktigt att den grundläggande principen för\r\nstatsbidragsreformen kan upprätthållas, nämligen\r\nden om en nettoström från staten till kommunerna\r\noch att kommunerna alltid behåller inkomsterna\r\nfrån det egna skatteunderlaget. Regeringen bör\r\ndärför återkomma med ytterligare överväganden\r\nom hur neutraliseringen av schablonavdraget och\r\nförändringar i sjukförsäkringssystemet skall ske.\r\nDet finns också med i ett tillkännagivande som\r\nutskottet har gjort.</pre><pre>Jag har redan sagt att denna reform ger\r\nkommunerna ökat handlingsutrymme med\r\nmöjligheter till lokala anpassningar. Bakom ligger\r\nockså, som framhålls i propositionen, synsättet att\r\nbeslut skall fattas på lägsta möjliga nivå, dvs. av\r\ndem det berör eller så nära dem som möjligt.\r\nUtskottet har i samband härmed på s. 27 i sitt\r\nbetänkande poängterat att en förutsättning för att\r\nkommunerna skall kunna utnyttja de möjligheter\r\nsom ges är ''att statsmakterna är återhållsamma\r\nmed reglering i de lagar och andra författningar\r\nsom styr den kommunala verksamheten''.</pre><pre>Det är ur ett sådant perspektiv som dagens beslut\r\nför kommunsektorn ger kommunerna möjligheter\r\natt vara herre i eget hus och att med rätt nyttjad\r\nfrihet -- där man förnyar sitt sätt att arbeta, med\r\nbättre produktivitet som resultat -- bidrar till\r\nåterskapandet av Sverige som en företagar- och\r\ntillväxtnation.</pre><pre>Anf. 119  PER OLOF HÅKANSSON (s)\r\nreplik:</pre><pre>Herr talman! Jag hade inte väntat mig att Lennart\r\nHedquist skulle inta någon annan position än den\r\nhan nu intog. Låt mig konstatera, så att inget\r\nmissförstånd skall råda på den punkten, att vi\r\nsocialdemokrater ställer upp på det samlade\r\nstatsbidraget som princip. Konstruera inget\r\nmotsatsförhållande när det gäller den principen!\r\nDär är vi faktiskt eniga.</pre><pre>Sedan säger Lennart Hedquist att han är nöjd med\r\ninfasningen av det nya systemet. Om man sätter sig\r\nner och räknar på detta, kommer man fram till att\r\nden infasning som han är nöjd med får den\r\ngenomsnittliga effekten att ca 3 kr. på\r\nkommunalskatten försvinner. Jag vet inte om det är\r\nbra att förklara sig nöjd när drygt 10 % av den\r\nsamlade kommunalskatten försvinner för den\r\nviktiga kommunala verksamheten på intäktssidan.</pre><pre>Låt mig gå över till det s.k.\r\nbalansräkningsproblemet. Enligt Lennart Hedquist\r\nskulle detta inte få några effekter i den kommunala\r\nverksamheten. Jag vet inte om det var en prognos\r\neller inte. Jag vet bara att det finns väldigt många\r\nsom säger att det finns stora problem förknippade\r\nmed detta. Om man tittar på åren 1993 och 1994\r\nkan man inte förneka att detta betyder ett minskat\r\nbidrag till kommunerna på sammantaget 25\r\nmiljarder kronor, Lennart Hedquist. Min fråga till\r\nLennart Hedquist är då: Kan Lennart Hedquist\r\ngarantera att ingen kommun kommer att få några\r\nsom helst problem med det förfarande som ni\r\nföreslår?</pre><pre>Jag tror att det är en viktig fråga att ställa, men det\r\när ännu viktigare att få en garanti till de kommuner\r\nsom i dag har identifierat stora problem på detta\r\nområde. Det vore bra om Lennart Hedquist kunde\r\ntala om hur de många kommuner som har hört av\r\nsig och som har anmält problemet skall lösa de\r\nbekymmer de anser sig ha. Det viktiga är inte att vi\r\nblir överens, utan att vi kan ge ett bra besked till\r\nkommunerna, så att de som skall driva\r\nverksamheten inom vård, omsorg, skola osv. kan\r\ngöra det på det sätt de önskar och slipper gripa till\r\nde panikåtgärder som vi nu har sett tendenser till på\r\nett och annat håll.</pre><pre>Anf. 120  LENNART HEDQUIST (m)\r\nreplik:</pre><pre>Herr talman! Jag kan ge den garantin, Per Olof\r\nHåkansson, eftersom det gamla systemet, i kronor\r\ni kassan till resp. kommun, inte skulle ge något mer\r\nän den omläggning som nu genomförs. Det innebär\r\natt den kommunekonom som ser det här som en\r\nengångsförändring i sin balansräkning är klok. Jag\r\när medveten om att väldigt många tittar på\r\nförändringar av eget kapital. Men om det egna\r\nkapitalet förändras på det sättet att det är fordran\r\npå staten som minskar med ett visst belopp, skall\r\ndet naturligtvis till ingen del behöva påverka\r\nverksamheten.</pre><pre>Beträffande infasningen av det nya\r\nstatsbidragssystemet är det ju ett nollsummespel.\r\nMed de övergångsregler som gäller innebär det att\r\ningen kommun förlorar eller vinner mer än\r\nmotsvarande 35 öre på skatten. När jag anger det\r\nbeloppet befinner vi oss på ett oerhört stort avstånd\r\nfrån de mycket konstiga siffror som Per Olof\r\nHåkansson här använder. Han säger att det rör sig\r\nom 3 kr. på skatten. För att över huvud taget\r\nkomma upp i de beloppen måste man dels bortse\r\nfrån övergångsreglerna, dels ta med den\r\nkommunindragning som är samhällsekonomiskt\r\nmotiverad under alla omständigheter och dessutom\r\nuppenbarligen ta med den engångseffekt som inte\r\nhar någon verksamhetsmässig påverkan i samband\r\nmed omläggningen av utbetalningssystemet.</pre><pre>Jag tycker inte att Per Olof Håkansson, som är en\r\nerfaren kommunalman, skall hänge sig åt att\r\naddera helt olika typer av effekter på det viset, när\r\nvi för diskussionen om det nya\r\nstatsbidragssystemet.</pre><pre>Anf. 121  PER OLOF HÅKANSSON (s)\r\nreplik:</pre><pre>Herr talman! Jag drar två slutsatser av Lennart\r\nHedquists sätt att resonera. Den ena är att det egna\r\nkapitalet i kommunen och soliditeten i den\r\nkommunala ekonomin är ganska betydelselösa\r\nting. Det rimmar illa med det resonemang som\r\nModeraterna har fört tidigare om behovet av att\r\nöka soliditeten och värna det egna kapitalet.\r\nDessutom är det självfallet så att bedömningen av\r\nkreditvärdigheten till stor del beror av hur stort det\r\negna kapitalet är och hur soliditeten ser ut.\r\nRäntenivån kommer också att påverkas. Det är det\r\nena konstaterandet.</pre><pre>Det andra är att Lennart Hedquist tycks resonera\r\nkring det förhållandet att balansräkningen är ett\r\nfullständigt fristående ting, som inte har någon som\r\nhelst koppling till resultaträkningen. Det finns\r\nkommuner som har kostnadsfört och räknat med\r\nvissa intäkter. De kommer att hamna i\r\nbekymmersamma situationer. Jag skall notera den\r\ngaranti som här ställdes ut. Vi får kanske\r\nåterkomma till den inom sinom tid. Jag ser ett antal\r\nkommuner, vi vet inte hur många, som har aviserat\r\nproblem på det här fältet. Jag är övertygad om att\r\ndet är de som har rätt och Lennart Hedquist som\r\nhar fel.</pre><pre>Anf. 122  LENNART HEDQUIST (m)\r\nreplik:</pre><pre>Herr talman! Jag vill för det första notera att\r\nSocialdemokraterna i sin reservation inte anvisar\r\nnågon som helst lösning på det problem som vi nu\r\ndiskuterar.</pre><pre>För det andra vill jag konstatera att en förändring\r\nav det egna kapitalet som beror på ett förändrat\r\nstatligt utbetalningssystem naturligtvis inte skall\r\npåverka verksamheten. Men det är däremot\r\nmycket allvarligt för en kommun om man förändrar\r\ndet egna kapitalet på grund av för höga kostnader\r\når efter år och på det viset urholkar den egna\r\nkapitalbasen. Det finns stora skillnader när det\r\ngäller vad en sådan förändring beror på. I det här\r\navseendet måste vi vara mycket tydliga gentemot\r\nkommunsektorn.</pre><pre>När kommunsektorn nu får den efterlängtade\r\nutbetalningsförändringen av skatt och vi dessutom\r\ntidigarelägger statsbidragen, uppstår den effekt\r\nsom med statens sätt att räkna pengar faktiskt är\r\nmycket svår att undvika. Detta kommer ju på inget\r\nsätt att påverka den kommunala likviditeten.\r\nFramåt i tiden kommer det inte att få någon\r\npåverkan på möjligheterna att bedriva verksamhet.</pre><pre>Som Per Olof Håkansson sade tidigare vore det\r\ndumt av oss att fokusera alltför mycket på den här\r\nenda förändringen i hela den stora proposition som\r\nvi nu tar ställning till. Den innehåller så många\r\nandra inslag som skapar så stora möjligheter för\r\nkommunerna att detta kanske mer kan ses som en\r\ndetalj som är glömd om ett eller annat år.</pre><pre>Talmannen anmälde att Per Olof Håkansson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 123 FÖRSTE VICE TALMANNEN:</pre><pre>Jag ber att få upprepa talmannens vädjan för en\r\nstund sedan. Varje ledamot uppmanas att vara så\r\nkortfattad som möjligt. Vi avser att gå igenom hela\r\nföredragningslistan vid dagens sammanträde, och\r\ndet är fortfarande sex och en halv timme anmäld\r\ntaletid kvar.</pre><pre>Anf. 124  LARS-OVE HAGBERG (v)\r\nreplik:</pre><pre>Herr talman! Lennart Hedquist talade väl om\r\npropositionen och betänkandet. Han sade att det\r\nfanns stora möjligheter där och avslutade med att\r\nnu var kommunerna herrar i eget hus.</pre><pre>Om jag är herre i mitt eget hus, ansluten till\r\nfjärrvärmen, och får ett besked om att man nu slår\r\nner 20 % på min fjärrvärme, ger det kanske utlopp\r\nför en viss kreativ verksamhet för att klara sig, men\r\ndet kanske också samtidigt ger stora skador.</pre><pre>Jag kan också se möjligheter i detta, Lennart\r\nHedquist. Men ser Lennart Hedquist inga\r\nproblem? Då tänker jag på de behov som finns och\r\nde beslut som redan fattats om indragningen. Den\r\nframtida inriktningen skall vara oerhört restriktiv. I\r\nlångtidsutredningen finns det ett finansiellt\r\nunderskott 1997 på 30 miljarder kronor, men\r\nkonsumtionen skall vara oförändrad.</pre><pre>Om man tänker sig att det sker förändringar -- i\r\nfråga om gymnasieskolan, barnomsorgen,\r\nskolstarten, befolkningens sammansättning -- blir\r\ndet då inga som helst problem framöver för\r\nkommunerna, Lennart Hedquist? Det är en\r\nintressant fråga som man bör få svar på.</pre><pre>Dessutom blir jag mer och mer förundrad över\r\npropositionens avsnitt 4.2, där det står att det\r\nsamhällsekonomiska utrymmet skall begränsas för\r\natt de delar av ekonomin som är utsatta för\r\ninternationell konkurrens skall ha tillgång till\r\narbetskraft och andra resurser till\r\nkonkurrenskraftiga löner och priser. Ja, det gällde\r\nför något år sedan. Men kan Lennart Hedquist säga\r\natt det gäller under överskådlig tid på 90-talet, när\r\nvi har en snabbt krympande industrisektor? Är det\r\nett skäl för en långsiktig minskning av\r\nkommunsektorn som ger arbetslöshet framöver?</pre><pre>Då frågar jag mig: Varför så bråttom att sätta ett\r\nsystem i sjön som ger problem för kommunerna\r\nredan i starten?</pre><pre>Anf. 125  LENNART HEDQUIST (m)\r\nreplik:</pre><pre>Herr talman! Det gäller nu att ha bråttom för att\r\nkunna ta till vara de möjligheter som reformen\r\nockså ger.</pre><pre>Visst finns det problem, och vi har i utskottet i hög\r\ngrad fått kännedom om dem från enskilda\r\nkommuner. Nu har det varit en tid när man rent\r\nkameralt har räknat på effekter utifrån ett statiskt\r\nsynsätt på vilka statsbidrag man skulle ha fått, om\r\ningenting hade ändrats. Nu är vi varse och har\r\ndiskuterat problemet. Nu gäller det för\r\nkommunerna och för dem som är verksamma i\r\nkommunerna att se de stora möjligheter som den\r\nhär reformen skapar.</pre><pre>Det är ju ur detta som förändringarna för\r\nkommunmedborgarna skall komma. Här har\r\nkommunerna enormt stora möjligheter att utan\r\nstyrande statsbidragsregler förändra sin\r\nverksamhet, till fromma för kommunmedborgarna.</pre><pre>Anf. 126  LARS-OVE HAGBERG (v)\r\nreplik:</pre><pre>Herr talman! Ja, det finns möjligheter i det nya\r\nstatsbidragssystemet. Det ser jag också, stora\r\nmöjligheter dessutom.</pre><pre>Men vad betyder det att vara herre i eget hus, om\r\nenergitillgången stryps så att den minskar med\r\n20 %? Det måste uppstå problem, och jag reagerar\r\nmot den totala nonchalansen från regeringens sida.\r\nDet finns inget samhällsekonomiskt riktigt bärande\r\nskäl, för kostnaderna kommer ju igen någon\r\nannanstans i samhället.</pre><pre>Vilket råd har Lennart Hedquist att ge alla de\r\nkvinnor som inte får arbete eller som inte kan ta ett\r\narbete på grund av bristande service eller som\r\nmåste dubbelarbeta? Vilka förslag har Lennart\r\nHedquist för att lösa sådana problem?</pre><pre>Det skapas reella problem för kvinnorna, om man\r\nsätter åt den kommunala sektorn på flera olika sätt,\r\nså som man gör med den mansdominans som vi nu\r\nhar i samhället. Vilket råd har Lennart Hedquist till\r\nkvinnorna i dag?</pre><pre>Anf. 127  LENNART HEDQUIST (m)\r\nreplik:</pre><pre>Herr talman! För just de grupper som Lars-Ove\r\nHagberg nämnde är det viktigt att kommunerna\r\nkan ta till vara möjligheten att förbättra sin\r\nproduktivitet, för det ger framåt i tiden de bästa\r\nutsikterna för vårt land. Det är av den anledningen\r\nsom det är så viktigt att statsbidragsreformen\r\nsjösätts nu, så att den kan börja ge utslag i en stark\r\nförbättring av den kommunala produktiviteten.</pre><pre>Anf. 128  OLLE SCHMIDT (fp):</pre><pre>Herr talman! Modigt att Anne Wibble vågar\r\nsjösätta det nya statsbidragssystemet! Äntligen blir\r\nkommunerna myndigförklarade!</pre><pre>Så uttrycker sig ett socialdemokratiskt\r\nkommunalråd om den ytterligt omfattande\r\nkommunala reform som riksdagen i dag skall fatta\r\nbeslut om. Om man läser de socialdemokratiska\r\nreservationerna till betänkandet, förvånar det ju att\r\ndet finns någon socialdemokrat som tycker att\r\nfinansministern är modig och att det nya\r\nstatsbidragssystemet skulle göra kommunerna\r\nmyndiga.</pre><pre>Som kommunalpolitiker under flera år irriterades\r\njag över hur besvärligt det var att fatta beslut i\r\nmånga lokala frågor utan att behöva snegla åt\r\nriksdag och regering och styrande bestämmelser.\r\nRegler och förordningar begränsade mina\r\nmöjligheter på ett många gånger onödigt sätt. Jag\r\när säker på att Per Olof Håkansson har upplevt\r\ndetsamma.</pre><pre>Statsbidragsbestämmelserna var och är en ständig\r\nkälla till förtret. Nu ändras detta och den s.k.\r\npåsprincipen införs -- med andra ord bort med\r\ndetaljer och pekpinnar, mer av frihet och generella\r\nprinciper! Det handlar faktiskt om en mindre\r\nkommunal revolution och också om en mer rättvis\r\nfördelning av statens pengar.</pre><pre>Herr talman! När vi talar om kommunsektorn,\r\nmenar vi ju både kommuner och landsting. Jag\r\nhåller mig nu i första hand till kommunerna,\r\neftersom nyordningen främst berör dem.\r\nFörändringarna vad gäller landstingen är inte så\r\nomfattande, och dessutom har landstingen redan i\r\nhög grad generella bidrag.</pre><pre>Nu avskaffas tolv av de nuvarande öronmärkta\r\nstatsbidragen samt det s.k. utjämningsbidraget och\r\ndet extra skatteutjämningsbidraget, Robin Hood-\r\nskatten. Dessutom avskaffas det bidrag som\r\nkommunerna fick som kompensation när den\r\nkommunala företagsbeskattningen togs bort. Det\r\nhandlar om 40 miljarder kronor totalt. Skolan,\r\nbarnomsorgen och äldreomsorgen står för den\r\nabsolut största andelen av de specialdestinerade\r\nbidragen.</pre><pre>Varför då denna nyordning? Mitt svar är att\r\ndemokratin kommer att öka, när detaljreglerna och\r\npekpinnarna upphör. I framtiden lägger sig den här\r\nförsamlingen i mindre, vilket bör glädja\r\nkommunalpolitikerna, också i Trelleborg. Men å\r\nandra sidan får kommunerna räkna med att\r\nmedborgarna blir aktivare och vill utnyttja sina\r\nmöjligheter att välja friare. Därför följer också\r\nansvar av den ökande friheten. Detta tycker jag är\r\nmycket bra.</pre><pre>Ett annat viktigt skäl bakom omläggningen är att\r\nrena effektivitetsvinster kommer att kunna göras\r\nnu när riksdagen släpper på reglerna. Det kommer\r\natt bli lättare att samordna verksamheter och hitta\r\nokonventionella, om uttrycket tillåtes,\r\n''gränsöverskridande'' lösningar. Det blir lättare att\r\npröva nya verksamhetsformer, privata alternativ,\r\nfler entreprenader och mer av konkurrens.</pre><pre>Skall kommunerna klara av sina åtaganden\r\nframöver, måste effektiviteten nämligen höjas,\r\nminst 2 % årligen. Nu ökar kommunernas chanser!\r\nMan får riktiga signaler av riksdagen, inte felaktiga.</pre><pre>De specialdestinerade bidragen har i många fall\r\ninte frammanat effektivt utnyttjande av resurser.\r\nIbland har reglerna tvärtom lett till\r\nmisshushållning. Det kan handla om skolan,\r\näldreomsorgen eller daghemmen, som Lennart\r\nHedquist var inne på. Styrande regler har alltför\r\nofta lagt hämsko på lokala initiativ och inte\r\nstimulerat till varsamhet med skattemedel.</pre><pre>Herr talman! Jag tycker också att det är viktigt att\r\npoängtera att fortfarande blir vissa\r\nspecialdestinerade statsbidrag kvar, bl.a. inom\r\nsocialdepartementets och kulturdepartementets\r\nområden. Likaså undantas de statliga kostnaderna\r\nför KBT och för bostadsbidragen. Ansvaret för\r\nbåda dessa system kommer ju framgent att helt\r\növertas av staten. Det är viktigt att poängtera,\r\ntycker jag, att de statliga kulturanslagen blir kvar i\r\nsin gamla tappning, vilket visar att regeringen\r\nlyssnat på de oroliga remissinstanserna.</pre><pre>Av de tre komponenterna i det generella bidraget\r\när det strukturfaktorernas påverkan som vållat\r\nstörst offentlig debatt. Det är också detta som har\r\ndiskuterats här i dag, helt följdriktigt enligt min\r\nmening. Här finns -- som vanligt -- de största\r\nsvårigheterna när det gäller att hitta ett rättvist\r\nfördelningssystem för alla olika kommuner i\r\nSverige, allt från storstäder med flera hundra tusen\r\ninvånare till vår minsta kommun, Bjurholm i\r\nVästerbotten, har jag lärt mig, med 2 938 invånare.</pre><pre>Justeringar har gjorts av regeringen i jämförelse\r\nmed kommunalekonomiska kommitténs utredning.\r\nBl.a. har den så omdebatterade klimatfaktorn\r\ntonats ner -- och detta före den senaste tidens\r\nvärmebölja.</pre><pre>En expertgrupp kommer därtill nu att se över och\r\nvidareutveckla systemet med strukturfaktorer.\r\nUtskottet understryker vikten av detta, bl.a.\r\ngenom att föreslå att en parlamentarisk\r\nreferensgrupp skall följa arbetet, som inte bara\r\nhandlar om statistiska formler utan också om\r\npolitiska bedömningar och värderingar.</pre><pre>Herr talman! Bl.a. måste man ytterligare studera\r\nkonsekvenserna för storstäderna. Det finns\r\ntvivelsutan vissa extra kostnader som enligt min\r\nmening måste vägas in. Kommunförbundets egen\r\nutredning om statsbidragen -- ''Bestämma i eget\r\nhus'' hette den -- hade en annan strukturindelning\r\nsom gav ett annat utfall än det som vi i dag har att\r\nta ställning till. Här gör utskottet också ett\r\ntillkännagivande, bl.a. med hänvisning till en\r\nfolkpartimotion från de tre storstäderna.</pre><pre>''Påsprincipen'' innehåller också en annan\r\nsvårighet. De specialdestinerade bidragen avsåg ju\r\natt framför allt stimulera kommunerna att göra som\r\nriksdagen beslutat. De kommuner som byggt ut\r\nbarnomsorgen enligt riksdagens intentioner\r\nkommer nu att få sina bidrag med helt andra\r\nutgångspunkter, inte längre efter antal barn och\r\nplatser. En hel del kommuner hamnar därför i\r\ntrångmål.</pre><pre>Det nya systemet skulle också kunna gynna\r\nnedläggning av daghemsplatser, eftersom\r\nkommunen till stor del kompenseras genom\r\nkonstruktionen med garantinivå, om\r\nskatteunderlaget minskar. Detta inträffar om\r\nföräldern slutar att jobba på grund av brist på\r\nbarnomsorg, varvid kommunen går miste om\r\nskatteintäkter. Detta är en hake i systemet.</pre><pre>Regeringen kommer också tillbaka med en speciell\r\nlagstiftning, som kommer att ställa krav på\r\nkommunerna att kunna tillhandhålla någon form av\r\nbarnomsorg.</pre><pre>Herr talman! Även om jag storligen ogillar\r\npekpinnar ifrån riksdagen -- denna lagstiftning har\r\nju också kritiserats från kommunalt håll -- tycker\r\njag att det är en rimlig åtgärd från riksdagens sida\r\noch ett jämförelsevis ganska ringa ingrepp i den\r\nkommunala självstyrelsen.</pre><pre>Herr talman! En viktig princip bakom det nya\r\nstatsbidragssystemet har varit att det skall bli en\r\nnettoström av pengar från staten till kommunerna,\r\ninte som det är i dag en rundgång av pengar.</pre><pre>Därför avvecklas nu skatteutjämningsavgifter och\r\navräkningsskatten för kommunernas del. Ett\r\nproblem är dock att några kommuner härigenom\r\nhelt hamnar utanför systemet; under 1993 två\r\nkommuner, som därigenom inte får del i de\r\nföreslagna indragningarna. Men detta har utskottet\r\nuppmärksammat, och regeringen återkommer i\r\nhöst till den slutliga fördelningen. Jag tycker därför\r\natt socialdemokraterna inkl. Per Olof Håkansson\r\nsjälv tar till brösttoner i onödan här i kammaren\r\noch i reservationen.</pre><pre>Som jag varit inne på sjösätts denna viktiga reform\r\ni lagom takt. Det finns speciella övergångsregler, så\r\natt inga kommuner ''förlorar'' eller ''vinner'' mer än\r\n1,5 % av den sammanlagda inkomsten för 1993 och\r\n3 % för 1994. Jag tycker att detta är ett klokt\r\nställningstagande, som gör det möjligt för\r\nkommunerna att anpassa sig. Ingen tövan om\r\nprinciperna -- som jag tycker att\r\nsocialdemokraterna ger uttryck för -- däremot\r\nförståelse för att det behövs en viss tid för\r\nomställning.</pre><pre>I propositionen finns också andra viktiga förslag: en\r\nförlängning av det kommunala skattestoppet,\r\nändrat system för att betala ut och beräkna\r\nkommunalskatten och en indragning om 7,5\r\nmiljarder kronor från kommunsektorn totalt.</pre><pre>Det kommunala skattestoppet är ju bara en\r\nförlängning av den nu gällande ordningen. Jag tror\r\nfaktiskt att ingen kommunalpolitiker i dag tror att\r\nman kan lösa problemen genom att höja skatten.</pre><pre>Nu föreslås också att det skall införas ett ändrat\r\nsystem för kommunalskattens utbetalning, ett\r\nsystem som är mer rättvisande och som inte lider av\r\nden tvååriga eftersläpning som dagens krångliga\r\nsystem medför. En nyordning på detta område är\r\nefterlängtad.</pre><pre>Däremot har övergångsreglerna, som tidigare\r\ndebatterats här, medfört viss diskussion i\r\nkommunvärlden, bl.a. med utgångspunkt i de s.k.\r\nkvittningar som omnämns i propositionen. Jag vill\r\nockså, liksom Lennart Hedquist, understryka att\r\nutskottet ägnat dessa problem mycken möda och\r\nmycken tid. Av utskottets betänkande framgår\r\nockså med all önskvärd tydlighet att omläggningen\r\nskall vara likviditets-  och verksamhetsmässigt\r\nneutral mellan staten och kommunerna. De slutliga\r\nuträkningarna -- tabellerna i propositionen är\r\nfaktiskt bara prognoser -- kommer ju\r\nfinansministern tillbaka med i höst.</pre><pre>Men kommunerna skall alltså inte förlora på denna\r\nomläggning.</pre><pre>Herr Talman! Den svåraste frågan i det här\r\nbetänkandet är de 7,5 miljarderna i indragning som\r\nregeringen förslår. Jag tror att det tidigare har sagts\r\nav Lars-Ove Hagberg. Jag håller med om detta, och\r\njag måste medge att jag tycker att kommunernas\r\nsparbeting är tufft. I dag publiceras också en\r\nenkätundersökning som visar att en majoritet av\r\nombuden till Kommunförbundets kongress i Umeå\r\när kritiska till regeringens förslag. Jag skulle vilja\r\nsäga: Konstigt vore det annars!</pre><pre>Men samhällsekonomin ger tyvärr inga genvägar.\r\nKommunerna måste ta sin del för att klara svensk\r\nekonomi. Genom det nya statsbidragssystemet\r\nökar tveklöst kommunernas chanser att klara av\r\nsituationen. Färre pekpinnar och färre regler ökar i\r\nhög grad möjligheterna att höja effektiviteten och\r\nöka produktiviteten, att ge kommunmedborgarna\r\nmer valuta för skattepengarna.</pre><pre>Men som liberal och f.d. kommunalt aktiv blir jag\r\nibland något oroad över en del svepande uttalanden\r\nom kommunernas ''obegränsade\r\nbesparingsmöjligheter''. Kommunernas julafton är\r\nsedan länge slut.</pre><pre>Herr talman! Enligt kommunförbundens s.k.\r\nbaskalkyler i långtidsutredningen måste volymen\r\nökas årligen med 2 %, om kommuner och landsting\r\nskall klara 90-talet. Det kan inte ske genom ökade\r\nstatsbidrag eller mer skatter, utan måste\r\nåstadkommas genom högre effektivitet och större\r\nproduktivitet.</pre><pre>Ett annat sätt är att öka avgiftsfinansieringen, även\r\nom detta -- och det vill jag poängtera -- måste ske\r\npå ett fördelningspolitiskt rimligt sätt.</pre><pre>Jag tror i motsats till Per Olof Håkansson att det är\r\nmöjligt att göra klara effektivitetsvinster. Det\r\narbete som görs ute i kommuner och landsting visar\r\ndet. De båda kommunförbunden ligger väl framme\r\ni utvecklingsarbetet. Det finns flera sådana goda\r\nexempel.</pre><pre>Så nog har, och det tycker jag att också denna\r\ndebatt måste visa, kommunerna stora\r\nmöjligheter -- inte bara svårigheter och problem.</pre><pre>Det nya statsbidragssystemet, skolpeng,\r\nbarnomsorgspeng och andra finansieringsmetoder i\r\nsamma riktning kommer att ge kommunerna de\r\nverktyg som de så väl behöver för att klara sina\r\nviktiga uppgifter. Det handlar om avreglering och\r\nkonkurrens.</pre><pre>Jag har, som jag sagt, förståelse för kommunernas\r\noro. Som liberal tycker jag att det är av oerhörd vikt\r\natt kommunerna med bibehållen kvalitet kan klara\r\nav sina viktiga åtaganden bl.a. för våra gamla och\r\nför våra barn.</pre><pre>Kommunernas verksamhet är -- och blir --\r\nbetydelsefull och viktig för att vi skall kunna\r\nupprätthålla en bra generell välfärdspolitik.</pre><pre>Genom ''pås-principen'' tycker jag att riksdagen\r\näntligen myndigförklarar kommunerna. Makten\r\noch ansvaret förskjuts från Helgeandsholmen till\r\nalla Sveriges kommuner. Den unika svenska\r\nkommunala självstyrelsen ges ett kraftfullare och\r\ntydligare innehåll.</pre><pre>Jag tycker därför faktiskt att jag med uppburet\r\nhuvud kan yrka bifall till finansutskottets\r\nhemställan i utskottets betänkande nr 29.</pre><pre>Anf. 129  PER OLOF HÅKANSSON (s)\r\nreplik:</pre><pre>Herr talman! Olle Schmidt resonerar för det första\r\nom detaljregler som om över huvud taget alla regler\r\nskulle försvinna, när man går in i systemet med\r\n''påsen''. Jag tror att det är en felaktig syn. Det är\r\nmin erfarenhet att t.ex. när staten ändrade de\r\nspeciallagar som reglerade den kommunala\r\nverksamheten till att bli ramlagar, satte\r\nkommunerna i gång med att formulera lokala regler\r\nför verksamhetens genomförande.</pre><pre>Det är alltså vilseledande att säga att de detaljregler\r\nsom i dag styr kommer att försvinna. De kommer\r\natt göra det i en mening, men de kommer med stor\r\nsäkerhet att bestå i en eller annan form som lokala\r\nbestämmelser.</pre><pre>För det andra säger Olle Schmidt att ingen kommer\r\natt vinna eller förlora mer än 1 1/2 % på den här\r\nreformen. Är det en garanti eller ett löfte som Olle\r\nSchmidt i dag ställer ut? Jag tror att vi skulle behöva\r\nett svar på den frågan.</pre><pre>För det tredje: Hur kan en minskad utbetalning för\r\nåren 1993 och 1994 på tillsammans ca 25 miljarder\r\nkronor beskrivas som likviditetsmässigt neutral?\r\nDet skulle vara intressant att höra Olle Schmidts\r\nförklaring på detta.</pre><pre>För det fjärde vill jag fråga: Instämmer Olle\r\nSchmidt i den garanti som Lennart Hedquist ställde\r\nut för de kommuner som jag påstår kommer att\r\nhamna i en problemsituation?</pre><pre>För det femte en fråga som är litet besvärligare,\r\nmen som måste ställas: Varför ville inte folkpartiet\r\nmedverka till att diskutera vårt förslag till\r\ntvåstegslösning för den här reformen?</pre><pre>Anf. 130  OLLE SCHMIDT (fp) replik:</pre><pre>Herr talman! Jag skall försöka besvara alla dessa\r\nfem frågor, men jag skall börja bakifrån.</pre><pre>Varför ville vi inte vara med och diskutera\r\nsocialdemokraternas motionsförslag? Därför att vi\r\ni grunden faktiskt, Per Olof Håkansson, inte har\r\nsamma uppfattning och inställning. Vi har sagt, och\r\ndet står uttryckligen i regeringsförklaringen, att\r\nSverige behöver en exportledd tillväxt, och då kan\r\nvi inte tillåta att kommunerna expanderar sin\r\nverksamhet.</pre><pre>Jag har försökt att räkna litet grand på vad era\r\nförslag skulle innebära för den kommunala\r\nsektorn, och helt klart är att ni riskerar att sätta fart\r\npå både ränta och inflation med era förslag.</pre><pre>Där går en grundläggande skiljelinje, och jag har\r\nmycket svårt att förstå att Per Olof Håkansson och\r\nsocialdemokraterna i övrigt inte är oroade över\r\ndenna utveckling. Man kan i dag i tidningen läsa att\r\nvi under de senaste tre åren har förlorat 150 000\r\nindustrijobb.</pre><pre>Med anledning av den konkreta frågan om\r\nlikviditetsmässigheten och\r\nbalansräkningsproblemen vill jag referera ur\r\nbetänkandet, där vi från utskottets sida mycket väl\r\nförklarar detta och dessutom medger att det är ett\r\nbekymmer. Vi framhåller att det skall vara\r\nverksamhetsmässig och likviditetsmässig\r\nneutralitet mellan staten och kommunen.</pre><pre></pre><pre>Det skall alltså inte påverka verksamheten ute i\r\nkommunerna. Vi måste väl ändå, Per Olof\r\nHåkansson, vara överens om att vi båda har detta\r\nbekymmer? Såvitt jag förstår, i varje fall av de\r\ndirektiv som den förre finansministern gav för\r\nutredningen av denna fråga, har också\r\nSocialdemokraterna varit beredda att genomföra\r\ndenna förändring av det kommunala\r\nskattesystemet när det gäller utbetalningsrutiner,\r\neftersom man inte vill ha den tvååriga\r\neftersläpningen.</pre><pre>Lennart Hedquist talade om garantin. Jag kan då\r\nbara falla tillbaka på vad som står i betänkandet och\r\nvad utskottets majoritet uttryckligen säger,\r\nnämligen att detta icke skall innebära att\r\nkommunerna förlorar på förändringen. Jag menar\r\natt Per Olof Håkansson måste kunna vara nöjd med\r\ndet.</pre><pre>Jag menar att Socialdemokraterna hela tiden ser\r\nbekymmer. Nu lättar vi på systemet här från\r\nriksdagens sida, nu säger vi att det skall vara färre\r\nregler och pekpinnar, men då säger Per Olof\r\nHåkansson: Det kommer det inte att bli, för\r\nkommunerna själva kommer att införa sådana. Ja,\r\nPer Olof Håkansson, möjligtvis kommer de att göra\r\ndet i Trelleborg och andra socialdemokratiskt\r\nstyrda kommuner.</pre><pre>Anf. 131  PER OLOF HÅKANSSON (s)\r\nreplik:</pre><pre>Herr talman! När Olle Schmidt skall svara på\r\nfrågan varför han inte vill diskutera vårt förslag till\r\nen tvåstegslösning, säger han att han av exportskäl\r\ninte vill diskutera detta. Jag ser faktiskt ingen\r\nkoppling mellan att utforma en bättre\r\nfördelningsnyckel och litare sundare\r\növergångsregler och möjligheterna för exporten att\r\nutvecklas på ett visst sätt. Det var ett dåligt svepskäl\r\nsom Olle Schmidt kom med.</pre><pre>När Olle Schmidt skall förklara hur en minskning\r\nav utbetalningen för 1993/94 med 25 miljarder kan\r\nkallas likviditetsmässigt neutral säger han helt\r\nkorrekt att detta är ett gemensamt bekymmer. Det\r\när bra att vi får ett erkännande av att detta är ett\r\nbekymmer. Mot detta konstaterande står Lennart\r\nHedquists uttalande att det här inte är något\r\nproblem, att det inte får några som helst effekter på\r\nverksamheten.</pre><pre>Olle Schmidt försöker avslutningsvis göra en poäng\r\nav att vi lyfter fram problemen. Det är klart att man\r\nmåste lyfta fram problem, eftersom det är dem vi\r\nskall lösa. Vi tycker att vi står på en mycket\r\nrealistisk grund när vi i dag beskriver de problem\r\nsom kommunerna kommer att hamna i om detta\r\nförslag genomförs. Jag är glad över att vi i dag har\r\nfått tillfälle att lyfta fram de problemen.\r\nVerkligheten under hösten och nästa år kommer\r\nsannolikt att se litet annorlunda ut än den mycket\r\nljusa bild som Olle Schmidt och andra debattörer i\r\ndag tecknar av den kommunala verksamheten.</pre><pre>Anf. 132  OLLE SCHMIDT (fp):</pre><pre>Herr talman! Jag tror inte att Per Olof Håkansson\r\nlyssnade på hela mitt anförande. Man måste också\r\nlyssna på bisatserna, Per Olof Håkansson. Jag sade\r\natt detta ger kommunerna möjligheter, det är\r\nalldeles riktigt. Jag tror att det här är ett bra system.\r\nMen jag har aldrig stuckit under stol med att\r\nkommunerna har bekymmer och problem med sin\r\nverksamhet. Från mina partivänner landet runt kan\r\njag vidimera att så är fallet.</pre><pre>Men kommunerna måste också ta sin del av\r\nansvaret för att få Sveriges ekonomi på rätt köl\r\nigen. Det är i det avseendet vi skiljer oss åt, det var\r\ndärför Per Olof Håkansson tyckte att mitt första\r\nargument var ett svepskäl. I grunden har vi två\r\nolika synsätt. Ni vill expandera den offentliga\r\nverksamheten, dvs. samma modell som tidigare. Ni\r\nvill bygga er ur problemen. Ni säger att\r\nkommunerna skall investera mer, att det är\r\nkommunerna som skall leda tillväxten. Vi har en\r\nannan uppfattning. Om det är ett svepskäl tror jag\r\natt Per Olof Håkansson får ta upp det i\r\nfinansdebatten i morgon. Jag tycker inte att det är\r\nett svepskäl. Jag tycker att det är en grundläggande\r\nskillnad, som vi här i vårt land har debatterat under\r\nde senaste två åren.</pre><pre>Om mottot är ''sundare regler'' är vi överens. Det\r\nfinns ett antal tillkännagivanden från utskottet. Vi\r\nsäger bl.a. att strukturindexet behöver ses över.\r\nBl.a. i den stad jag kommer ifrån, Malmö, skulle\r\ndet kunna vara lämpligt att se över strukturindexet.\r\nJag är övertygad om att det under\r\nseneftermiddagens debatt kommer att komma fler\r\nsådana argument.</pre><pre>Vad vi däremot inte accepterar -- och det är där vi\r\när oense -- är att man låser fast det nuvarande\r\nsystemet, som enligt min uppfattning i många\r\nstycken är orättvist eller i varje fall inte tillräckligt\r\nbra. Detta kanske även Per Olof Håkansson borde\r\ntycka. Vi säger därför: Ta det nya systemet, ta\r\nprinciperna, och se till att övergångsreglerna blir\r\nrimliga. Lyssna på dem som säger att det kan finnas\r\nbekymmer. Det är ju, Per Olof Håkansson, en\r\nväldigt stor skillnad mellan detta och att ta ett\r\ngammalt system, cementera orättvisorna och dra in\r\ndet i 1993/94.</pre><pre>Även om det möjligen är oförskämt måste jag säga\r\natt jag tror att detta också är en förhalningstaktik.\r\nPå det sättet får vi inte alls något nytt system, och\r\ndå blir det ännu svårare att få en nyordning enligt\r\ndessa principer. Jag tror att detta för\r\nkommunsektorns del är oerhört viktigt om vi skall\r\nklara av uppgifterna under 90-talet och -- och om\r\ndet tror jag att Per Olof Håkansson och jag är\r\növerens -- just kunna bevara och stärka de viktiga\r\nverksamheter som kommunerna bedriver. Per Olof\r\nHåkansson och Socialdemokraterna gör enligt min\r\nmening inte tillräckligt för att stödja de\r\nvälståndsgrundande krafter som finns i\r\nkommunerna. I det avseendet kunde man vänta sig\r\nmer av er.</pre><pre>Andre vice talmannen meddelade att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 133  LARS-OVE HAGBERG (v)\r\nreplik:</pre><pre>Herr talman! Den socialdemokrat som sade till Olle\r\nSchmidt att det var modigt kanske utgick från att\r\nförslaget egentligen var dåraktigt för\r\nkommunerna -- därav modet. Jag kan inte se att det\r\nkan vara på något annat sätt.</pre><pre>Olle Schmidt talar sig varm för detaljregleringens\r\navskaffande, och om det är vi ju helt överens. Men\r\nni ersätter ju detaljregleringen med en\r\ninlåsningseffekt, ett totalt byggförbud för\r\nkommunerna framöver. Det är ju det ni gör.\r\nSjälvstyrelsen är ju en chimär, eftersom man i det\r\nhär läget, med den här omställningen, får klara det\r\nman kan klara.</pre><pre>Olle Schmidt sade nu, att visst finns det problem.\r\nDen 2-procentiga volymökning som\r\nKommunförbundet har pekat på skulle behövas.\r\nDen skulle åstadkommas genom effektiviseringar\r\noch avgifter. Sedan glömde Olle Schmidt av att vi\r\ni botten redan har ett 30 miljarder stort finansiellt\r\nunderskott. Det kommer alltså ovanpå detta.</pre><pre>Jag har hört att någon vill ha pengar till\r\nhandikappade och genomföra en barnomsorgslag,\r\natt någon sade att man inte skall spara in pengar på\r\nbiblioteken och att någon vill ha husläkare. Jag vet\r\ninte om Olle Schmidt känner till de statsråd som\r\nsäger detta. Allting gäller kommunernas\r\nverksamhet. Visst blir det problem, Olle Schmidt,\r\nnär man i ett parti sätter in inlåsningseffekten mot\r\nkommunerna och samtidigt i samma parti vill ha\r\npengar till alla dessa reformer. Det är ju faktiskt\r\nfolkpartistiska statsråd som kämpar med näbbar\r\noch klor för att kommunerna skall fullgöra sina\r\nuppgifter just inom de här områdena. Är det inte\r\nså, Olle Schmidt, att man i och med att man\r\nframöver genomför den här indragningen och\r\nrestriktionen gentemot kommunerna, samtidigt\r\nsäger att man någonstans måste ta bort\r\nverksamhet?</pre><pre>Sedan skyller man på den exportledda tillväxten.\r\nKan Olle Schmidt säga någonting i det här läget?\r\nJag skulle ha en viss respekt för om Olle Schmidt\r\nhade sagt detta 1989, när det rådde en stor\r\növerhettning. Men vad Olle Schmidt gör är att i\r\ndetta konjunkturläge hänvisa till att kommunerna\r\nbara med en måttlig, liten ökning skall klara av de\r\negentliga behov som utgör grunden för\r\ninfrastrukturen bara för att vi skall kunna ha en\r\ntillväxt på exportsidan. Vilka exempel på detta kan\r\nman ta fram från Folkpartiets sida?</pre><pre>Anf. 134  OLLE SCHMIDT (fp) replik:</pre><pre>Herr talman! Lars-Ove Hagberg talar om\r\ninlåsningseffekter. Jag var, tillsammans med många\r\nav er andra, i Gävle häromveckan. I motsats till\r\nnågra andra här i kammaren tyckte jag att det var\r\nett intressant besök. Jag vill för övrigt tacka\r\ntalmannen och dem som har stått för besöket. Jag\r\nlärde mig en hel del. Bl.a. fick jag på Gävle slott\r\nsitta bredvid ett kommunalråd från Ovanåker, en\r\npartivän till Per Olof Håkansson. Vi diskuterade de\r\nkommunala problemen, vi diskuterade\r\nstatsbidragsbestämmelserna,\r\nkommunindragningarna, osv. Jag frågade\r\nkommunalrådet: Vad är det största problemet?\r\nHans svar var mycket snabbt och mycket kort:\r\nArbetslösheten, givetvis. Det var rädslan för att\r\nkommunen skulle förlora ytterligare jobb, att\r\nindustrisysselsättningen, jobben skulle lämna\r\nkommunen. Det var alltså inte en diskussion om\r\nhur mycket pengar man får till barnomsorg eller\r\näldreomsorg, om statsbidragsregler, etc. Det var\r\nsysselsättningen han talade om, det var Sverige som\r\nindustrination, det var Ovanåker som\r\nindustrikommun, för att överdriva något.</pre><pre>Låt mig sedan gå över till mina egna erfarenheter\r\nfrån Malmö. Vad är det som håller på att erodera\r\nMalmös ekonomi?</pre><pre>Somliga försöker hävda att det skulle vara\r\nsjukvården eller några andra viktiga behov. Men så\r\när det inte. Det är socialbidragen som håller på att\r\nerodera Malmö stads ekonomi. Sysselsättning och\r\nindustri slås ut. Jag skall inte räkna upp hela\r\nraddan, för den är så dyster. Där ser vi kopplingen,\r\nLars-Ove Hagberg.</pre><pre>Skall vi fortsätta att låsa in effekterna i den\r\nkommunala offentliga verksamheten, eller skall vi\r\nse till att Sverige återigen blir en industrination?\r\nDär har vi då olika recept.</pre><pre>Jag anser att Socialdemokraternas förslag i den här\r\nriktningen är felaktiga, liksom även givetvis\r\nVänsterpartiets.</pre><pre>Låt mig få ge två exempel som visar att det finns\r\ngoda exempel.</pre><pre>På thoraxkliniken i Umeå har man på fem år lyckats\r\natt minska kostnaderna per patient med mellan\r\n8 000 och 16 000 kr. Det är ungefär en 20-procentig\r\neffektivitetshöjning, och man räknar med en\r\nytterligare förbättring. Detta har man åstadkommit\r\nbl.a. genom en annan personalsammansättning\r\nsamt andra arbetstider och ersättningssystem. Trots\r\ndessa minskade kostnader är patienterna nöjda och\r\nköerna kortare.</pre><pre>Det finns fler sådana exempel, Lars-Ove Hagberg,\r\ni det s.k. Dagmar 50-projektet. Jag kan återkomma\r\nmed nästa exempel när jag har tid. Det finns fler\r\nsådana exempel som visar att kommunerna faktiskt\r\nockså har möjligheter.</pre><pre>Anf. 135  LARS-OVE HAGBERG (v)\r\nreplik:</pre><pre>Herr talman! Möjligheterna finns. De beror\r\negentligen inte till 100 % på systemet, utan på\r\nviljan och den politiska inriktningen. Det skall vi\r\nkomma ihåg.</pre><pre>Mycket har gjorts redan. Men jag tror det är\r\nallvarligt med de restriktioner som väntar\r\nframöver. Man ser inte kommunen som den\r\nenorma plattformen för den sociala infrastrukturen\r\noch möjligheterna framöver. Det är ett gigantiskt\r\npolitiskt misstag av bl.a. Folkpartiet.</pre><pre>Jag kan inte förstå annat än att Folkpartiet måste\r\nkänna sig kluvet. Å ena sidan har vi statsråd som\r\ngärna vill se sociala verksamheter och slå vakt om\r\ndem, å andra sidan skall dessa verksamheter\r\ntydligen strypas.</pre><pre>Jag har fortfarande inte fått någon hållbar\r\nförklaring till den exportledda tillväxten och\r\nkommunernas roll i detta läge. Vi har snart förlorat\r\nnästan 200 000 jobb i industrin på tre år. Då är det\r\nganska magstarkt att säga att en måttlig kommunal\r\nexpansion skulle tära på utrymmet. Det finns redan\r\nså mycket ledig kapacitet i arbetslösheten.</pre><pre>Det var nästan så att jag trodde att Olle Schmidts\r\nplädering var ett inlägg inför morgondagen, att han\r\nskulle rösta med Vänsterpartiets paket och satsa 4\r\nmiljarder och tidigarelägga den indragning man\r\nhade tänkt sig till den 1 juli i år, att han skulle satsa\r\npå ett gigantiskt ROT-program för att sätta\r\nbyggnadsarbetare och alla i kommunen i\r\nverksamhet i stället för att de skall gå arbetslösa och\r\nbehöva få bidrag.</pre><pre>Jag vet inte om jag skall sträcka mina\r\nförhoppningar så långt, men det vore den egentliga\r\nkonsekvensen av Olle Schmidts resonemang.\r\nPengarna borde användas till åtgärder som\r\nkommunerna i annat fall inte kan vidta. Det finns\r\nett sådant förslag i morgon, Olle Schmidt.</pre><pre>Anf. 136  OLLE SCHMIDT (fp) replik:</pre><pre>Herr talman! Det vi diskuterar är att kommunerna\r\nskall få statsbidrag enligt påsprincipen på ca 40\r\nmiljarder kronor årligen. Samtidigt fick vi i förra\r\nveckan reda på att innevarande årsbudget visar ett\r\nökande underskott och i dag är uppe i över 70\r\nmiljarder. Vi vet, enligt de förslag regeringen\r\nlägger fram nu, att vi nästa budgetår har ett\r\nunderskott på över 100 miljarder. Att då använda\r\nden metod Lars-Ove Hagberg föreslår förefaller\r\nmig alldeles orimligt. Självklart kan vi inte vara\r\növerens.</pre><pre>Det är ju då inte så att regeringen för en\r\nåtstramningspolitik. Det är snarare tvärtom. Det är\r\nen expansiv politik. Jag skall inte gå igenom alla de\r\nsatsningar som regeringen i övrigt kommer med när\r\ndet gäller att upprätthålla den fulla sysselsättningen\r\noch klara arbetslinjen -- givetvis i en balans för att\r\nuppnå dessa utvecklingsmöjligheter och se till att vi\r\nkan satsa på industrin.</pre><pre>Jag skulle inte propagera för detta, Lars-Ove\r\nHagberg, jag skulle inte tycka att det vore bra att\r\ndra in på kommunerna om jag inte trodde att det\r\nvar absolut nödvändigt för att just klara de\r\nverksamheter som Lars-Ove Hagberg, jag och\r\nandra här i kammaren värnar om: sociala\r\ntrygghetssystem, husläkarsystem, förbättring av\r\nvården för våra äldre, ökande möjligheter för\r\nkvinnorna. Det är ju just därför. Vi vet att om\r\ntillväxten går ner, då faller ekonomin ihop. Då är\r\ndet de sämst ställda som får betala priset allra\r\nförst -- inte några andra -- och däribland kvinnor.</pre><pre>Jag var med i Malmö under avregleringen av\r\nkommunerna. När vi sade: Nu får ni starta ny\r\nverksamhet, nu har ni möjlighet -- vilka var det då\r\nsom kom först? Jo, Lars-Ove Hagberg, det var inte\r\nmännen som stod i lång kö och undrade när de\r\nkunde få starta, utan det var huvudsakligen kvinnor\r\nsom var beredda att göra det.</pre><pre>Det är samma tendens för närvarande. Så kom inte\r\noch säg att det är kvinnorna som lider när man\r\nförändrar kommunernas verksamhet. Det är\r\ntvärtom. Man ökar kvinnornas möjligheter. Man\r\nger dem också en annan arbetsmarknad. Jag tycker\r\ndet är positivt.</pre><pre>Anf. 137  LISBET CALNER (s):</pre><pre>Herr talman! Snälla Olle Schmidt, var finns alla\r\ndessa jobb inom exportindustrin som står och\r\nväntar på alla dessa f.d. kommunanställda? Berätta\r\ndet! Jag tror det skulle vara mycket intressant för\r\ndenna kammare och för hela svenska folket att höra\r\ndet.</pre><pre>När jag for hit till riksdagen i går läste jag ett\r\nreportage i tidningen UPP &amp; NER om en\r\nbilverkstad vars ägare undrar hur det skall gå för de\r\nunga i dag. Det är ett elände det här med\r\narbetslöshet och sådant. Det är litet ''tetigt folk''\r\nsom styr Sverige i dag, var uppfattningen. ''Tetigt''\r\när göteborgska och betyder konstigt.</pre><pre>Efter den här debatten är jag böjd att hålla med.\r\nFör visst är det väl litet ''tetigt'' även om jag kanske\r\ninte hade kommit på det ordvalet själv, att åderlåta\r\nkommunerna på så mycket resurser som nu\r\nregeringen skall göra med benäget bistånd av\r\nutskottets majoritet.</pre><pre>Utskottet inleder vad gäller den kommunala\r\nsektorn med att säga att den skall anpassas till den\r\nsamhällsekonomiska utvecklingen, och att staten\r\nhar ett övergripande ansvar för den offentliga\r\nverksamheten.</pre><pre>Utskottet instämmer i bedömningen att\r\nstatsbidragen till kommunerna kommer att\r\nutvecklas mycket restriktivt under åren 1993--1995,\r\noch åren därefter om jag har förstått rätt.</pre><pre>Det är väl ändå dagens ''understatement'' att en\r\nindragning av 7,5 miljarder om året från\r\nkommunerna beskrivs som en utveckling som är\r\nmycket restriktiv. Vad då utveckling? Det är ju ett\r\ngenerellt stopp för utveckling och expansion.</pre><pre>Hade vi varit i det engelska parlamentet i dag tror\r\njag att man hade ropat hear, hear, för visst är det\r\nanmärkningsvärt att riksdagsmajoriteten i dag med\r\nett raskt klubbslag kommer att dränera\r\nkommunerna på en stor del av deras för de enskilda\r\nmänniskorna så viktiga förutsättningar för att leva\r\nett gott liv.</pre><pre>Sedan säger sig utskottet vara medvetet om att ett\r\nnytt statsbidragssystem kräver ett utrednings-,\r\nberäknings-, och beredningsarbete som är\r\nomfattande och komplicerat. Se där ja, det tyder\r\nändå på en viss insikt. Men varför inte dra\r\nkonsekvenserna av detta och göra upp med oss\r\nsocialdemokrater, som jag anser har dragit de rätta\r\nslutsatserna av dessa komplicerade förhållanden?\r\nDela upp förändringen i två steg. Ge kommunerna\r\nfrihet under ansvar. Vi har inte låst oss, Olle\r\nSchmidt. Vi är för ''påsen'', med i huvudsak\r\nnuvarande resurser. Sätt till en parlamentarisk\r\nkommitté som arbetar vidare på fördelningsnycklar.\r\nDet är ett bra alternativ vi erbjuder er.</pre><pre>När det gäller konsekvenserna för kommunsektorn\r\nsom helhet är dessa förhållanden väl redovisade,\r\nskriver utskottet.</pre><pre>Vad har man i tankarna då, undrar jag. Är det alla\r\nartiklar, reportage och insändare i tidningar? För\r\natt inte tala om alla brev och telefonsamtal vi har\r\nfått från såväl kommunpolitiker och\r\nkommunanställda som kommuninvånare. De är väl\r\nmedvetna om de negativa konsekvenserna för den\r\nkommunala verksamheten med det föreliggande\r\nförslaget.</pre><pre>Är det demonstrationer och manifestationer av\r\nkulturarbetare och andra som protesterar mot\r\nnedskärningar inom kulturlivet man tänker på? Är\r\ndet detta utskottet menar med väl redovisade\r\nkonsekvenser, då håller jag med.</pre><pre>I dag kan man inte slå upp en tidning utan att\r\nregeringens förslag till kommunalt\r\nskatteutjämningsbidrag kritiseras. Dagens\r\nNyheters ledare i morse hade t.ex. rubriken\r\n''Stoppa stöddiga moderater! Politiker som inte vet\r\nskillnaden mellan att spara och att skära ner är ett\r\nstort hot''.</pre><pre>Hur känns det, Olle Schmidt? Vill inte Olle\r\nSchmidt hålla med? Folkpartiet liberalerna vill väl\r\nockså slå vakt om den generella välfärden? Det\r\nsade Olle Schmidt själv i sitt anförande, och hans\r\npartiledare brukar också påstå detta.</pre><pre>En liten enkät bland deltagarna på\r\nKommunförbundets kongress visar att 62 av 100\r\ntycker att det är ett dåligt förslag. Numera är det\r\nsom bekant borgerlig majoritet i den församlingen.</pre><pre>Jag tror att mycket beror på att regeringspartierna\r\nbörjar i fel ände. Först talar de om pengar, och\r\nsedan kommer de på att det finns vissa behov och\r\nönskningar hos svenska folket som betalar sin skatt\r\noch vill ha en bra och effektiv service, vård, omsorg\r\noch utbildning. Eller, som Moderaterna sade i\r\nvalrörelsen: Först sänker vi skatterna, sedan får vi\r\nse var och hur vi skall spara.</pre><pre>Vi Socialdemokrater tycker inte att det är en bra\r\nstrategi. Den ekonomiska politiken är ju det\r\ninstrument vi har för att förverkliga våra politiska\r\nmål. Det trubbiga instrument som regering och\r\nutskottets majoritet använder kommer att göra mer\r\nskada än nytta. Det är väl redovisat.</pre><pre>Varför lyssnar ni inte ens en gång på era egna ute i\r\nkommunerna?</pre><pre>I regeringsförklaringen kan vi läsa att regeringen\r\nanser sig ha fyra stora uppgifter att ta sig an. Jag\r\nciterar: ''Den tredje är att förbättra vår välfärd och\r\nsociala omsorg genom den valfrihetsrevolution i\r\nvälfärdspolitiken som vi kommer att inleda och\r\ngenom särskilda insatser för de sämst ställda.''</pre><pre>Att denna omstörtande verksamhet skulle få till\r\nföljd att tiotusentals människor inom den\r\nkommunala sektorn ställs utan arbete, att dagis,\r\nfritis, bibliotek, vård, omsorg och utbildning skulle\r\nminska när behoven ökar -- tror finansutskottets\r\nrepresentanter att det var så svenska folket tolkade\r\nvalfrihetsrevolutionen?</pre><pre>Nej, det är en bakvänd revolution som inte skapar\r\nden frihet ni talar om. Den skapar ofrihet för alla de\r\nkvinnor som genom förslagen i det här betänkandet\r\nkommer att mista sina jobb, för alla de föräldrar\r\nsom inte kommer att få en dagisplats för sina barn,\r\nför alla dem vars gamla far eller mor inte får den\r\nhemhjälp eller vårdplats som skulle behövas.</pre><pre>Frivillighet! ropar socialministern hurtfriskt. Nu\r\nskall vi hjälpa varandra frivilligt! Precis som om\r\ningen hade kommit på det förut. Vari ligger\r\nfrivilligheten, om det skall ske med pekpinnar från\r\nregeringen?</pre><pre>Privatisering! ropar regeringen. Det ger kvinnor\r\njobb och framför allt möjlighet att välja\r\narbetsgivare och större möjligheter att påverka sin\r\narbetssituation. Jag påstår att de kommunala\r\nverksamheterna också ger stora möjligheter. Bra\r\nexempel på detta påstående är att när stipendier\r\ndelades ut på Kvinnor kan-mässan till kvinnor som\r\ngjort sig väl förtjänta av dessa genom uppfinningar\r\noch goda idéer om förbättringar inom teknik,\r\nrådgivning, patientarbete m.m., kom inte mindre\r\nän nio av tolv stipendiater från landstingssektorn.\r\nMig förvånar det inte, men det borde mana till\r\neftertanke för dem som alltid klankar på den\r\noffentliga sektorn. Vi är många som vet att det finns\r\nen enorm resurs av duktiga kvinnor inom både\r\nlandsting och primärkommuner. Låt dem få\r\nfortsätta att göra ett gott arbete.</pre><pre>Häromdagen voterade vi här i kammaren om\r\n''human telefoni''. Nu är det dags för\r\nriksdagsmajoriteten att rösta för en human\r\nkommunal ekonomi. Det är i kommuner och\r\nlandsting som den generella välfärden blir till\r\npraktisk handling, med eller utan revolution.</pre><pre>Vi socialdemokrater har ett bra alternativ. Det\r\nredovisas väl i våra reservationer som jag självklart\r\nstår bakom. Men jag yrkar bifall till samma\r\nreservationer som Per Olof Håkansson gjorde i sitt\r\nanförande.</pre><pre>Anf. 138  OLLE SCHMIDT (fp) replik:</pre><pre>Herr talman! Lisbet Calner undrar om vi inte\r\nlyssnar på våra egna. Jo, Lisbet Calner, det kan jag\r\nintyga att vi gör, i varje fall jag.</pre><pre>Jag är mycket väl medveten om -- det har jag sagt\r\ntidigare -- att det finns många bekymrade\r\nkommunalpolitiker, också liberaler. Det är alltid\r\nfråga om att göra en avvägning mellan det som är\r\nnödvändigt just nu och det som för vissa inte synes\r\nnödvändigt, beroende på deras utgångspunkter.</pre><pre>Måhända låter det något dunkelt, Lisbet Calner,\r\nmen det är inte så länge sedan Socialdemokraterna\r\nsatt i regeringsställning, och jag tror att Lisbet\r\nCalner kan erinra sig hur de diskussionerna går.\r\nDet är inte alltid lätt att förklara dessa samband och\r\nnödvändigheter. Men jag må säga att det bland de\r\nliberala folkpartistiska kommunalpolitikerna finns\r\nförståelse för de 7,5 miljarder vi i dag är beredda att\r\nföreslå till indragning från kommunsektorn.</pre><pre>Jag vill också säga att de är oroade över tanken att\r\nde skall tvingas att gå längre. Det är litet konstigt\r\natt Lisbet Calner frågar om vi för den diskussionen\r\ni Folkpartiet. Om det är inom något parti som\r\ndiskussionerna brukar gå utanför de egna rummen,\r\när det väl just inom vårt parti. Om det är någonting\r\nvi har diskuterat de senaste månaderna är det just\r\ndessa frågor. Att vi då landade på det\r\nställningstagandet att vi accepterar indragningar på\r\n7,5 miljarder kronor tyder väl på att vi har fört en\r\nganska lång och intensiv diskussion.</pre><pre>Jag vill avslutningsvis påminna Lisbet Calner om en\r\nsak, när hon talar om friheten. Den politik som hon\r\nhar torgfört i denna kammare tidigare, den politik\r\nsom Socialdemokraterna har styrt landet med\r\ntidigare, måste då i alla stycken ha givit en bra och\r\nhållbar ekonomi för kommunerna och givit ökande\r\nfrihet för medborgarna. Jag tycker nog att det låter\r\nganska egendomligt. Då var det alltså mer skatter\r\noch stoppaket hit och dit. Det var, såvitt jag förstår,\r\nrevolution både inom och utom partiet, så att\r\nt.o.m. vi som stod bredvid också fick se och höra av\r\ndet.</pre><pre>De här frihetsargumenten och talet om att den\r\nsocialdemokratiska regeringen skötte\r\nkommunerna så väl som en öm planta, som Lisbet\r\nCalner gör gällande, har nog inte alltid gällt.</pre><pre>Anf. 139  LISBET CALNER (s) replik:</pre><pre>Herr talman! Per Olof Håkansson och Lars-Ove\r\nHagberg diskuterade tidigare den fria plantan. Det\r\nvar Socialdemokraterna som tillsatte utredningen,\r\noch den utmynnade i friheten för kommunerna.</pre><pre>Det låter dunkelt, säger Olle Schmidt. Ja, jag håller\r\nmed om det. Men det är så att det dunkelt sagda\r\nockså är det dunkelt tänkta. Tala nu om för mig:\r\nVar finns alla jobben i exportindustrin för de\r\nfriställda f.d. kommunanställda?</pre><pre>Anf. 140  OLLE SCHMIDT (fp) replik:</pre><pre>Herr talman! Den politik som regeringen bedriver,\r\noch som vi kommer att få diskutera i morgon, syftar\r\ntill att Sverige återigen skall få fart på hjulen, till att\r\nvi skall klara de industrijobb som vi i dag håller på\r\natt förlora samt till att vi skall ge möjlighet för de\r\nsmå och medelstora företagen att växa. I detta\r\nsammanhang är kommunerna viktiga, om vi ger\r\nkommunerna färre regler, avreglerar\r\nverksamheterna och utsätter dem för konkurrens.\r\nKonkurrenskommittén, som har utrett detta, säger\r\natt man skulle kunna klara 15--20 miljarder om de\r\nkommunala verksamheterna sattes under\r\nkonkurrens.</pre><pre>Det är detta samband som Socialdemokraterna\r\nibland har förespråkat -- bl.a. en del av de herrar\r\nsom jag ser här framför mig -- dvs. att detta också\r\nskulle kunna vara en väg för Sverige, i varje fall en\r\ndelväg på den tredje vägen. Det förefaller nu som\r\nLisbet Calner och andra säger tvärt nej till detta --\r\ndet gäller inte längre. I vissa sammanhang blir man\r\nlitet konfunderad. Jag försöker så gott jag kan att\r\nförklara det, och finansministern kommer säkert\r\natt göra det bättre i morgon. Vi lär oss alla.</pre><pre>Lisbet Calner säger att det är konstigt folk som styr\r\nSverige. Ja, för allmänheten och medborgarna kan\r\ndet mesta som inträffar i denna kammare\r\nunderstundom verka konstigt -- det kan det göra\r\näven för en ny ledamot. Om man förklarar\r\nsambanden, förklarar regeringens strävan att se till\r\natt Sverige återigen har möjlighet att få en ekonomi\r\ni balans -- det är inte alltid så lätt, om man inte får\r\ntid på sig -- går det inte så illa, Lisbet Calner. Jag\r\ntror att svenska folket, i varje fall en del av dem\r\nsom jag träffar, då har möjlighet att förstå vad\r\nregeringens politik syftar till.</pre><pre>Anf. 141  LISBET CALNER (s) replik:</pre><pre>Herr talman! Jag sade inte ''konstigt'', utan jag\r\növersatte göteborgskans ''tetigt''. Dessutom\r\nupprepade jag vad jag hade läst i en tidningsartikel.\r\nMen visst kan det gälla att man i mångt och mycket\r\när litet förvånad.</pre><pre>Olle Schmidt säger t.ex. att kommunerna måste\r\nutsättas för konkurrens. Det tror jag är möjligt,\r\neftersom vi har en bra kommunal verksamhet i\r\nlandet, inte minst när det gäller daghemmen. Men\r\ndet kan också bli så, som jag läste i går i en\r\ntidningsartikel, att man i det privata näringslivet är\r\nirriterad över att kommunerna går ut och\r\nkonkurrerar med sina verksamheter.</pre><pre>Jag håller med Olle Schmidt om att det är frågor\r\nsom vi får diskutera dels i morgon, dels vid senare\r\ntillfällen, eftersom det tydligen -- som vanligt när\r\nfinansutskottets ärenden behandlas i kammaren --\r\när ont om tid.</pre><pre>Andre vice talmannen anmälde att Olle Schmidt\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 142  LENNART HEDQUIST (m)\r\nreplik:</pre><pre>Herr talman! Det var ett något gråtmilt inlägg som\r\nvi hörde Lisbet Calner hålla, och jag kan nästan\r\nförstå anledningen till det. Nu har väl\r\nfördämningarna brustit, när hon fritt får klanka på\r\ns.k. besparingar riktade mot kommunsektorn. Det\r\nfick hon naturligtvis inte göra under den\r\nföregående mandatperioden eller den\r\ndessförinnan. Hon kan ju fråga Lars-Ove Hagberg\r\nhur många miljarder som regeringen under de\r\nperioderna drog in från kommunsektorn. Jag vet\r\natt just Vänsterpartiet brukar åka land och rike runt\r\noch säga att det var mellan 30 och 50 miljarder. Det\r\nkan då ställas i relation till de 7,5 miljarderna.</pre><pre>Samtidigt är det viktigt, Lisbet Calner, att\r\nkonstatera skillnaden mellan dagens förslag och de\r\nförslag som riksdagen beslöt om under föregående\r\nperioder. I dag kombinerar vi indragningen med att\r\nge kommunerna möjligheter. Vi fattar ett\r\nlångtgående beslut om generalisering av\r\nstatsbidragen. Vi åstadkommer en avreglering. Vi\r\nger kommunerna möjligheter att på ett helt annat\r\nsätt söka sig fram till nyare lösningar. Det kommer\r\natt påverka servicen mot medborgarna. Jag tror\r\ninte att vi har någon anledning att vilja dröja oss\r\nkvar vid de metoder som ni socialdemokrater\r\nanvände när ni drog in pengar från kommunerna.</pre><pre>Anf. 143  LISBET CALNER (s) replik:</pre><pre>Herr talman! Alltför ofta försöker Lennart\r\nHedquist påstå att vi inte är för friheten för\r\nkommunerna, men det är inte riktigt. Vi vill införa\r\nden i två steg. Det blir på samma gång en viss\r\nofrihet, genom att man skall minska på pengarna\r\ntill kommunsektorn. Det sägs i betänkandet, och\r\nnågra har sagt det i debatten, att det skall gå en\r\nström av pengar från staten till kommunerna. Det\r\när nog en överdrift -- det blir väl en rännil.</pre><pre>När det gäller friheten tycker vi också att det är\r\nviktigt att kommunerna får lösa sina problem på det\r\nsätt som passar bäst för varje speciell kommun.\r\nLokala lösningar på lokala problem har\r\nSocialdemokraterna varit för mycket länge.</pre><pre>Anf. 144  LENNART HEDQUIST (m)\r\nreplik:</pre><pre>Herr talman! Vad är det för vishet i att låta\r\nstatsbidragen vara på exakt samma nivå som de\r\nråkade vara i år eller föregående år? Det är det\r\nfrysalternativet som ni förespråkar, men det\r\nåstadkommer naturligtvis inte det nytänkande i\r\nmånga av de kommuner som är berörda av den här\r\nreformen som man kan åstadkomma om man i\r\nstället påbörjar den omfördelning som ett nytt\r\nstatsbidragssystem ändå skall leda till.</pre><pre>Anf. 145  LISBET CALNER (s) replik:</pre><pre>Herr talman! Nu är Lennart Hedquist där igen och\r\nförsöker påstå saker och ting. Vi har inte alls sagt\r\natt det skall vara exakt som det är.\r\n''Huvudsakligen'' har vi uttryckt det, och sedan har\r\nvi föreslagit att fördelningsnycklarna skall bli bättre\r\nän de som ni hittills har föreslagit.</pre><pre>Anf. 146  KJELL ERICSSON (c):</pre><pre>Herr talman! Vi behandlar nu ett betänkande som\r\när av mycket stor betydelse, inte minst för\r\nkommuner och landsting. Den reform som nu\r\ngenomförs kommer att innebära nya möjligheter,\r\nsamtidigt som den lägger ett stort ansvar på\r\nkommunerna.</pre><pre>Det nya statsbidragssystemet skall användas för att\r\njämna ut skillnaderna i de ekonomiska\r\nförutsättningarna mellan kommunerna.\r\nBidragskonstruktionen innebär dels en\r\ninkomstutjämning, dels en kostnadsutjämning.\r\nInkomstutjämningen innebär att alla kommuner\r\nkan få lika stor inkomst per invånare från skatt och\r\nbidrag.</pre><pre>Från kommunalt håll har det länge hävdats att det\r\nbehövs ett enklare statsbidragssystem -- det är vi\r\ntydligen överens om även här i kammaren -- där\r\nstaten ger mer av generella bidrag än av\r\nspecialdestinerade bidrag. De specialdestinerade\r\nbidragen har ju hittills varit de dominerande. Som\r\ngammal kommunalman hälsar jag det här förslaget\r\nmed tillfredsställelse. Vi hade tidigare mycket av\r\ndetaljregler som gjorde det svårt att klara av olika\r\nverksamheter på ett sätt som man själv önskade.</pre><pre>När det gäller skola och barnomsorg var det\r\ntidigare mycket detaljerade bestämmelser runt\r\nstatsbidraget. I det sammanhanget kan man säga att\r\nskolan varit något av en föregångare när man\r\ngjorde om de olika skolbidragen till ett generellt\r\nsektorsbidrag för skolan.</pre><pre>Nu är det så dags att ta nästa steg, där de flesta\r\nspecialdestinerade bidragen kommer att försvinna\r\noch ersättas av den omtalade penningpåsen till\r\nkommunerna. Jag välkomnar den här utvecklingen\r\noch tycker att det är bra att varje kommun utifrån\r\nsin utgångspunkt skall kunna bestämma över\r\nmedlen. Ett generellt system främjar nämligen\r\nbättre det lokala självbestämmandet och\r\nanpassningen av den kommunala verksamheten än\r\nvad de specialdestinerade bidragen har gjort.\r\nKommunerna får nu själva besluta om hur man\r\nt.ex. skall ordna den sociala omsorgen både för\r\nbarn och för äldre, hur man skall ordna skola,\r\nfritid, kultur m.m.</pre><pre>Genom denna nyordning får kommunerna\r\nsamtidigt ett större ansvar. Kommunerna får en\r\nbetydligt större handlingsfrihet när det gäller\r\nverksamhetens utformning och även när det gäller\r\nprioritering bland olika områden. Detta gör att\r\näven den kommunala verksamheten säkerligen\r\nkommer att bedrivas på ett betydligt effektivare\r\nsätt än hittills. Det blir nu t.ex. lättare att samordna\r\nolika verksamheter.</pre><pre>En viktig anledning till den nya reformen är också\r\natt man vill skapa mer likvärdiga ekonomiska\r\nförutsättningar för kommunerna. Bidraget skall\r\negentligen utgöra ett komplement till kommunens\r\nskatteinkomster och inte göras beroende av den\r\nverksamhet kommunen bedriver. Skillnaden i\r\nskattesats bör också på sikt spegla skillnader i\r\nservice, avgifter och effektivitet.</pre><pre>Det här systemet innebär att både bidrag och\r\navgifter kommer att avvecklas. Rundgången på\r\nmedel mellan stat och kommun har inte varit\r\nsärskilt meningsfylld. Därför kommer nu\r\navräkningsskatten, den allmänna såväl som den\r\nsärskilda skatteutjämningsavgiften, att försvinna.</pre><pre>De tidigare specialdestinerade bidragen samordnas\r\ni ett generellt system för de statliga bidragen, alltså\r\nden omtalade penningpåsen.</pre><pre>Det är några bidrag som har undantagits, men de\r\nflesta ingår. Den omtalade påsen kommer alltså att\r\ninnehålla 40 miljarder, såsom det tidigare har\r\npåpekats.</pre><pre>Samtidigt kommer också ett nytt system för\r\nutbetalning av kommunalskattemedel att införas.\r\nDetta är också något som vi länge har efterlyst på\r\nkommunalt håll. Man kommer nu att få sina\r\nskatteinkomster baserade på ett aktuellt\r\nskatteunderlag. Här har det tidigare förekommit en\r\nbesvärande eftersläpning.</pre><pre>Men det är också viktigt hur omläggningen kommer\r\natt ske. Utskottet har med rätta angivit att det nya\r\nutbetalningssystemet skall ge ett neutralt utfall. Av\r\nsamhällsekonomiska skäl får övergången inte\r\ninnebära en likviditetsmässig belastning för staten.\r\nSamtidigt måste skiftet ske på ett för kommunerna\r\nneutralt sätt. Detta har påpekats bl.a. av\r\nKommunförbundet, och eftersom Lennart\r\nHedquist och Olle Schmidt tidigare har redogjort\r\nför detta, skall jag nu inte gå in närmare på den\r\nsaken.</pre><pre>Indragningen av de aviserade 7,5 miljarderna från\r\nkommunerna är väl ingenting som man som\r\nkommunal företrädare är särskilt lycklig över. Jag\r\nskulle i stället önska att det funnits utrymme för att\r\nge mer till kommunerna, men detta finns det inga\r\nmöjligheter till. Jag vill instämma i vad Olle\r\nSchmidt sade om svepande formuleringar. Ibland\r\ngörs det svepande formuleringar om att man kan\r\nspara så mycket på kommunerna. Det har länge\r\npågått effektiviseringar inom den kommunala\r\nverksamheten, och det har gjorts besparingar, inte\r\nminst under den socialdemokratiska regeringens\r\ntid. Även då skedde det indragningar ganska ofta.</pre><pre>Vi måste komma ihåg sambandet och\r\nnödvändigheten att få balans i statens affärer. Om\r\nvi inte klarar att få balans i rikets affärer, riskerar vi\r\natt återigen driva upp inflationen och räntorna.\r\nKan man hålla inflationen nere, samtidigt som man\r\narbetar för en lägre ränta, ger det mycket stora\r\npositiva effekter även på kommunsektorn. Det\r\nmärks ju redan nu hur priser och kostnader börjar\r\npressas.</pre><pre>Det nya bidragssystemet kommer, som tidigare har\r\nframhållits att bidra till att hitta alternativa och nya\r\nlösningar för den kommunala servicen.\r\nAvregleringar gör det också möjligt att nya\r\nlösningar kommer till stånd. Även detta kommer\r\natt få en positiv inverkan på den kommunala\r\nekonomin.</pre><pre>Vi i Centern anser att principerna för det nya\r\nstatsbidragssystemet är bra.</pre><pre>Systemet består av tre delar:</pre><pre>-- ett generellt bidrag för utjämning av\r\nkommunernas skatteinkomster upp till en generell\r\ngarantinivå, -- tillägg resp. avdrag från bidraget på\r\ngrund av opåverkbara skillnader i strukturella\r\nförhållanden, samt -- tillägg för\r\nbefolkningsminskningen.</pre><pre>Dessa principer har också en viktig funktion när det\r\ngäller att åstadkomma en regional balans.</pre><pre>Under remissbehandlingen av det här ärendet har\r\ndet framförts synpunkter från olika håll när det\r\ngäller systemet för strukturutjämning. Principerna\r\när bra, men det gäller också att hitta bra metoder\r\nför utjämningen av de strukturella förhållandena.\r\nDetta är inte minst ett tekniskt problem. Därför\r\nanser jag att det är bra att en expertgrupp kommer\r\natt tillsättas för att se över systemet med\r\nstrukturutjämning. Det är bra om man då kan se på\r\nolika typer av kommuner. Det kan gälla allt från\r\nstorstad till glesbygdskommuner. En typ av\r\nkommuner som det kan vara lämpligt att se över är\r\nskärgårdskommuner och kommuner på öar, t.ex.\r\nGotland som har fått ett negativt utfall i det nya\r\nförslaget.</pre><pre>Reformen innebär olika utfall för kommunerna.\r\nFör att det inte skall bli för stora övergångsproblem\r\nföreslås därför att ingen kommun skall tjäna resp.\r\nförlora mer än 1,5 % det första året. På\r\nmotsvarande sätt får för år 1994 skillnaden mellan\r\nbidraget för 1994 och det utbetalade\r\nutjämningsbidraget år 1993 uppgå till högst 3 % av\r\nsumman av skatteinkomsterna för 1994 och utbetalt\r\nutjämningsbidrag för 1993.</pre><pre>I betänkandet skrivs även in att förändringar i den\r\nkommunala ekonomin skall föregås av\r\nförhandlingar mellan staten och kommuner och\r\nlandsting. Denna dialog är helt enkelt både nyttig\r\noch nödvändig. Genom diskussioner kan man\r\nundanröja en massa missförstånd.</pre><pre>Sammanfattningsvis anser jag att utskottet har\r\nlyckats bra i arbetet att ta fram ett nytt system för\r\nstatsbidraget till kommunerna. Jag yrkar därför\r\nbifall till utskottets hemställan och avslag på\r\nreservationerna.</pre><pre>Anf. 147  PER OLOF HÅKANSSON (s)\r\nreplik:</pre><pre>Herr talman! I riksdagskatalogen presenteras Kjell\r\nEricsson som före detta kommunalråd. Det blir då\r\nen intressant erfarenhet att få föra en diskussion om\r\nkommunalekonomi med Kjell Ericsson.</pre><pre>Jag har en första fråga som jag tycker att det vore\r\nintressant att få belyst av Kjell Ericsson. Hur\r\nutfaller en jämförelse mellan det system som vi --\r\nom utskottetsmajoritetens förslag nu vinner\r\nkammarens bifall -- kommer att ha i augusti och\r\nseptember, då kommunerna skall slutföra sitt\r\nbudgetarbete, med det system som vi hade för ett\r\når sedan? Är det bättre eller sämre? Har man den\r\növerblickbarhet som krävs för att man skall kunna\r\ngöra en bra budget för 1993? Eller blir\r\növerblickbarheten mindre än föregående år? Jag\r\ntror att Kjell Ericsson är väl kompetent att ge ett\r\nsvar på den frågan.</pre><pre>Den andra frågan som jag ställde i mitt första\r\nanförande i dag var: Hur ser Centern på det\r\nförhållandet att sju kommuner står utanför? Man\r\nberömmer sig av att ha organiserat ett system som\r\ninnebär någon form av inkomstutjämning, men de\r\nfacto är det så att sju kommuner står utanför. Jag\r\ntror att Centerpartiets talesman i denna fråga är\r\nskyldig kammaren en kommentar till den frågan.</pre><pre>En tredje fråga som jag vill ta upp med Kjell\r\nEricsson gäller den vad jag vill kalla ''dolda''\r\nindragningen på uppemot 10 miljarder kronor.\r\nDelar Kjell Ericsson den bedömning som\r\nmajoriteten i finansutskottet gör, nämligen att\r\ndenna indragning inte har någon som helst effekt på\r\nverksamheten? Är det en beskrivning som Kjell\r\nEricsson kan instämma i med utgångspunkt i den\r\nerfarenhet han har av kommunal verksamhet.</pre><pre>En fjärde fråga som det också är intressant att\r\ndiskutera med Kjell Ericsson gäller de önskemål\r\nsom kommunsektorn av och till har framfört i\r\nvarierande grad, nämligen kraven på fasta\r\nspelregler och långsiktighet när det gäller\r\nplaneringsmöjlighet osv., nämligen att det\r\nregelsystem som introduceras är överblickbart, så\r\natt man tryggt kan agera på det kommunala planet.\r\nAnser Kjell Ericsson med utgångspunkt i sin\r\nerfarenhet som före detta kommunalråd att det\r\nbeslut som han nu sammanfattningsvis säger sig\r\nvara nöjd med verkligen har den kvaliteten?</pre><pre>Anf. 148  KJELL ERICSSON (c) replik:</pre><pre>Herr talman! Det var många frågor på en gång. Jag\r\nskall börja med frågan om budgetarbetet och om\r\nhur det påverkar med det nya systemet. Jag har\r\nvarit med om att göra många kommunala budgetar,\r\nmed ett statsbidragssystem. Jag var också\r\nordförande i skolstyrelsen en gång i tiden. Vi hade\r\ndå en mängd små detaljregler beträffande\r\nstatsbidragen att ta hänsyn till. Detta var ett rent\r\nelände, och det var nästan omöjligt att göra en\r\nbudget.</pre><pre>Jag tycker därför att det är mycket bra att man nu\r\nhar fått en påse pengar. Sedan kan\r\nkommunalmännen själva placera och prioritera\r\ndessa pengar på ett mycket bättre sätt än tidigare,\r\ndå staten hade en mängd detaljregler. Det blir\r\nlättare att göra en budget med det nya systemet än\r\nmed det gamla. Det tror jag att alla kommunalmän\r\nsom har hållt på med budget kan instämma i. Alla\r\ndetaljregler har gjort att det många gånger har varit\r\nsvårt att få ihop en bra budget.</pre><pre>Indragningen är 7,5 miljarder. Som jag sade är det\r\ningenting som jag är lycklig över.\r\nSamhällsekonomin är dock sådan att vi måste\r\ninstämma i detta och göra det nu. Jag tror inte att\r\nvi kan gå särskilt mycket längre. När det gäller\r\nbalansproblemen finns det ett tillkännagivande, där\r\nman säger att det här skall vara neutralt. Utskottet\r\nförutsätter att regeringen kommer att följa det här\r\noch bevaka att de förluster som man befarar inte\r\nskall uppstå. Indragningen skall vara 7,5\r\nmiljarder -- varken mer eller mindre i det här\r\navseendet.</pre><pre>Det finns sju kommuner som inte omfattas av\r\nreformen. Tre av dessa kommuner har en\r\nskattekraft som ligger över garantinivån, medan de\r\növriga kommunera har större strukturavdrag än\r\ngrundbelopp. De ingår inte i det här systemet. Man\r\nkan tycka att det i och för sig är en skönhetsfläck.\r\nMen även detta får regeringen se över och\r\nåterkomma till. Den volym pengar som kan bli\r\naktuell för dessa sju kommuner är inte särskilt stor.\r\nSystemet som sådant gör att kommunerna faller\r\nutanför. De får inte bidrag och kan inte ge något i\r\ndet här avseendet. Inom Stockholms län finns sju\r\nvinnare. Det är de kommuner som har den lägsta\r\nskattekraften. Det finns 18 förlorare -- de som har\r\nden högsta skattekraften.</pre><pre>Anf. 149  PER OLOF HÅKANSSON (s)\r\nreplik:</pre><pre>Herr talman! När Kjell Ericsson skall resonera\r\nkring om det nya systemet ger bättre eller sämre\r\nförutsättningar att göra en budget i augusti månad\r\ni år jämfört med augusti månad i fjol, får man en\r\nbeskrivning av hur det var att göra en budget i en\r\nskolstyrelse för ett antal år sedan. Det var dock inte\r\ndetta jag ville ha en kommentar kring. Jag ville få\r\ntill stånd en bedömning av om man i augusti månad\r\nkan -- förutsatt att majoritetsförslaget bifalls --\r\nberäkna de intäkter som Kjell Ericssons\r\nhemkommun har att försöka hantera på bästa sätt,\r\ni det budgetarbete som skall ske i augusti månad.\r\nKommer man att kunna göra en sådan beräkning\r\nmed det underlag som då föreligger?</pre><pre>Jag noterade att Kjell Ericsson helt gick förbi\r\nfrågan om huruvida den dolda indragningen på 10\r\nmiljarder har någon effekt på verksamheten i\r\nkommunerna. Jag skulle inte heller ha svarat på\r\nden frågan. Majoriteten säger att det inte kommer\r\natt ha någon effekt alls. Enligt min mening är detta\r\nfelaktigt. Jag tolkar Kjell Ericssons uteblivna svar\r\nsåsom att han tycker precis som jag. Det kommer\r\nsåledes att få effekter på verksamheten. Den\r\nskrivning som majoriteten står för är i denna del\r\nfelaktig.</pre><pre>Anf. 150  KJELL ERICSSON (c) replik:</pre><pre>Herr talman! Jag kan i och för sig instämma i att det\r\nhar varit litet strul med beräkningarna med olika\r\ntabeller under arbetets gång. Jag förutsätter nu att\r\nman kan få fram riktiga underlag för att skicka ut\r\ntill kommunerna. Om man får ut riktiga underlag --\r\nvilket jag förutsätter att regeringen klarar av -- kan\r\nman också göra en budget i augusti. Det kommer\r\nsom jag sade att bli bra mycket enklare när man\r\nslipper alla detaljregler. Det gäller inte minst\r\nreglerna när det t.ex. gäller barnomsorgen. Jag tog\r\nskolan som exempel. Man har där varit föregångare\r\noch tagit bort detta. Man har nu större frihet att\r\nprioritera inom den kommunala verksamheten i\r\nden egna kommunen.</pre><pre>Kjell Ericsson tog upp den dolda indragningen. Det\r\nhar varit mycket diskussioner om detta i dag. Både\r\nLennart Hedquist och Olle Schmidt har mycket\r\nutförligt redogjort för detta. Det sägs också att det\r\nskall vara neutralt och att regeringen skall se till\r\ndet. Man skall följa upp den här biten.\r\nIndragningen är 7,5 miljarder -- varken mer eller\r\nmindre.</pre><pre>Andre vice talmannen anmälde att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 151  HARRY STAAF (kds):</pre><pre>Herr talman! Den kommunala ekonomin berörs\r\ngenomgripande i kompletteringspropositionen.\r\nDet är fråga om en indragning av pengar från\r\nkommunerna till staten med 5,2 miljarder och 2,3\r\nmiljarder från landstingen. I och med att 1 500\r\nmiljoner återförs till landstingen är det för\r\nlandstingens del fråga om 800 miljoner för 1993.\r\nDet är också fråga om en omläggning av\r\nstatsbidragen till kommunerna. Specialdestinerade\r\nbidrag kommer att lämnas för att föras över i en\r\ntotalsumma, påsen populärt kallad. Omläggningen\r\nslår olika för olika kommuner. Det finns både\r\nvinnare och förlorare.</pre><pre>Indragningen är i huvudsak betingad av det\r\nstatsfinansiella läget. Det budgetår som vi nu håller\r\npå att avsluta beräknas få ett budgetunderskott på\r\n71 miljarder kronor. När budgeten gjordes upp\r\nräknade man med ett underskott på några få\r\nmiljarder. Från den synvinkeln är det inte så\r\nkonstigt att det ställs krav på att kommunerna\r\nockså skall vara med och minska budgetunderskott\r\nsom härrör sig från den här utvecklingen. Första\r\nåret 1993 bör kommunerna klara detta, men sedan\r\nblir det en tuff uppgift.</pre><pre>Själv har jag ett 25-årigt perspektiv på kommunal\r\nverksamhet. Under 60- och 70-talen ökade de\r\nkommunala utdebiteringarna med ca 70 öre om\r\nåret. Med budgetunderskottet i statens finanser\r\nkom kravet på en dämpad kommunal expansion.\r\nSedan skedde indragningar av olika slag från\r\nkommunerna. Nu har vi ett budgetunderskott igen.\r\nStatens stöd till kommunerna har utretts vid olika\r\ntillfällen utan att det har blivit så mycket av det. När\r\ndet gäller förslaget till omläggning av statsbidrag till\r\nkommunerna tvekar Socialdemokraterna att ta\r\nsteget fullt ut. Den förra\r\nskatteutjämningskommitténs förslag blev det inte så\r\nmycket bevänt med. Själv minns jag\r\nskatteutjämningsavgiften bäst, som permanentades\r\noch blev bestående. Den slopas nu.</pre><pre>Innan den helt försvinner i glömska vill jag ändå\r\nuttala min sympati för den här avgiften, eftersom\r\nden medförde att alla kommuner var med och bar\r\nkostnaderna för den kommunala utjämningen. Nu\r\nprövar man olika försök för att få med alla\r\nkommuner i det nya systemet. Vi får väl\r\nåterkomma till den frågan i höst.</pre><pre>Förslaget från 1991 års kommitté för ett nytt\r\nstatsbidrag har utsatts för kritik. Visst kan man vara\r\nundrande när man ser utfallet för en del kommuner.\r\nI huvudsak har jag ändå en känsla av att man har\r\nkommit relativt rätt. Jag tycker faktiskt att\r\nregeringen har valt en förståndig väg när man med\r\nett något förändrat förslag går i gång med en\r\nförändring. Genom begränsningen i utfallet, 1,5 %\r\nav skatt och bidrag första året och 3 % för 1994,\r\npåbörjar man arbetet. Samtidigt blir det en översyn\r\noch en fördjupad analys av systemet för\r\nstrukturutjämning.</pre><pre>Omläggningen av utbetalning av skatten borde\r\nunderlätta kommunernas planering, även om jag\r\nkan förutse att det blir vissa svårigheter också med\r\ndet här föreslagna systemet. Själv minns jag en\r\nbudgetdebatt från 1975, då debatten i mycket stor\r\nutsträckning kom att röra sig om hur den slutliga\r\navräkningen skulle bli. Det gamla\r\navräkningssystemet har varit utgiftsdrivande. När\r\nman fick ett mycket stort belopp vid avräkningen\r\nanvände man pengarna till nya utgifter.</pre><pre>Jag har dock en känsla av att kommunerna har lärt\r\nsig att hantera systemet något bättre under 80-talet.\r\nDet har också skett vissa förbättringar på\r\nförskottssidan. Men det gamla systemet var inte\r\nheller bekymmersfritt för staten. Jag tror att de\r\nflesta minns debatten från slutet av 70-talet och\r\nbörjan av 80-talet, då man menade att\r\navräkningssystemet maskerade ett begynnande\r\nbudgetunderskott för åren 1975 och 1976. Kanske\r\nen analys av 1990 och 1991 skulle ge samma\r\nresultat.</pre><pre>Skattestoppet är ett ingrepp i den kommunala\r\nsjälvstyrelsen som kan accepteras i ett oklart läge.\r\nPrincipiellt innebär den kommunala självstyrelsen\r\natt kommunerna själva bedömer sitt skatteuttag\r\ninom det utrymme som finns. Endast i\r\nundantagsfall bör staten diktera skatteuttaget. Nu\r\nnär nästan hela havet stormar i vissa kommuner är\r\ndet befogat med ett lagfäst skattestopp tills läget\r\nklarnar. Även utan en lag är rörelsefriheten inte\r\nsärskilt stor med tanke på skatteuttagets storlek i de\r\nflesta kommuner.</pre><pre>För en del kommuner har slutet av 80-talet varit\r\nbesvärligt. Det egna kapitalet har urholkats. I\r\nförhållande till de framtidsbedömningar som har\r\ngjorts inom bankvärlden när det gäller\r\nfastighetskrediter har kommunalmännen varit\r\nmycket ansvarsmedvetna. Trots detta har deras\r\noptimism i en del kommuner medfört att man nu\r\nhar en besvärlig anpassningstid framför sig.\r\nSvårigheterna under anpassningstiden kan i någon\r\nmån förstärkas genom omläggning av statsbidrag.\r\nAtt man nu är förlorare i statsbidragsomläggningen\r\ninnebär i några fall att man tidigare har haft en\r\ngynnad situation.</pre><pre>Herr talman! Man bör ändå vara medveten om att\r\nom man tidigare har haft problem med att få debet\r\noch kredit att gå ihop i kommunerna, så förbättras\r\ninte läget av att man får mindre medel att röra sig\r\nmed. De ekonomiska frågorna kan emellertid\r\ntacklas något olika i kommunerna beroende på vem\r\nsom har ledningen och vilken kultur som råder i\r\nkommunen.</pre><pre>Under min kommunala tid har jag upplevt fem\r\nolika kommunstyrelseordförande. För två\r\nordförande har kds synpunkter varit fullständigt\r\nointressanta. Kds har med andra ord inte beretts\r\nmöjlighet att delta i budgetarbetet utöver\r\nkommunallagens minimikrav. I ett fall bereddes vi\r\nmöjlighet att kontinuerligt följa den totala\r\nbudgetprocessen. Perioden under de två övriga\r\nordförandena har varit något av ett mellanläge.</pre><pre>Det är först när man får ordentlig insyn och\r\nmöjlighet att få sina ändringsförslag prövade seriöst\r\nsom det kommunala budgetarbetet blir intressant.\r\nJag tror därför att om man vill nå ett bra resultat ute\r\ni kommunerna skall man ha en öppen\r\nbudgetprocess. Samtidigt måste man ha en sådan\r\norganisation att personalen inte fråntas\r\nmöjligheten att ta sitt fulla ansvar för\r\ngenomförandet.</pre><pre>Målet för den kommunala servicen bör vara att bli\r\nbättre till en lägre kostnad. Detta är ett mål som det\r\nprivata servicelivet har varit mycket duktig på.</pre><pre>I och med att man får statsbidraget i en påse bör\r\nkommunerna ha vissa möjligheter att efter lokala\r\nförutsättningar klara serviceutbudet. Låt mig ta ett\r\nexempel. Nyligen besökte jag en liten ort där\r\nbiblioteket har lokaliserats till servicehuset. Det\r\ninnebar att befolkningen på orten hade tillgång till\r\nböcker hela dagen. När biblioteket fanns på en\r\nannan plats hade det bara varit öppet ett par\r\ntimmar i veckan.</pre><pre>Herr talman! I måndags fick jag via etermedia veta\r\natt Kommunförbundets kongressombud var\r\nnegativa till regeringsförslaget. Av samma enkät\r\nframgick att ombuden ville prioritera\r\näldreomsorgen. Det är jag mycket glad för,\r\neftersom vi kristdemokrater vill få till stånd\r\nförbättringar på detta område. Dessa förbättringar\r\nfår nu genomföras med medel som frigörs från\r\nannan verksamhet plus stimulansbidraget på totalt\r\n5,5 miljarder.</pre><pre>I propositionen uttrycks en viss oro för hur det skall\r\ngå för barnomsorgen. Som jag ser det har de största\r\nbekymren för barnomsorgen varit både regelverket\r\noch bidragssystemets utformning. Dessutom har\r\nden något begränsade synen på vad som är\r\nbarnomsorg utgort ett problem. Olika statsbidrag\r\nför daghem och familjedaghem har påverkat valet\r\nav tillsynsform mera än den totala kostnadsbilden\r\nför olika barntillsynsformer.</pre><pre>Föräldrarnas önskemål om barnomsorg i det egna\r\nhemmet har undervärderats. Låt mig ta\r\nbarnomsorgsavgiften som exempel. Den är 2,2 %\r\noch ingår i arbetsgivareavgiften. Motivet för denna\r\när att företagen skall få ett arbetskraftsutbud.\r\nAvgiften har med råge finansierat det\r\nhittillsvarande statsbidraget för barnomsorgen.</pre><pre>För föräldrarna i den barnfamilj som själv ordnar\r\nsin barnomsorg genom att föräldrarna växelvis är\r\nhemma hos barnen under deras förskoleår betalar\r\nockså företagen denna arbetsgivareavgift. När en\r\nförälder finns hemma kan man räkna med att den\r\nandre föräldern får möjlighet att vara relativt säker\r\narbetskraft. Trots detta har en sådan familj hitintills\r\ninte fått något stöd för sin barnomsorg.</pre><pre>En rejäl vårdlön skulle öppna betydande frihet för\r\nfamiljer, kommuner och föreningar att samarbeta\r\nkring barnomsorgen på ett mycket konstruktivt\r\nsätt. Sannolikt skulle detta utan att barnomsorgen\r\nblir sämre medverka till en ekonomisk lättnad för\r\nkommunerna. Propositionen utlovar ett förslag om\r\nvårdnadsbidrag till hösten. Skall de positiva\r\neffekter som jag tror att ett vårdnadsbidrag kan få\r\nbli verklighet får inte beloppet vara för lågt.</pre><pre>(forts.)</pre><pre>Ajournering</pre><pre>Kammaren beslöt kl. 18.02 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl.19.00.</pre><pre>11 §  (forts.) f415 &gt; Den kommunala ekonomin (forts.\r\nFiU29)</pre><pre>Anf. 152  PER OLOF HÅKANSSON (s)\r\nreplik:</pre><pre>Herr talman! Harry Staaf ställer sig med en mycket\r\nmjuk framtoning, som man inte skall låta sig luras\r\nav, bakom det krassa besked som\r\nutskottsmajoriteten har formulerat till landets\r\nkommuner och innevånare. Han sade bl.a. att\r\nSocialdemokraterna tvekar att ta steget fullt ut. Det\r\när en korrekt iakttagelse. Vi är tveksamma till detta\r\nmed hänsyn till de befarade konsekvenserna av det\r\nförslag som ligger.</pre><pre>Vi hade gärna sett en tvåstegslösning där man i god\r\nordning hade diskuterat de problem som förvisso\r\nfinns och även tagit fram en bättre\r\nfördelningsnyckel, något som skulle lett till ett\r\nrättvisare och på alla sätt säkrare förslag. Det hade\r\nhaft en långsiktig bärkraft -- inte den uppenbart\r\nmycket kortsiktiga bärkraft som det förslag har som\r\nnu introduceras.</pre><pre>Kds-representanten, som i sitt anförande också\r\ndiskuterade minoritetsinflytande, borde ta chansen\r\natt få till stånd en diskussion om vårt förslag eller\r\nnågonting som skulle kunna ligga på den skiljelinje\r\nsom vi i dag har. Att ta steget fullt ut är som jag ser\r\ndet i dagsläget att köra ut i dimman. Jag hoppas\r\nverkligen att de som nu ger sig ut på färd i dimman\r\nvet vad de ger sig in på.</pre><pre>Harry Staaf säger att kommunerna måste vara med\r\noch minska det statliga budgetunderskottet. Det\r\nkommer att gå bra år 1993, men kommer att bli tufft\r\når 1994. Kombinationen av indragningen på 7,5\r\nmiljarder plus den smygindragning på 10 miljarder\r\nsom det nu handlar om, kan bara leda till en av två\r\neffekter. Den ena är att man flyttar ett statligt\r\nbudgetunderskott till kommunsektorn, och det kan\r\nändå inte vara meningen. Då finns det bara kvar det\r\nandra alternativet, nämligen att minska den\r\nkommunala verksamheten i kombination med olika\r\ntyper av effektiviseringar.</pre><pre>Visst finns det en effektiviseringspotential i den\r\nkommunala sektorn. Men den är inte så stor som\r\nden indragning man nu föreslår. Då måste\r\nkonsekvensen bli nedskärningar i den kommunala\r\nverksamheten. Det kommer tveklöst att slå mot\r\nvård, omsorg, skola samt fritids- och\r\nkulturverksamhet. Jag vill till Harry Staaf ställa\r\nfrågan: Hur rekommenderar Harry Staaf att de\r\nkommunala företrädarna skall agera?</pre><pre>Vilka sektorer skall man skära i? Är det vården,\r\nomsorgen, skolan, fritids- och kultursektorn, eller\r\nvad är det som enligt kds mening är det viktigaste\r\natt ge sig på och göra nedskärningar i?</pre><pre>Anf. 153  HARRY STAAF (kds) replik:</pre><pre>Herr talman! Per Olof Håkansson säger att det är\r\nkrassa besked som jag ställer mig bakom. Jag tror\r\nfaktiskt att budgetunderskott inte är något att leka\r\nmed. Om inte annat så lärde vi oss förra gången\r\nbudgetunderskotten växte att man får betala dem,\r\noch det med ränta.</pre><pre>Det gäller alltså att på olika sätt försöka att få ner\r\nbudgetunderskottet. Jag tror att detta ger en signal\r\ntill kommunerna att vi befinner oss i ett\r\nbekymmersamt läge. Nu måste ni försöka att hjälpa\r\ntill på olika områden så att inte kommande\r\ngeneration får vara med och betala det förskott som\r\nvi tar ut.</pre><pre>När det gäller rekommendationer till kommunerna\r\nom var man skall göra dessa neddragningar,\r\nförsökte jag i mitt anförande att föra fram, att när\r\ndet gäller vård och omsorg finns det ingenting att\r\nhämta. De effektiviseringsvinster man kan göra där\r\nbehövs för att förbättra vård och omsorg. På skolans\r\nområde torde det finnas en del samordningsvinster,\r\noch på fritidssektorn torde man själv få gå in och\r\ngöra större egeninsatser.</pre><pre>Anf. 154  PER OLOF HÅKANSSON (s)\r\nreplik:</pre><pre>Herr talman! Det var ett intressant besked. Det är\r\ntydligtvis så, att indragningen av kommunala\r\nresurser på 7,5 miljarder plus 10 miljarder skall\r\ntäckas av egeninsatser från de människor som\r\nutnyttjar fritids- och kultursektorn. Det är det\r\nbesked vi får.</pre><pre>Sedan noterade jag att Harry Staaf refererade till de\r\nbekymmer som perioden 1976--1982 gav oss i form\r\nav ökade budetunderskott. Det skulle vara\r\nintressant att få tillfälle att diskutera varför dessa\r\nbudgetunderskott då uppkom och varför vi nu tycks\r\nvara på väg in i ett allt större budgetunderskott. Om\r\ndetta kommer att ske, tror jag att det kommer att\r\nsluta i konstaterandet, att det har att göra med att\r\nman minskar intäkterna i den offentliga sektorn och\r\nvisar på en stor oförmåga att samtidigt sänka de\r\nutgifter man har. Det är ett ansvar som regeringen\r\nhar och ingen annan.</pre><pre>Anf. 155  HARRY STAAF (kds) replik:</pre><pre>Herr talman! Jag känner till de 7,5 miljarderna,\r\nmen jag vill nog påstå att de 10 miljarderna inte\r\nfinns i ett kassaflöde. Jag kan heller inte finna att\r\nman har verifierat detta ordentligt i den reservation\r\nsom avgetts från Socialdemokraterna på den här\r\npunkten. Däremot uttrycker man oro för detta. Det\r\nkommer säkert att klarna i höst.</pre><pre>När det gäller budgetunderskottet och hur man\r\nfördelar det, menar jag att de erfarenheter vi fick\r\nunder den förra perioden gör att vi måste vara\r\nberedda att ta itu med det snabbt.</pre><pre>Andre vice talmannen anmälde att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 156  BO G. JENEVALL (nyd):</pre><pre>Herr talman! Vi har 286 kommuner i Sverige. Jag\r\nvet inte om det delvis är representanter för dessa\r\nsom just nu kom in på åhörarläktaren, men de\r\nåhörarna representerar i varje fall inte 286\r\nkommuner.</pre><pre>Detta är såvitt jag har förstått en historisk\r\nförändring av kommunernas förutsättningar för att\r\nsköta sitt uppdrag. Det finns många åsikter om\r\ndetta, både positiva och negativa. Jag skall inte\r\nförlänga debatten med att gå in på dessa frågor.</pre><pre>Vi i Ny demokrati har som bekant en samsyn med\r\nregeringen i detta ärende. Det kanske inte helt och\r\nhållet är beroende på att det skulle vara en mycket\r\nbra proposition, vilket vi kanske inte tycker att det\r\när. Men det är däremot mycket nödvändigt att göra\r\ndenna förändring.</pre><pre>Det vore nästan omöjligt att kunna genomföra en\r\nsådan genomgripande förändring på ett sätt som\r\nalla är nöjda och belåtna med. Men bara det faktum\r\natt man gör den här förändringen är mycket viktigt.\r\nAlla ute i kommunerna tycks vara överens om att\r\nden bästa saken i detta är att få alla pengarna i den\r\ns.k. påsen. Det måste förändra kommunernas\r\narbetsmöjligheter mycket positivt.</pre><pre>Däremot tror jag att kommunerna framöver\r\nkommer att få det mycket besvärligt med att\r\nutforma sina budgetar. Vi hade i utskottet besök\r\nfrån finansdepartementet, där man försökte\r\nredogöra för hur man skulle ta fram ett underlag för\r\nden framtida budgetregleringen. Det var\r\nsannerligen inte lätt. Där har man ett problem att\r\ntackla, men det är av mer praktisk karaktär.</pre><pre>Det är vidare nödvändigt att rationalisera i\r\nkommunerna. Det är vi också mycket eniga om. Det\r\nsägs att man har påbörjat rationaliseringar i olika\r\nkommuner, och det har man säkert gjort. Men det\r\nfinns, och måste finnas, mycket mer att hämta.\r\nKommunerna är i de flesta fall ovana vid denna typ\r\nav beslut. Men det är nödvändigt att arbetet\r\nkommer i gång. Det är också viktigt att\r\nkommunerna tar sin del av besparingarna när vi\r\nmåste spara i hela landet.</pre><pre>Det som kanske är det allra viktigaste med reformen\r\när den uppföljning som skall ske efteråt, så att\r\npengarna blir rimligt fördelade och så att de största\r\nfelen som kan ha uppstått när propositionen skrevs\r\nkan bli tillrättalagda.</pre><pre>Vi vet också att det är speciellt besvärligt för de tre\r\nstörsta kommunerna, Stockholm, Göteborg och\r\nMalmö. Jag utgår från att de problemen kommer att\r\nhandläggas av kommissionen.</pre><pre>Det är anmärkningsvärt att det talas om en teknisk\r\nkommitté och sedan litet grand på ''sladden'' om en\r\nparlamentarisk sammansatt grupp. Det borde väl\r\nsnarare vara tvärt om, dvs. en parlamentarisk\r\nsammansatt grupp som har en teknisk kommitté till\r\nsitt förfogande. Men det är kanske praktikaliteter\r\nsom är onödiga att ta upp här.</pre><pre>Jag har inte hört någon tala om kommuninvånarna.\r\nJag tycker att det skulle vara bra om kommunerna\r\nstartade en dialog med sina kommuninvånare på ett\r\nhelt annat sätt än vad jag tror är vanligt. Det finns\r\nmycket sunt förnuft och goda idéer att hämta hos\r\nkommunernas invånare. De skulle också på så vis\r\nkunna känna sig mer delaktiga i de\r\nbesparingsförslag som är nödvändiga att\r\ngenomföra. När det är dåliga tider måste vi alla\r\nhjälpa till. Alltså får man betala litet mer för\r\ntjänster som man många gånger tidigare fått gratis.</pre><pre>Till skillnad från vad debatten har handlat om\r\ntidigare, tycker jag att vi skall försöka se litet\r\npositivt på detta. Varför skall vi alltid tala om\r\nproblem? Låt oss i stället tala om möjligheter. Den\r\nhär reformen ger möjligheter till att göra något som\r\nkan vara bra. Förändringar kan vara bra och\r\nnyttiga.</pre><pre>Slutligen vill jag yrka bifall till utskottets hemställan\r\ni FiU29.</pre><pre>Anf. 157  PER OLOF HÅKANSSON (s)\r\nreplik:</pre><pre>Herr talman! Resonemanget om att se saker och ting\r\npositivt återkommer. Jag har åtskilliga gånger i den\r\nhär debatten sagt att vi är positiva till mycket av det\r\nsom föreslås i propositionen och som vi också står\r\nbakom i finansutskottets betänkande. Men det är\r\nlitet för lättvindigt att, som Bo G. Jenevall med en\r\nbildlig jämförelse gör, köra i ett sommarfagert\r\nlandskap på en bra väg, som för ögonblicket tycks\r\nfungera alldeles utmärkt, men inte ha en aning om\r\nhur det ser ut bortom den kurva som han är på väg\r\nin i. Det är den bilden, den situationen, som Bo G.\r\nJenevall just nu befinner sig i.</pre><pre>Vi har försökt att säga att det finns något bortom\r\nkrönet som inte är bra, i stället för att känna en\r\ntrygghet i att det skall ske en uppföljning som skall\r\nkonstatera om pengarna är rimligt fördelade och\r\nsedan rätta till felen. Jag beklagar att Ny demokratis\r\nföreträdare, precis som de övriga i utskottet, inte\r\nhar velat ha en sakdiskussion om hur vi i nuläget\r\nskall kunna rätta till de fel som vi i alla tycks vara\r\növerens om är förknippade med detta. Det skulle\r\nkunna rättas till antingen i utskottsbehandlingen\r\neller genom att föreslå en annan mekanism för att\r\narbeta vidare på den intressanta ståndpunkt som ett\r\nsamlat statsbidrag ändå utgör.</pre><pre>Anf. 158  BO G. JENEVALL (nyd) replik:</pre><pre>Herr talman! Jag tror i alla fall att det är bättre att\r\nfatta ett beslut och se till att förändringarna kommer\r\nigång, som vi alla tycks vara eniga om är\r\nnödvändiga. Om vi så förlänger med ett år eller två\r\når, kommer vi att sitta i samma situation i alla fall,\r\noch det kommer att finnas oklarheter om än det ena\r\noch än det andra.</pre><pre>Det är för många inblandande och för många\r\ningredienser för att få allt att stämma. Jag tror att\r\ndet vi gör är klokt, och jag är övertygad om att det\r\ngår att rätta till och justera saker och ting efteråt.</pre><pre>Anf. 159  MIKAEL ODENBERG (m):</pre><pre>Herr talman! En av huvudpunkterna i höstens\r\nregeringsförklaring var att efter år av\r\nsocialdemokratisk stagnation försöka att\r\nåterupprätta Sverige som en tillväxtnation.</pre><pre>Mycket återstår onekligen att göra, men\r\nhandlingsförlamningen har i varje fall brutits. Vi\r\nkan, på riksmötets näst sista dag, blicka tillbaka på\r\nett år präglat av dynamisk regeringsutövning och\r\ngenomgripande kursförändringar, inte minst på den\r\nekonomiska politikens område.</pre><pre>Jag skall inte ta tid till några tillbakablickar. Men\r\njag skall bara konstatera att vi så sent som för några\r\ntimmar sedan fattade beslut om ett nytt\r\nbostadsfinansieringssystem.</pre><pre>Givetvis är den kommunala ekonomins utveckling\r\nav strategisk betydelse för den ekonomiska politiken\r\ni stort. Också här är förändringar angelägna och\r\nnödvändiga. Faktorer talar mycket starkt för att ett\r\nbeslut bör fattas i dag.</pre><pre>Herr talman! Jag har uppfattningen att staten måste\r\nstyra den kommunala sektorn -- i den meningen att\r\nman anger tydliga ekonomiska ramar. Staten måste\r\nockså ge kommuner och landsting en betydligt ökad\r\nfrihet att bedriva sin verksamhet efter de egna\r\ninvånarnas önskemål och efter de lokala\r\nförutsättningarna.</pre><pre>Enligt min mening innebär regeringens proposition\r\nett stort steg i denna riktning. Jag tror att man med\r\nden föreslagna avregleringen och med hjälp av\r\nomläggningarna av statsbidragssystemet stärker det\r\nkommunala självstyret och ger möjligheter till\r\nbättre resursutnyttjande av kommuner och\r\nlandsting.</pre><pre>I samband med systemomläggningen lägger nu\r\nregeringen fram förslag dels om förlängning av det\r\nkommunala skattestoppet med ett år, dels om att dra\r\nin 7,5 miljarder kronor från den kommunala\r\nsektorn.</pre><pre>Dessa två åtgärder går åt andra hållet och innebär\r\nen viss inskränkning i det kommunala självstyret.\r\nDet är förslag som möts av betydande kritik från\r\nden politiska oppositionen och från de\r\nkommunalpolitiker som i en besvärlig ekonomisk\r\nsituation ser sin handlingsfrihet ytterligare\r\nbegränsad. Men ingen regeringen eller riksdag kan\r\nfrånkänna sig det övergripande\r\nsamhällsekonomiska ansvaret. Både\r\nindragningarna från kommunsektorn och det\r\nfortsatta skattestoppet är ett uttryck för ett sådant\r\nansvarstagande.</pre><pre>Behovet av systemomläggning är stort och tar för\r\nmig överhanden, trots att jag menar att man på en\r\nrad viktiga punkter kan rikta stark kritik mot såväl\r\nkommunalekonomiska kommitténs överväganden\r\nsom regeringens förslag. Jag skulle vilja\r\nsammanfatta kritiken på följande sätt.</pre><pre>För det första kan man ifrågasätta om förslaget så\r\nhär långt verkligen har fått en utformning som står\r\ni överensstämmelse med målen i\r\nregeringsförklaringen, nämligen att främja\r\ntillväxten.</pre><pre>Jag förutsätter att man både i den\r\nkommunalekonomiska proposition som regeringen\r\naviserat till hösten, och i det översynsarbete som\r\nskall bedrivas vid den särskilda expertkommitté som\r\nregeringen avser att tillsätta, kommer att\r\ngenomföra korrigeringar av förslaget. Kommer inte\r\nde korrigeringarna till stånd kommer vi, enligt min\r\nmening, att få ett system med kraftig omfördelning\r\nav resurser bort från de mest dynamiska regionerna\r\ni vårt land -- inte minst från de storstadsregioner\r\nsom har varit och kommer att utgöra en viktig bas\r\nför ekonomisk tillväxt och internationell handel.</pre><pre>För det andra kvastår -- intill dess att regeringen\r\nåterkommer i höst -- en rad oklarheter om hur det\r\nnya systemet kommer att påverka de enskilda\r\nkommunerna under 1993. Jag instämmer i kritiken\r\nsom har framkommit att det är otillfredsställande\r\natt kommunerna skall bedriva så mycket av sitt\r\nbudgetarbete inför 1993 under så oklara\r\nförutsättningar.</pre><pre>För det tredje kan kritik riktas mot att regeringen\r\ninte rättar till den typ av principlöst godtycke som\r\närvts från den förra socialdemokratiska regeringen.\r\nJag tänker främst på effekterna för enskilda\r\nkommuner av skatteomläggningen.</pre><pre>Herr talman! Alla delar i regeringens förslag --\r\ninkomstutjämningen, utjämningen av\r\nkostnadsskillnader och den bristande uppföljningen\r\nav skattereformens effekter på kommunerna --\r\nverkar i samma riktning, nämligen mot\r\nstorstadsregionerna.</pre><pre>Huvudstadsregionen är ett ganska bra exempel på\r\ndet. Stockholms län har i dag 20 % av Sveriges\r\nbefolkning. Regionen svarar för 25 % av den\r\nnationella produktionen och inlevererar 30 % av\r\nstatens inkomster från direkta skatter, indirekta\r\nskatter och arbetsgivaravgifter.</pre><pre>I dag får samma region 14 % av de kommunala\r\nstatsbidragen. I utgångsläget, om inga\r\nkorrigeringar sker, skulle den andelen sjunka till\r\n8,5 % med regeringens förslag. Det vore inte\r\nrimligt.</pre><pre>Om inte korrigeringar görs i den fortsatta\r\nberedningsprocessen kommer den här\r\nresursöverföringen att motverka det nationella\r\ntillväxtmålet på två sätt.</pre><pre>Vi kommer att få en omotiverad åtstramning för de\r\nregioner som med nödvändighet måste utgöra en\r\nmotor i morgondagens ökade produktion och\r\nsysselsättning. I stället överförs resurser till\r\nkommuner som inte har förutsättningarna att fylla\r\nden uppgiften.</pre><pre>Även om regeringen uttalar diverse förhoppningar\r\nfinns det inga tecken som tyder på att de nya\r\nresurserna kommer att användas till en önskvärd\r\nsänkning av kommunalskatterna. Allt tyder i stället\r\npå att de nya resurserna får finansiera en fortsatt\r\nkommunal expansion, som inte ligger i Sveriges\r\nintresse.</pre><pre>Tyvärr tycks det vara mer regel än undantag för\r\nregering och riksdag att negligera hur fattade beslut\r\nslår mot olika regioner, såvida inte regionerna\r\nifråga är mycket glest befolkade.\r\nSkatteomläggningen är ett av många exempel på\r\ndet. Den socialdemokratiska regeringen bedömde\r\natt skattereformen skulle innebära att den\r\nkommunala sektorn som helhet vann. Därför\r\neliminerade man dessa vinster via den s.k.\r\navräkningsskatten. Det förfarandet är naturligtvis\r\ninvändningsfritt, förutsatt att bedömningen är\r\nkorrekt. Det var den på nationell nivå, men den var\r\ndet inte på individuell, kommunal nivå.</pre><pre>Det inslag i skatteomläggningen som främst\r\ngenererade vinster till den kommuala sektorn var\r\növerföringen av skatten på kapitalinkomster från\r\nkommuner till stat. Flertalet kommuner blev då\r\nvinnare, därför att de blev av med villaägarnas\r\navdrag för räntekostnader.</pre><pre>Men storstäderna vann inte. Där är det inte så\r\nmånga som bor i villa. Där bor huvuddelen av\r\ninvånarna i hyreshus. Där fick man nu avstå sina\r\nkapitalskatteinkomster till staten. Ändå fick\r\nstorstäderna betala avräkningsskatt för den vinst de\r\naldrig hade gjort.</pre><pre>Sammantaget har våra tre största städer,\r\nStockholm, Göteborg och Malmö, gjort\r\nmångmiljardförluster på skatteomläggningen i form\r\nav lägre inkomster och ökade kostnader.</pre><pre>Nu slopar man visserligen avräkningsskatten med\r\nregeringens förslag. Men man minskar samtidigt\r\nstatsbidragen i motsvarande mån. Man har\r\nfortfarande samma nationella perspektiv när man\r\nbetraktar tillvaron. Där tas inte hänsyn till vad som\r\nhänder på kommunal nivå, individuellt.</pre><pre>Finansministern reserverar i och för sig 1,6\r\nmiljarder till kompensation för detta, men beloppet\r\när otillräckligt och dessutom är det än så länge bara\r\ntillfälligt för 1993. Jag vill därför hävda att det, om\r\ndenna resursöverföring skulle komma att\r\npermanentas för åren efter 1993, vore en\r\nprinciplöshet från den nuvarande regeringen som\r\ninte står socialdemokratisk regeringsutövning efter.</pre><pre>Ett bärande inslag i kommunalekonomiska\r\nkommitténs förslag och regeringens proposition är\r\natt utjämna inkomsterna mellan olika kommuner.\r\nAtt staten på detta sätt garanterar en viss\r\nskattekraft är inget nytt. Det som möjligen är nytt är\r\nden nivå på vilken skattekraftsgarantin läggs. Den\r\nligger så långt över medelskattekraften i riket att\r\nendast ett fåtal kommuner hamnar utanför\r\nsystemet.</pre><pre>I dag är skattekraftens fördelning skev. Men det är\r\nbara ett litet antal kommuner som ligger mycket\r\növer medelskattekraften. Genom att lägga\r\nutjämningsnivån så högt upp, i det översta skiktet\r\nav kommuner, så väljer regeringen en dyrbar\r\nlösning.</pre><pre>Det är naturligtvis i första hand storstadsregionerna\r\noch medelstora städer som har en skattekraft som\r\növerstiger riksgenomsnittet. Ju längre\r\ninkomstutjämningen i systemet drivs, desto större\r\nregionalpolitiska effekter får den.</pre><pre>Jag ifrågasätter givetvis inte att ett system av detta\r\nslag har en regionalpolitisk profil. Det är ju hela idén\r\nmed inkomstutjämning. Men jag tillåter mig att\r\nfråga om nyttan av en så långt gående utjämning\r\nsom man här har föreslagit verkligen står i rimlig\r\nproportion till kostnaderna.</pre><pre>Den allra mest kritiserade delen av\r\nkommunalekonomiska kommitténs betänkande\r\ngäller de förslag som tar sikte på att utjämna\r\nkostnadsskillnader mellan kommunerna.</pre><pre>Den kommunalekonomiska kommittén föreslog fyra\r\nfaktorer som regeringen har tagit fasta på, med en\r\nviss nedtoning av den faktor som sågades allra mest\r\ni remisshanteringen, nämligen klimatfaktorn. Man\r\nerkänner samtidigt att detta inte är riktigt bra\r\ngenom att tillsätta en expertgrupp som skall ta fram\r\nett mer genomarbetat förslag till 1995.</pre><pre>Finansutskottet noterar i sitt betänkande att den\r\nomfattande kritiken har riktats mot det s.k.\r\nstrukturindex och ''utgår'' ifrån att bl.a.\r\nstorstädernas särskilda förhållanden kommer att\r\nbeaktas av expertkommittén. Detta tillkännages\r\nregeringen.</pre><pre>Även jag utgår från det. Annars skulle det vara\r\nsvårt att biträda propositionen.</pre><pre>Jag har all respekt för kommunalekonomiska\r\nkommitténs statistiska beräkningar. Med sina\r\nambitiösa regressionsanalyser har man nu bevisat\r\natt det finns en samvariation mellan å ena sidan de\r\nfyra faktorer man har valt ut och å andra sidan\r\nskillnader i kommunala kostnader. Men haken är\r\natt varken kommunalekonomiska kommittén eller\r\nregeringen gör några som helst anspråk på att de\r\nutvalda faktorerna skall förklara skillnaderna\r\nmellan olika kommuner. Det gör de heller inte.\r\nSanningen är att ingen egentligen vet vad indexet\r\navspeglar.</pre><pre>Under 1970-talet samvarierade kostnaderna för\r\nutvecklingen av svenska ubåtar med Systembolagets\r\npriser på skotsk whisky. Det föll aldrig någon in att\r\nkonstruera ett försvarskostnadsindex på denna\r\nsamvariation.</pre><pre>På samma sätt skulle ett kommunalt strukturindex\r\nsom bygger på kommunalhusets höjd över havet\r\neller på bukomfånget hos kommunstyrelsens vice\r\nordförande mycket väl kunna ha samma\r\nförklaringsvärde som de faktorer\r\nkommunalekonomiska kommittén och regeringen\r\nhar valt.</pre><pre>Mot den här bakgrunden är det kanske följdriktigt\r\natt man inte tar hänsyn till sådana faktorer som man\r\nvet påverkar kostnaderna för olika kommuntyper.</pre><pre>Det finns som bekant åtskillig internationell\r\nkommunalekonomisk forskning -- i Sverige,\r\nEngland, USA, Finland, Norge m.fl. -- som styrker\r\natt det finns betydande, särskilda kostnader för\r\nstorstadsregioner. Det tar man i andra länder\r\nhänsyn till. Man gör det i Tyskland. I Norge får\r\nstorstäderna upp till 15 % kompensation för sådana\r\nfaktorer. Vilka faktorer är det då? De är flera:</pre><pre>En sådan faktor är tätortsgraden, dvs. ju fler av en\r\nkommuns invånare som bor i tätort, desto högre\r\nanspråk har man på kommunal service i form av\r\nbl.a. väghållning, gatubelysning, vatten och avlopp,\r\nosv.</pre><pre>Befolkningstäthet verkar i samma riktning. Ju\r\ntätare tätortsbefolkningen bor, desto större risk för\r\nanonymitet, kontaktlöshet och social isolering.\r\nSamtidigt blir den sociala kontrollen mindre. Det\r\nmedverkar till ökade sociala kostnader. I andra\r\nforskningsteorier hävdas att storstäder har en\r\ntendens att dra till sig t.ex. missbrukare och andra\r\nsom utgör en belastning på det sociala systemet i den\r\noffentliga sektorn. Förlust av naturliga\r\nfritidssysselsättningar i skog och mark ställer krav\r\npå ökade kostnader för kultur och fritid.</pre><pre>Centralitet är en annan faktor som verkar i samma\r\nriktning. Behovet av kommunal service bestäms till\r\nen del av den roll som en tätort speglar i sin egen\r\nregion. I en tätort som är administrativt,\r\nkommersiellt och finansiellt centrum konsumeras\r\nden kommunala servicen av långt fler än de som bor\r\ni den egna kommunen. Pendlare ger upphov till\r\nökad belastning på trafikapparaten.</pre><pre>Folkmängd är en annan faktor. Stor folkmängd ger\r\nvisserligen upphov till stordriftsfördelar. Ännu\r\nstörre folkmängd ger upphov till\r\nstordriftsnackdelar.</pre><pre>Jämfört med andra regioner tenderar\r\nstorstadsregionerna också att ha en mer överhettad\r\nkonjunktur, med högre löne-, pris- och\r\nkostnadsnivåer. Detta är kända fakta.</pre><pre>En strukturfaktor som också kommunalekonomiska\r\nkommittén bedömt som viktig, och därför bortsett\r\nfrån, är hög kvinnlig förvärvsfrekvens, som leder\r\ntill ökade kommunala kostnader för barnomsorg.</pre><pre>Vi kan ta Järfälla som ett exempel på en kommun i\r\nen storstadsregion. Där har man en kostnad för\r\nbarnomsorg per invånare som överstiger\r\ngenomsnittet i landet med 90 %. Det beror inte på\r\nlägre effektivitet. Det beror på en hög kvinnlig\r\nförvärvsfrekvens.</pre><pre>Nu får denna långt gående inkomstutjämning,\r\ntillsammans med att man inte beaktar\r\nförvärvsfrekvensen, lätt bisarra effekter.\r\nStorstadsregionerna har relativt hög skattekraft och\r\nutsätts därför för en åderlåtning i systemet.\r\nSamtidigt beror en del av den höga skattekraften på\r\natt man har en hög kvinnlig förvärvsfrekvens. Det\r\nger i sin tur höga kommunala kostnader för\r\nbarnomsorg som man i sin tur inte skall ta någon\r\nhänsyn till i systemet.</pre><pre>Sanningen är den att man riskerar att skapa\r\nnegativa incitament, dvs. att det blir mer lönsamt\r\nför kommunerna att satsa på en annan typ av service\r\nän barnomsorg. Detta inser också regeringen. Det\r\när därför man nu aviserar att man till hösten skall\r\nkomma med en särskild barnomsorgslag stick i stäv\r\nmed den övergripande strävan som man annars har\r\natt avreglera förutsättningarna för kommunal\r\nverksamhet.</pre><pre>Regeringens proposition undanröjer inte de, enligt\r\nmin mening, systematiska felskattningar i\r\nkommunalekonomiska kommitténs arbete.\r\nSamtidigt är, som jag sade inledningsvis, en\r\nomläggning av systemet ytterligt angelägen och\r\nönskvärd.</pre><pre>Den insikten gör att jag med ett stort mått av tvekan\r\ntar fasta på finansutskottets positiva skrivningar\r\nkring expertgruppens kommande arbete, liksom på\r\nregeringskansliets fortsatta beredningsarbete med\r\nen kommunalekonomisk proposition till hösten. Jag\r\nhoppas, herr talman, att jag inte behöver ångra mig.</pre><pre>Anf. 160  PER OLOF HÅKANSSON (s)\r\nreplik:</pre><pre>Herr talman! Låt mig först med glädje få konstatera\r\natt det var skönt att få bekräftat från en moderat\r\ndebattör att det kommer att råda mycket oklara\r\nförutsättningar för det kommunala budgetarbete\r\nsom skall ske i höst. Det var välgörande att vi fick\r\ndenna förklaring och detta konstaterande också\r\nfrån moderat håll.</pre><pre>Mycket av det som Mikael Odenberg sade var\r\nsådant som jag inte skall replikera på, utan det skall\r\nsnarare de som står för majoriteten göra. I många\r\nstycken var det en mycket svidande kritik mot det\r\nförslag som majoriteten uppenbarligen avser att\r\nköra igenom i kammaren i kväll.</pre><pre>När det sedan gäller en del av Mikael Odenbergs sätt\r\natt resonera är väl inte detta platsen för att föra en\r\nstörre finansdebatt. Den kommer ju först i morgon.\r\nMen det skulle glädja mig om man i den kunde\r\nredovisa något som styrker det påstående som\r\nMikael Odenberg reste, nämligen att den\r\nsocialdemokratiska regeringsperioden innebar\r\nstagnation och att regeringensskiftet i höstas\r\ninnebar tillväxt. Vilket eller vilka nyckeltal av\r\nstatistikslag eller av prognosslag visar på den\r\ntidigare stagnationen och den tillväxt som kom med\r\nregeringsskiftet i höstas som Mikael Odenberg talar\r\nom?</pre><pre>Sedan talade Mikael Odenberg ganska mycket om\r\nstorstäderna och deras problem. Visst kan det\r\nfinnas problem i storstäderna. Men de problem som\r\nMikael Odenberg tar upp är enbart ett\r\nmajoritetsproblem. Med den tvåstegslösning som vi\r\nhar föreslagit skulle de bekymmer som nu finns i\r\nstorstadsområdena, och som för övrigt finns på\r\nannat sätt i alla kommuner, kunna hanteras och\r\nrimligen föras till en bättre tingens ordning än den\r\nsom vi nu är på väg in i.</pre><pre>Sedan kan jag inte undvika att skicka med den lilla\r\nkommentaren att man någon gång borde kunna ha\r\nnågon tanke även i storstadsområdena på att ta ut\r\nen skatt som har en rimlig nivå med hänsyn till den\r\nverksamhet man avser att bedriva. Detta är ju i och\r\nför sig inte möjligt med det skattestopp som råder.\r\nDet är ju ett välkänt faktum att storstadsområdena\r\nhar en underbeskattning och driver verksamheten\r\nmed ett kraftigt underskott.</pre><pre>Till sist, herr talman: Jag funderade i morse när jag\r\nläste Dagens Nyheters ledarsida vem som skulle\r\nuppträda i debatten på det sättet att det passar in på\r\ndet som ledarsidan beskriver i dag. Jag vet inte\r\nriktigt om det är Mikael Odenberg. I några stycken\r\ntycker jag att han passade in mycket bra. I andra\r\nstycken visade han en mycket stor insikt i kommunal\r\nverksamhet och argumenterade kraftigt för det\r\nförslag som vi lägger fram. Jag hoppas att han\r\nfunderar igenom vilket ställningstagande han skall\r\nta när det kommer till omröstning. Uppenbarligen\r\nstår han oss mycket nära och skulle, med det\r\nresonemang han för, mycket väl kunna rösta på de\r\nsocialdemokratiska reservationerna.</pre><pre>Anf. 161  MIKAEL ODENBERG (m) replik:</pre><pre>Herr talman! Jag är tyvärr förhindrad att uttala mig\r\nom huruvida jag jag stämmer in på beskrivningarna\r\npå Dagens Nyheters ledarsida, och det uteslutande\r\nav det skälet att jag ännu inte har haft möjlighet att\r\nta del av Dagens Nyheters ledarsida.</pre><pre>Jag har riktat kritik på viktiga punkter emot\r\nförslaget. Det är kritik som hade gjort att om det\r\nhade varit ett helt färdigt och definitivt förslag hade\r\njag näppeligen röstat för det i dag. Nu är det inte\r\ndet. Nu kommer det att ske ytterligare\r\nberedningsarbete. Det är jag måhända som\r\nnykomling naiv nog att ta fasta på.</pre><pre>Socialdemokraterna har ju valt att inta samma\r\nposition som de har gjort i varje större ärende som\r\nkammaren har behandlat sedan höstens val,\r\nnämligen att säga nej och egentligen bara nej. De\r\nhar sagt nej till indragning från den kommunala\r\nsektorn, nej till skattestopp, nej till slopad Robin\r\nHood-skatt och nej till justering till följd av slopade\r\nschablonavdrag. Ni uttalar er oro för att de slopade\r\nspecialdestinerade statsbidragen kommer att leda\r\ntill att styrningsmöjligheterna av kommunerna\r\nminskar. Ni är ännu mer anhängare av en\r\nbarnomsorgslag än t.o.m. Bengt Westerberg. Ni\r\nsäger nej till ändrade utbetalningsrutiner, i varje\r\nfall nu -- gärna i morgon. Ni vill ha en ännu mer\r\nlångtgående inkomstutjämning i systemet än den\r\nsom regeringen har föreslagit.</pre><pre>På en punkt delar jag uppfattningar som har\r\nkommit till uttryck i de socialdemokratiska\r\nreservationerna. Det är att behovet av en\r\nexpertgrupp är ett tecken på bristerna i förslagen\r\nom kostnadsutjämning. Min slutsats av det blir dock\r\ninte, jag försökte markera det i mitt inlägg, att vi\r\nskall lägga hela omläggniningen av\r\nstatsbidragsystemet till kommunerna på is. Om jag\r\nhade tyckt det hade jag förstås kunnat ansluta mig\r\ntill Socialdemokraterna.</pre><pre>Herr talman! Om det avslutningsvis är så att man\r\nkänner oro för hur tillväxtregionerna, och framför\r\nallt storstadsregionerna, behandlas av regering och\r\nriksdag är inte det mest näraliggande att falla Per\r\nOlof Håkansson i armarna. Han är representant för\r\ndet parti som kanske mer än något annat\r\nrepresenterar begreppet storstadsfientlighet.</pre><pre>Anf. 162  PER OLOF HÅKANSSON (s)\r\nreplik:</pre><pre>Herr talman! Det är lätt att svepa kring sig\r\nargument och påstå att någon representerar\r\nstorstadfientlighet. Det hade varit välgörande om vi\r\nockså hade kunnat få ett eller annat exempel på det.\r\nMen vi kanske inte skall ha den debatten här.</pre><pre>Herr talman! Med den här repliken vill jag bara ha\r\nsagt att det är dags att sluta odla den myt som tycks\r\nvara på väg in i debatten om att Socialdemokraterna\r\nsäger nej till den här reformen. Det gör vi alltså inte.\r\nVi säger ja till principen om ett samlat statsbidrag.\r\nVi säger ja till detta med en snabbare utbetalning av\r\nkommunalskattemedel. Vi känner oro för den\r\nfördelningsnyckel, det utbetalningssystem och de\r\növergångsregler som man har fört till systemet.\r\nMycket av Mikael Odenbergs anförande var ju just\r\nkritik mot detta. Därför förvånar det mig att vi inte\r\nkan hitta en gemensam diskussionslinje som skulle\r\nlösa de problem som Mikael Odenberg så\r\nförtjänstfullt pekar på.</pre><pre>Anf. 163  MIKAEL ODENBERG (m) replik:</pre><pre>Herr talman! Skillnaden mellan mig och Per Olof\r\nHåkansson är ju att jag riktar kritik mot\r\nofullständigheter i förslaget. Men jag har också\r\ntilltro och förhoppningar till möjligheterna att rätta\r\ntill skevheter under den fortsatta resans gång. Per\r\nOlof Håkanssons reflexmässiga reaktion är att säga\r\nnej till alltihop just nu. Ni kan instämma i litet\r\nprinciper och säga att man får titta på det här så\r\nkanske man kan göra något i morgon.</pre><pre>Den politiken innebär ju också att man, enligt min\r\nmening, skjuter nödvändiga systemförändringar\r\noch nödvändiga avregleringar av den kommunala\r\nsektorn på framtiden. Jag tror att det är olyckligt\r\nför landets vidkommande.</pre><pre>När det sedan gäller storstadsfientligheten är det\r\ninte någon hemlighet -- det är inget jag vill\r\nundanhålla för Per Olof Håkansson -- att hans parti\r\ni regeringsutövning har haft en mycket njugg\r\ninställning till storstäderna, inte minst till den\r\nregion vi nu befinner oss i. Jag kan bara ta ett\r\nexempel: Den särskilda investeringsavgiften som\r\nman lade på byggande i Stockholm. Den fick Mats\r\nHulth att gå ut och närmast skryta med hur många\r\nsysselsättningstillfällen man hade hindrat i\r\nStockholms stad.</pre><pre>Jag har den uppfattningen att det finns brister i\r\nregeringens proposition, men jag har också\r\nuppfattningen att de bristerna är möjliga att rätta\r\ntill. Annars hade jag inte röstat för propositionen.</pre><pre>Talmannen anmälde att Per Olof Håkansson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 164  ULLA PETTERSSON (s):</pre><pre>Herr talman! Nu lämnar vi storstaden. Låt mig\r\nbörja med ett snabbt konstaterande att jag i\r\ngrunden är positiv till att minska detaljstyrningen\r\nav statsbidragen till kommunerna. Jag tror att\r\nkommunpolitikerna kan, och jag tycker att de i stor\r\nutsträckning bör, ta ansvaret för de pengar som de\r\nbehöver för sin verksamhet.</pre><pre>Det jag vänder mig emot är att det har varit en\r\nsådan brådska med det här förslaget att man inte\r\nhunnit med att ta rimliga hänsyn till verkligheten\r\nute i kommunerna. Till de kommuner som blir rejält\r\ntilltufsade, om regeringens förslag går igenom, hör\r\nGotland. Skulle hela minskningen kompenseras\r\nmed en skattehöjning, skulle den bli någonting kring\r\n2:80 år 1995. Inom parentes kan jag nämna att vi i\r\ndag för kommunal- och landstingsuppgifter betalar\r\n31:75.</pre><pre>Samtidigt låter man utan att blinka sju av landets\r\nrikaste kommuner eller rättare sagt de sju rikaste\r\nkommunerna i landet gå fria från effekter av\r\nutjämningen mellan kommunerna. Någonstans i\r\nden här brådskan glömde man rättvisan.</pre><pre>Herr talman! Jag vill ta ett aktuellt exempel på de\r\nsärskilda svårigheter vi har. Gotlands\r\nkommunfullmäktige har i dag -- jag hoppas att de\r\när färdiga vid det här laget -- med vånda, vågar jag\r\npåstå, fast jag inte var med, fattat beslut om att\r\nslutföra sin hittills största investering, om- och\r\ntillbyggnaden av Visby lasarett. För 57 000 invånare\r\när det ett i vissa avseenden onödigt stort och\r\nmåhända onödigt välutrustat sjukhus. Det är\r\nmedvetet.</pre><pre>Vi gör det för att vi inte har någon väg som går till\r\nnågot annat sjukhus. Vi gör det för att vi lever i en\r\nsådan situation att väderleksförhållanden kan\r\nstänga flygtrafiken till och från Gotland i timmar\r\noch, om det vill sig illa, i dagar. Vi gör det för att de\r\nhundratusentals turister som varje år kommer till\r\nvår ö måste få hjälp, när de bryter benen, får akut\r\nblindtarmsinflammation eller vurpar med\r\nmotorcykeln.</pre><pre>Jag nöjer mig, herr talman, av hänsyn till den\r\nsedvanliga avslutningsbrådskan i kammaren, med\r\ndetta enda exempel på vad vi gotlänningar försökt\r\nlansera som ö-faktorn. Det finns mycket annat att ta\r\nupp, och det ger sig egentligen självt att det här har\r\neffekter också på t.ex. arbetsmarknadsområdet,\r\nutbildningen och transporterna.</pre><pre>Men jag avstår, herr talman, och jag gör det därför\r\natt ni har hört det här förr. Det är argument som har\r\nframförts till företrädare för samtliga partier, med\r\nviss slagsida för dem som ingår i dagens regering.\r\nKjell Ericsson hade uppenbarligen hört, visade hans\r\ninlägg, men han hade antingen inte förstått eller\r\nåtminstone inte dragit konsekvenserna.</pre><pre>När vi har framfört det här har vi fått, för all del\r\nlitet svävande men dock vad som uppenbarligen\r\navsetts vara lugnande besked: Visst skall vi ta\r\nhänsyn till era särskilda förhållanden. Sedan åkte de\r\nhem, utredare och partiledare och vad de nu var\r\nsom gav oss sådana fagra ord på ort och ställe. De\r\nvar utom syn- och hörhåll den dag det stod i\r\ntidningarna att det inte blev någon ö-faktor. Det blev\r\ninget hänsynstagande till den speciella\r\nglesbygdsstruktur som vi har på Gotland. Det bidde\r\ningenting, som skräddaren sade.</pre><pre>Herr talman! Jag tar en sista chans och vädjar till de\r\nGotlandsvänner som jag vet finns i riksdagen: Ha\r\ninte så bråttom! Och särskilt till de centerpartister\r\nsom åtminstone brukar tala om regionalpolitik, och\r\nsom i nästa vecka skall vara välkomna till Gotland\r\nför sina stämmor, vill jag säga: Låt oss ge\r\nkommunerna den penningpåse med samlade bidrag\r\nsom de vill ha från 1993, och låt oss sedan på\r\nparlamentarisk grund utarbeta ett rättvisare system\r\noch en s.k. fördelningsnyckel för kommande år!\r\nOch stöd de socialdemokratiska reservationerna!</pre><pre>Av hänsyn till riksdagens arbete skall jag inte yrka\r\nbifall till fler reservationer än till dem som det redan\r\nhar yrkats bifall till.</pre><pre>Anf. 165  GUNHILD BOLANDER (c):</pre><pre>Herr talman! När riksdagen i dag skall besluta om\r\nförändringar i den statliga stödgivningen till\r\nkommuner och landsting, har detta föregåtts av ett\r\nomfattande arbete i kommunalekonomiska\r\nkommittén. Där hade man listat olika faktorer som\r\npåverkar möjligheterna till en utjämning mellan\r\nolika delar av vårt land.</pre><pre>Bland de många kritiska remissinstanserna\r\nåterfinns Gotlands kommun, som mycket tydligt\r\nangivit de skillnader som ligger i att bedriva\r\nkommunal verksamhet på en ö som Gotland jämfört\r\nmed andra kommuner med sammanfallande\r\ngränser. Gotlands kommun är en av de kommuner\r\nsom hårdast drabbas av regeringens och nu också\r\nfinansutskottets förslag.</pre><pre>Det strukturindex som kommittén använde sig av\r\nborde ha varit utformat så att Gotland fått\r\nkompensation för ö-läget genom införande av en\r\nsärskild ö-faktor. Det har också sagts från\r\nkommittén att det går att belägga att Gotlands\r\nkommun blir speciellt drabbad vid en generell\r\ntillämpning av de nya reglerna. Ändock avstår\r\nkommittén, regeringen och nu utskottet från att ta\r\nnågon hänsyn till det speciella läget för Gotland.\r\nDetta är enligt min mening anmärkningsvärt och ur\r\nregionalpolitisk synpunkt helt oacceptabelt.</pre><pre>Jag skall här inte ta kammarens tid i anspråk för att\r\npåpeka alla de skäl som det finns att anföra för en\r\nspeciell ö-faktor, men nio mil skiljer Gotland från\r\nfastlandet, ett avstånd som på land inte är långt. Nio\r\nmil Östersjöhav blir ett avstånd som i stor\r\nutsträckning isolerar Gotland från resten av\r\nSverige. Vi kan inte bygga upp någon kommunal\r\nservice i samarbete med någon grannkommun och\r\npå så sätt bli kostnadseffektiva. Vi måste på varje\r\nområde ombesörja vårt eget behov -- och på\r\nsommaren också ett starkt utbyggt behov. Detta\r\nkostar, och det borde vi kompenseras för.</pre><pre>I min motion Fi75 har jag pekat på nödvändigheten\r\nav att en särskild ö-faktor införs för Gotland och\r\näven försökt att precisera värdet av denna till ett\r\nbidrag på 20 milj.kr. för 1993 och 60 milj.kr. för\r\nåret därpå. Dessa 20 miljoner skall då ställas i\r\nrelation till de 75 miljoner som blir det faktiska\r\nbortfallet för kommunen nästa år.</pre><pre>Vi har i dag en förhöjd grundgaranti utifrån en\r\nsärskild ö-faktor. Det är alltså ingen ny princip som\r\nman skulle behöva sjösätta. Det hade varit naturligt,\r\nriktigt och rättvist att systemet fått gälla också\r\nfortsättningsvis.</pre><pre>Visserligen hänvisar nu utskottet till en expertgrupp\r\noch en parlamentarisk referensgrupp som skall\r\nstudera utvecklingen och ge förslag om\r\nförändringar där det blir klara snedeffekter. Det\r\nhar jag krävt i min motion, men jag anser också att\r\nglesbygdsfaktorn måste ges en annan utformning\r\nmed ökad vikt och där en särskild faktor för ö-läget\r\ningår i indexet.</pre><pre>Men eftersom expertgruppen skall arbeta med sikte\r\npå 1995 så tvingas Gotland nu i två år att leva med\r\nett för regionen orättvist system. I fullt medvetande\r\nom att särbehandling måste förekomma låter man\r\ngenerella principer bli gällande fullt ut. Om detta\r\nberor på brist på tid, brist på intresse eller annan\r\ntyp av ovilja vet jag inte -- men det är svårt att helt\r\nfrigöra sig från tanken att Gotland är så litet att det\r\ninte är mycket att bry sig om.</pre><pre>Herr talman! Detta skall inte uppfattas som något\r\nallmänt gnällande, men Gotlands geografiska läge\r\nkommer nu och i fortsättningen att kräva speciella\r\nstatliga insatser, inte minst ekonomiska, om vi i\r\ndenna del av Sverige skall ha en med övriga\r\nsvenskar jämförbar levnadsnivå.</pre><pre>Jag yrkar bifall till min motion Fi75, yrkande 2.</pre><pre>Anf. 166  LENNART HEDQUIST (m) replik:</pre><pre>Herr talman! I båda de senaste anförandena har ö-\r\nfaktorn berörts. Det är, som har sagts här, en av de\r\nfrågor som expertarbetsgruppen kommer att\r\nsärskilt belysa. Den skall ta ställning till hur en\r\neventuell sådan faktor inom strukturindex skulle\r\nkunna konstrueras. Men jag vill mycket bestämt\r\nunderstryka att de övergångsregler som nu gäller\r\nför 1993 och 1994 har en sådan utformning att en ö-\r\nfaktor under dessa år inte skulle ha haft någon som\r\nhelst praktisk betydelse, oavsett om det gäller\r\nGotland, Ekerö eller Öckerö.</pre><pre>Det finns andra förlorare, som har tagit upp andra\r\ndelar av strukturindex och tyckt att de har slagit\r\nalldeles för hårt. Även där tar övergångsreglerna\r\nhand om de ''extrema'' värden som har kommit\r\nfram. De kommer ju inte till uttryck för åren 1993\r\noch 1994. Däremot har alla körningar beträffande\r\nstrukturindex för Gotlands del visat att kommunen\r\ni dag i relation till andra kommuner kanske har för\r\nhöga statsbidrag. Det är obestridligt att även\r\nGotland, tillsammans med en lång rad andra\r\nkommuner, skulle kunna ta en teoretisk förlust på\r\n1,5 % med utgångspunkt i de resultat som\r\nstrukturindex har givit.</pre><pre>Anf. 167  GUNHILD BOLANDER (c) replik:</pre><pre>Herr talman! Jag har uttalat viss kritik mot det som\r\nockså jag vill kalla ofullständigheten i förslaget. Inte\r\nriktigt alla experter är övertygade om att de\r\növergångsregler som det här talas om ger den\r\nutdelning som en del vill att övergångsreglerna skall\r\nge.</pre><pre>Jag har naturligtvis en tilltro till att regeringen\r\nåterkommer och rättar till det som är fel, men jag\r\nhävdar ändå att det faktiskt återstår att se om\r\növergångsreglerna hjälper oss över det bortfall som\r\nde facto är framräknat för 1993 och 1994.</pre><pre>Anf. 168  ULLA PETTERSSON (s) replik:</pre><pre>Herr talman! Jag reagerade när Gunhild Bolander\r\nsade att utskottet avstår från att ta hänsyn till\r\nGotland. Utskottet avstår inte, utan det är den\r\nborgerliga majoriteten i utskottet som avstår, när\r\nden sjösätter sin princip om att detta skall\r\ngenomföras till varje pris. Så låt oss gemensamt\r\narbeta får en bättre fördelningsnyckel.</pre><pre>Jag hälsar Gunhild Bolander mycket välkommen till\r\natt när och om hennes ursprungliga förslag faller\r\nansluta sig till de socialdemokratiska\r\nreservationerna. Det skulle lända mig till glädje,\r\nGunhild Bolander till heder och gotlänningarna till\r\nnytta.</pre><pre>Anf. 169  GUNHILD BOLANDER (c) replik:</pre><pre>Herr talman! Vi är två ledamöter från Gotland, och\r\näven om vi går fram tillsammans lär det inte bli\r\nnågot utslag som ger en majoritet för oss i den här\r\nfrågan. Jag tänker begära votering om det förslag\r\nsom jag har lagt fram i min motion.</pre><pre>Anf. 170  ULLA PETTERSSON (s) replik:</pre><pre>Herr talman! Jag kan trösta Gunhild Bolander med\r\natt vi i den här frågan inte står ensamma. Vi har\r\nåtminstone den socialdemokratiska gruppen bakom\r\noss.</pre><pre>Anf. 171  JOHAN LÖNNROTH (v):</pre><pre>Herr talman! Gemensamma europeiska\r\nforskningsprojekt har visat att det regionala och\r\nlokala självstyret i Sverige har djupa historiska\r\nrötter, som är unika jämfört med traditionen i det\r\nkontinentala Europa. Man brukar förklara detta\r\nmed att skogsbönderna i Sverige var relativt sett\r\nmer självständiga i och med att de kunde försörja sig\r\nsjälva i skogen när fogdarnas förtryck blev för hårt.\r\nMan har också visat att sockenstämmorna och\r\nandra lokala folkmöten här var mer betydelsfulla än\r\nmotsvarigheterna i det övriga Europa.</pre><pre>I princip är också jag anhängare av att\r\nkommunerna själva får bestämma över sina pengar.\r\nPrincipen med penningpåsar är riktig. Men\r\nregeringens budskap är, liksom för övrigt också den\r\nföregående regeringens var, dubbelbottnat. Man\r\nkonfiskerar pengarna, man förbjuder kommunerna\r\natt höja skatten och man tolkar EES-avtalet så, att\r\nkommunerna i princip skall förbjudas både att\r\ndriva näringspolitik och att sköta sin egen\r\nupphandling på det sätt som de själva väljer.</pre><pre>Regeringsledamöter beskärmar sig också över att\r\nkommuner inte lever upp till solidaritet mot\r\nhandikappade och att man stänger bibliotek. Jag\r\ntycker att man ibland kan komma att tänka på en\r\ngammaldags patriark i ett äktenskap. Jag\r\nföreställer mig då att regeringen är patriarken. Han\r\ndrar in på hushållskassan och förbjuder hustrun --\r\nkommunen i den här liknelsen -- att ta ett eget jobb,\r\nmen klagar samtidigt över att han inte får kalvstek\r\ntill lördagsmiddagen.</pre><pre>Dubbelmoralen framgår också av det\r\nutskottsbetänkande som vi skall behandla i morgon,\r\nnär man ser på den kommunala volymtillväxten\r\njämfört med den statliga. Nästa år skall vi, om\r\nregeringens och utskottsmajoritetens beräkningar\r\nslår in, få en statlig konsumtionstillväxt som\r\nvisserligen minskar något, men mindre än vad den\r\nkommunala konsumtionstillväxten dras ner.</pre><pre>Trots allt tal om det stora budgetunderskottet och\r\nbesparingarna som man skryter oerhört mycket\r\nmed lyckas man alltså inte alls spara på den statliga\r\nverksamheten lika mycket som man tvingar\r\nkommunerna att dra ner på sin verksamhet,\r\nsamtidigt som man hela tiden överför ökat ansvar\r\ntill kommunerna.</pre><pre>Man låter generalerna, den statliga byråkratin och\r\nkungahuset, för att ta ytterligare ett exempel, sitta i\r\norubbat bo och få ökade anslag, samtidigt som man\r\ndrar in på anslagen till daghemmen, biblioteken och\r\nvårdcentralerna.</pre><pre>Kommunernas problem är generella, och jag vill\r\ninte delta i en huggsexa där olika kommuner\r\nangriper varandra med argument om vem som är\r\nmest eller minst gynnad, men jag kan ändå inte låta\r\nbli, efter att ha hört Mikael Odenberg tala om\r\nStockholm, att framhålla att jag tror att problemen\r\ni den andra två storstäderna, Göteborg och Malmö,\r\nfaktiskt är större.</pre><pre>Det är visserligen sant, som Odenberg sade, att en\r\nstor del av skatteinkomsterna kommer härifrån\r\nStockholm, men det beror ju bl.a. på att ni\r\nstockholmare -- för det finns väl några sådana här --\r\nfaktiskt har hela den väldiga statliga apparatens\r\ninkomster att plocka in till kommunkassan. Det är\r\nfaktiskt en grundläggande skillnad vid en jämförelse\r\nmellan Stockholm och de andra stora städerna.\r\nDärmed vill jag inte på något sätt förringa\r\nproblemen i Stockholm.</pre><pre>Om man jämför med de regler för statsbidrag som\r\ngällde 1981, finner man att Göteborgs kommun\r\nfram till 1990 genom statliga indragningar förlorat\r\nett belopp motsvarande 7:20 kr. i kommunalskatt.\r\nMotsvarande genomsnittssiffra för alla kommuner\r\noch landsting var 4:50 kr. Enligt Svenska\r\nkommunförbundet är Göteborg -- vid sidan av\r\nMalmö, Gotland, som har diskuterats här, och\r\nnågra Norrlandskommuner i särklass hårdast\r\ndrabbad av skattereformen.</pre><pre>Göteborgs kommun har faktiskt också försökt\r\nspara. Volymtillväxten mätt i\r\nkommunalkonsumtion låg under 80-talet i\r\ngenomsnitt 1 % under genomsnittet för alla\r\nkommuner och landsting, trots att vi har haft\r\nextremt stora s.k. storstadskostnader. År 1990\r\nminskade volymen i den kommunala verksamheten\r\ni Göteborg med 1/2 % jämfört med +1,6 % i\r\ngenomsnitt i landet. Förra året stod vi på plus minus\r\nnoll medan genomsnittet i landet var +2,3 %. I\r\nårets budget räknar man med att under de närmaste\r\ntvå tre åren förlora 6 000--7 000 kommunala jobb.\r\nDet är fråga om människor som till mycket stor del\r\ngår rakt ut i arbetslöshet.</pre><pre></pre><pre>Det förslag som vi behandlar här i dag har man i\r\nGöteborg räknat på. Jag avser då också de förslag\r\nsom vi skall diskutera i morgon. Det handlar om att\r\nvi i Göteborg förlorar en halv miljard redan i år,\r\nnästan 1,3 miljarder 1993 och 810 miljoner 1994.\r\nSammantaget rör det sig om en förlust om mer än\r\n5 000 kr. som varje kommuninvånare i Göteborg\r\ndrabbas av.</pre><pre>Göteborgs kommunstyrelses ordförande\r\nmoderaten Johnny Magnusson sade i januari efter\r\npresentationen av finansplanen att om alla de här\r\nförslagen gick igenom här i riksdagen, skulle\r\nGöteborg upphöra att vara ett fungerande\r\nsamhälle. De förslag som vi behandlar i dag och i\r\nmorgon är bara en bråkdel mindre dåliga för\r\nGöteborgs kommunala ekonomi.</pre><pre>Mot den bakgrunden har vi i Vänsterpartiet\r\nföreslagit att en Göteborgsmotion väcks\r\ngemensamt för att uppmärksamma de speciella\r\nproblemen i Göteborg. I januari fanns det ett stort\r\nintresse -- åtminstone sade man i andra partier att\r\nman kunde tänka sig att väcka en sådan motion. Vi\r\nåterkom till frågan i samband med behandlingen\r\ninför dagens och morgondagens diskussioner. Men\r\ndå hade intresset svalnat. Det blev inget av det\r\nhela.</pre><pre>Jag är ändå optimist. Jag tror att samstämmigheten\r\nväxer i alla partier om att man motsätter sig den\r\nbehandling som man blivit utsatt för från statens\r\nsida. Det gäller alltså både den förutvarande och\r\nden nuvarande regeringen.</pre><pre>Man kan faktiskt i dag höra t.o.m. diskussioner om\r\nvad vi över huvud taget skall ha staten till. Jag\r\nkommer i det sammanhanget att tänka litet på de\r\nmedeltida skogsbönderna. Det förs alltså\r\ndiskussioner i kommunerna. Man säger: Vi kanske\r\nrent av skulle kunna försörja oss bättre på egen\r\nhand. Man vänder på det hela i den eviga\r\ndiskussionen om att staten generöst delar ut bidrag\r\ntill kommunerna.</pre><pre>Kommunerna gör faktiskt också mycket stora\r\ninbetalningar till staten. Förr eller senare når man\r\nfram till en balanspunkt där frågan ställs om\r\nbehovet av staten. Jag talar som vore jag\r\nrepresentant för kommunerna, eftersom jag\r\nfortfarande litet grand känner mig som en sådan.\r\nJag har ju länge suttit i kommunstyrelsen i\r\nGöteborg.</pre><pre>Det jag här har sagt innebär att jag har samma\r\nyrkande som det Lars-Ove Hagberg tidigare\r\nframförde. Jag yrkar alltså bifall till Vänsterpartiets\r\nmotion.</pre><pre>Anf. 172  OLLE SCHMIDT (fp) replik:</pre><pre>Herr talman! Det var en intressant historisk\r\nredogörelse och tillbakablick, Johan Lönnroth! Jag\r\ntycker att det är viktigt att poängtera att den\r\nkommunala självstyrelsen i Sverige är viktig.\r\nGenom att förverkliga det förslag som vi är beredda\r\natt fatta beslut om i dag tycker jag att vi också slår\r\nvakt om den kommunala självstyrelsen.</pre><pre>Jag tycker också att det är viktigt att säga att flera\r\nfrån utskottsmajoriteten tidigare i debatten har\r\nframhållit hur viktig den kommunala verksamheten\r\när. Kommunerna spelar en viktig roll i svensk\r\nsamhällsekonomi. Det gäller då inte bara att\r\nbalansera de ekonomiska bekymren -- något som vi\r\nvarit inne mycket på -- utan också, givetvis, att ge\r\nbra service, omsorg och omvårdnad.</pre><pre>Jag håller med Johan Lönnroth när det gäller det\r\nsom han säger om problemen med storstäderna.\r\nSjälv kommer jag från en av landets storstäder -- i\r\nvarje fall kallar vi i Malmö vår stad för storstad.\r\nUtskottet har tillgodosett våra önskemål och\r\nbeaktat de synpunkter som har kommit fram. Det\r\ngäller då Mikael Odenbergs synpunkter\r\nbeträffande Stockholm, Johan Lönnroths\r\nsynpunkter beträffande Göteborg och även\r\nMalmös problem. Vid den fortsatta behandlingen\r\nkommer det som sagts här att vägas in, och de\r\nsynpunkter som har förts fram kommer att beaktas.</pre><pre>Däremot finns det inget som säger att man löser\r\nvare sig mindre eller större kommuners problem\r\ngenom att höja skatten; det kan jag lova. Själv bor\r\njag i en kommun där skatten både höjts -- men\r\nproblemen var lika stora trots skattehöjningen --\r\noch sänkts. Nu efter skattesänkningen är\r\nproblemen måhända något mindre, men de är ändå\r\nganska ansenliga.</pre><pre>Skattehöjningar av något slag löser alltså inte\r\nkommunernas problem, Johan Lönnroth! Därför\r\när det så viktigt att fatta det här aktuella beslutet i\r\ndag. Det nya statsbidragssystemet ger ökade\r\nmöjligheter och slår vakt om just den kommunala\r\nsjälvstyrelsen. Kommunalmän och\r\nkommunalkvinnor kan i högre grad fatta beslut\r\nutan styrande detaljregler. Jag tycker att detta är\r\noerhört viktigt.</pre><pre>Jag tror inte att vi bara skall tala om bekymmer och\r\nproblem jämt och ständigt, utan vi skall nog också\r\nsäga att det finns mycken kraft ute i kommunerna.\r\nJag tänker då på bl.a. Göteborg och Malmö.</pre><pre>Jag har läst en rapport från Kommunförbundet om\r\ndet kommunala daghemmet Månskenet i Norrtälje.\r\nDär har föräldrarna fått välja öppettider och\r\ninriktning. Personalen har anställts på givna\r\npremisser. Resultatet är att kommunen har minskat\r\nsina kostnader med 38 %. Daghemmet har en bra\r\npedagogisk verksamhet. Man erbjuder en större\r\nvalfrihet, och kostnaderna minskar. Det är alltså\r\ninte bara fråga om bekymmer, Johan Lönnroth!</pre><pre>Anf. 173  JOHAN LÖNNROTH (v) replik:</pre><pre>Herr talman! Olle Schmidt säger att utskottet har\r\nbeaktat storstädernas synpunkter. Det skulle vara\r\nintressant att få veta om Olle Schmidt har talat med\r\nsina egna partikamrater i t.ex. Göteborg och\r\nMalmö. Jag har hört exempelvis Rune Zachrisson,\r\nfolkpartistiskt kommunalråd i Göteborg, uttala sig\r\nganska hårt om de förslag som vi behandlar här i\r\ndag. Jag tror inte att partikamraterna har samma\r\nuppfattning. Men det är möjligt att de inte säger\r\noffentligt i dag vad de tycker. Tidigare har jag i alla\r\nfall hört dem säga något helt annat.</pre><pre>Jag tycker också att det är mycket problematiskt\r\nmed kommunala skattehöjningar. Bl.a. är\r\nkommunalskatten inte progressiv. Progressiviteten\r\ni det statliga skattesystemet har dock successivt\r\ntrappats ner. I Göteborg har vi lagt fram förslaget\r\natt kommuner skall få rätt att ta ut en progressiv\r\nkommunalskatt. Men det förslaget har avvisats av\r\nsamtliga andra partier i Göteborgs kommun.</pre><pre>När det sedan gäller detta med att utveckla andra\r\nformer för kommunernas effektivisering av den\r\negna verksamheten anser också jag att det är\r\nväldigt viktigt att kommunerna har möjlighet att\r\nutveckla alternativ, införa nya former och\r\nkonkurrera med privat verksamhet. Därför är det\r\nutomordentligt förvånande att också företrädare\r\nför t.ex. Folkpartiet tydligen kan tänka sig att ställa\r\nupp på de nya regler som skall införas via EES-\r\navtalet. Det kommer att innebära att en mycket\r\nstor hämsko läggs på kommunerna när det gäller\r\nderas möjligheter att bedriva en aktiv och fri\r\nnäringsverksamhet. Det är faktiskt innebörden av\r\nde regler som man tänker skriva in. Det framgår av\r\nden proposition som vi just har fått att behandla här\r\ni riksdagen.</pre><pre>Anf. 174  OLLE SCHMIDT (fp) replik:</pre><pre>Herr talman! Övergångsbestämmelserna, som vi\r\nflera gånger tidigare har varit inne på, ger de\r\nkommuner och städer som drabbas litet hårdare\r\nmöjligheter att finna nya former under den aktuella\r\nperioden. Det handlar ju om en tvåårsperiod.</pre><pre>Expertgruppen -- kompletterad, som utskottet\r\nnämnt, med referensgruppen -- kommer att se över\r\nförhållandena och se till att det inte blir en alldeles\r\norimlig situation i olika kommuner. Vi var inne på\r\nden saken tidigare. Det gällde då exempelvis\r\nGotland. Men det gäller också storstäderna.</pre><pre>Det är roligt att höra Johan Lönnroth tala så varmt\r\nom detta med konkurrens. Jag tycker att det är\r\nalldeles utmärkt. Konkurrenskommittén har ju en\r\nrad förslag på detta område, och dessa förslag\r\nkommer vi senare att få behandla. Jag hoppas att vi\r\nkan komma överens. Men jag är tveksam med\r\ntanke på framlagda förslag. Om jag förstått det hela\r\nrätt skulle Malmös bussbolag kunna köra bussarna\r\ni Lund och Lunds bussbolag kunna köra bussarna i\r\nMalmö. Om det är det som avses med kommunal\r\nkonkurrens är det kanske inte riktigt vad jag tänkt\r\nmig. Men vi får väl återkomma till detta när frågan\r\nframgent skall behandlas.</pre><pre>Anf. 175  JOHAN LÖNNROTH (v) replik:</pre><pre>Herr talman! Jag vill bara ge ett exempel på vad det\r\nhär med kommunal konkurrens kan betyda.</pre><pre>Vi i Vänsterpartiet och Socialdemokraterna\r\nföreslog för inte så länge sedan att en kooperativ\r\nskola skulle införas i en stadsdel i Göteborg. Det\r\nförslaget bekämpades länge. Men nu har man\r\ntydligen kommit en bit på vägen. Nu skall det bli\r\nen sådan skola. Det är som sagt ett exempel bland\r\nflera.</pre><pre>Problemet med den borgerliga politiken är att man\r\ninte vill ha olika alternativ. Vad man vill ha är\r\nprivatisering. Man vill alltså sälja ut den\r\nkommunala verksamheten. I längden bidrar det\r\ndock inte till en förbättrad konkurrens.</pre><pre>Andre vice talmannen anmälde att Olle Schmidt\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 176  JERZY EINHORN (kds):</pre><pre>Herr talman! Ärade kolleger! Flera i mitt parti som\r\nrepresenterar våra storstäder hade velat ställa upp\r\ni den här debatten, men vi vill inte förlänga en\r\ndebatt så sent under riksdagsåret. Vi vill trots detta\r\nmycket kort ta upp behandlingen av\r\nstorstadskommuner.</pre><pre>Under min korta tid här i riksdagen har jag märkt\r\natt det inte är populärt att tala för tätbygder. Man\r\nkan tala för alla kommuner och alla samhällen, men\r\ndet är inte populärt att tala för tätbygder, och det är\r\nnästan förbjudet att tala för Stockholm.</pre><pre>Den kommunalekonomiska kommitténs förslag till\r\nfördelning av de statliga bidragen har på ett nästan\r\ngroteskt sätt missgynnat storstadskommunerna.\r\nInte minst den stora betydelse som man tillmätte\r\nklimatfaktorn bör nämnas i det här sammanhanget.</pre><pre>Vi som kommer från storstäderna uppskattar att\r\nregeringen gör en ansats att korrigera dessa ganska\r\ngrova felaktigheter. Vi utgår från att den\r\nexpertgrupp som har tillsatts skall ta hänsyn även\r\ntill storstadskommunernas särskilda problem. Vi\r\nutgår också från att regeringen kommer att beakta\r\natt Stockholm, Göteborg och Malmö jämfört med\r\nandra kommuner och landsting har en högre andel\r\nensamstående, narkomaner, prostituerade, HIV-\r\nsjuka och fasta invånare av utländsk härkomst,\r\nvilket medför särskilda kostnader för tolkservice\r\nbl.a. hos oss på sjukhusen och för\r\nhemspråksundervisning. Vi har ett större antal\r\nutländska besökare, som enligt internationella\r\navtal har rätt till vård vid akut insjuknande.\r\nStorstäder har högre kostnader för barnomsorg per\r\nbarn och högre byggkostnadsindex.</pre><pre>Över hela världen är andelen utslagna, de sociala\r\nkostnaderna och konsumtionen av sjukvård per\r\ncapita väsentligt högre i storstäderna, och vi måste\r\nerkänna att så är fallet även i Sverige. Det ställs\r\nmycket stora krav på storstädernas socialhjälp,\r\nsjukvård, åldringsvård, omsorg, skola, annan\r\nundervisning och trafik.</pre><pre>Jag vill påminna om att storstadskommuner, inte\r\nminst landsting, redan har bidragit -- kanske mer än\r\nandra -- genom reduceringar av statliga bidrag, men\r\njag vill framför allt peka på bortfallet av inkomster\r\nfrån beskattning av juridiska personer, som redan\r\nklarades av under tidigare riksdagsperioder, samt\r\nhöjda schablon- och sparavdrag.</pre><pre>För Stockholms landstings del har detta lett till\r\nbortfall av totalt över 6,5 miljarder i årligt\r\nresursutrymme eller över 5 skattekronor. Vi som\r\nrepresenterar storstäder utgår från att regeringen i\r\ndet fortsatta arbetet beaktar storstadsregionernas\r\nsärskilda villkor. Det är angeläget att storstäder\r\ninte får en väsentligt sämre service för sina invånare\r\nän resten av landet.</pre><pre>Nu har jag försökt fatta mig väldigt kort. Tack så\r\nmycket!</pre><pre>Anf. 177  PER OLOF HÅKANSSON (s)\r\nreplik:</pre><pre>Herr talman! Jag skall fatta mig lika kort som Jerzy\r\nEinhorn genom att formulera min replik som en\r\nfråga. Om vi utgår från att Jerzy Einhorn stödjer\r\nmajoritetens förslag, hur stor minskning är då Jerzy\r\nEinhorn med om att bidra till beträffande\r\nStockholms läns landsting?</pre><pre>Anf. 178  JERZY EINHORN (kds) replik:</pre><pre>Herr talman! Helst skulle jag vilja säga: ingen. Jag\r\nmedger att det är med stor vånda och tvekan som\r\njag ser att den nuvarande regeringen fortsätter de\r\ntidigare regeringarnas politik att minska de statliga\r\nbidragen. Jag måste säga att jag har svårast för\r\nminskningen av landstingens resursutrymme med\r\n2,3 miljarder. Jag tror att kommunerna har något\r\nbättre utrymme för att klara av neddragningarna.</pre><pre>Vi måste se på vad som är anledningen till att just\r\nlandsting och kommuner drabbas. Anledningen är\r\natt alla våra förmåner -- som i Sverige förekommer\r\ni ganska rikliga mängder -- försvaras av mycket\r\nstarka intresseorganisationer. De som är svaga i\r\nvårt samhälle har svårt att hävda sig i debatten. De\r\nkan inte bilda intresseorganisationer på samma sätt\r\noch anställa ombudsmän och pressekreterare som\r\när duktiga på allt detta. Det är kanske därför vi inte\r\nvågar ge oss på andra utgifter, bl.a. 336 miljarder i\r\ndirekta transfereringar. Indragningarna drabbar\r\ndärför i stället landsting och kommuner.</pre><pre>Anf. 179  PER OLOF HÅKANSSON (s)\r\nreplik:</pre><pre>Herr talman! Det är ju nu som Jerzy Einhorn, jag\r\noch övriga ledamöter av kammaren ställs inför det\r\npolitiska avgörandet. För Jerzy Einhorns del\r\nhandlar det om att välja mellan att följa de\r\nuttalanden som fälldes av kds och Jerzy Einhorn i\r\nvalrörelsen eller att följa den borgerliga\r\nregeringens konstruerade rutin för indragningar av\r\njust det som Jerzy Einhorn och kds ständigt talar\r\nom behovet av, dvs. satsningar på vård och omsorg.\r\nDet är i kväll valet skall träffas.</pre><pre>Anf. 180  JERZY EINHORN (kds) replik:</pre><pre>Herr talman! Det är sant att det nu som avgörandet\r\nträffas, men vi skall inte glömma att tidigare\r\nregeringar från landstingen har dragit in ca 35\r\nmiljarder i resursutrymme. Jag tror som jag har sagt\r\natt det finns utrymme i kommunerna för fortsatta\r\nrationaliseringar. Jag tror att det är svårare i\r\nlandstingen. Jag ser därför med tillfredsställelse på\r\natt regeringen under 1993 återför åtminstone 1,5\r\nmiljarder för att lindra den här övergången.</pre><pre>Andre vice talmannen meddelade att Per Olof\r\nHåkansson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 181  JOHAN BROHULT (nyd):</pre><pre>Herr talman! Ärade ledamöter!\r\nEffektiviseringspotentialen i kommunerna står på\r\ndagordningen, och detta har debatterats mycket.\r\nJag vill dock kommentera äldreomsorgen i detta\r\nperspektiv.</pre><pre>Många har hävdat att ingenting finns att hämta då\r\ndet gäller rationaliseringar inom området vård och\r\nomsorg. Detta är både rätt och fel. Jag skall be att\r\nfå citera Grönköpings Veckoblad: Vad rätt du sade\r\nfast det var fel. Det är alltså rätt om man ser till de\r\nnuvarande spelreglerna. ÄDEL-reformen som har\r\ngenomförts har tvärtom gjort det svårare för\r\nkommunerna. Det är sant att sjukhusen har fått en\r\nbättre situation, men ute i kommunerna har\r\nsituationen blivit sämre för våra äldre medborgare.\r\nDessa äldre medborgare kan inte protestera. På det\r\nområdet kan vi alltså inte spara några pengar.</pre><pre>Men det är också fel att säga att det inte går att\r\nrationalisera inom vård och omsorg. Det skulle\r\nkunna gå om man toge det totala finansiella läget\r\nunder övervägande, men då måste man ge sig in på\r\nmycket stora ingrepp. Jag skall här be att få komma\r\nmed ett citat till, nämligen vad Cato i Romarriket\r\nalltid sade: För övrigt anser jag att Kartago bör\r\nförstöras. Jag har många gånger i debatten hävdat\r\natt man borde avskaffa dubbla och tredubbla\r\nhuvudmannaskap, och nu gör jag det igen. Det är\r\nnämligen så att stat, landsting och kommun har ett\r\ndelat ansvar, och därför finns det ingen som kan ta\r\ndet totala, ekonomiskt optimala ansvaret för en\r\nbillig och bra vård.</pre><pre>Jag kan ta ett exempel. Man vet att varje patient\r\ninom långvården kostar mellan 2 000 och 3 000 kr.\r\nDet är dyrare på sjukhus, billigare på långvården\r\nmen allra billigast skulle det vara på\r\nålderdomshem. Men dessa har ännu inte byggts\r\nupp. Nu har man upptäckt att man måste\r\nåteruppbygga ålderdomshemmen.</pre><pre>På vägen dit skulle man kunna uppmuntra privata\r\ninitiativ. Jag har dragit exemplet från Sollentuna\r\nkommun, som inte vill ta ett anbud på 1 000 kr. för\r\nfull ålderdomshemsvård trots att det i själva verket\r\nkostar 2 000 kr. Detta beror på att kommunen\r\nendast behöver betala 1 000 kr. för de patienter som\r\ni själva verket kostar 2 000 kr. Detta är naturligtvis\r\nekonomiskt vanvett.</pre><pre>Det finns utredningar som visar att det är billigare\r\nför kommunen och dessutom bättre för patienterna\r\natt dessa bor på ålderdomshem än att låt dem bo\r\nhemma elände då de är dubbelinkontinenta,\r\nförvirrade och inte kan klara sig.</pre><pre>Men nu är det byggstopp, dvs. skattestopp i\r\nkommunerna. Det finns inga pengar, och därför\r\nsatsar man inte på ålderdomshem. Det blir en\r\ncirculus vitiosus, en skadlig cirkel, som gör att man\r\ninte kan agera just då man borde agera.</pre><pre>Jag tycker att vi på något sätt måste kunna lösa upp\r\nden gordiska knuten. Vi har så många ekonomiska\r\nintressenter inblandade, men vi borde kunna få en\r\neffektiv aktivitet riktad emot dessa områden. Då\r\nskulle vi kunna få en både billigare och framför allt\r\nbättre sjukvård.</pre><pre>På vägen dit skulle jag vilja föreslå att man gör det\r\ndyrare för kommunen. Kommunen skall inte kunna\r\nklara sig undan med 1 000 kr. om det kostar 2 000\r\nkr. för patienterna. Samtidigt bör man göra det\r\nbilligare för de kommuner som trots dessa\r\nindragningar av ekonomiska resurser vill satsa på\r\natt bygga ålderdomshem. Man borde kunna tänka\r\nsig någon form av tillskott av pengar på de sätt som\r\nföreslagits i en del motioner.</pre><pre>Mitt inlägg är alltså koncentrerat på Cato: För\r\növrigt anser jag att Kartago bör förstöras. Vi måste\r\nfå ett totalt ekonomiskt sammanhang i\r\nhanteringen, och vi måste uppmuntra de\r\nkommuner som vill satsa på privata initiativ och på\r\natt bygga ut sin äldreservice. Vi får framför allt inte\r\nglömma vad som står i regeringsförklaringen -- och\r\ndet har många glömt bort -- att man skall ge\r\nutrymme för friska initiativ för att lösa\r\nkommunernas problem och att man skall avskaffa\r\nlandstingsmonopolet.</pre><pre>Anf. 182  HARRY STAAF (kds) replik:</pre><pre>Herr talman! Jag vill påminna Johan Brohult om att\r\ndet finns ett stimulansbidrag på totalt 5,5 miljarder\r\nför att ta itu med en del saker på äldreomsorgssidan\r\ni kommunerna.</pre><pre>Anf. 183  JOHAN BROHULT (nyd) replik:</pre><pre>Herr talman! Jag tackar för detta påpekande. Jag\r\nkan bara konstatera att det inte har resulterat i\r\nnågonting i Sollentuna kommun. Jag hoppas att\r\nman på något sätt kan få flödet av dessa miljarder\r\natt komma till kommunerna.</pre><pre>Anf. 184  HARRY STAAF (kds) replik:</pre><pre>Herr talman! Jag har fattat det så att det är\r\nkommunerna själva som tar initiativ, sätter i gång\r\natt bygga eller vidtar åtgärder för att få del av detta\r\nstimulansbidrag. Man kommer inte ut och tar dem\r\ni nackskinnet och säger: Nu skall ni göra det här.\r\nOm det finns litet framåtanda i kommunen så finns\r\nmöjligheten. Johan Brohult får försöka stimulera\r\nsin egen kommun till litet mera framåtanda.</pre><pre>Anf. 185  JOHN ANDERSSON (v):</pre><pre>Herr talman! Detta har varit en intressant debatt.\r\nLisbet Calner sade tidigare i debatten att hade det\r\nvarit i engelska parlamentet hade vi buat när Olle\r\nSchmidt lade ut texten.</pre><pre>Så mycket kan jag i alla fall påstå att hade han varit\r\ni Dorotea kommunfullmäktige och yttrat sig som\r\nhan gjorde, då hade det nog buats. Jag tror t.o.m.\r\natt församlingens folkpartister skulle ha instämt i\r\nden kören.</pre><pre>Det är tydligen också någon sorts inbördes tävlan\r\ninom Folkpartiet om vem som bäst kan beskriva\r\nden här indragningen från kommunerna som något\r\nbra och efterlängtat. För två veckor sedan sade\r\nfinansministern att det är självklart att Dorotea\r\nkommun skall medverka till en sanering av landets\r\nekonomi. Hon tyckte också att invånarna i Dorotea\r\nkommun skulle känna sig lugnade av regeringens\r\npolitik.</pre><pre>Nu är det inte så lätt uppe i Dorotea att vara lugn.\r\nKommunen, som har en budget på 140 miljoner,\r\nkommer enligt Kommunförbundet att ha ett\r\nsparkrav på sammanlagt 16,5 miljoner, dvs. över\r\n12 % 1995. Det första året, 1993, handlar det om 7\r\nmiljoner.</pre><pre>Jag skulle vilja ställa den frågan till\r\nutskottsmajoriteten, Lennart Hedquist, eller Olle\r\nSchmidt, om nu ljuset har kommit till hans bänk,\r\neller varför inte någon annan: Vilka råd har ni nu\r\natt ge till Dorotea? Skulle ni kunna ta telefonen och\r\nringa till kommunens ekonomichef och tala om för\r\nhonom hur man gör en inbesparing som motsvarar\r\nen skatt av 5,86. Det motsvarar 4 500 kr. per\r\ninvånare.</pre><pre>Om man borträknar skatteväxlingen för ÄDEL-\r\nreformen har kommunen en kommunalskatt på 18\r\nkr. Det handlar alltså om att en tredjedel av dessa\r\n18 kr. försvinner.</pre><pre>Hur gör man denna operation utan att betydande\r\nförsämringar blir följden eller utan att den\r\nkommunala organisationen totalt rasar ihop?</pre><pre>Här jämrar sig nu representanter för storstäderna,\r\nför Stockholm. I Stockholm har man en\r\nkommunalskatt på 29 kr. Dorotea kommun har en\r\nsammantagen skatt på 32,85. Skulle kommunen ha\r\nrätt att kompensera sig för indragningen skulle\r\nskatten bli 38,71.</pre><pre>Jag har väldigt svårt att instämma i storstadens\r\njämmerlåt. Hade vi i Dorotea haft en skatt på 29 kr.\r\ndå skulle problemen vara betydligt mindre.</pre><pre>Nu sägs att detta inte är ett färdigt förslag, utan att\r\ndet kommer att ges besked nästa år eller till hösten\r\nhur det blir för kommunerna 1995. Men hur hade\r\nni tänkt er att kommunerna skall kunna planera för\r\nframtiden när ni inte kan ge ett klart besked?</pre><pre>Vi har också hört från Gotland där man har en skatt\r\npå 31,75 och får en indragning på 2,70. Alla\r\njämförelser som gjorts bleknar inför vad som\r\nkommer att hända Dorotea kommun, där man får\r\ndenna enorma indragning. Här räcker inga\r\nsvävande formuleringar eller några allmänna\r\nlugnande ord. Tala om hur det går till att göra en\r\nsådan här inbesparing! Gör ett studiebesök uppe i\r\nkommunen och ge tips om hur vi skall klara av\r\ndetta.</pre><pre>Jag borde först få ett besked både av Hedquist och\r\nav Schmidt om hur det här skall gå till innan de\r\nbörjar tala om hur smärtfritt och bra det här\r\nkommer att gå och t.o.m. hur rättvist det är.</pre><pre>Anf. 186  LENNART HEDQUIST (m)\r\nreplik:</pre><pre>Herr talman! Låt oss titta på Dorotea och\r\ngrannkommunen Sorsele som exempel. Dorotea är\r\nen s.k. förlorare, medan Sorsele är en vinnare.\r\nEfter övergångsregeln det första året kommer\r\nDorotea fortfarande att i statsbidrag och\r\nkommunalskatt disponera mer pengar än Sorsele.\r\nMan kommer att ha 32 300 kr. per invånare i\r\nDorotea och ungefär 31 600 kr. i Sorsele. Det visar\r\nganska tydligt att det finns en rad olikheter i\r\nresurstillgång mellan kommunerna som i\r\nhittillsvarande system inte låter sig förklaras.</pre><pre>Med det system som nu har utarbetats, inkl. nytt\r\nstrukturindex, måste en omfördelning och en\r\nutjämning ske. Däremot är det felaktigt, som bl.a.\r\nKommunförbundet har gjort, att låta effekten slå\r\nigenom fullt ut 1993 för Dorotea.\r\nÖvergångsreglerna skall fortsätta även 1995 och\r\n1996, i den mån expertarbetsgruppen inte kommer\r\nfram till att det på marginalen har blivit något fel\r\nför Dorotea.</pre><pre>Det var bra att det här exemplet togs upp, därför\r\natt det visar att media har framställt förhållandena\r\nhelt felaktigt.</pre><pre>Anf. 187  JOHN ANDERSSON (v) replik:</pre><pre>Herr talman! Jag vet också att Dorotea kommun\r\nkommer att få ett större bidrag än Sorsele när det\r\nhär är genomfört. Men man kan ju inte bara\r\njämföra en summa; det handlar om olika\r\nverksamheter som bedrivs ute i kommunerna. I\r\nDorotea har vi gjort stora uppoffringar för att klara\r\nsysselsättningen. Det visar sig bl.a. i att vi har\r\nkunnat klara oss de senaste åren utan att tappa så\r\nmycket människor. Därför har vi gått miste om\r\nbidraget för befolkningsminskning. Vi sörjer inte\r\nalls att vi inte fick det bidraget, då vi har kunnat\r\nbehålla befolkningen något så när.</pre><pre>Det handlar om att kommuner har olika\r\nverksamheter i gång. Vi har uppfyllt riksdagens\r\nbeslut om att bygga ut barnomsorgen till full\r\ntäckning, osv. Vi har helt enkelt följt de beslut och\r\nriktlinjer som bl.a. den här församlingen vid otaliga\r\ntillfällen har antagit. Detta har gjort att vi har en\r\nmängd verksamheter i gång, och utifrån de\r\nverksamheterna har vi självfallet fått statsbidragen.\r\nDet förklarar till en del att vi nu blir förlorare.</pre><pre>Jag tror inte att vi har verksamheter som är onödiga\r\neller att vi är slösaktiga med pengar. Vi har sedan\r\ntvå tre år tillbaka tvingats att mycket hårt prioritera\r\nutgifterna inom kommunen. Redan för två år sedan\r\nlade vi ut olika verksamheter på de ideella\r\nföreningarna, i stället för att driva dem kommunalt,\r\neftersom vi inte klarade av att fortsätta med\r\nkommunal finansiering.</pre><pre>Anf. 188  LENNART HEDQUIST (m)\r\nreplik:</pre><pre>Herr talman! Det finns en rad kommuner som har\r\nvarit duktiga på att bygga ut verksamheten i\r\nenlighet med det gamla statsbidragssystemet och\r\nhar kunnat optimera det. Det är inte bara Dorotea\r\nutan en rad andra kommuner som då kan tycka att\r\nspelreglerna nu ändras och att det inte längre\r\nkommer dem till godo att de har byggt ut på ett visst\r\nsätt.</pre><pre>Jag vill ändå understryka det som är det väsentliga\r\ni sammanhanget, nämligen att Dorotea kommun\r\näven efter det första övergångsåret kommer att\r\ndisponera mer i kronor räknat per invånare än\r\nSorsele, trots att kommunerna har samma\r\nkommunalskatt. Jag tror alltså att det är starkt\r\növerdrivet att framställa Dorotea i en så mycket\r\nsämre situation än Sorsele. Det kan faktiskt vara så\r\natt Sorsele hittills har haft för litet pengar.</pre><pre>Anf. 189  JOHN ANDERSSON (v) replik:</pre><pre>Herr talman! Jämförelsen med Sorsele är helt\r\nointressant. Det måste ju vara verksamheten i\r\nDorotea som är det avgörande. Vi har fått\r\nstatsbidrag utifrån de verksamheter som är i gång,\r\noch de måste nu avvecklas. Faktum är att det för\r\n1993 innebär 7 milj.kr. mindre i statsbidrag, som vi\r\ntvingas spara i nästa års budget. Det är det som är\r\ndet intressanta för Dorotea kommun, inte hur\r\nmycket pengar Sorsele får.</pre><pre>Det handlar inte bara om att dra ned på\r\nverksamheter. Det räcker inte längre att använda\r\nosthyveln, utan det gäller att plocka bort hela\r\nverksamheter. Det handlar också om folk som\r\nbedriver verksamheterna, de anställda, som nu\r\nmed mycket kort varsel måste avskedas. Det finns\r\ninte ekonomiska möjligheter att ha kvar de\r\nanställningarna och de verksamheterna.</pre><pre>Det är just detta att det går så snabbt som är\r\nproblemet, att det på två år skall göras en\r\nomställning, då vi vet hur lång tid det tar innan de\r\nsom friställs kan få nytt jobb. Just i dessa\r\narbetslöshetens tider, framför allt i Norrlands\r\ninland, där det är svårt att skaffa sysselsättning,\r\nskall man plocka bort verksamheter som behövs för\r\natt kunna uppfylla detta sparkrav.</pre><pre>Kom inte med jämförelser med Sorsele! Det är helt\r\nointressant. Vad som är intressant är att Dorotea\r\nkommun förlorar 7 miljoner 1993 och ytterligare 9\r\nmiljoner 1995, enligt Kommunförbundets\r\nberäkningar, dvs. totalt 16,6 miljoner.</pre><pre>Andre vice talmannen anmälde att Lennart\r\nHedquist anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 190  OLLE SCHMIDT (fp) replik:</pre><pre>Herr talman! Om ljuset har kommit till mig eller\r\ninte kanske inte är det allra viktigaste, men någon\r\nform av ljus har kommit till regeringen och även till\r\nutskottet.</pre><pre>John Andersson ondgör sig över att Dorotea får\r\n32 300 kr. per invånare. Då borde jag i så fall rya\r\nändå mer när jag skall se mina väljare i ögonen,\r\nsom får bara 20 167 kr. Det finns skillnader mellan\r\nvåra olika kommuner, och det har vi varit inne på i\r\nden här debatten.</pre><pre>Det som är viktigt och som vi återigen måste\r\npoängtera är att varje kommun, oavsett var den\r\nligger, måste ta sin samhällsekonomiska del för att\r\nvi skall kunna ändra den ekonomiska situationen i\r\nvårt land. Jag förstår att John Andersson har svårt\r\natt inse det. Sedan skall det ske så rättvist som\r\nmöjligt.</pre><pre>Jag har under debatten sagt att det inte är med\r\nnågon större glädje och frenesi som jag säger att\r\nkommunerna skall dra in 7,5 miljarder, men jag ser\r\ndet som nödvändigt och som politiskt hederligt att\r\nvåga stå för det. Det är just av den nödvändigheten\r\nsom förslaget ligger. Sedan skall besparingen också\r\nfördelas så rättvist som möjligt. Jag tycker att\r\npropositionen ger utrymme för det, och sedan\r\nkommer den vidare bearbetningen och\r\növergångsreglerna.</pre><pre>Anf. 191  JOHN ANDERSSON (v) replik:</pre><pre>Herr talman! Ja, jag har läst propositionen och sett\r\natt de här bidragen till kommunerna är av olika\r\nstorlek, så det tror jag inte att jag behöver\r\nupplysningar om. Men jag vill fortfarande hävda att\r\nDorotea har följt de beslut som har fattats i den här\r\nförsamlingen, och då har vi dels blivit lurade att\r\nsätta i gång verksamheter, dels tvingats att sätta i\r\ngång verksamheter. Sedan kommer man plötsligt\r\noch säger att man skall plocka bort pengar från\r\nkommunerna. Staten har inte bara kommit och\r\nsagt: Varsågod, här kommer en summa pengar! Vi\r\nhar fått pengarna för att placera dem i en\r\nverksamhet som bedrivs av kommunen. Staten har\r\nt.ex. ställt upp med 40 % och kommunen med\r\n60 %. Det är på det sättet det har gått till.</pre><pre>Sedan drar man plötsligt undan förutsättningarna\r\nunder en kort övergångstid. Vi måste rimligen få tid\r\noch möjlighet att skicka ut människorna och lägga\r\nned verksamheterna -- det får inte hända bara över\r\nen natt. Det är väldigt kort tid för att göra så stora\r\noperationer. Olle Schmidt måste väl erkänna att det\r\när svårt att kapa bort 16,5 miljoner från en\r\nkommunal budget på 140 miljoner, då man redan\r\nhar gjort besparingar. Jag tycker att bägge herrarna\r\nsom har replikerat mig skall åka upp till Dorotea\r\noch ge ekonomichefen där en lektion i hur man går\r\ntill väga för att klara av det här. Han står väldigt\r\nfrågande inför hur en sådan besparing skall göras.</pre><pre>Anf. 192  OLLE SCHMIDT (fp) replik:</pre><pre>Herr talman! En av poängerna med det här\r\nförslaget är att ingen av oss egentligen skall åka upp\r\ntill Dorotea och tala om vad man där skall göra. Jag\r\nåker gärna upp till Dorotea i annat syfte och kan då\r\nlära mig en del, men det grundläggande -- det är\r\nden ideologiska delen i det här betänkandet, och\r\nden ställer enligt vad jag har uppfattat t.o.m. Per\r\nOlof Håkansson upp på -- är att vi vältrar över en\r\nhel del av det ansvar som vi tidigare har haft i den\r\nhär församlingen på kommunerna.</pre><pre>Då behöver det faktiskt, John Andersson, inte bli\r\nfråga om att plocka bort verksamheter. Nu får man\r\nfriheten och möjligheten att förändra\r\nverksamheten utan pekpinnar från vare sig John\r\nAndersson eller exempelvis Olle Schmidt.</pre><pre>Anf. 193  JOHN ANDERSSON (v) replik:</pre><pre>Herr talman! Jag blev ännu mer förvånad då Olle\r\nSchmidt började tala om att det inte handlar om att\r\nplocka bort verksamheter. Jag sitter både i\r\nfullmäktige och i kommunstyrelsen, så litet grand\r\nkänner jag till om kommunens ekonomi och även\r\nom vilka verksamheter som finns i kommunen. Jag\r\ntror nästan att jag har litet bättre underlag för att\r\ndiskutera de möjligheter som Dorotea kommun har\r\nän Olle Schmidt.</pre><pre>Sedan sade Olle Schmidt att ingen skall åka upp till\r\nDorotea och ge råd. Nej, det kan ni inte göra, men\r\nsitta här och fatta beslut som blir ett dråpslag mot\r\nkommunen, det mäktar ni göra! Det är verkligen så\r\natt man häpnar.</pre><pre>Kan man fatta beslut som får sådana\r\nföljdverkningar, kan man också åka upp och ge råd\r\nom hur de skall genomföras, så att de anställda som\r\nhar till uppgift att se till att ekonomin fungerar får\r\nveta hur detta är möjligt att göra, vilket de i dag\r\nfrågar sig.</pre><pre>Anf. 194  HANS GUSTAFSSON (s):</pre><pre>Herr talman! Kanske är denna fråga tillsammans\r\nmed Europafrågorna en av de allra viktigaste frågor\r\nvi kommer att diskutera här i kammaren under\r\ndenna mandatperiod. Konsekvenserna av det här\r\nbeslutet kommer att bli utomordentligt stora, och\r\njag tror inte att vi i dag riktigt kan överblicka dem.\r\nMot den bakgrunden må det vara mig förlåtet att\r\njag tar i anspråk sex minuter av kammarens tid så\r\nhär i den sista skälvande minuten.</pre><pre>Jag begärde egentligen ordet efter att ha lyssnat på\r\nJerzy Einhorn. Jag har ju tidigare haft tillfälle att\r\nbetyga min uppskattning av de insatser som Jerzy\r\nEinhorn har gjort som mycket skicklig, kunnig och\r\nengagerad företrädare för dem som -- för att\r\nuttrycka det så -- har en svag ställning i vårt\r\nsamhälle: äldre, utslagna och liknande. Jag tycker\r\natt Jerzy Einhorn under en lång följd av år på ett\r\nutomordentligt skickligt och engagerat sätt har\r\nföreträtt dessa, inte minst i den allmänna debatten.</pre><pre>Men jag har också tidigare uttryckt min förvåning\r\növer att Jerzy Einhorn, samtidigt som han framför\r\nde uppfattningarna -- senast häromdagen återkom\r\nhan till dem i en artikel -- är med och på\r\nframskjuten plats stöder ett parti som vill rycka\r\nundan grunden för att samhället skall kunna klara\r\nsina åtaganden. Det går inte att hävda\r\nuppfattningen att vi måste ha mer resurser för att\r\nklara äldreomsorg, social utslagning, osv. och\r\nsamtidigt vara med om att i beslut efter beslut sänka\r\nskatterna.</pre><pre>Jerzy Einhorn har nu under det första riksmötet\r\nvarit med om att sänka skatterna med i\r\nstorleksordningen 30 miljarder kronor. Nu skall vi\r\nfatta ett beslut som innebär att vi tar ifrån\r\nkommunerna sju och en halv miljard, och vi skall\r\nrycka ifrån dem tio miljarder som de har i fordran\r\npå staten. Det är naturligtvis inte som Lennart\r\nHedquist säger, att det inte spelar någon roll att\r\nkommunerna blir av med tio miljarder av det egna\r\nkapitalet. Varför då bara tio? Kan man ta bort hela\r\ndet egna kapitalet?</pre><pre>Det är klart att detta har inverkan på soliditeten\r\noch kommer att medföra att kommunerna på sikt\r\nkommer att få betala högre räntekostnader. Även\r\ndet är en belastning för kommunerna, även om det\r\ninte är det direkt.</pre><pre>Jerzy Einhorn säger att det är en påfrestning för\r\nhonom att vara med på detta. Jag vill uttrycka min\r\nförståelse för det. Det måste vara en påfrestning,\r\nom jag inte har misstagit mig på Jerzy Einhorns\r\nmångåriga agerande för de svaga i samhället.</pre><pre>Det är en myt, som de borgerliga företrädarna\r\nförsöker sprida, att vi i det här samhället inte skulle\r\nha råd att ta hand om dem som behöver hjälp. 1991\r\nhade vi i det årets penningvärde 220 miljarder\r\nkronor mer att disponera här i landet än vi hade\r\n1982. Vem har sagt att det viktigaste vi i det här\r\nläget kan göra är att sänka skatterna för\r\nkapitalägare, för företagare och även för oss? Det\r\nviktigaste är att se till att vi klarar en god välfärd.\r\nDet finns ingenting i svensk ekonomi som tyder på\r\natt vi inte skulle ha möjlighet att göra det.</pre><pre>Det är en myt när man försöker göra gällande att\r\ndet enda viktiga är att sänka skatterna. Den\r\nborgerliga regeringen sade i sin regeringsförklaring\r\natt dess viktigaste mål i den ekonomiska politiken\r\nvar att sänka skatterna. Vi har råd att klara\r\nvälfärden. Det är dumt att ta pengarna från\r\nkommunerna. Varje gång man från Gotland eller\r\nannat håll går upp och påtalar hur det här slår säger\r\nLennart Hedquist eller någon annan: Vi skall ha en\r\nexpertgrupp som skall titta på det här, och så har vi\r\ninfört övergångsregler. Men vore det inte bättre att\r\nman gjorde systemet först?</pre><pre>Här skall man alltså först skjutsa ut pengarna till\r\nkommunerna, och sedan skall man efter ett och ett\r\nhalvt år komma och säga: Vi har nog räknat fel, så\r\ndär mycket får ni inte -- ni får bara så här mycket.\r\nDet kommer aldrig att gå om man inte vill skjuta till\r\npengar.</pre><pre>Jag tror att det hade varit klokt om man hade följt\r\nvårt förslag och tagit ett år på sig för att göra ett\r\nsystem som hade varit mer hållbart än det som nu\r\nföreligger.</pre><pre>Förslaget är inte färdigt, och förslagets\r\nkonsekvenser är inte analyserade. Jag tror att man\r\nkan säga att redan indragningen av de sju och en\r\nhalv miljarder kronorna betyder 25 000 anställda\r\ninom omvårdnad och service på den kommunala\r\nsidan, om man räknar med att 70 % är\r\nlönekostnader. När behovet växer -- vilket Jerzy\r\nEinhorn tydligt och klart har redovisat -- kan det\r\ninte vara rimligt att vi försöker att bemästra det\r\nproblemet genom att ta resurserna från\r\nkommunerna.</pre><pre>Jerzy Einhorn har själv i artikel efter artikel påtalat\r\natt vi skall vara effektiva, att vi skall förnya och\r\npröva möjligheterna att göra det vi gör ännu bättre,\r\nmen att det icke kommer att räcka för att klara den\r\nökade efterfrågan som finns på samhällets\r\nomvårdnad och tjänster. Jag delar Jerzy Einhorns\r\nuppfattning på den punkten. Det går inte att kds\r\nfortsätter att företräda alla goda ting men\r\negentligen inte står för någonting, är vare sig för\r\neller emot utan hela tiden bara håller undan.</pre><pre>Det är på tiden att kds tar ställning i den här typen\r\nav frågor. Antingen stöder man skattesänkningar\r\nför kapitalägare och företagare eller också satsar\r\nman på omvårdnad och service. Det går inte att ha\r\nbägge ståndpunkterna på en gång.</pre><pre>Anf. 195  JERZY EINHORN (kds) replik:</pre><pre>Herr talman! Jag uppskattar mycket de ord som\r\nHans Gustafsson har riktat till mig här i dag och\r\näven tidigare, och jag vill återgälda den\r\nuppskattning som han uttryckte; jag har under\r\nlånga tider följt vad han har sagt också, och det har\r\nvarit kloka och bra saker.</pre><pre>Hans Gustafsson säger att vi står inför att rycka\r\nundan grunden. Jag har här sagt att det som jag har\r\nsvårast för är indragning av 2,3 miljarder, eller 0,8\r\nmiljarder det första året, från landstingen.</pre><pre>Jag undrar hur Hans Gustafsson kände sig när han\r\nsatt i regeringen resp. riksdagen, när man år efter\r\når i stor politisk enighet drog in 35 miljarder från\r\nvåra landsting. Är det den senaste miljarden som\r\nrycker undan grunden?</pre><pre>Jag vill medge att det är svårt för mig med denna\r\nsituation. Jag kan mycket öppet tala om varför jag\r\nkan gå med på att ställa upp. Jag tycker inte att vi\r\nskall föra ut den här debatten till att t.ex. gälla\r\nfrågan om anpassningen till Europa. Det skulle\r\nleda för långt. Jag kan gå med på detta, eftersom\r\nden här regeringen för första gången sedan 50-talet\r\ntar ett helhetsgrepp över vårdens och omsorgens\r\nproblem. Det gör man genom att tillsätta två\r\nutredningar -- den ena om vårdens organisation och\r\nformer för finansiering och den andra om vad som\r\nskall omfattas av samhällssjukvård och\r\nprioriteringen inom vården. I dessa utredningar\r\nkommer man också att ta fram prognoser för\r\nbehoven fram till år 2000.</pre><pre>Vi har nu ett lapptäcke av olika beslut alltsedan\r\nbeslut om regionsjukvården fattades i riksdagen på\r\n50-talet. Jag har mycket stora förhoppningar på att\r\ndessa två utredningar skall hjälpa oss att ta ett\r\nhelhetsgrepp. Jag vet inte vad det kommer att leda\r\ntill, men jag är nöjd över att de har blivit tillsatta.\r\nDet är detta som gör det möjligt för mig att gå med\r\npå denna ytterligare inskränkning, utöver de 35\r\nmiljarder som Hans Gustafsson var med om.</pre><pre>Anf. 196  HANS GUSTAFSSON (s) replik:</pre><pre>Herr talman! Jag vill först, Jerzy Einhorn, ta upp\r\nbesparingarna på landsting och kommuner som jag\r\nvar med om att göra. När vi tillträdde 1982 hade\r\nSverige ett budgetunderskott som motsvarade\r\n13 % av bruttonationalprodukten. Det\r\nbudgetunderskott vi har nu och som vi är så oroade\r\nför motsvarar 7 %. Vi var tvungna att göra något åt\r\ndetta. Vi fick lov att spara på den statliga sidan, på\r\nbostadsfinansieringen och även på kommunerna.\r\nDet är klart att det var smärtsamt. I alla\r\norganisationer, särskilt i en så stor organisation,\r\nfinns en del områden som inte är tillräckligt\r\neffektiviserade och genomtänkta. Det är klart att\r\ndet finns möjligheter att pressa kostnaderna. Att\r\nman har börjat spara ett antal miljarder kan man\r\ninte ta som intäkt för att man skall fortsätta i samma\r\ntakt. Så småningom kommer man till en punkt då\r\nman inte kan göra det utan att det berör\r\nverksamheten i sin helhet. Den situationen\r\nbefinner vi oss i nu.</pre><pre>Jerzy Einhorn säger att man skall ha ett\r\nhelhetsgrepp och att han därför kan ställa upp. Det\r\när bra i och för sig. Vi löser dock inte detta problem\r\nmed några helhetsgrepp. Om man fortsätter att\r\nsänka skatterna på det sätt man gör här i landet för\r\natt ge priviligerade grupper ännu bättre\r\nförutsättningar, Jerzy Einhorn, kommer det att\r\nleda till att man får söka sig fram via\r\nförsäkringslösningar, vilket man gör i andra\r\nkontinentala länder. Det leder i sin tur\r\nobönhörligen till vad vi kallar ett två\r\ntredjedelssamhälle. Den processen är i gång.</pre><pre>Problemet är inte att det kanske försvinner pengar\r\nfrån landsting och kommer. Problemet är i stället\r\natt vi startar en process som kommer att leda oss in\r\ni ett samhälle som jag tror att varken Jerzy Einhorn\r\neller jag egentligen vill ha. Därför tror jag att det är\r\nklokt att säga att i stället för att dra in skattepengar\r\nskall vi försöka använda resurserna. Jerzy Einhorn\r\nhar själv sagt -- och jag ställer upp på detta -- att det\r\ni detta läge är viktigare att hålla tillbaka den privata\r\nkonsumtionen än att hålla tillbaka den offentliga\r\nkonsumtionen. Det är inte vi som behöver mera\r\npengar för att köpa mera saker. Det är de som är\r\nsvaga som behöver vårt stöd för att få ett bra liv och\r\nen bra tillvaro. Jag tror att Jerzy Einhorn gärna vill\r\ndet. Jag tror att det är en stor påfrestning för honom\r\natt vara med på den politik som nu förs på det här\r\nområdet. Jag hoppas att det skall leda till att det\r\ninte kommer att finnas förutsättningar att fortsätta\r\nen sådan politik. Den kommer att utarma\r\nvälfärden, leda till ett två tredjedels samhälle, och\r\ndessutom öka arbetslösheten.</pre><pre>Anf. 197  JERZY EINHORN (kds) replik:</pre><pre>Herr talman! Egentligen debatterar vi inte Hans\r\nGustafssons inlägg utan det jag har sagt tidigare.\r\nDet är en något omvänd debatt.</pre><pre>Jag tycker dock att den uppriktiga stämning som\r\nfinns i denna diskussion mellan Hans Gustafsson\r\noch mig känns mycket bra. Vi har nog inte så ofta\r\nen sådan uppriktig stämning. Jag uppskattar att\r\nHans Gustafsson har berättat hur svårt det var för\r\nhonom att vara med om de tidigare indragningarna.</pre><pre>Jag är inte så pessimistisk beträffande\r\nmöjligheterna att finna olika former av finansiering\r\nsom kommer att förbättra vårt sjukvårdssystem.\r\nDetta kan leda till att det kan fungera bättre och att\r\nmera resurser kanske kan tillföras på ett annat sätt\r\nän skattevägen.</pre><pre>Det är sant att vi går in i en period då mera pengar\r\nkommer att finnas i hushållen. Det gäller att finna\r\nformer för att dessa ytterligare medel också skall\r\ngagna sjukvården. Det här är emellertid en\r\ndiskussion som jag hoppas att dessa två\r\nutredningar -- i vilka jag sitter -- skall ta upp. Jag vet\r\ninte vad de kommer att leda till, men jag är mera\r\noptimistisk än vad Hans Gustafsson har varit.</pre><pre>Anf. 198  HANS GUSTAFSSON (s) replik:</pre><pre>Herr talman! Jag är glad om Jerzy Einhorn kan vara\r\nmer optimistisk än jag på den här punkten. Men\r\nallting tyder på att den process som jag beskriver är\r\npå gång. Det gäller privatiseringsresonemanget och\r\nförsäkringslösningarna. De diskussioner som förs\r\nhos oss nu har förts i andra länder. Ett exempel är\r\nUSA. Vi har pekat på att sjukvården där inte är\r\nbättre. Den kostar mer mätt i\r\nbruttonationalprodukt än den gör i Sverige. Mina\r\nborgerliga vänner sade då att USA inte är deras\r\nmönster, utan det är Västtyskland.</pre><pre>Jag fick en promemoria från ambassaden i Bonn på\r\n25 sidor som beskrev tysk sjukvård. Det är samma\r\nfenomen. Det finns även här de som tror, Jerzy\r\nEinhorn, att om man tar pengarna från höger ficka\r\noch betalar sjukvården är rätt bra. Men om man tar\r\npengarna från vänster ficka är det fel, och då\r\näventyras samhället. Så är det inte. Om man väljer\r\nden här metoden blir man inte av med utgiften. Om\r\nman kunde bli av med utgiften skulle jag förstått\r\ndet hela. Folk kommer inte sluta bli gamla eller\r\nsjuka. Utgiften kommer att finnas kvar. Frågan är\r\nhur denna utgift skall betalas. Skall den betalas\r\nkollektivt och solidariskt via skatterna eller genom\r\nförsäkringslösningar?</pre><pre>Den politik som nu förs, och som vi här är beredda\r\natt fatta ett stort beslut om i dag när det gäller den\r\nkommunala ekonomin, kommer att få dessa\r\nkonsekvenser. Jag hoppas att Jerzy Einhorn har\r\nrätt och att jag har fel. Jag hoppas att hans\r\noptimism är berättigad. Det finns dock inga\r\nexempel i vår omvärld som för mig har kunnat visa\r\natt man når bättre eller billigare lösningar den\r\nvägen. Jag tror att det svenska systemet står sig\r\ngott. Det är en myt att det skulle vara nödvändigt\r\natt sänka skatterna för att få i gång tillväxten. Jag\r\ntror inte att vi har fått ett enda ytterligare\r\narbetstillfälle för de skattesänkningar som har\r\ngjorts hittills när det gäller småföretagen,\r\nkapitalägare och annat.</pre><pre>Anf. 199  JERZY EINHORN (kds) replik:</pre><pre>Herr talman! Jag kan bara upprepa vad jag har\r\nsagt. Jag är optimistisk. Det finns system i andra\r\nländer som fungerar bra. Jag vill nämna Canada\r\nsom exempel. Jag vill bara peka på en enda sak --\r\nHans Gustafsson har säkert observerat detta.\r\nRiktlinjerna för finansieringsutredningen, som\r\ntillsattes nyligen, talar om en allmän, solidarisk,\r\ngemensam finansiering av sjukvården. Något annat\r\ngäller inte.</pre><pre>Anf. 200  HARRY STAAF (kds):</pre><pre>Herr talman! Jag begärde ordet eftersom Hans\r\nGustafsson yttrade sig på ett sådant sätt att man fick\r\nintrycket att kds var här för att äventyra välfärden.\r\nSom ett exempel tog han skattesänkningar på 32\r\nmiljarder.</pre><pre></pre><pre>Faktum är, Hans Gustafsson, att vi har haft en\r\nfallande BNP under förra året. Vi räknar också\r\nmed en fallande BNP i år. Från kds tror vi att det\r\ntill en del beror på att vi haft ett något för högt\r\nskatteuttag här i landet. Det är detta skatteuttag vi\r\nägnar oss åt för få i gång bruttonationalprodukten\r\noch tillväxten igen.</pre><pre>Sedan till dessa 32 miljarder. Ingår det inte i detta\r\nbelopp 10 miljarder i form av en tillfällig\r\nmomshöjning som tillkom för att något kyla ner\r\növerhettningen i ekonomin? De kan man väl inte\r\nräkna in här. 3 miljarder ligger i den beslutade\r\nskatteomläggningen som Socialdemokraterna och\r\nFolkpartiet kom överens om, men där\r\nSocialdemokraterna nu av någon anledning har\r\nhoppat av. 3 miljarder ligger på omsättningsskatten\r\npå värdepappershandeln. Som utvecklingen har\r\nblivit, tycks Socialdemokraterna nu ha insett att\r\ndenna skatt inte var till fördel, och att det är bättre\r\natt vi inte har den. Sedan tycks man ha\r\ndubbelräknat en del inom skatteomläggningen,\r\nsom vi ju skall debattera i morgon. Jag tror att det\r\när bättre att skjuta den debatten till i morgon.</pre><pre>Anf. 201  HANS GUSTAFSSON (s) replik:</pre><pre>Herr talman! När det gäller frågan om\r\nbruttonationalprodukten är det sant att vi både\r\ndetta år, och kanske nästa år, har och kommer att\r\nfå en dålig utveckling.</pre><pre>Jag redovisade att jag låtit räkna på hur\r\nbruttonationalprodukten förändrat sig från 1982 till\r\n1991 -- det som i borgerlig redovisning brukar kallas\r\ndet förlorade årtiondet. Under detta förlorade\r\nårtionde ökade våra gemensamma tillgångar i fasta\r\npriser med 220 miljarder. Nu har vi inte råd att hålla\r\nbibilioteken öppna, och vi kan inte satsa på\r\nbarnomsorg och äldreomsorg. Jag tyckte att vi\r\nlevde ganska hyggligt även år 1982, och då hade vi\r\n220 miljarder mindre. Skulle vi då inte i dag, precis\r\nsom år 1982, kunna svara för en anständig\r\nstandard? Var har de 220 miljarderna tagit vägen?</pre><pre>Ni tror att vi för att komma någon vart behöver\r\nfortsätta att ytterligare sänka skatterna. Jag vill då\r\ntala om att jag har räknat bort momsen, eftersom vi\r\nvar överens om den. Den ändringen genomfördes\r\nav oss socialdemokrater och Centern. Jag har\r\nräknat bort de siffrorna när jag säger att skatterna\r\nhar sänkts med 30 miljarder. Det är en myt att tro\r\natt sänkningen av skatterna på det sätt som har\r\nskett skulle vara en förutsättning för att få i gång\r\ntillväxten. Det finns ingenting som tyder på detta.</pre><pre>Jag medger att vi hade för höga marginalskatter,\r\noch de var skadliga när det gällde att få i gång en\r\ntillväxtpolitik. Men det gäller inte på den här\r\npunkten.</pre><pre>Det är riktigt att jag här något gjorde gällande att\r\nkds var ute efter att utarma välfärden. Jag tror att ni\r\nhar andra skäl. Jag menade att den politik ni stöder\r\nleder till detta. Jag tror inte att ni är här i riksdagen\r\nför den sakens skull.</pre><pre>Dessutom sade jag att det vore bra om ni inte bara\r\ngjorde er till företrädare för goda gåvor och goda\r\nseder, utan stod för någonting, antingen ni är emot\r\neller för. Kds är ju snart som en kollektiv pastor\r\nJansson! Ni har inte en mening om någonting. Det\r\när odemokratiskt. Man bör i sitt parlament hävda\r\nde uppfattningar man har, och låta detta gå före\r\nviljan att sitta kvar i kabinettet.</pre><pre>Anf. 202  HARRY STAAF (kds):</pre><pre>Herr talman! Det var ganska mycket det här. Jag\r\ntror att jag skall inskränka mig till att kommentera\r\nde 220 miljarderna som bruttonationalprodukten\r\nhar ökat med under 80-talet.</pre><pre>Jag tycker, Hans Gustafsson, att detta skulle hjälpa\r\noss, så att vi inte skulle behöva ta ut så höga skatter\r\nsom vi har gjort. Vi har då dessa pengar att fördela\r\npå en bra sjukvård och en bra skola. Det måste\r\ndärför vara andra fel i samhället som gör att vi\r\nbehöver ta ut så mycket skatter. Det är detta vi\r\nförsöker att komma till rätta med.</pre><pre>Litet åsikter har vi väl i varje fall. Jag brukar trycka\r\npå den gröna knappen vid de flesta voteringarna.\r\nDet uttrycker i varje fall en åsikt.</pre><pre>Överläggningen var härmed avslutad.</pre><pre>Beslut</pre><pre>Mom. 1 (kommunernas anpassning till den\r\nsamhällsekonomiska utvecklingen)</pre><pre>Först biträddes reservation 1 av Hans Gustafsson\r\nm.fl. med 136 röster mot 11 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 159 ledamöter avstod från att\r\nrösta.</pre><pre>Härefter bifölls utskottets hemställan med 171\r\nröster mot 125 för reservation 1 av Hans Gustafsson\r\nm.fl. 9 ledamöter avstod från att rösta.</pre><pre>Mom. 2 (riktlinjer för den kommunala ekonomin\r\nåren 1993--1995)</pre><pre>Utskottets hemställan bifölls med 171 röster mot\r\n136 för reservation 2 av Hans Gustafsson m.fl.</pre><pre>Mom. 3 (ett nytt utbetalningssystem för\r\nkommunernas och landstingens skatteinkomster)</pre><pre>Först biträddes reservation 3 av Hans Gustafsson\r\nm.fl. med 127 röster mot 11 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 168 ledamöter avstod från att\r\nrösta.</pre><pre>Härefter bifölls utskottets hemställan med 170\r\nröster mot 134 för reservation 3 av Hans Gustafsson\r\nm.fl.</pre><pre>Mom. 6--8 (principerna för ett nytt\r\nstatsbidragssystem m.m.)</pre><pre>Först biträddes reservation 5 av Hans Gustafsson\r\nm.fl. med 125 röster mot 11 för utskottets\r\nhemställan med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del. 168 ledamöter avstod från att\r\nrösta.</pre><pre>Härefter bifölls utskottets hemställan med 172\r\nröster mot 136 för reservation 5 av Hans Gustafsson\r\nm.fl.</pre><pre>Mom. 10 (expertgrupp för översyn av\r\nstrukturutjämningen)</pre><pre>Utskottets hemställan bifölls med 171 röster mot\r\n135 för reservation 6 av Hans Gustafsson m.fl. 1\r\nledamot avstod från att rösta.</pre><pre>Mom. 13 (målstyrning, uppföljning och\r\nutvärdering)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställen med den ändring däri som föranleddes\r\nav bifall till motion Fi44 av Lars Werner m.fl. i\r\nmotsvarande del -- bifölls med acklamation.</pre><pre>Mom. 20 (avveckling av bidraget till färdtjänst,\r\nservicelinjer m.m.)</pre><pre>Utskottets hemställan bifölls med 171 röster mot\r\n136 för reservation 10 av Hans Gustafsson m.fl.</pre><pre>Mom. 31--34 (skatteutjämningsbidrag,\r\navräkningsskatt, m.m.)</pre><pre>Utskottets hemställan bifölls med 203 röster mot 18\r\nför utskottets hemställan med den ändring däri som\r\nföranleddes av bifall till motion Fi75 av Gunhild\r\nBolander i motsvarande del. 84 ledamöter avstod\r\nfrån att rösta.</pre><pre>Mom. 35 (kommunalt skattestopp år 1993)</pre><pre>Utskottets hemställan bifölls med 171 röster mot\r\n134 för reservation 13 av Hans Gustafsson m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, utbildningsutskottets\r\nbetänkande UbU22, socialförsäkringsutskottets\r\nbetänkande SfU17 samt trafikutskottets\r\nbetänkanden TU25, TU23 och TU26, beslöt\r\nkammaren på förslag av andre vice talmannen att\r\nde fick företas till avgörande i ett sammanhang\r\nsedan debatten i dessa ärenden avslutats.</pre><pre>12 §  Fristående skolor</pre><pre>Föredrogs</pre><pre>utbildningsutskottets betänkande</pre><pre>1991/92:UbU22 Fristående skolor (prop.\r\n1991/92:95).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 203  EVA JOHANSSON (s):</pre><pre>Herr talman! Först vill jag gärna säga att jag tycker\r\natt det är bra att se skolministern här på en\r\närendedebatt, trots att timmen är sen. Jag tror att\r\ndet är första gången, och jag vill därför passa på och\r\nhälsa Beatrice Ask välkommen i den rollen. Hon\r\nhar ju varit i kammaren många gånger förut och\r\nsvarat på frågor. Jag tycker att det är extra viktigt i\r\ndet ärende vi har på bordet i dag.</pre><pre>Förslaget har lagts fram utan att regeringen\r\ninväntade den utredning och en sedvanlig\r\nremissbehandling av den som skulle ha kunnat ge\r\nsvar på många viktiga frågor. Det förslag vi nu\r\nbehandlar har faktiskt väckt fler frågor än det\r\nbesvarar. När vi i utskottsarbetet har försökt få svar\r\npå dem har det mest väckt irritation. Jag utgår från\r\natt det är sådant som nu kan klaras ut.</pre><pre>Herr talman! Det pågår något av ett trefrontskrig\r\nmot skolan. Det är regeringen som står för\r\nartilleriet.</pre><pre>Regeringens ekonomiska politik -- en viktig del av\r\nden har just debatterats -- går ut på kraftiga\r\ninskränkningar i kommunernas ekonomi. Det leder\r\ni dessa dagar till beslut i kommun efter kommun om\r\nstora besparingar på just skolans område. Det\r\nbetyder fler elever i varje klass, färre lärare och\r\nandra vuxna i skolan, sämre lokaler, sämre\r\nelevvård, sämre skolskjutsverksamhet och mycket\r\nannat. Uppräkningen skulle kunna fortsätta.\r\nRapporterna från oroliga föräldrar, elever och\r\npersonal duggar tätt. De demonstrerar och\r\nprotesterar mot nedskärningarna. Men ingenting\r\ntycks hjälpa. De borgerliga majoriteterna i både\r\nriksdag och kommuner har bestämt sig för att bilda\r\nfront mot den offentliga sektorn, där skolan är en\r\nväsentlig del.</pre><pre>Den andra frontlinjen börjar kunna skönjas när det\r\ngäller skolans arbetssätt och innehåll. Med slagord\r\nom att skolan skall ge kunskap vill man teoretisera\r\nundervisningen och gå tillbaka till ett snuttifierat\r\noch strikt ämnesinriktat arbetssätt. De rön som\r\nforskningen om barns utveckling och\r\ninlärningsmekanismer har gjort bortser man från.</pre><pre>Den tredje fronten öppnas nu mot själva grundidén\r\nmed en skola för alla barn -- en likvärdig skola för\r\nalla, som skall ge den bästa tänkbara undervisning\r\nåt alla barn och ungdomar.</pre><pre>Grundskolan är en mötesplats för alla barn, oavsett\r\nsocial och kulturell bakgrund, etnisk eller religiös\r\ntillhörighet, för flickor och pojkar, för rika och\r\nfattiga. Den tanken är gammal. När folkskolan i\r\ndagarna fyller 150 år har man här och där kunnat\r\nläsa om Fridtjuv Berg, ecklesiastikminister i ett par\r\nliberala ministärer för nästan 100 år sedan.</pre><pre>Han betonade ofta att den obligatoriska skolan\r\nskall vara en skola för alla barn. Först då även de\r\nrika sätter sina barn i samma skola, finns det ett\r\nallmänt intresse för att genom skatter ge denna\r\nskola en god kvalitet, sade han. Och först då alla\r\nsamhällsklassers barn får gå i samma skola och lära\r\nkänna och leva med varandra kan det skapas vad\r\nhan kallade medborgerlig enhet inom nationen. Så\r\nlångt Fridtjuv Berg.</pre><pre>Han anade säkert inte att hans tankar skulle få\r\nförnyad aktualitet nästan 100 år senare, på grund\r\nav att en borgerlig regering i sin privatiseringsiver\r\nlägger förslag som riskerar att förfuska tankarna\r\nom en skola för alla. Men så är det.</pre><pre>Den proposition som vi behandlar heter\r\nProposition om valfrihet och fristående skolor. Den\r\nhar dock inte så mycket att göra med elevers och\r\nföräldrars rätt att välja skola. Den rätten är redan\r\nfastlagd av riksdagen, dessutom i stor enighet.</pre><pre>Vad det nu handlar om är i stället på vilket sätt\r\nsamhället skall stödja fristående skolor. Den förra\r\nregeringen aviserade för ett år sedan att ett förslag\r\nvar att vänta. Det blev nu en ny regering med\r\nmoderata skolministrar som skulle lägga förslaget.</pre><pre>Jag tycker, som jag redan har sagt, att ärendet är\r\nsällsynt illa berett. Regeringen har inte ens\r\nbemödat sig om att redovisa vare sig analyser av\r\nförslagets ekonomiska konsekvenser eller vad det\r\nkommer att betyda för grundskoletanken. Kanske\r\nkan vi få höra något om detta här i dag. För visst\r\nhar väl ändå regeringen gjort några sådana analyser\r\nsom ligger till grund för förslaget?</pre><pre>Snart sagt alla är överens om att förslaget om att\r\ngarantera privata skolor minst 85 % av en\r\nkommuns genomsnittskostnad per elev är en\r\növerkompensation som får betalas på de\r\nkommunala grundskolornas bekostnad. De privata\r\nskolorna friskrivs i propositionen från mycket av\r\ndet ansvar som självklart vilar på kommunernas\r\nskolor.</pre><pre>o En privat skola har inget ansvar för planering av\r\nskolväsendet eller skyldighet att i sina skolor ta\r\nemot samtliga skolpliktiga barn i kommunen.</pre><pre>o En privat skola skall kunna välja att ta emot\r\nelever med speciell intresse- eller begåvningsprofil.\r\nDe kan också planera att ta emot just det antal\r\nelever som ur ekonomisk synvinkel är mest\r\nfördelaktigt.</pre><pre>o En privat skola är inte skyldig att ta emot särskilt\r\nresurskrävande barn. Det kan gälla handikappade\r\nbarn, barn med inlärningssvårigheter eller andra\r\nproblem som gör att de behöver extra stöd.</pre><pre>o En privat skola är inte skyldig att hålla vare sig\r\nskolhälsovård eller skolskjutsverksamhet för sina\r\nelever.</pre><pre>o En privat skola är inte skyldig att anordna\r\nhemspråksundervisning.</pre><pre>Allt det här är redovisat i regeringens förslag.</pre><pre>Regeringens egen utredare, Sven-Åke Johansson,\r\nhar kommit fram till att kommunernas kostnader\r\nför dessa verksamheter betydligt överstiger de\r\n15 % som propositionen medger att kommunen\r\ndrar av från genomsnittskostnaden. Hans slutsats\r\när att om man väljer att precisera ett procenttal här\r\ni riksdagen bör det ligga betydligt lägre, i varje fall\r\ninte högre än 75 %, om man vill undvika att öka\r\nkostnaderna för skolverksamheten och skapa\r\norättvisor gentemot de kommunala skolorna.</pre><pre>Kommunförbundet, som är en av våra viktigaste\r\nsamarbetspartners i skolfrågor, har kommit fram\r\ntill liknande slutsatser. I en uppvaktning för\r\nutskottet framförde både den avgående och den\r\ntillträdande ordföranden mycket hård kritik mot\r\nregeringens förslag.</pre><pre>T.o.m. Carl Bildt verkar anse att utlovade 85 % är\r\nen överkompensation, men att det i så fall skall\r\nräknas som en slags startstimulans. De var i varje\r\nfall vad han sa i ett tal för några veckor sedan.\r\nNågot sådant finns inte redovisat i propositionen,\r\nmen det skulle förvåna mig om statsministern inte\r\nhade någon grund för ett sådant yttrande.</pre><pre>Regeringens förslag kommer utan tvivel att öka\r\nkostnaderna för skolväsendet i sådana kommuner\r\ndär det finns privata skolor, eller där sådana startas.\r\nI sin skrivelse till utskottet skriver\r\nKommunförbundet att ''en behovsdifferentierad\r\nresursfördelning idag är ett av de viktigaste\r\ninstrumenten för att uppnå en mer kostnadseffektiv\r\nkommunal verksamhet.''</pre><pre>Jag måste fråga utskottsmajoriteten: Tror ni inte på\r\nvad Kommunförbundet säger? Varför vill ni i så fall\r\ninföra ett system där kommunerna förhindras att\r\nanvända ett av sina viktigaste instrument i strävan\r\natt använda sina resurser på ett klokt och effektivt\r\nsätt?</pre><pre>Under den senaste tiden har utvecklingen gått\r\nsnabbt mot ett alltmer förenklat statsbidragssystem\r\ntill kommunerna. De många specialdestinerade\r\nbidragen har ersatts med ett enhetligt sektorsbidrag\r\noch i takt med det har också detaljregleringen\r\nupphört. Lagstiftningen sker i stället genom att\r\nstaten sätter upp mål. Alldeles nyss har riksdagen\r\ntagit ytterligare ett stort steg på den vägen.</pre><pre>Kommunerna har byggt upp sin kompetens och har\r\ni dag de bästa förutsättningarna att utifrån sina egna\r\nvillkor utforma många verksamheter. Det gäller\r\nockså skolan. Det gäller självfallet också när man\r\nska ta ställning till storleken på bidragen till privata\r\nskolor.</pre><pre>Om man litar på att kommunerna har den\r\nkompetensen, och samtidigt anser att elevernas\r\nbehov ska styra resurstilldelningen, går det inte att\r\ndra någon annan slutsats än att kommunerna ska\r\nfördela stödet till de privata skolorna på samma sätt\r\noch efter samma kriterier som man fördelar\r\nresurserna till sina egna skolor. Det är så vi\r\nsocialdemokrater vill ha det.</pre><pre>Vi ser regeringens förslag som inget annat än en\r\nåtergång till ett centralstyrt statsbidragssystem som\r\nhindrar att man tar hänsyn till lokala förhållanden\r\noch där man inte litar på att kommunpolitiker kan\r\nbära sitt ansvar. Jag skulle vara glad över att\r\nåminstone få en kommentar från utskottets\r\ntalesman eller skolministern till den här\r\nkullerbyttan.</pre><pre>Kommunförbundet riktar också på den här\r\npunkten stark kritik mot förslaget. Man menar att\r\ndet är ett allvarligt ingrepp i den kommunala\r\nsjälvstyrelsen. Förbundet har t.o.m. tyckt sig ha\r\nanledning att påminna utskottet om att den\r\nkommunala självstyrelsen och beskattningsrätten\r\när grundlagsskyddad. Det är hård kritik och det föll\r\nsig naturligt att be lagrådet att titta på om det här\r\nförslaget, utöver att det är orättvist och dyrt, också\r\nträder den kommunala självstyrelsen för när.</pre><pre>Det gick, som sagt var, inte att ta miste på att både\r\nutskottsmajoriteten och skolministern blev ytterst\r\nirriterade över remissen. De beskrev det som någon\r\nslags förhalningstaktik. Jag tycker att det var\r\nganska oförskämt. Att propositionen kom sent till\r\nutskottet var inte vårt fel. Att den var dåligt beredd\r\nvar heller inte vårt fel. Det var dessutom oförskämt\r\nmot Kommunförbundet att inte ta deras\r\nsynpunkter mer på allvar.</pre><pre>Lagrådet skriver i sitt yttrande, som de levererade\r\nmycket snabbt, att: ''Den sålunda föreslagna\r\nregleringen utgör otvivelaktigt en begränsning av\r\nkommunernas rörelsefrihet på det berörda\r\nområdet. Frågan är i vad mån en sådan begränsning\r\nkan anses tillåten eller ej.'' Det är alltså en\r\nbedömningsfråga. Lagrådet gör bedömningen att\r\ningreppet inte är så stort att det kan anses olagligt.</pre><pre>Lagrådets yttrande finns med i sin helhet i\r\nbetänkandet och det är bra, men jag saknar\r\nKommunförbundets skrivelse. Utskottsmajoriteten\r\nhar inte med ett enda ord nämnt den uppvaktning\r\noch den skrivelse som Kommunförbundet gjorde.\r\nDet tyder inte på någon större vilja att lyssna och ta\r\ntill sig kritiken.</pre><pre>Herr talman! Jag vill med detta yrka bifall till\r\nreservationerna 1 och 3.</pre><pre>I reservation 4 tar vi upp det förhållandet att\r\nförslaget ger kommunerna skyldighet att betala för\r\nelever som väljer att gå i en privat skola i annan\r\nkommun. Någon analys av vilka konsekvenser det\r\nfår för kommunerna finns inte redovisad. Vi menar\r\natt regeringen snarast bör återkomma med en\r\nsådan.</pre><pre>Frågan om avgifter i de privata skolorna är\r\nprincipiellt viktig. Regeringen och\r\nutskottsmajoriteten har valt att inte ta ställning till\r\nden nu. Man hänvisar till den utredning jag tidigare\r\nnämnt, och som man i huvudfrågan, den om hur\r\nstödet till privata skolor skall utformas, inte brytt\r\nsig om att vänta på.</pre><pre>Vi anser att dessa båda beslut skall följas åt och att\r\nriksdagen därför redan nu skall slå fast att privata\r\nskolor som finansieras offentligt på samma grunder\r\nsom kommunernas skolor, inte skall få ta ut några\r\nelevavgifter. Behovet av avgifter för att kunna\r\nbedriva undervisningen bortfaller med en sådan\r\nfinansiering och kvar blir bara avgifternas roll som\r\nsorteringsinstrument. Det råder ingen tvekan om\r\natt också ganska måttliga avgifter verkar\r\nsegregerande och i praktiken inskränker\r\nvalfriheten.</pre><pre>Jag vill också yrka bifall till vår reservation nr 5</pre><pre>Till sist har vi också tagit upp frågan om uppföljning\r\noch utvärdering av de privata skolornas\r\nverksamhet. Där föreslår regeringen att det räcker\r\nmed att skolverket sköter om det. Vi anser\r\nsjälvfallet att de privata skolorna också skall ha\r\nskyldighet att delta i kommunens uppföljnings- och\r\nutvärderingsverksamhet. Det är en förutsättning\r\nför att man skall kunna göra en vettig behovsanalys,\r\noch det är en förutsättning för att de\r\nförtroendevalda som är ansvariga för fördelningen\r\nav kommunens resurser också skall kunna ta det\r\nansvaret.</pre><pre>Herr talman!Vi socialdemokrater står självfallet\r\nbakom samtliga våra reservationer i detta\r\nbetänkande, men jag nöjer mig med att yrka bifall\r\ntill nr 1,3 och 5. I de fall något annat moment där vi\r\nhar en reservation blir föremål för votering senare,\r\nber jag att också få yrka bifall till den\r\nsocialdemokratiska reservationen i detta moment.</pre><pre>Anf. 204  STEFAN KIHLBERG (nyd):</pre><pre>Herr talman! Regeringens proposition 95 om\r\nvalfrihet och fristående skolor är ett av de mera\r\nkraftfulla försöken att ta kål på Jantelagen och\r\nsocialdemokratiskt symmetritänkande. Självklart\r\nstödjer Ny demokrati fullt och fast dessa\r\nambitioner. Jag skulle också gärna och generöst ge\r\nskolministern beröm från denna talarstol för\r\nhennes ambitiösa och lovvärda arbete med att få\r\nordning på den svenska skolan. Men jag har förstått\r\natt beröm från Ny demokrati kan trassla till det för\r\nskolministern, och det vill jag minst av allt\r\nmedverka till.</pre><pre>Jag yrkar således bifall till utbildningsutskottets\r\nhemställan i betänkande 22, med undantag för\r\nmomenten 4, 9, 12 och 13, där jag yrkar bifall till\r\nvåra reservationer nr 2, 6, 8 och 9.</pre><pre>Ny demokratis kritik mot propositionen och\r\nbetänkandet grundar sig på att de inte är tillräckligt\r\nlångtgående. Valfrihet är bra -- bara det inte blir för\r\nmycket! tycks regeringspartierna mena. Behovet\r\natt styra och ställa och veta vad som är bäst för\r\nföräldrar och barn sitter uppenbarligen mycket\r\ndjupt hos politikerna och lärarna i\r\nutbildningsdepartementet och utskottet.</pre><pre>Vi inom Ny demokrati konstaterar gång på gång att\r\nvi är det enda parti i riksdagen som fullt ut tror på\r\nverkligt fria skolor och på elevernas och\r\nföräldrarnas förmåga att veta vad som är bäst för\r\ndem själva.</pre><pre>Henry Ford gav ju också sina köpare full frihet att\r\nvälja vilken färg de ville på sina bilar, men han\r\ntillverkade för säkerhets skull bara svarta. Tyvärr\r\nfår man litet grand samma känsla angående\r\ninställningen till friskolor från en del\r\nregeringspartier.</pre><pre>Socialdemokraterna är ärliga nog att fullt ut\r\nbekänna färg. De har aldrig gillat fristående skolor\r\neller valfrihet för medborgarna. Det behövs ju inte\r\nnär moder Svea tillsammans med fader Marx och\r\nmakarna Myrdal vet vad som är bäst! Då är det ju\r\nbara för medborgarna att lyda och att tacksamt låta\r\nsig hårt beskattas, samtidigt som de sjunger\r\nlovsånger om den sociala ingenjörskonsten och\r\nhurrar för den individuella ansvarslösheten.</pre><pre>Själv tillhör jag den skara föräldrar och förrädare\r\nsom först via skattsedeln betalat mina och andra\r\nbarns skolgång och sedan via terminsavgifter\r\nbetalat mina egna barns skolgång en gång till. Jag\r\noch min hustru valde nämligen att låta våra barn gå\r\ni en fristående Montessoriskola, så fort den\r\nmöjligheten fanns.</pre><pre>Mycket riktigt har barnen utvecklats till något så\r\nasocialt som självständiga, harmoniska och\r\nansvarstagande medmänniskor, som inte kräver\r\nnågra som helst insatser från det samhälle som så\r\ngärna vill ta hand om sina små och svaga och hindra\r\ndem från att bli stora och starka. Jag inser att vi som\r\nföräldrar medverkat till att öka arbetslösheten\r\ninom socialtjänsten, men vi har inte förstånd nog\r\natt skämmas över detta.</pre><pre>Får jag för säkerhets skull påpeka att jag är litet\r\nsvag för ironi?</pre><pre>Det är med mycket stor glädje och tillförsikt jag nu\r\nkan konstatera att äntligen skapas det bra\r\nmöjligheter för Sveriges elever, föräldrar och lärare\r\natt ta sig ur de kommunala tvångströjorna.</pre><pre>Visst finns det massor av bra kommunala skolor --\r\nja visst, massor! Och de är inte heller ett dugg\r\noroliga för den konkurrens som nu är på väg. Men\r\ndet finns också en hel del som har präglats av den\r\nkravlösa slapphet och liknöjdhet som man så ofta\r\nträffar på inom områden där alternativ och\r\nkonkurrens saknas. Dessa skolor har all anledning\r\natt vara oroliga för framtiden.</pre><pre>Är det möjligen den oron som gör att friskoleelever\r\nbara är värda 85 %, enligt propositionen?</pre><pre>Enligt propositionen skall de fristående skolorna i\r\nen kommun erhålla ett belopp per elev som\r\nmotsvarar kommunens genomsnittskostnad per\r\nelev i den egna grundskolan. Det tycker vi är rätt\r\noch riktigt. Men regeringens förslag ger också\r\nkommunen rätt att reducera detta belopp med\r\n15 % utan vidare motivering! Motiven som anges i\r\npropositionen för denna reduktion -- som de flesta\r\nkommuner naturligtvis kommer att göra med\r\nautomatik -- är diffusa och bitvis direkt\r\ninkonsekventa.</pre><pre>Det finns enligt vår uppfattning ett bra motiv för att\r\ninitialt ge de fristående skolorna ett något mindre\r\nbelopp än de kommunala, nämligen att sätta press\r\npå de kommunala skolorna att bli lika\r\nkostnadseffektiva som de fristående är.</pre><pre>De fristående skolorna är i dag utan tvivel avsevärt\r\nmer kostnadseffektiva än de kommunala, och detta\r\nberor ingalunda, som ibland antyds i\r\npropositionen, på att de skulle ta ett mindre socialt\r\nansvar för t.ex. elever med särskilda behov.\r\nTvärtom synes förhållandet vara det motsatta.\r\nFristående skolor tar sig ofta an t.ex. elever som\r\nden kommunala skolan misslyckats med och lyckas\r\ndär den kommunala skolan har misslyckats. Detta\r\nbekräftas också mycket riktigt i propositionen.</pre><pre>Vi anser således att de fristående skolorna\r\nsjälvklart skall ha samma belopp per elev som de\r\nkommunala.</pre><pre>Vidare anser vi att de fristående skolorna skall ha\r\nmöjlighet till extraresurser, precis på samma sätt\r\nsom de kommunala. I dag varierar extraresursernas\r\nfördelning från kommun till kommun, både i\r\nbelopp och avseende fördelningsprinciper,\r\neftersom detta är kommunens sak att besluta om.\r\nDet tycker vi i princip är riktigt, och därför skall\r\nfriskolorna i en kommun få tillgång till\r\nextraresurser precis efter samma principer som\r\nkommunens egna skolor.</pre><pre>Vår bestämda uppfattning är dock att alla\r\nextraresurser skall fördelas på individuell basis\r\nefter elevens behov och inte, som är regel i dag, på\r\ngrova och anmärkningsvärda schabloner.\r\nKommuner som tillämpar schablontilldelning bör\r\nenligt vår mening icke få medel via det som hittills\r\nhar varit sektorsbidraget.</pre><pre>Ett av många skräckexempel är min egen\r\nhemstad -- Göteborg. Där är skillnaden mellan en\r\ndel skolor nästan 100 %, dvs. vissa skolor får\r\ndubbelt så mycket pengar som andra, bara för att\r\nde råkar ligga i en viss stadsdel. Sådana system\r\nverkar mera tillkomna för att stilla dåliga samveten\r\nhos politiker än av en äkta omsorg om de enskilda\r\neleverna och deras utveckling i skolan.</pre><pre>Vidare föreslår Ny demokrati som bekant att\r\nextraresurser skall kunna ges till elever med\r\nsärskilda möjligheter, lika väl som de ges till elever\r\nmed särskilda svårigheter. Att detta inte får ske på\r\nvarandras bekostnad är självklart.</pre><pre>Ute i skolorna, på lärarhögskolorna, bland elever\r\noch föräldrar har vi mött enbart positiva reaktioner\r\npå vårt förslag, kanske beroende på att där bryr\r\nman sig om eleverna, och så lever man i\r\nverkligheten och ser behoven. Men bland\r\netablerade politiker i riksdag och kommuner tycks\r\nförslaget hädiskt. Detta gör oss än mer övertygade\r\nom att det är bra! Jag skulle bli mycket glad om\r\nstatsrådet i ett kommande anförande ville redogöra\r\nför sin åsikt.</pre><pre>Ett annat område där vi har tunga principiella\r\ninvändningar gäller resonemangen i propositionen\r\nkring friskolornas elevavgifter. Statsrådet anger\r\nvisserligen att hon ämnar återkomma i detta ärende\r\ntill nästa riksmöte men anger samtidigt i\r\npropositionen ett antal utgångspunkter som vi --\r\nmilt uttryckt -- anser anmärkningsvärda.</pre><pre>Det är vår absoluta uppfattning att statsmakterna\r\ninte skall lägga sig i avgiftsfrågan eller ge\r\nfriskolorna några pekpinnar när det gäller\r\nelevavgifter. Denna fråga skall vara upp till varje\r\nfriskola att besluta om självt.</pre><pre>Risken för social och ekonomisk segregation som\r\nindikeras i propositionen saknar enligt vår\r\nuppfattning varje anknytning till verkligheten, och\r\nvi ser detta närmast som hjärnspöken och uttryck\r\nför Jantelagsmentalitet. I Danmark t.ex. har inga\r\nsådana effekter uppstått, trots att friskolorna där\r\nfunnits i stort antal sedan många år.</pre><pre>Självklart skall föräldrar som önskar investera litet\r\nmer i sina barns utveckling -- och därmed avstå från\r\nnågot annat -- ha sin fulla frihet att göra detta utan\r\nstatsmakternas inblandning. Propositionens\r\nresonemang i detta avseende känns mera\r\nhemmahörande i planekonomiska och socialistiska\r\nsamhällen än i ett fritt demokratiskt samhälle,\r\nbaserat på individens frihet och ansvarstagande\r\nsamt på marknadens villkor.</pre><pre>Konsekvensen av resonemanget i propositionen\r\nblir att det också är aktuellt att överväga andra\r\ninskränkningar i medborgarnas frihet -- när det\r\ngäller att välja t.ex. en dyrare bostad, en dyrare bil,\r\ndyrare och därmed nyttigare mat eller föräldrarnas\r\nfrihet att betala privat extraundervisning för sina\r\nbarn.</pre><pre>Sådana resonemang tycker vi är horribla. Vad man\r\nsäger är ju i överförd bemärkelse att en vanlig\r\nVolvo får du köpa -- men du skall inte tro att du får\r\nköpa en Mercedes! Eller: Bo gärna i allmännyttiga\r\nbetongkasuner -- men du skall inte tro att du får\r\nköpa en liten trevlig villa med trädgård. Vi avvisar\r\nsåledes fullständigt tankegången att förekomsten\r\nav avgifter skall ingå i skolverkets tillsynsuppgifter\r\noch skulle kunna utgöra skäl för återkallande av\r\ntillstånd.</pre><pre>Om det framgent, mot all rimlig förmodan, skulle\r\nvisa sig uppstå negativa segregerande effekter i\r\nverkligheten, kommer vi naturligtvis att vara\r\nberedda att diskutera vilka motåtgärder detta kan\r\nkomma att kräva.</pre><pre>På sikt kan vi också tänka oss möjligheter för\r\nkommunala profilskolor att på motsvarande sätt få\r\nta ut elevavgifter.</pre><pre>En fråga av mindre dignitet, men icke desto mindre\r\nväsentlig, är frågan om skolskjuts för elever i\r\nfriskolor.</pre><pre>Rätt till skolskjuts föreligger i dag inte för elever i\r\nfristående skolor. I propositionen anger statsrådet\r\natt hon inte heller har för avsikt att föreslå någon\r\nändring. Detta finner vi anmärkningsvärt och klart\r\ndiskriminerande mot friskoleeleverna.</pre><pre>Enligt regeringens logik är dagens förhållande\r\ndessutom klart segregerande. Kostnaderna för\r\nskolskjuts kommer lätt upp i samma belopp som\r\nterminsavgifterna -- men nu är kostnaden helt\r\nplötsligt inte segregerande längre. Jag tycker att\r\ndylik logik är ohederlig. Vi anser det vara självklart\r\natt elever i friskolor skall omfattas av samma regler\r\nkring rätten till skolskjuts som gäller för eleverna i\r\nde kommunala skolorna.</pre><pre>Herr talman! Låt mig avslutningsvis kommentera\r\nde internationella skolorna i Sverige.</pre><pre>Dessa har passerat gränsen för den tillåtna\r\nmångfalden -- t.o.m. för en moderat skolminister.\r\nJo, de får finnas -- men bara litet grand, och med\r\nnegativ särbehandling.</pre><pre>Jag vill också understryka det mycket\r\nanmärkningsvärda i att propositionen helt felaktigt\r\npåstår att i dessa skolor går mest bara elever som är\r\ntillfälligtvis i Sverige. Som bekant är detta ett falskt\r\npåstående.</pre><pre>Herr talman! Detta är verkligheten bakom allt\r\nfagert tal om internationell samverkan och\r\nförståelse och vikten av gedigna språkkunskaper\r\noch kunskap om främmande kulturer.</pre><pre>Få skolor -- om ens några -- torde ha bättre\r\nmöjligheter att förverkliga dessa mål och erbjuda\r\nsina elever denna start i livet än de internationella\r\nskolorna.</pre><pre>Men -- de uppfyller ju inte de svenska\r\nspecifikationerna för hur ankdammar skall se ut\r\noch vilka änder som skall få tjattra. Därför skall de\r\nockså motarbetas och behandlas styvmoderligt.\r\nTänk om det skulle visa sig att det finns elever som\r\nsimmar bättre än svenska ankor, och detta utan\r\nvare sig flytväst eller simhud mellan tårna! Sådant\r\nfår bara inte förekomma. I all synnerhet om de lärt\r\nsig detta på något annat sätt än vad som anges i\r\nSvensk Pedagogisk Standard auktoriserad av\r\nskolverket.</pre><pre>Inom parentes sagt skulle Ny demokrati hellre se\r\natt kvaliteten i skolan bedömdes enligt ISO 9000-\r\nnormen. Det är vad som redan gäller i verkligheten\r\nutanför skolan.</pre><pre>Jag skulle skämmas om jag vore socialdemokrat\r\neller moderat eller någon typ av -partist, om jag\r\nstödde utskottsmajoritetens förslag.</pre><pre>Ny demokrati -- detta förkättrade parti, som av\r\nvissa fördomsfulla politiker och s.k. debattörer\r\nibland beskylls för främlingsfientlighet -- är det\r\nenda parti som stödjer de internationella skolorna\r\nfullt ut. Detta finner vi i och för sig naturligtvis\r\nutomordentligt angenämt -- men det borde vara\r\nytterligt generande för övriga partier.</pre><pre>Låt mig också tydligt göra klart att den motion,\r\nUb66, som vi yrkar bifall till inte är en Ny\r\ndemokrati-motion. Nej det är en fyrpartimotion\r\nfrån Moderaterna, Folkpartiet, Centerpartiet och\r\nkds, med så omdömesgilla och kloka ledamöter\r\nsom Hugo Hegeland, Mikael Odenberg, Erling\r\nBager, Rune Thorén och Jerzy Einhorn som\r\nundertecknare.</pre><pre>Det är ytterst beklagligt att dessa aktningsvärda\r\nherrar inte lyckats övertyga sina partikamrater om\r\natt det redan finns ett stort stycke av den\r\ninternationella världen i Sverige -- i de\r\ninternationella skolorna. Dessa skall självklart\r\nuppmuntras och stödjas. Men man kan, med lätt\r\nhöjda ögonbryn, konstatera att det uppenbarligen\r\nfinns ett starkt motstånd i dessa partier när den\r\nfrämmande världen kommer ända in i den\r\nstorsvenska idyllen!</pre><pre>Herr talman! Det är vad människor gör som visar\r\nderas äkta värderingar -- inte de tomma orden eller\r\nde stolta deklarationerna.</pre><pre>Anf. 205  BJÖRN SAMUELSON (v):</pre><pre>Herr talman! För en liten stund sedan tog vi beslut\r\nom förändrade statsbidragskonstruktioner för\r\nkommunerna -- de skall hädanefter få pengarna i en\r\npåse -- och nu står vi här och detaljreglerar\r\nstatsbidragsanvändningen och annan\r\nbidragsanvändning i den svenska skolan.</pre><pre>Under 80-talet fördes debatter här i kammaren om\r\noch riktades kritik från främst moderat sida mot att\r\ndet var ett så krångligt och byråkratiskt system,\r\nmed anslag till både ditten och datten. Det var en\r\nkritik som ibland var befogad, ibland mycket\r\nobefogad.</pre><pre>Många gånger kunde man slå tillbaka den här\r\nkritiken genom att hänvisa till att barn är olika och\r\nhar olika förutsättningar i livet. De har olika\r\nförutsättningar när det gäller skolgång, de har olika\r\nerfarenheter osv. Vi kunde alltså säga att det måsta\r\ngöras en differentiering av användningen av\r\nstatsbidragen och av bidragen över huvud taget\r\ninom skolan just därför att barn är olika. Detta var\r\nett uttryck för den likvärdighetsprincip som vi från\r\nVänsterpartiets sida vill hävda i skolan.</pre><pre>Och så står vi här med det här tvivelaktiga alstret,\r\nsom bygger på en lika tvivelaktig proposition. Har\r\nnågon här i kammaren någon gång sett svenska\r\nbarn som är till 85 %, till 75 % eller till 65 % lika?\r\nJag har inte gjort det, men likafullt förutsätts det\r\nhär att man skall dela upp kostnaderna lika till\r\n85 %. Jag måste säga att till viss del har Stefan\r\nKihlberg rätt i sin kritik.</pre><pre>Det är inte nog med detta, utan man ökar\r\ndetaljstyrningen och användningen av de\r\nkommunala och statliga medlen, och inte i liten\r\nmån heller. Man är beredd att göra åtskillnader när\r\ndet gäller de pengar som de skall få som går i den\r\nkommunala skolan och de pengar som skall gå till\r\ndem som skall gå i de fristående skolorna --\r\nförresten ett begrepp som skulle innebära att de\r\nkommunala skolorna skulle vara ofristående,\r\nfjättrade eller något liknande.</pre><pre></pre><pre>Om en kommun gör nedskärningar gentemot dem\r\nsom går i den kommunala skolan, blir det en\r\neftersläpning i den fristående skolan, och vice\r\nversa, med det system som föreslås här. Det\r\ninnebär att man inte behandlar kommuninvånarna\r\npå ett likvärdigt sätt. Därmed ökar naturligtvis den\r\nkommunala byråkratin.</pre><pre>Utskottet går också in på vad som menas med olika\r\nuttryck i propositionen. Man måste på något vis\r\nklargöra dessa saker.</pre><pre>På s. 8 i betänkandet talas det om den\r\ngenomsnittliga kostnaden per elev. Man skriver:\r\n''Enligt utskottets uppfattning menas med detta\r\nuttryck totalsumman av kommunens kostnader för\r\ngrundskolan inkl. lokalkostnader, dividerad med\r\nantalet elever i denna.''</pre><pre>Vad innebär det i praktiken? Jo, det innebär att de\r\nkommuner som eventuellt har satsat ganska mycket\r\npengar på bra skollokaler och som har byggt på\r\nsenare tid får en högre kostnad för sina lokaler. Det\r\nblir alltså en högre genomsnittlig kostnad. Men den\r\nkostnaden hänförs enbart till de elever som går i\r\nden skola som har högre lokalkostnader. Hur skall\r\nni utjämna detta framöver? Jag trodde inte att det\r\nvar regeringens mening att lokalkostnader skulle\r\ninräknas i den genomsnittliga kostnaden.</pre><pre>Utskottet säger också att det inte är lämpligt att den\r\ngenomsnittliga kostnaden skall räknas på alla\r\nelever i grundskolan. Det innebär att -- detta\r\nskriver man på s. 9 i betänkandet -- ''regeringens\r\nlagförslag att en fristående skola med enbart\r\nlågstadium relativt sett skulle tilldelas mer pengar\r\nper elev än en fristående högstadieskola och vice\r\nversa.''</pre><pre>Uppfattningen är att man skall räkna på den\r\ngenomsnittliga kostnaden per stadium, inte för hela\r\ngrundskolan.</pre><pre>Men hur blir det med den kommun som väljer en\r\nskolorganisation där man har en integrerad\r\nverksamhet med sexåringar, tar in hela sexårskullen\r\ni skolan eller har en integrerad verksamhet när det\r\ngäller förskola och skola med en gemensam\r\nnämnd? Skall de barnen räknas in? Och vad\r\ninnebär detta för den genomsnittliga kostnad som\r\nsedan skall fördelas?</pre><pre>För något år sedan hade vi en parlamentarisk\r\nreferensgrupp som följde upp\r\nstatsbidragseffekterna när det gällde det\r\nschablonsiserade statsbidraget till lärarlöner i fråga\r\nom gymnasieskolan. Företrädare för alla partier\r\nfanns med i den gruppen utom, naturligtvis, för Ny\r\ndemokrati och kds som ju inte satt med i riksdagen.\r\nVad vi upptäckte beträffande detta schabloniserade\r\nbidrag -- framför allt när vi åkte utomlands och\r\nstuderade det som nu är ett förslag som nu ligger på\r\nriksdagens bord -- var att den kommunala\r\nbyråkratin i stället ökade.</pre><pre>Det kan ju inte vara någon vits med att flytta\r\nbyråkratin från centralbyråkrater här i Stockholm\r\ntill kommunbyråkrater ute i kommunerna. Allra\r\nminst kan det vara någon vits med detta när man i\r\ndag samtidigt t.ex. gör kraftiga nedskärningar\r\ngentemot kommunerna.</pre><pre>Det aktuella förslaget i det här betänkandet är\r\nsäreget. Egentligen ligger det väldigt långt från den\r\nkommunala friheten. Det handlar om en\r\ndetaljstyrning och en centralisering som skulle få\r\nbåde Bresjnev och Kosygin avundsjuka.</pre><pre>Och sedan, herr talman, några ord om just detta\r\nmed att man tror att det går att generalisera barn,\r\natt man tror att barn är lika och kräver lika mycket.\r\nMilt uttryckt är förslaget väldigt illa genomtänkt.</pre><pre>Jag noterar att ingen företrädare för Centerpartiet\r\när med i den här debatten. Det kan jag förstå.\r\nCentern har ju tillsammans med oss och\r\nSocialdemokraterna -- i vissa avseenden också med\r\nFolkpartiet -- varit de som under 80-talet, jag tror\r\natt Folkpartiet hängde med fram till 1985, förfäktat\r\njust ståndpunkten att barn är olika, att barn kräver\r\nolika mycket resurser. Men sedan har man placerat\r\nsig i den här fållan, och nu skall riksdagen besluta\r\nom de 85 procenten.</pre><pre>Jag vet att vi inte får använda svordomar eller\r\ndärmed jämförliga uttryck i denna kammare. Jag\r\npratar med utbildningsfolk, och jag vet att det finns\r\nett engelskt ord på fyra bokstäver för ordet läxa.\r\nDen bokstavskombinationen utgör den bestämda\r\nformen av det ord jag vill använda som jag menar\r\natt Centern och delvis också Folkpartiet har sålt till\r\nräven.</pre><pre>Herr talman! Jag tycker också att man i\r\nbetänkandet svävar på målet när det gäller frågan\r\nom avgifter. Det skulle vara välgörande om jag\r\nkunde få svar när jag frågar: Avser regeringen att\r\ninföra avgifter i skolan? Kommer det förslag i höst\r\nom införandet av avgifter i den svenska\r\ngrundskolan eller i de fristående skolor som får del\r\nav statsbidrag och kommunala bidrag?</pre><pre>Jag tycker att det är viktigt att få svar i det\r\navseendet. Talet om val av skola innebär ju inte ett\r\nval till skolor alla gånger, utan många gånger\r\ninnebär det i stället ett val bort från skolor. Införs\r\ndet dessutom avgifter längre fram, kommer\r\nsegregeringen i den svenska skolan att öka\r\nytterligare. Vi har ju många problem när det gäller\r\nsegregeringen av elever i den svenska skolan, vilket\r\nvidgås. Det framgick senast i dagens tidiga\r\nnyhetsprogram att det finns en segregering och att\r\ndenna ökar i och med det förslag som riksdagen nu\r\nhar att ta ställning till.</pre><pre>Jag tycker att det vore mera intressant om man\r\nsutte i regeringsställning att ta itu med de frågorna\r\ni stället för att lägga fram dåligt genomarbetade\r\nförslag, vilka dessutom kommer att få effekter som\r\nförmodligen innebär en ökad segregering.</pre><pre>Jag saknar ord ibland när jag märker hur man i vissa\r\npartier ser på barn. Jag vill återkomma till detta\r\nmed att man tror att det går att generalisera barn på\r\ndet sätt som det här betänkandet ger uttryck för.</pre><pre>Jag tänker på en travesti av en känd norsk barnvisa\r\nsom är ungefär så här:</pre><pre>Noen barn är brune</pre><pre>noen barn är blå</pre><pre>noen går på fire</pre><pre>noen går på tvärs</pre><pre>ingen är forskjellig</pre><pre>alle ränner på tvärs</pre><pre>inni är de like</pre><pre>men det är utenpå.</pre><pre>Tänk om ni i de borgerliga partierna kunde inse\r\ndetta!</pre><pre>Med dessa ord yrkar jag bifall till yrkandena 1 och\r\n5 i vår motion 1991/92:Ub68 som tas upp i\r\nbetänkandet samt till reservationerna 3, 5 och 7.</pre><pre>Anf. 206  CHRIS HEISTER (m):</pre><pre>Herr talman! Vi står i dag inför ett viktigt beslut,\r\nsom på ett påtagligt sätt kan göra det möjligt för\r\nföräldrar och elever att välja den skola som de\r\nanser bäst svarar mot deras behov och önskemål\r\noavsett om den är kommunal eller fristående.</pre><pre>I FN:s allmänna deklaration om de mänskliga\r\nrättigheterna stadgas det att rätten att välja den\r\nundervisning som skall ges barnen i första hand\r\ntillkommer deras föräldrar. Det betyder i klartext\r\natt föräldrar och elever har rätt att välja skola.</pre><pre>Har vi den rättigheten i dag, eller har vi ett\r\nskolsystem som strider mot FN:s konvention?</pre><pre>I formell mening kan man säga att föräldrarna har\r\nden rätten, men i praktiken är det inte riktigt så.\r\nDen förälder som inte är nöjd med den offentliga\r\nskolan eller som av något annat skäl vill låta sitt\r\nbarn gå i en annan skola, kommer i de flesta fall att\r\nupptäcka att alternativen är få och många gånger\r\nalltför ekonomiskt krävande.</pre><pre>Detta är ett resultat av en medveten politik från\r\nSocialdemokraternas sida. Skolväsendet skulle\r\nvara enhetligt. Några fristående skolor behövdes\r\ninte. De offentliga bidragen har varit mycket små;\r\nstatsbidragen har legat på 40 % av dem som den\r\nkommunala skolan har fått.</pre><pre>Det var inte så länge sedan som den förre\r\nskolministern sade att vi måste gå med på förslaget\r\nom skolstart vid sex års ålder, eftersom föräldrar\r\nsom vill att deras barn skall börja skolan vid sex års\r\nålder annars kommer att välja en annan skolform\r\ndär de kan vara med och påverka och det då finns\r\nrisk för att den sammanhållna grundskolan bryts\r\nupp.</pre><pre>Läser man Socialdemokraternas motion Ub62 kan\r\nman inte tolka beslutet här i kammaren förra våren\r\npå annat sätt än att ni fattade det beslutet därför att\r\nni var tvungna, fastän ni egentligen inte ville det.\r\nMotionen präglas av en negativ inställning till\r\nfristående skolor och en rädsla för vad som händer\r\nnär föräldrar och elever får en reell möjlighet att\r\nvälja skola.</pre><pre>Mindre än 1 % av Sveriges elever går i fristående\r\nskolor. Detta är en internationellt mycket låg siffra.\r\nI Danmark går ca 10 % av eleverna i fristående\r\nskolor och i Holland hela 70 %. Det finns totalt ca\r\n75 fristående skolor i hela landet, och de finns\r\nföreträdesvis i de tre storstadsområdena.</pre><pre>När jag är ute möts jag av många som har idéer om\r\nhur man kan utveckla undervisningen och göra\r\nskolan bättre. Dessa människor, både lärare och\r\nföräldrar, drivs av ett genuint engagemang. Många\r\nvill förverkliga sina idéer genom att starta fristående\r\nskolor.</pre><pre>32 ansökningar om att få starta fristående skolor\r\nhar kommit till den nya regeringen sedan den\r\ntillträdde i höstas. Regeringens ambition är, efter\r\nvad jag har förstått, att alla ansökningarna skall\r\nvara färdigbehandlade före den 1 juli i år.\r\nMaktskiftet och regeringsförklaringens fastslående\r\nav att alla skall ges rätt att fritt välja skola och att\r\nde offentliga bidragen i princip skall följa eleven\r\ngör att många nu vågar starta fristående skolor. Det\r\nvisar att intresset med svenska mått mätt är närmast\r\nexplosionsartat.</pre><pre>Det är möjligt och troligt att merparten av föräldrar\r\noch elever väljer den skola som ligger närmast\r\nhemmet, och i så fall är det ett val som eleven och\r\nföräldrarna gör och är nöjda med. Men grunden i\r\nförslaget är att om skolan inte fyller de behov och\r\nönskemål som eleven och föräldrarna har, kan de\r\nvälja en annan skola utan att vara beroende av\r\nkommunaltjänstemännens eller politikernas\r\nbeslut. De behöver inte stå med mössan i hand på\r\nden kommunala skolförvaltningen, utan de vet\r\nvilken deras minsta rätt är.</pre><pre>De kan också bryta den segregering som\r\nbostadssegregeringen i dag medför genom att välja\r\nen annan skola än den som ligger närmast hemmet.</pre><pre>I dag händer det också att kommuner mot\r\nföräldrars och elevers önskan beslutar att lägga ned\r\nden närbelägna skolan. Det kan vara så att\r\nelevunderlaget sviktar, men det kan också vara\r\nandra skäl som ligger bakom. Ofta är det\r\nmänniskor i glesbygd som drabbas. I stället för att\r\ntvingas demonstrera och bära plakat kan nu\r\nföräldrar ta saken i egna händer; de kan driva\r\nskolan vidare som en fristående skola.</pre><pre>Herr talman! Varje människa är unik och har\r\nindividuella förutsättningar och behov. Det borde\r\nsäga sig självt att det inte går att ge alla elever vad\r\nde behöver inom ramen för den sammanhållna\r\nklassen. I ett sådant system råkar den svage mest\r\nilla ut.</pre><pre>Det är därför viktigt att vi får en ökad mångfald i\r\nskolan. Vi måste skapa utrymme och möjlighet för\r\nolika pedagogiska inriktningar, profiler och skolor.\r\nEn mångfald på skolområdet stimulerar till\r\npedagogisk utveckling. Olika inriktningar och\r\nmetoder debatteras. Skolor, lärare och föräldrar lär\r\nav varandra.</pre><pre>Både långtidsutredningen och\r\nproduktivitetsdelegationen pekar på att vi här i\r\nSverige inte lär oss tillräckligt mycket i skolan, trots\r\natt vi satsar mest i världen på vår grundskola och\r\nhar den högsta lärartätheten. Svenska elever klarar\r\nsig bra -- det är inte tu tal om det. Kunskapsnivån\r\nligger ändå någonstans i mitten på skalan i\r\ninternationella jämförelser. Men de svenska\r\neleverna är inte tillräckligt bra med tanke på de\r\nstora insatserna i skolan.</pre><pre>Många länder gör i dag stora satsningar på högre\r\nkvalitet i skolan. Det visar vilken betydelse\r\nutbildning har. Många hävdar t.o.m. att\r\nutbildningen blir morgondagens främsta\r\nkonkurrensmedel.</pre><pre>Rätten och möjligheten att välja skola är ett viktigt\r\ninstrument för att vitalisera skolan. Vi får en\r\nstimulerande tävlan mellan olika skolor, vilket\r\nbidrar till en höjning av kvaliteten inom hela\r\nskolväsendet. Det bästa blir det normala.</pre><pre>Herr talman! Utskottet har på förslag av\r\nVänsterpartiet, som Björn Samuelson sade, och\r\nmed stöd av Socialdemokraterna inhämtat\r\nlagrådets yttrande. Lagrådet har inte haft några\r\nprincipiella invändningar mot förslaget.</pre><pre>Utskottet har gjort två tillkännagivanden till\r\nregeringen.</pre><pre>Det ena är att medelstilldelningen om minst 85 %\r\nav genomsnittskostnaden skall vara\r\nstadierelaterad, vilket Björn Samuelson redan har\r\nkommenterat.</pre><pre>Det andra är att vi anser att det är rimligt att\r\nkommunen själv får avgöra om den skall bekosta\r\nskolskjuts till annan skola än den som kommunen\r\nanvisar och som normalt är den närmast belägna,\r\noavsett om skolan är kommunal eller fristående.</pre><pre>När det gäller reservationerna finns det skäl att\r\nspeciellt kommentera några.</pre><pre>I reservation 1 åberopar Socialdemokraterna --\r\nliksom Eva Johansson nu i debatten -- både\r\nutredningen om fristående skolor av Sven-Åke\r\nJohansson och Kommunförbundet som stöd för att\r\nyrka avslag på förslaget att den fristående skolan\r\nskall garanteras minst 85 % av\r\ngenomsnittskostnaden för en elev i grundskolan.\r\nMen det intressanta är, Eva Johansson, att\r\nutredningen också förordar en procentsats av\r\ngenomsnittskostnaden för en elev i grundskolan,\r\näven om utredningen har kommit fram till en något\r\nlägre nivå än vi i utskottet. Utredningen föreslår\r\n75 %.</pre><pre>Likaså har Kommunförbundet i sina handlingar till\r\nutskottet skickat med material som visar att man i\r\nsin försöksverksamhet i kommunerna arbetar med\r\ngenomsnittskostnader och procentsatser för att ge\r\nföräldrar och elever möjligheter att välja skola.\r\nVarför gör ni socialdemokrater inte det? Tycker ni\r\natt 85 % är för mycket hade ni ju kunnat yrka på en\r\nlägre nivå. Men det gör ni inte, och jag har frågat\r\nmig varför. Orsaken är att ni fortfarande vill att\r\nkommunen skall styra och besluta om varje elev,\r\nom hur mycket varje fristående skola skall få. Det\r\ninnebär att eleverna och de fristående skolorna är\r\nhelt i händerna på kommunerna.</pre><pre>Vår uppfattning är att det är riktigt att i lag fastställa\r\nden svagaste partens -- i det här fallet elevens --\r\nminsta rätt och kommunens minsta skyldighet. Det\r\nger fasta spelregler och en möjlighet att planera\r\nlångsiktigt, vilket vi anser att de fristående skolorna\r\nbör ha.</pre><pre>Om fristående skolor diskrimineras, Björn\r\nSamuelson, kan endast föräldrar med tjock\r\nplånbok välja.</pre><pre>I reservation 3 framgår det klart att\r\nSocialdemokraterna av ideologiska skäl är emot\r\nökad valfrihet för föräldrar och elever. Den\r\nsammanhållna klassen är viktigast. Föräldrarnas\r\nval av undervisning för sina barn är av underordnad\r\nbetydelse.</pre><pre>I reservationerna 5 och 6 tar man upp avgiftsfrågan,\r\nsom också Stefan Kihlberg har tagit upp i debatten.\r\nJag vill bara slå fast att riksdagen i dag inte tar\r\nställning till den frågan. Frågan har, som sagts\r\ntidigare i debatten, varit föremål för en särskild\r\nutredning, och riksdagen kan vänta sig ett förslag\r\nfrån regeringen senare. Men får de fristående\r\nskolorna likvärdiga ekonomiska villkor är\r\nsjälvfallet inte heller behovet av avgifter lika stort --\r\nkanske behövs de inte alls.</pre><pre>Till sist gälller det de internationella skolorna och\r\nNy demokratis reservation, som jag inte alls förstår\r\natt man behövde foga till betänkandet. Vad vi säger\r\ni betänkandet är att en internationell skola, precis\r\nsom vilken fristående skola som helst, kan ansöka\r\nom att bli godkänd för skolpliktens fullgörande\r\nenligt 9 kap. 2 § och därmed också omfattas av\r\nkommunens skyldighet att ge medel till\r\nverksamheten. Anledningen till detta är att den\r\nlagparagraf som tar upp de internationella skolorna\r\nhandlar om anordnandet av undervisning för barn\r\nsom tillfälligt är i Sverige. Från\r\nutskottsmajoritetens sida har vi velat behålla den\r\nmöjligheten att driva internationella skolor, och\r\ndärmed skulle staten bistå dessa skolor med\r\nspeciella statsbidrag. Men är det så att en\r\ninternationell skola uppfyller de krav som ställs på\r\nen fristående skola, vilket Stefan Kihlberg säger att\r\nde internationella skolorna gör, skall den\r\nnaturligtvis också kunna bli godkänd enligt den\r\nlagparagraf som tillämpas för fristående skolor och\r\ndärmed också få samma skyldigheter. Jag förstår\r\ndärför inte riktigt den upprördhet som Stefan\r\nKihlberg gör sig till tolk för och att han dessutom\r\nbehöver reservera sig i den här frågan.</pre><pre>Herr talman! Jag vill med detta yrka bifall till\r\nutskottets hemställan på samtliga punkter i\r\nbetänkande UbU22.</pre><pre>Anf. 207  BJÖRN SAMUELSON (v) replik:</pre><pre>Herr talman! Detta innebär, säger Chris Heister, att\r\nrätten att välja skola skall garanteras. Det är\r\nfaktiskt en rätt med väldigt kraftiga inskränkningar\r\ni så fall. Redan i betänkandet görs inskränkningar\r\nnär det gäller skolskjuts, skolhälsovård och annat.\r\nOch detta gäller framför allt inte rätten att välja\r\nskola för barn med utvecklingshandikapp.</pre><pre>När det gäller konkurrens mellan skolor och att det\r\nskulle bli bättre osv. vill jag hänvisa till ett brev jag\r\nhar här från Rösjöskolans föräldraförening i\r\nSollentuna. Det är en liten låg- och\r\nmellanstadieskola med mindre än 200 elever. Den\r\nligger i Edsberg, ett höghusområde med hög\r\ninvandrartäthet. En tredjedel av barnen har\r\ninvandrarbakgrund. Tack vare en fantastisk\r\npersonal och med närheten till naturen har barn och\r\nföräldrar hittills tyckt att de har en bra skola.</pre><pre>Nu har man sparkrav på 37 %. Detta är vansinne,\r\nskriver man. Bl.a. medför detta större klasser, färre\r\nlärare, färre speciallärare och svenska-två-lärare,\r\nmindre städning, ingen vaktmästare, inga nya\r\nläromedel, färre timmar skolsköterska, ingen\r\ntalpedagog osv. osv. Brevet är undertecknat\r\nRösjöskolans föräldraförening.</pre><pre>Hur skall den här skolan konkurrera med andra\r\nskolor? Hur skall den här skolan med den\r\nbidragskonstruktion som nu föreslås kunna få en\r\nkvalitativ förbättring, samtidigt som ni bedriver en\r\nnedskärningspolitik gentemot kommunerna?</pre><pre>Får jag fråga: Detta tillägg på s. 8 i betänkandet om\r\natt lokalkostnaderna skall vara inberäknade, menar\r\nni allvar med detta från majoritetens sida? Inser ni\r\ni så fall inte vilka effekter det skulle kunna komma\r\natt ha för de kommuner som har höga\r\nlokalkostnader för sina skollokaler?</pre><pre>Chris Heister talar om att plånbokens tjocklek\r\nskulle avgöra i högre grad om vi inte inför det\r\nsystem som hon nu ivrar för.</pre><pre>Om vi behåller det gamla systemet i stället så\r\nminskar vi ytterligare betydelsen av plånbokens\r\ntjocklek. Då kan vi inom ramen för de resurser som\r\nfinns i kommunen tillse att även barn som går i\r\nfristående skolor och som t.ex. behöver speciell\r\nskolhälsovård faktiskt skulle kunna få det. Men så\r\nlångt i beredningsarbetet har varken Chris Heister\r\neller hennes parti varit berett att gå. Det\r\nförekommer nästan inte några diskussioner i detta\r\nutskott längre, utan här går man till votering.</pre><pre>Det finns ytterligare ett begrepp som är vägledande\r\nför mig när det gäller skolpolitiken. Det är inte bara\r\nlikvärdighetsprincipen, när vi nu talar om\r\nplånbokens tjocklek utan det är också solidariteten\r\nmellan människor, också till de små människorna.</pre><pre>Anf. 208  CHRIS HEISTER (m) replik:</pre><pre>Herr talman! När det gäller debatten i utskottet så\r\nhar vi väl ägnat detta betänkande mycket längre tid\r\nän många andra frågor i utskottet. Jag kan inte\r\nriktigt förstå att vi inte skulle ha debatterat det.</pre><pre>Men anledningen till att Björn Samuelson och\r\nkanske också Eva Johansson inte tycker att vi har\r\ndiskuterat är att de har yrkat avslag på förslaget\r\nfrån regeringen. De har inte varit beredda att\r\ndiskutera.</pre><pre>Eva Johansson har t.ex. inte föreslagit en lägre\r\nprocentsats, om hon nu anser att den skulle vara för\r\nhög med 85 %. Så jag kan inte förstå påståendet när\r\ndet gäller debatten.</pre><pre>I fråga om totalkostnaden gäller det att ge de\r\nfristående skolorna likvärdiga villkor. Då är en god\r\nutgångspunkt den standard som finns i den\r\nkommun där eleven hör hemma. Då är det också\r\nlämpligt att använda totalkostnaden för en elev i\r\ngrundskolan och sedan komma fram till vilka\r\nåtaganden den kommunala skolan har, vilka\r\nåtaganden den fristående skolan har och så göra en\r\nminskad procentsats när det gäller den fristående\r\nskolan.</pre><pre>Det tycker jag är ett alldeles utmärkt sätt för att\r\ngarantera att de som väljer den fristående skolan\r\nkan göra det på likvärdiga ekonomiska villkor och\r\ninte behöva ha föräldrar med en tjock plånbok,\r\nBjörn Samuelson.</pre><pre>De fristående skolorna har ju varit oerhört njuggt\r\nbehandlade av den tidigare regeringen och den\r\ntidigare majoriteten. Som jag sade i min inledning\r\nhar de haft statsbidrag som legat på ungefär 40 %.</pre><pre>Vi har alla i utskottet fått ett brev från en skola som\r\nsäger så här:</pre><pre>Under de fyra första åren erhöll vi inga statsbidrag,\r\nfemte året ca 3 600 kr. per elev och detta läsår ca\r\n13 000 kr. per elev. Från kommunen har vi sedan\r\nstarten fått ett materialbidrag på ca 700 kr. per barn\r\noch år samt fri skolmat, sammantaget ca 4 000 kr.\r\nper år. Som jämförelse kan nämnas att en elev i\r\ngrundskolan i kommunen kostar ca 50 000 kr. per\r\når.</pre><pre>Så har det sett ut, Björn Samuelson.</pre><pre>Jag talade med en representant för en fristående\r\nskola häromdagen som berättade att han hade en\r\nkollega som hade ringt och varit förtvivlad över att\r\nkommunen hade sagt att eftersom nu staten höjde\r\nsina statsbidrag så hade kommunen tänkt sig att dra\r\nned på de kommunala bidragen.</pre><pre>Så har de fristående skolorna haft det, och så har de\r\nelever som velat välja ett fristående alternativ\r\ntvingats leva.</pre><pre>Vad vi nu gör från utskottsmajoritetens sida är att\r\nse till att svenska elever skall ha möjlighet att välja\r\nden skola som de anser passar dem bäst, och kunna\r\ngöra det på likvärdiga ekonomiska villkor. Det är\r\nden saken detta förslag handlar om.</pre><pre>Anf. 209  BJÖRN SAMUELSON (v) replik:</pre><pre>Herr talman! Jag vill inte hålla med Chris Heister\r\nom detta. Vi har yrkat avslag på propositionen\r\ndärför att vi anser att den statsbidragskonstruktion\r\nsom vi enades om här i fjol skulle garantera en bra\r\nkvalitet och tillräckliga resurser för barn, oavsett\r\nom de går i kommunala eller fristående skolor.</pre><pre>Vi yrkar avslag på detta för vi tycker att det ökar\r\nbyråkratin. Det krånglar till, särskilt när ni nu inför\r\nbegrepp som lokalkostnader. Hur skall man\r\nberäkna lokalkostnaden om man har en integrerad\r\nförskoleverksamhet? Hur skall man beräkna\r\nlokalkostnader i kommuner där man hyr lokaler av\r\nett fastighetsbolag eller ett kommunalt bolag? Hur\r\nskall man räkna beroende på stadieindelningen om\r\nman nu har årskurslösa eller kanske t.o.m.\r\nförsöksverksamhet med stadielös undervisning?\r\nHur skall man beräkna den genomsnittliga\r\nkostnaden då?</pre><pre>Hur skall anställningstryggheten fungera i\r\nkommuner om man vill göra rationaliseringar\r\nframöver, beroende t.ex. på ett minskat\r\nelevunderlag? Vem skall ta ansvaret för de lärare\r\nsom blir arbetslösa vid eventuella fristående\r\nskolor? Vem skall ta ansvaret för lärarna i den\r\nglesbygdsskola där två av åtta elever flyttar undan?\r\nKommunen säger att det går inte att bedriva\r\nundervisning med bara sex elever. Så flyttar dessa\r\ntvå elever tillbaka efter ett år. Tror då Chris Heister\r\natt man återupptar undervisningen i den skolan?</pre><pre>Det tror inte jag. Tro mig -- jag bor i utpräglad\r\nglesbygd. Jag vet vilka villkor vi kommer att ha\r\nframöver.</pre><pre>Anf. 210  CHRIS HEISTER (m) replik:</pre><pre>Herr talman! Det är fascinerande att höra Björn\r\nSamuelson när han talar om ökad byråkrati som ett\r\nskäl för att inte tillförsäkra elevernas minsta rätt.\r\nJag tycker Björn Samuelson skulle ta det litet lugnt\r\ni debatten när det gäller denna del.</pre><pre>Jag tycker det finns all anledning från riksdagens\r\nsida att slå fast elevens minsta rätt. Det är vad det\r\nhandlar om -- det är eleven vi skyddar genom detta\r\nlagförslag.</pre><pre>Vi kan se hur det ser ut i kommunerna, hur\r\nbidragen till de fristående skolorna har varit. De\r\nhar inte varit speciellt omfattande.</pre><pre>Risken är ju, Björn Samuelson, att om man inte\r\nanger den här minsta skyldigheten för kommunen\r\nså kommer det att se väldigt olika ut i\r\nkommunerna. En elev i en kommun kan ha andra\r\nförutsättningar att välja ett fristående alternativ än\r\nen elev i en annan kommun. Så får det inte vara.\r\nVi måste se till att det finns en minsta rätt för den\r\nenskilde eleven.</pre><pre>Anf. 211  EVA JOHANSSON (s) replik:</pre><pre>Herr talman! Chris Heister undrade varför inte vi\r\nhade yrkat på en lägre procentsats. Det är mycket\r\nenkelt. Vi tror inte att riksdagen, centralt, härifrån,\r\när den bästa att bedöma behovet för varje enskild\r\nskola -- lika litet för privata skolor som för\r\nkommunernas skolor.</pre><pre>Det är inte utan, Chris Heister, att jag undrar över\r\nhur ni vågar överlåta ansvaret för den här\r\nresursfördelningen till de kommunala skolorna till\r\nkommunalpolitiker. Den kommunala skolan spelar\r\nändå en väsentligt större roll i vårt\r\nutbildningsväsende än de privata.</pre><pre>Det är den enkla anledningen till att vi i stället har\r\nföreslagit att statsbidraget skall fördelas efter\r\nbehov till de privata skolorna precis som till de\r\nkommunala.</pre><pre>Jag skall inskränka mig till att ställa några frågor,\r\nsom jag hoppas att jag kan få svar på nu. Vi kunde\r\ninte få det i utskottet. Björn Samuelsons\r\nkarakteristik av utskottsarbetet var inte helt\r\nfelaktig.</pre><pre>Elevernas minsta rätt skall slås fast, säger Chris\r\nHeister. Det är uppenbarligen 85 %. Varför slås då\r\ninte alla elevers rätt till minst 85 % av\r\ngenomsnittskostnaden fast? Det gäller\r\nuppenbarligen inte dem som går i de kommunala\r\nskolorna.</pre><pre>Sedan skulle jag vilja fråga Chris Heister om hon\r\nhar någon kommentar i fråga om det är rimligt,\r\nsåsom har redovisats i en socialdemokratisk motion\r\nfrån Göteborg, att en privat skola i ett område är\r\ntillförsäkrad mycket högre kommunalt bidrag än en\r\nkommunal skola, beroende på att den använder\r\nandra bedömningsgrunder. Varför skall det vara på\r\ndet sättet?</pre><pre>Dessutom skulle jag vilja fråga Chris Heister:\r\nVarför nämner inte utskottet Kommunförbundets\r\nuppvaktning? Där framkom hård och tung kritik,\r\ndelvis beroende på att det skedde i politisk enighet.\r\nDet är viktigt, därför att kommunerna är ju de som\r\nhar huvudansvaret för utbildningsverksamhetens\r\ngenomförande. De har konstaterat att det här\r\nförslaget gör att skolverksamheten blir dyrare och\r\ninnebär en väldig centralstyrning. Vore det inte\r\nvärt, Chris Heister, att ge åtminstone en\r\nkommentar till detta? Vi försökte få svar i\r\nutskottet, men det fick vi inte. Jag hoppas att jag\r\nkan få svar nu.</pre><pre>Anf. 212  CHRIS HEISTER (m) replik:</pre><pre>Herr talman! Jag deltog också i\r\nKommunförbundets och utskottets debatt och\r\nställde frågor till Kommunförbundets\r\nrepresentanter hur de såg på förslaget att ge\r\nfristående skolor fasta spelregler och möjlighet att\r\nplanera på längre sikt, om bidraget skulle fördelas,\r\nsom Eva Johansson säger, efter behov. Det är det\r\nsom det hela handlar om: Vad är behov?</pre><pre>Det som Eva Johansson säger och som ni slår fast i\r\ner motion är ju det som står här: Det naturliga\r\nmåste vara att överlåta åt de enskilda\r\nkommunernas förtroendevalda att bedöma de\r\nfristående skolornas behov i relation till\r\nkommunens egna skolor, osv. Det är detta som det\r\nhandlar om. Vi vill komma ifrån att\r\nkommunpolitikerna skall sitta och besluta om de\r\nfristående skolornas möjlighet att leva vidare. Vi\r\nvet ju hur det har varit tidigare. Vi kan titta på\r\nstatsbidragen och de kommunala bidragen. Vi har\r\nfått skrivelser till utskottet från fristående skolor\r\nsom inte klarar sin ekonomi och ber att få\r\növerlevnadsbidrag.</pre><pre>Skall vi ge de fristående skolorna möjlighet att\r\nverka på likvärdiga villkor måste vi se till att de har\r\nmöjligheter att planera långsiktigt. Det är det som\r\nutskottet gör genom att föreslå en minsta\r\nprocentsats och en genomsnittskostnad för en elev\r\ni grundskolan.</pre><pre>Det handlar inte alls om att varje elev skall få exakt\r\nsamma summa pengar. Självfallet skall barn med\r\nsärskilda behov få pengar också när de väljer\r\nfristående alternativ. Det kan t.o.m. vara alldeles\r\nutmärkt för ett barn med särskilda behov att gå i en\r\nfristående skola, då den kan vara mindre och ha en\r\npedagogisk utformning som gör att den skolan\r\npassar mycket bättre.</pre><pre>Det är inte alls fråga om en enhetlig summa, utan\r\ndet är fråga om -- som jag återkommer till, därför\r\natt det är det centrala -- elevens minsta rätt. Vi vill\r\ninte ge kommunerna ökad frihet i denna del. Vi vill\r\nge eleverna ökad frihet. Det är det den här\r\npropositionen och det här förslaget från utskottet\r\nhandlar om.</pre><pre>Anf. 213  EVA JOHANSSON (s) replik:</pre><pre>Herr talman! Friheten, i den tappning som Chris\r\nHeister nu pratar för, är tydligen förbehållen de\r\nelever som har möjligheter eller väljer att gå i en\r\nprivat skola. För andra elever gäller ju andra\r\nbedömningsgrunder. Jag blir inte klok på det här,\r\noch jag kräver nu att Chris Heister redovisar var\r\nhon står. Nu har hon sagt att det skall vara olika\r\nbedömningsgrunder när det gäller\r\nresurstilldelningen för de elever som går i privata\r\nskolor och kommunala skolor, men hon har\r\nsamtidigt i sin replik sagt att det skall vara\r\nlikvärdiga villkor. Det är precis det vi har krävt i vår\r\nreservation nr 1, dvs. att resurstilldelningen till de\r\nkommunala och privata skolorna skall gå till på\r\nprecis samma sätt; med samma behovsstyrning,\r\nefter samma kriterier skall resurserna fördelas.</pre><pre>Då kan jag inte förstå varför Chris Heister säger att\r\nde privata skolorna skulle bli styvmoderligt\r\nbehandlade. De skall bedömas efter samma\r\nkriterier. Vad är det som är fel i den behovsstyrning\r\ntill skolan som varje kommun bör ägna sig åt, enligt\r\nde uttalanden som riksdagen har gjort och som vi\r\nhar varit överens om? Vad är det i dem som är fel?\r\nChris Heister skall inte ta en gammal situation som\r\nutgångspunkt för det, utan hon skall diskutera det\r\nframtida statsbidragssystemet, som vi nu skall fatta\r\nbeslut om.</pre><pre>Att de här skolorna har skrivit till oss beror på att\r\nde har levt med ett annat statsbidragssystem, som\r\ninte har varit sådant som vi vill ha det nu. Det är\r\nockså anledningen till att den socialdemokratiska\r\nregeringen för ett år sedan, som jag sade i min\r\ninledning, aviserade att den skulle komma tillbaka\r\nmed ett sådant här förslag. Nu blev det inte en\r\nsocialdemokratisk regering som lade fram det, utan\r\nen moderat, och det blev också ett orättvist förslag.\r\nDet går att göra det rättvist, men då krävs det att vi\r\ngör det på likvärdiga villkor för alla elever.</pre><pre>Jag har fortfarande inte fått någon kommentar till\r\ndet som Kommunförbundet tog upp med oss, när\r\nde sade att det här förslaget innebär att\r\nskolverksamheten blir dyrare och att det är en\r\ncentralstyrning, som vi går ifrån i alla andra\r\nsammanhang. Jag skulle gärna vilja ha en\r\nkommentar till det.</pre><pre>Anf. 214  CHRIS HEISTER (m) replik:</pre><pre>Herr talman! Jag har redan kommenterat vad\r\nKommunförbundet sade i utskottet och vad man\r\nsäger i sin skrivelse. Det är möjligt att kommunerna\r\nuppfattar detta som en centralisering, att vi i\r\nriksdagen beslutar om vad elevens minsta rättighet\r\nskall vara. I så fall är jag beredd att ta den kritiken.</pre><pre>När det gäller likvärdiga villkor, står det i\r\npropositionen att man har kommit fram till att\r\nlikvärdiga ekonomiska villkor för en elev som\r\nväljer ett fristående alternativ är minst 85 % av\r\ngenomsnittskostnaden. Det skulle vara mycket\r\nintressant om Eva Johansson svarade på frågan:\r\nVad är behov? När Socialdemokraterna tidigare\r\nhar behandlat fristående alternativ, har dessa\r\nbehövt praktiskt taget ingenting alls. Där har\r\nbehoven varit mycket små, och därför har de inte\r\nheller fått bidrag i någon större utsträckning.</pre><pre>Då säger Eva Johansson: Nu skall vi tala om\r\nframtiden. Ja, jag talade också om framtiden. Jag\r\nberättade om den förtvivlade man som ringde från\r\nskolan och sade att han nu skulle få mindre\r\nkommunala bidrag därför att statsbidragen hade\r\nökat. Så kommer det att se ut, Eva Johansson, om\r\nvi inte slår fast detta i riksdagen. Vi kommer att se\r\nett tudelat Sverige, där vissa kommuner ger\r\nlikvärdiga ekonomiska villkor för dem som väljer\r\nfristående alternativ, och andra kommuner gör det\r\ninte. De som väljer att bo i fel kommun kommer\r\ninte att att få möjligheter att välja ett fristående\r\nalternativ, därför att det blir för kostsamt. Så får det\r\ninte se ut.</pre><pre>Det är därför som propositionen är lagd, och det är\r\ndärför som det beslut vi fattar i dag är så oerhört\r\nbetydelsefullt. Jag vill gärna sluta med att säga att\r\nden blomstertid nu kommer för alla Sveriges elever\r\nmed detta beslut.</pre><pre>Anf. 215  Statsrådet BEATRICE ASK (m):</pre><pre>Herr talman! Den övergripande målsättningen för\r\nregeringens skolpolitik är att skapa Europas bästa\r\nskola. Det är viktigt för Sverige att satsa på\r\nutbildning. Kunskap och kompetens är och blir allt\r\nviktigare för landets utveckling, men goda\r\nkunskaper är framför allt nödvändiga för att var och\r\nen skall kunna leva ett rikt liv i ordets vidaste\r\nbemärkelse.</pre><pre>Regeringen har under detta riksmöte lagt flera\r\nviktiga förslag på riksdagens bord med den\r\ninriktningen. Den proposition vi i dag diskuterar,\r\nom valfrihet i fristående skolor, är en av de allra\r\nviktigaste. Med detta förslag förverkligar vi tanken\r\npå att alla föräldrar i praktiken skall ges\r\nekonomiska förutsättningar att välja grundskola för\r\nsina barn.</pre><pre>De medel som stat och kommun satsar på\r\nutbildning kommer i princip att följa eleven till den\r\nskola man har valt. Därmed lämnar vi bakom oss\r\nett system som i praktiken hänvisat flertalet till de\r\nskolor som kommunerna erbjuder, och det är en\r\nviktig frihetsreform.</pre><pre>Men förslaget har också strukturell betydelse. Med\r\nlikvärdiga ekonomiska förutsättningar för olika\r\ntyper av skolor och olika huvudmän skapas bättre\r\nmöjligheter för variation och mångfald. Och för\r\nden som följt den skolpolitiska debatten är det\r\nuppenbart att de flesta i dag inser betydelsen av\r\nprofilerade skolor med tyngdpunkt på olika ämnen\r\noch/eller undervisningsformer.</pre><pre>Eleverna är individer med olika förutsättningar,\r\nbehov och intressen. Skolan där de i nio år skall få\r\nsin grundläggande utbildning blir bättre om den\r\nbygger på detta. Jag är övertygad om att\r\nmångfalden i sig och utbytet mellan olika skolor\r\nbidrar till utveckling av undervisningen.</pre><pre>Socialdemokraterna ser enligt vad jag förstår mest\r\nproblem med det här förslaget. Det är ingen måtta\r\npå det elände som man påstår blir följden av att alla\r\nföräldrar får verkliga möjligheter att välja skola.\r\nMen när man formulerar problemen utgår man\r\ntyvärr ifrån någonting annat än verkligheten. Vi får\r\ninte mer segregation med likvärdiga ekonomiska\r\nförutsättningar för offentliga och fristående skolor.\r\nTvärtom ger vi nu rätten och möjligheten att välja\r\ntill fler. Det är viktiga kliv framåt som vi tar -- inte\r\ntvärtom.</pre><pre>Naturligtvis är inte allt färdigt med den här\r\nreformen. Vi måste arbeta vidare för att inte bara\r\nmöjliggöra utan också stimulera aktiva val och\r\nställningstaganden. Många vet inte om de\r\nmöjligheter som finns alternativt tycker att de inte\r\nkan tillräckligt mycket för att ha synpunkter på\r\nbarnens skolor och utbildning. Det skall vi ändra\r\npå.</pre><pre>Förmodligen är det en av de viktigaste uppgifterna\r\nframöver att öka informationen om våra skolor till\r\nföräldrarna. Jag vill gärna redan nu avisera att\r\nregeringen avser att återkomma med en\r\nproposition som bl.a. tar upp denna och andra\r\nviktiga frågor.</pre><pre>I debatten har det också framförts påståenden om\r\natt förslaget skulle drabba elever med särskilda\r\nbehov. Det är fel. Regeringen har i sitt förslag lagt\r\nin en miniminivå, ett golv, för vilket stöd som skall\r\nfölja varje barn. Därutöver har vi påpekat vikten av\r\natt det offentliga stöd som tillfaller en skola utgår\r\nfrån vilket ansvar och åtagande som skolan tar och\r\ngör.</pre><pre>Hur kommunerna utformar sin bidragsgivning i den\r\ndelen är precis som i dag en fråga för kommunen.\r\nMan får därutöver utgå från att skolorna, i likhet\r\nmed vad som hittills har gällt, använder sina totala\r\nresurser på ett sådant sätt att barns olika behov kan\r\ntillgodoses.</pre><pre>Det låter på socialdemokraterna som om vi hade de\r\nmest exemplariska och fantastiska systemen i dag\r\nför fördelning av ekonomiska resurser i våra\r\nkommunala skolor. Så är det inte alls. Det är ofta\r\nganska klumpiga system, om vilka vi inte ens vet\r\nom de fyller rätt syfte. Jag tror nog att vi kan göra\r\nen hel del mycket bättre, och jag tror att det här\r\nförslaget bidrar till den debatt som krävs för att\r\nman skall nå ett bättre resultat. Men man måste ha\r\nförtroende för att de lokala skolenheterna också\r\nkan göra en del.</pre><pre>Jag misstänkter att kritiken i den här delen i första\r\nhand bygger på den allmänna misstro mot\r\nfristående skolor som Socialdemokraterna odlar.\r\nMen det är så att de alternativa skolor som trots\r\nSocialdemokraternas politik vuxit fram ofta har ett\r\nstarkt socialt patos och ett intresse för att arbeta\r\nmed barn som har speciella behov. Många föräldrar\r\nhar dessutom valt en alternativ skola därför att de\r\nfunnit att den bättre svarat mot det egna barnets\r\nspeciella behov. Lärare som sökt sig till de\r\nfristående skolorna har ofta gjort det för att få\r\nbättre förutsättningar att arbeta med alternativa\r\npedagogiska modeller.</pre><pre>Jag sade inledningsvis att regeringens ambition är\r\natt åstadkomma Europas bästa skola. Det ställer\r\ngivetvis konsekvent krav på kvalitet i\r\nundervisningen. Av den anledningen vill jag också\r\nnämna att vi i den här propositionen tydliggör de\r\nkrav som ställs på fristående skolor för att de skall\r\ngodkännas för skolpliktens fullgörande.</pre><pre>Det är viktigt att skolorna arbetar inom ramen för\r\nden nationella läroplanen. Vi ställer också krav på\r\natt alla skolor där skolpliktiga barn får sin\r\nundervisning ingår i nationella\r\nutvärderingsprogram och står öppna för\r\ninspektion. Det är väsentligt om vi skall kunna följa\r\nupp ambitionen om likvärdig undervisning till alla\r\nbarn. För egen del anser jag att det här är minst lika\r\nviktigt som vårt krav på att skolorna skall vara\r\nöppna för alla elever.</pre><pre>Sverige har i dag få fristående skolor, och de flesta\r\nbarn går i skolor som drivs av kommunerna.\r\nIntresset för att starta nya, fristående skolor är\r\nstort, men majoriteten av elever kommer med stor\r\nsannolikhet att gå i kommunala skolor också i\r\nframtiden. Därför är det viktigt att valfriheten och\r\nmångfalden omfattar också de offentliga skolorna.</pre><pre>Jag kan tänka mig att det finns kommuner och\r\nenskilda som vill pröva nya former för\r\nhuvudmannaskap framöver, som en positiv följd av\r\nden decentralisering som pågår. Regeringen\r\nutreder därför frågan om olika mellanformer för\r\nhuvudmannaskap, där kommuner exempelvis\r\nskulle kunna träffa avtal med personalen om driften\r\nav en specifik skola.</pre><pre>Herr talman! Jag hoppas och utgår från att\r\nriksdagen skall bifalla propositionen. Därmed\r\nförverkligas idén om alla föräldrars rätt att välja\r\nskola för sina barn. Det är en stor förändring som\r\ndiskuterats under mycket lång tid bland dem som är\r\nintresserade av skolfrågor, och vi har i viss mån med\r\nutskottsmajoritetens hjälp också slipat\r\ngrundförslagets detaljer. En del återstår säkert att\r\ngöra.</pre><pre>Däremot är Socialdemokraternas kritik mot\r\nförslagets detaljer överdriven. I grund och botten\r\nhandlar det om att vi har helt olika inställning till\r\nmedborgarnas rätt till valfrihet och förmåga till\r\nansvarstagande.</pre><pre>Anf. 216  BJÖRN SAMUELSON (v) replik:</pre><pre>Herr talman! Är det inte så, Beatrice Ask, att\r\nnuvarande statsbidragssystem också medger val av\r\nskola, även om man inte har procentsatser hit och\r\ndit? Är det inte så, skolministern, att nuvarande\r\nstatsbidragssystem t.o.m. medger val av både skola\r\noch klass?</pre><pre>Det finns många myter som odlas friskt i samband\r\nmed diskussionerna om fristående skolor kontra\r\nkommunala skolor -- ofta är det fråga om ''kontra'',\r\ninte minst från moderat sida. Beatrice Ask var inne\r\npå en av de myterna, nämligen den om alternativa\r\npedagogiska modeller. Jag förutsätter att en\r\nskolminister är ute och reser och besöker olika\r\nskolor. Har Beatrice Ask då inte sett att det finns\r\nen uppsjö av både pedagogiska och metodiska\r\nmodeller inom den svenska skolan? De byts och\r\ntillämpas när de bäst behövs. De varierar från dag\r\ntill dag, och de varierar också från lektion till\r\nlektion.</pre><pre>Det är vad jag kallar variation, det är vad jag kalla\r\nprofilering -- den utgår från den enskilde elevens\r\nbehov och förutsättningar, och man sätter inte en\r\nstämpel på vad som är alternativ pedagogik eller\r\ninte.</pre><pre>Chris Heister sade i sitt replikskifte med Eva\r\nJohansson att man inte skulle se så statiskt på de\r\n85 %. Man skulle använda pengarna så att de ger\r\nresurser till de barn som behöver mer resurser. Det\r\nmåste betyda att en del barn måste få mer, och det\r\nmåste, inom ramen för de resurser vi har, betyda att\r\nandra barn får mindre.</pre><pre>Innebär detta också att man inom ramen för de\r\n85 % per skalle som nu skall ges till varje skola kan\r\nomfördela inom skolan? Kan man också omfördela\r\ninom ett rektorsområde? Kan man omfördela\r\nmellan en kommunal och en fristående skola inom\r\nramen för de 85 procenten och inte enbart när det\r\ngäller de 15 %?</pre><pre>Innebär detta, teoretiskt sett, att en fristående\r\nskola som har 50 elever med mycket speciella behov\r\nkan få i genomsnitt 150 % av den genomsnittliga\r\nkostnaden per elev i den här skolan? Det vore\r\nintressant att veta hur skolministern ser på en sådan\r\nproblematik. Och innebär det i så fall inte en\r\nväldigt ökad kommunal byråkrati?</pre><pre>Anf. 217  Statsrådet BEATRICE ASK (m)\r\nreplik:</pre><pre>Herr talman! När det gäller nuvarande\r\nstatsbidragsregler och andra regler är det sant som\r\nBjörn Samuelson påpekar att man har rätt att välja\r\nskola. Jag är litet förvånad över att en\r\nvänsterpartist inte känner till att de ekonomiska\r\nproblemen för många familjer är sådana att man\r\nmed beskattade medel inte klarar av att stå för den\r\nkostnad som friskolorna kräver, eftersom bidragen\r\nhar varit låga. Jag trodde också att Björn\r\nSamuelson kände till att för många föräldrar är\r\nbristen på information eller svårigheterna att få\r\nadekvat information om valmöjligheterna så stora,\r\natt det i praktiken hindrar många från att utöva\r\nvalfriheten. Det är detta regeringen nu vill rätta till.</pre><pre>Det skall inte finnas ekonomiska hinder när\r\nmänniskor skall välja skola. Vi skall förbättra och\r\narbeta med informationsfrågorna.</pre><pre>Björn Samuelson driver en tes som jag tycker är\r\nfantastisk. Han säger att det inte behövs privata\r\nskolor eftersom det finns så många alternativ i den\r\nkommunala skolvärlden. Det är sant. Huvuddelen\r\nav våra skolor är kommunala. Många fantastiska\r\noch pedagogiska innovatörer finns inom det\r\nkommunala skolväsendet. Om det skulle vara så\r\nsom Björn Samuelson insinuerar att det inte\r\nbehövs, är regeringens proposition helt ointressant.\r\nDå kommer dessa dramatiska\r\neländesbeskrivningar inte att förverkligas. Ingen\r\nkommer att välja alternativ som inte behövs. Man\r\nkan inte, Björn Samuelson, både säga att förslaget\r\när onödigt och samtidigt hävda att det mer eller\r\nmindre äventyrar all kommunal planering. Den\r\nlogiken håller icke. Det tycker jag är väsentligt att\r\nsäga.</pre><pre>När det gäller fördelningen inom rektorsområden\r\nutgår jag ifrån att Björn Samuelson och andra har\r\nnoterat att vi i denna proposition inte har reglerat\r\nhur kommunen skall fördela pengar till de\r\nkommunala skolorna. Det är möjligt att man kan\r\nha synpunkter på det, men det har vi inte haft. Vi\r\nreglerar förhållandet för de fristående skolorna.\r\nDet är en väsentlig skillnad. Kommunalpolitikerna\r\nfår bedöma hur man skall göra med\r\nrektorsområdena.</pre><pre>Jag vill ta upp ytterligare en sak som Björn\r\nSamuelson har sagt. Jag är förvånad över logiken i\r\nden kritik som framförs. Såvitt jag förstår är man\r\nemot avgifter för fristående skolor, samtidigt som\r\nman är gräsligt bekymrad över att vi tycker att\r\nlokalkostnaderna skall räknas in. Men även barn i\r\nfristående skolor behöver lokaler. Det är\r\nvisserligen trevligt med undervisning utomhus\r\nsommartid, men på vintern blir det iskallt. Er\r\ninställning till dessa skolor är iskall. Det är detta\r\nsom avslöjas, eftersom argumenten inte håller i\r\nnågot avseende.</pre><pre>Anf. 218  BJÖRN SAMUELSON (v) replik:</pre><pre>Herr talman! Jag kan inte göra någon annan\r\ntolkning av den senare delen av repliken från\r\nBeatrice Ask än att hon är beredd att föreslå\r\ninförande av avgifter i den svenska skolan. Hon\r\nsäger att man nu ger föräldrarna möjlighet att välja\r\nskola. Nu skall inte längre några ekonomiska\r\nhinder föreligga. Jag skulle tro på detta, Beatrice\r\nAsk, om denna regering hade lagt fram förslag på\r\nskattesänkningar som framför allt skulle ha gynnat\r\nlåginkomsttagare. Men det har den inte gjort. Ni\r\nhar inte lagt fram skattesänkningar med en sådan\r\nprofil.</pre><pre>Jag och Beatrice Ask lever nog ibland i olika\r\nverkligheter. Beatrice Ask pratar om att det inte\r\nlängre skall finnas några ekonomiska hinder för\r\nföräldrarna att välja skola. Hur skall\r\nföräldraföreningen på Rösjöskolan i Sollentuna --\r\nsom har skickat det brev som jag läste ur -- uppfatta\r\nBeatrice Asks politik. Hur skall de välja till sig sin\r\nskola igen, när de skall göra nedskärningar\r\nmotsvarande 37 %? Det är ett pedagogiskt äventyr\r\nför Ask att förklara.</pre><pre>Sedan till alternativen. Om skolpolitiker någon\r\ngång skulle lyfta fram det utvecklingsarbete som\r\nsker inom den kommunala skolan och inte enbart\r\ntalade om de fristående skolorna som de som står\r\nför alternativen, kunde vi få en mera sansad debatt.\r\nJag har ingenting emot alternativ pedagogik så\r\nlänge den hålls inom accepterade demokratiska\r\nformer. Det är viktigt att säga det i det här\r\nsammanhanget. Jag har inget emot de fristående\r\nskolorna. Varför krånglar man till det på detta sätt?\r\nDet går inte att skapa en marknad på det här\r\nområdet, Beatrice Ask. Det har Adam Smith's\r\nInstitute i England insett för länge sedan. Åk dit\r\noch prata med dem -- det är Beatrice Asks vänner\r\nsom arbetar där.</pre><pre>Anf. 219  Statsrådet BEATRICE ASK (m)\r\nreplik:</pre><pre>Herr talman! Svaret på frågan om vi avser att lägga\r\nfram förslag om avgifter i grundskolan är nej. Från\r\nregeringens sida har vi mycket bestämt markerat att\r\nvi tycker att avgifter skall hållas på en låg nivå. Jag\r\nfick tidigare kritik av Eva Johansson för att 85 %\r\nskulle vara för mycket. Jag är närmast glad över\r\nden kritiken. Om man läser den utredning som\r\nSven Åke Johansson har gjort -- som är mycket\r\nintressant och bra att ta del av -- framgår det att han\r\nligger på något lägre nivå men har en betydligt\r\nöppnare attityd till avgifter än vad regeringen har\r\nhaft. Vi har lagt in fler begränsningar. Man kan ha\r\nprincipiella åsikter om detta, men det har varit ett\r\nsyfte. Vi har antagligen hamnat på den nivå där vi\r\nhar velat hamna.</pre><pre>Det är inte aktuellt med avgifter i svensk skola.\r\nDäremot skall man säga i ärlighetens namn att det\r\nförekommer dolda avgifter. Jag tycker att det är ett\r\nevinnerligt betalande till skolresor och annat. Så\r\nlänge det håller sig på rimliga nivåer har jag inte ens\r\nreagerat som förälder, och jag tänker inte heller\r\ngöra det.</pre><pre>Varför krångla till det? frågar Björn Samuelson.\r\nHan menar att man reglerar stödet till de fristående\r\nskolorna. En av de viktigaste traditionerna i svensk\r\nskolpolitik är likvärdigheten. Man skall ha samma\r\nrättigheter och möjligheter oavsett om man bor i\r\nJokkmokk, Åmål eller Stockholms innerstad. Det\r\nfinns praktiska begränsningar för detta. Rätten och\r\nmöjligheten att på ekonomiskt vettiga villkor\r\nkunna välja skola skall åtminstone tillfalla alla.\r\nDärför har vi valt att reglera detta. Det är möjligt\r\natt det är llitet krångligt för en och annan\r\nkommunalpolitiker. Det får de svälja. Den\r\nrättigheten är viktig. Det handlar om\r\nlikvärdigheten. Jag är återigen mycket förvånad\r\növer att oppositionen inte längre tycker att\r\nlikvärdigheten är så central, när\r\nKommunförbundet är litet bekymrat.</pre><pre>Anf. 220  EVA JOHANSSON (s) replik:</pre><pre>Herr talman! Från vårt håll har vi i denna debatt\r\ninte gjort något annat än försökt säga till både Chris\r\nHeister och Beatrice Ask att vi vill uppnå\r\nlikvärdighet i resurstilldelning. De privata skolorna\r\nskall ha en resurstilldelning på samma grunder och\r\nkriterier som de kommunala skolorna. Någon\r\nannan likvärdighet kan jag inte förstå att det finns i\r\nregeringsförslaget.</pre><pre>Beatrice Ask säger att kritiken mot förslaget är\r\nfelaktig.. Vi och många andra är rädda för att detta\r\nskall drabba de elever som av en eller annan\r\nanledning behöver extra stöd. Jag tror inte att\r\nkritiken är oriktig, utan jag tror att den är mycket\r\nbefogad. Den överkompensation som så många --\r\nSven Åke Johansson, Kommunförbundet och\r\nmängder av andra som deltar i debatten -- har\r\nkonstaterat ligger regeringens förslag skall betalas\r\nav de kommunala skolorna, av alla elever som går\r\ndär. Vi börjar nu se hur de borgerliga regeringarna\r\ni kommunerna lägger ut sina besparingar. Det\r\ndrabbar just dessa elever i form av större klasser,\r\nfärre lärare och framför allt färre elevvårds- och\r\nspeciallärarresurser. Det är detta som\r\nfortsättningsvis kommer att drabba dessa elever.</pre><pre>Jag skulle vilja ha svar på den fråga jag ställde\r\ninledningsvis. Varför vill regeringen ta ifrån\r\nKommunförbundet och kommunerna det\r\ninstrument som de anser vara ett av de viktigaste\r\nför att kunna uppnå en mer kostnadseffektiv\r\nkommunal verksamhet, nämligen en\r\nbehovsdifferentierad resursfördelning?</pre><pre>Herr talman! Jag skulle vilja ha svar på ytterligare\r\ntvå frågor. Är detta den skolpeng som Beatrice Ask\r\noch en del andra moderata politiker pratade om på\r\ngator och torg i valrörelsen? Den andra frågan är:\r\nVilken är Europas bästa skola? Chris Heister\r\npratade om skolan i Holland. Är det den som är\r\nföredömet eller finns det någon annan skola som är\r\nEuropas bästa skola och som vi skall tävla med?</pre><pre>Anf. 221  Statsrådet BEATRICE ASK (m):</pre><pre>Herr talman! Eva Johansson säger att\r\növerkompensationen skall betalas av de\r\nkommunala skolorna, och det kommer att drabba\r\nde svaga eleverna. Det påpekande jag gjorde i mitt\r\ninledningsanförande är mycket viktigt, nämligen\r\natt stödet till skolorna bör relateras till de\r\nåtaganden som görs.</pre><pre>Jag har som kommunalpolitiker haft erfarenhet av\r\natt föräldrar till barn med mycket speciella behov,\r\nt.ex. sådana elever som har drabbats av handikapp,\r\ninte har kunnat få den hjälp de hade behövt. De har\r\ndå vänt sig till de fristående skolorna, och där har\r\nkommunerna t.o.m. sagt nej till rullstolsramper\r\noch annat, eftersom det bara är det offentliga som\r\nskall stödjas.</pre><pre>Jag hoppas att vi med detta förslag kommer långt\r\nifrån den situationen. Det är väsentligt att alla får\r\nen rätt att välja. Möjligen kan jag ge Eva Johansson\r\nrätt i en liten del, och det är att det i ett mycket kort\r\nperspektiv skulle kunna bli dyrare för kommunerna\r\nmed stöd till friskolorna, eftersom man möjligen\r\ninte hinner anpassa sig så snabbt till elevernas val.\r\nMen det gäller i ett kortsiktigt perspektiv. Det finns\r\ninga erfarenheter som säger att mångfald och\r\nvalmöjligheter leder till högre kostnader. Det ökar\r\ntvärtom effektiviteten.</pre><pre>Varför skall man nu ta ifrån Kommunförbundet\r\nrättigheter?, frågar Eva Johansson. Jag fascineras\r\nav att man kan vara så fastlåst i en\r\nintresseorganisations speciella synpunkter. Jag\r\nrespekterar kommunalpolitiker och vet vilka\r\nbekymmer de sitter med. Men elevernas\r\ngrundläggande rättigheter enligt de stora och\r\nviktiga konventioner som vi i internationella\r\nsammanhang har anslutit oss till väger tyngre.</pre><pre>Viss rim och reson i det regelverk som skall gälla för\r\nskolan över hela landet måste riksdagen ändå slå\r\nfast. Då kan det inte vara fel att man skall kunna\r\nvälja skola oavsett var man bor i landet. Det skall\r\ninte hoppande majoriteter i kommunerna ute i\r\nlandet kunna ändra på hur som helst.</pre><pre>Är detta den skolpeng vi talade om ? Nej, det är det\r\ninte, Eva Johansson. Vi har diskuterat det i flera\r\ninterpellationsdebatter. Det är uppenbarligen svårt\r\natt reda ut detta. Skolpeng inkluderar alla resurser\r\ntill skolväsendet och de kommunala skolorna.</pre><pre>Som jag tidigare sade handlar denna proposition\r\nom relationen mellan de offentliga och de\r\nfristående skolorna. De kommunala skolorna\r\nberörs inte. Skall man införa en skolpeng måste det\r\ngöras på ett kommunalt plan, eftersom den måste\r\nomfatta samtliga skolor i skolväsendet.</pre><pre>Till sist: Vilken är Europas bästa skola? Den finns\r\ninte, och det är mycket tråkigt. Det är inget land\r\nsom har lyckats vara bäst på alla de områden\r\nskolans verksamhet omfattar. I Sverige har\r\nregeringen sagt att vi har ambitionen att inte bara\r\nvara duktiga på läskunnighet och ett och annat. Vi\r\nvill vara duktiga på alltihop.</pre><pre>Jag tror att vi är tvungna att titta på många olika\r\nländer, och det är inget fel i det, för att både se\r\npositiva exempel och sådant som vi inte vill skapa\r\nhär hemma. Men vi måste också använda våra egna\r\nerfarenheter. Det finns inget idealland, och de\r\nflesta politiker är väl numera överens om att det är\r\nen dum idé att ha idealländer och facit för hur\r\nsådana ser ut.</pre><pre>Anf. 222  EVA JOHANSSON (s) replik:</pre><pre>Herr talman! Det var ju alltid något. Det är bra det.\r\nDå kan vi kanske konstatera att den svenska skolan\r\nstår sig mycket bra inte bara i konkurrensen i\r\nEuropa utan faktiskt också i världen. Vi kan då\r\nbörja diskutera hur vi skall utveckla den och\r\ndärmed slippa en tröstlös och ganska fördummande\r\ndebatt om Europas bästa skola. Låt oss i stället\r\ndiskutera hur vi skall utveckla skolan och vad det är\r\nsom gör den bättre för alla elever.</pre><pre>Jag vill ställa ytterligare en fråga om skolpengen.\r\nNär kommer en proposition om skolpeng? Jag har\r\nställt den frågan tidigare till Beatrice Ask, men jag\r\nfick inget svar. Hon kom inte till kammaren och\r\nsvarade på den frågan. Den frågan har jag en\r\nförhoppning om att kunna få besvarad här.</pre><pre>Det är inte Kommunförbundet som\r\nintresseorganisation som skall ha dessa viktiga\r\ninstrument i sin hand, utan det är faktiskt\r\nkommunerna som skall ha dessa instrument för att\r\nkunna fördela resurserna så rättvist som möjligt,\r\njust därför att vi har givit Kommunförbundet\r\nuppdraget att vara den organisation som genomför\r\nden skolpolitik som vi här i riksdagen lägger fast.</pre><pre>Vi har sagt till kommunerna att de har ansvar för\r\nresursfördelningen. De skall göra fördelningen\r\nefter de behov som eleverna i kommunen har --\r\nutom i ett avseende; vill nu regeringen tillägga. Det\r\ngäller de elever som väljer att gå i en privat skola.\r\nDär skall man ta ifrån kommunerna detta ansvar\r\noch tro att vi centralt här i riksdagen på ett bättre\r\noch effektivare sätt kan tala om hur resurserna skall\r\nanvändas.</pre><pre>Detta går inte, Beatrice Ask, vare sig om vi skulle\r\nlägga procentsatsen på 95 %, 85 %, 75 % eller\r\n65 %. Det kommer att bli fel i nästan varje\r\nkommun, eftersom förhållandena är så olika. Det\r\nkommer att bli fel vid nästan varje tillfälle,\r\neftersom förhållandena mellan skolorna skiljer så\r\notroligt mycket.</pre><pre>De kommunalpolitiker som har vårt förtroende att\r\nfördela resurserna efter elevernas behov till den\r\nalldeles övervägande andelen elever, klarar också\r\nden uppgiften när det gäller de elever som skall gå\r\ni en privat skola. Vi vill ge stöd till privata skolor,\r\nmen det skall vara ett rättvist stöd och utgå på\r\nsamma grunder som för de kommunala skolornas\r\nstöd.</pre><pre>Anf. 223  Statsrådet BEATRICE ASK (m):</pre><pre>Herr talman! Vi har sett till att reglera förhållandet\r\ntill de fristående skolorna eftersom det funnits\r\nalltför många exempel där framför allt\r\nsocialdemokratiska kommuner konsekvent har\r\nagerat på ett trist sätt gentemot friskolor.\r\nNorrköping är ett sådant exempel.</pre><pre>När inte respekten för elevernas rätt att välja skola\r\nfinns generellt, är det mycket viktigt att riksdagen\r\nslår fast den principen. Riksdagen anser, eller i\r\nvarje fall det stora flertalet av ledamöterna, att den\r\nrättigheten är väsentlig.</pre><pre>När kommer en proposition om skolpeng? Det vet\r\njag inte. Jag tror inte att vi tänker gå in och reglera\r\nkommunernas fördelning så i detalj. Åtminstone\r\nanser jag att denna proposition räcker ganska långt.\r\nDäremot är det fullt möjligt att vi i diskussionerna\r\nkommer att vilja ha litet synpunkter på\r\ninformationsskyldigheten. Jag anser att föräldrar\r\nhar rätt att få viss konsumentinformation om den\r\nutbildning och undervisning som ges. Men formen\r\nför detta vet jag inte. Jag hoppas att ha litet klarare\r\npapper på det i höst.</pre><pre>Eva Johansson driver tesen att vi redan har\r\nEuropas bästa skola och att det här bara är trams.\r\nJag tycker att det är dåligt. Eva Johansson vet lika\r\nväl som jag att vi i Sverige har ganska dåliga eller\r\nmediokra resultat i naturvetenskapliga och\r\ntekniska ämnen. Ett land som bygger sin välfärd på\r\nindustrin, men som inte längre klarar av\r\nrekryteringen till tekniska utbildningar, och där\r\nman ständigt möter elever på högstadiet som tycker\r\ndetta är svårt att hänga med i, måste väl begripa att\r\ndet är något fel och att vi inte är världsbäst.</pre><pre>Det är möjligt att alla andra är värre. Men det finns\r\nfortfarande hundratals, ja kanske tusentals, elever\r\nsom slussas ut och som inte kan läsa efter nio år i\r\nskolan. Vi kan väl då inte slå oss för bröstet och\r\nsäga att vi är jättebra? För mig ingår i visionen\r\nEuropas bästa skola att varje elev skall få en god\r\ngrundläggande utbildning. Det vore skrämmande\r\nom inte riksdagens samtliga partier slöt upp bakom\r\ndetta.</pre><pre>Vi har i Sverige i 150 år haft ambitionen att alla\r\nbarn skall få en god undervisning som bas för sitt\r\nframtida liv. Jag tror nog innerst inne att även Eva\r\nJohansson håller med om att vi inte har gjort allt\r\nsom kan göras på detta område. Det visar också de\r\ninternationella utvärderingar som görs, även om vi\r\npå en hel del områden kan glädja oss åt lyckade\r\nresultat.</pre><pre>Anf. 224  MARGITTA EDGREN (fp):</pre><pre>Herr talman! Jag vet åtminstone två människor som\r\nkommer att vara jublande lyckliga efter det att\r\nriksdagen har antagit detta förslag. Den första är\r\nföräldraföreningens ordförande i Montessoriskolan\r\ni Lund, som uthålligt kämpat för att denna skola\r\nskall överleva, så att den idé och den vision som\r\ndessa lärare bärs av nu inte behöver begravas utan\r\nkan fortsättas att hållas levande.</pre><pre>Den andra är en representant för föräldrasektionen\r\nför Waldorfskolorna som har skrivit brev till mig\r\noch säkerligen många andra. I ett långt brev har\r\nden här personen beskrivit hur kommuner med\r\nbarn som går i Waldorfskola på alla sätt försöker att\r\nkonstruera egna metoder för hur de olika\r\nkommunala bidragen skall utbetalas. Det hela går\r\nut på att kommunerna skall komma så lindrigt\r\nundan som möjligt.</pre><pre>Dessa två personer är glada, och vi folkpartister är\r\nglada. Vi från Folkpartiet liberalerna har gett vårt\r\nhelhjärtade stöd till fria skolor, dvs. skolor som bärs\r\nupp av en idé och som föräldrar och lärare kan enas\r\nom är annorlunda och därmed värda att väljas.</pre><pre>Den här frågan har utgjort ett långt lidandets\r\nhistoria. Folkpartister i riksdagen har ställt frågor,\r\nväckt motioner och drivit på utvecklingen. På\r\nsenare år har Socialdemokraterna gett efter för\r\nföräldratrycket och verbalt varit positiva till fria\r\nskolor, men praktiskt, dvs. att gå från retorik till\r\nhandling, att garantera skyldigheter i skollag, har\r\nde hela tiden förhalat.</pre><pre>Jag menar att när det finns fria skolor som\r\nalternativ, kommer det att visa sig att föräldrar och\r\nelever väljer dessa skolor. Då kommer de skolor\r\nsom inte väljs att i ren självbevarelsedrift starta en\r\nprocess där den egna verksamheten granskas.</pre><pre>Det här skapar ett intresse för vanliga skolor att\r\nprofilera sig och tala om vad de är bra på. Vi är\r\nmånga här i dag som är helt överens om att det finns\r\nmycket som är bra i den svenska skolan. Men det\r\nsom är redan bra blir inte sämre av att det kommer\r\natt finnas alternativ. Tvärtom!</pre><pre>Samtidigt får vi inte heller blunda för att det finns\r\nockså skolor i Sveriges skolsystem som behöver en\r\npuff av nytänkande och bättre kraft för sin uppgift.\r\nFolkpartiet liberalerna är övertygade om att\r\nfristående skolor inte utgör ett hot, utan kan\r\nfungera som en kvalitetsdrivande kraft för alla\r\nskolor.</pre><pre>Herr talman! Valfrihet förutsätter mångfald.\r\nDärför är det viktigt att det finns alternativ att välja\r\nmellan. De alternativen kan erbjudas inom det\r\noffentliga skolväsendet. Det är bara positivt om det\r\nockså i ett demokratiskt samhälle finns utrymme\r\nför människors initiativ även inom skolan.</pre><pre>Det har hävdats från socialdemokratiskt och\r\nvänsterpartistiskt håll att denna valfrihet kommer\r\natt skapa segregation. De starka föräldrarna\r\nkommer att välja de bästa skolorna, och resten får\r\nta vad de kan få. I grunden är detta synsätt en\r\norimlig misstro mot vanliga människor. Det är ett\r\nsynsätt som strider helt mot den människosyn som\r\nvårt samhälle bygger på. Det här strider också mot\r\nmin övertygelse att människor klarar att sköta sina\r\narbeten, fostra sina barn, hantera sin ekonomi,\r\nt.o.m. att köpa och äga eget hus, köra bil, osv. De\r\nmänniskor som klarar allt detta måste väl ändå\r\nockså tilltros förmågan att välja skola för sina barn.</pre><pre>Det här innebär inte att jag säger att det är lätt att\r\nvälja. Det kan vara svårt att värdera de alternativ\r\nsom står till buds. Men ingen är bättre skickad att\r\nvärdera alternativen och göra valet än de som\r\nanvänder skolan. En ökad valfrihet är för mig och\r\nför Folkpartiet liberalerna ett sätt att ge ökad makt\r\nåt de många enskilda människorna.</pre><pre>Det finns också erfarenheter från USA som visar\r\natt ökad valfrihet när det gäller skolan faktiskt\r\nbidrar till att motverka boendesegregation.</pre><pre>Jag vill avsluta med att understryka att verklig\r\nvalfrihet för de många människorna är möjlig bara\r\nom vi håller fast vid en gemensam solidarisk\r\nfinansiering, så att priset blir detsamma för den\r\nenskilda familjen oavsett om man väljer fristående\r\neller offentlig skola. Vi folkpartister medverkar\r\ninte till ett system där plånboken styr helt i Fridtjuv\r\nBergs anda.</pre><pre>Anf. 225  EVA JOHANSSON (s) replik:</pre><pre>Herr talman! Jag tänkte i mitt inledningsanförande\r\natt be mina meddebattörer att stryka eventuella\r\npassus i sina anföranden där de säger att vi\r\nsocialdemokrater vill motverka valfrihet. Det\r\nskulle vara att slå in öppna dörrar och att ägna sig\r\nåt något som inte finns.</pre><pre>Det är kanske synd att jag strök den inledningen.\r\nJag gjorde det med tanke på kammarens tid. Men\r\ndet hade nog varit bra att ha med den\r\nkommentaren. Då hade flera av dessa inlägg\r\nkunnat undvikas -- även Margitta Edgrens.</pre><pre>Margitta Edgren säger att vi har sagt att valfrihet\r\nskapar segregation. Nej, det har vi aldrig sagt.\r\nDäremot skapar det ett orättvist\r\nstatsbidragssystem, som det som ni nu håller på att\r\ninföra.</pre><pre>Finns det några ofria skolor i Sverige, Margitta\r\nEdgren?</pre><pre>Anf. 226  MARGITTA EDGREN (fp)\r\nreplik:</pre><pre>Herr talman! Nej, naturligtvis finns det inga ofria\r\nskolor. Men fristående skolor, eller fria skolor, är\r\nett begrepp som vi har övertagit från danskt\r\nspråkbruk. Jag kommer från Skåne, som ligger\r\nnära Danmark, och därför får det väl ursäktas mig\r\nom jag använder mig av det begreppet.</pre><pre>Det har gång på gång hävdats att det finns en\r\nmöjlighet att detta kommer att skapa segregation.\r\nJag vill bestämt hävda att de orden har uttalats även\r\nav Socialdemokraterna. Jag håller fast vid att det är\r\nett synsätt som jag inte delar och som jag helt tar\r\navstånd från. Tvärtom har erfarenheter från andra\r\nländer visat att om skolan ges ökad valfrihet att\r\nprofilera sig, bidrar det till att segregation vad\r\ngäller boendet minskar. Det är väl ändå något helt\r\ni den anda som Eva Johansson, liksom Björn\r\nSamuelson, tidigare har pläderat för?</pre><pre>Anf. 227  EVA JOHANSSON (s) replik:</pre><pre>Herr talman! Visst skall vi vara rädda för\r\nsegregation. Men valfrihet skapar inte segregation,\r\nutan ett orättvist statsbidragssystem som\r\növerkompenserar de privata skolorna och som\r\nbetalas av de kommunala skolorna. Det är det som\r\när problemet. Det är det som nästintill alla, utom\r\nmajoriteten i utbildningsutskottet och\r\nutbildningsdepartementet, är ense om. Varför är\r\ndet så svårt att lyssna på alla dem som har framfört\r\nkritik mot förslaget på den punkten? Alla dessa vet\r\nmycket väl vad de pratar om.</pre><pre>Anf. 228  MARGITTA EDGREN (fp)\r\nreplik:</pre><pre>Herr talman! På något vis använder Eva Johansson\r\ndubbel bokföring. Hon talar om att även\r\nSocialdemokraterna har varit för valfrihet när det\r\ngäller att välja skola. Det är väl korrekt. Men\r\ndärifrån till att skapa en reell valfrihet har man inte\r\nvelat medverka till.</pre><pre>Otaliga föräldraföreningar och lärare som arbetar i\r\nt.ex. Montessori- och Waldorfskolor har vittnat om\r\ndetta. Hela tiden har man försökt att smita från att\r\ngöra valfrihet på papperet till även något reellt. Det\r\nhär innebär t.ex. att föräldrar som vill sätta sina\r\nbarn i Waldorfskolor, där man betalar sina\r\nskolbidrag solidariskt efter förmåga, hittills har\r\navstått från att söka till skolorna då de har känt att\r\nde inte har velat ligga andra föräldrar till last.</pre><pre>Det kommer nu att ändras. Jag är oerhört nöjd med\r\ndet. Jag är glad över att de föräldrar som vill ha sina\r\nbarn i Waldorfskolor får den möjligheten.</pre><pre>Efter vad jag har förstått av de besök jag har gjort\r\ni Waldorfskolor, finns där ungefär samma andel\r\nproblemelever som i de offentliga skolorna.\r\nFöljaktligen borde det inte användas som ett slagträ\r\ni denna debatt.</pre><pre>Anf. 229  BJÖRN SAMUELSON (v) replik:</pre><pre>Herr talman! Detta öker inte segregeringen, säger\r\nMargitta Edgren. Likväl skriver\r\nutskottsmajoriteten i betänkandet att regeringen\r\nmycket uppmärksamt skall följa utvecklingen när\r\ndet gäller segregeringen på skolområdet. Det fanns\r\ntydligen anledning att poängtera den\r\nproblematiken, trots vad Margitta Edgren här\r\nsäger.</pre><pre>Margitta Edgren säger att hon uppfylls av någon\r\nsärskild känsla när hon ser att man driver en skola\r\nsom bärs upp av en idé. Har inte Margitta Edgren\r\nmött att arbetet också ute i den allmänneliga,\r\nkommunala skolan dagligdags kan bäras upp av en\r\nidé -- kan bäras upp av en idé från lärarnas sida att\r\ngöra ett så bra undervisningsarbete som möjligt,\r\nkan bäras upp av en idé från elevernas sida att de\r\nskall göra ett så gott arbete som möjligt i skolan och\r\nutveckla sina inneboende talanger? Om Margitta\r\nEdgren aldrig har sett det i en kommunal, allmän\r\nskola, är hon välkommen hem till Brunskog i\r\nVärmland. Vi skall göra ett studiebesök där\r\nMargitta Edgren har en partikamrat som bedriver\r\nett sådant arbete varenda dag i skolan.</pre><pre>Margitta Edgren pratar om ett demokratiskt\r\nsamhälle. För min del är demokrati också ett\r\nmedel. Jag ställer mig i samband med detta\r\nbetänkande frågan på vilket sätt detta förslag ökar\r\ndet demokratiska ansvaret på det kommunala\r\nplanet när det gäller skolpolitiken. På vilket sätt\r\nökar det möjligheten för kommunmedborgarna att\r\nställa de kommunala politikerna mot väggen och\r\nsäga att de inte har arbetat för en likvärdig skola i\r\nett visst rektorsområde, när det gäller en viss skola\r\neller en viss skolklass? Nej, svarar\r\nkommunalpolitikerna, men vi har delat ut de 85 %\r\nsom riksdagsledamöterna har beslutat om. Ni får\r\nvända er till dem.</pre><pre>Margitta Edgren talar om förtroendet att välja\r\nskola, att sköta sitt eget liv. Men varför gäller inte\r\ndet för föräldrar till barn med\r\nutvecklingshandikapp? Varför kan man inte vara\r\ngenerell i en sådan uppfattning, Margitta Edgren?\r\nVad skall Margitta Edgren säga till föräldrarna i\r\nföräldraföreningen vid Rösjöskolan i Sollentuna\r\nom deras rätt att välja skola, deras rätt att välja att\r\nha kvar sin skola?</pre><pre>Anf. 230  MARGITTA EDGREN (fp)\r\nreplik:</pre><pre>Herr talman! Jo, Björn Samuelson, jag har fem\r\negna barn, och jag har inte ens funderat över att för\r\nnågot av dem välja en annan skola än den\r\nnäraliggande, som var mycket bra. Där bars både\r\nlärare och ledning upp av visionen att göra skolan\r\nbra, trots att den var mycket stor och fördelad på\r\nmånga olika skollokaler. Utrustningsmässigt\r\ntillhörde den kanske inte den yppersta eliten. Men\r\nden bars upp av lärare som hade en vision. De visste\r\nvarför de var i skolan -- för att skapa en\r\ninlärningsmiljö för de barn som gick där, redan från\r\nförsta klass, en miljö som skulle befordra barnens\r\nutveckling som människor.</pre><pre>Det finns många sådana skolor. Det är mycket som\r\när bra i den svenska skolan. Men det finns också\r\nmotsatsen. Vi släpper ju ut ungar som efter nio år i\r\ngrundskolan inte kan läsa eller räkna eller skriva.\r\nDet kvittar om det är en eller hundra. Så länge vi\r\ngör det, måste det till någonting mera i den svenska\r\nskolan än vad som finns i dag.</pre><pre>Anf. 231  BJÖRN SAMUELSON (v) replik:</pre><pre>Herr talman! Jag tyckte att Margitta Edgren på\r\nslutet var inne på ett väsentligt problem, nämligen\r\natt man släpper ut barn ur skolan som av olika skäl\r\ninte har haft möjlighet att tillskansa sig den\r\nkunskap som skolan naturligtvis skall erbjuda. Men\r\njag tror inte att de 85 % som vi diskuterar berör de\r\nbarnen. Här är en viktig uppgift för oss\r\nutbildningspolitiker, att göra entydigt klart för dem\r\nsom arbetar i den svenska skolan att vi inte\r\naccepterar den typen av resultat.</pre><pre>Jag tror inte att dessa barn är speciellt hjälpta av de\r\n85 % som vi talar om här. Det behövs nog 100 %\r\noch litet moms för att hjälpa de barnen med\r\nresurser. Här handlar det ofta om barn som kanske\r\ninte har det stöd de behöver för att klara av den\r\nplikt som de fullgör i skolan. De har inte möjlighet\r\natt ta till vara de rättigheter som plikten skall svara\r\nemot. De har inte riktigt de förutsättningarna i sin\r\nvardag, och då kvittar det nog med 85 % hit eller\r\ndit. Det handlar om andra saker, bl.a. om\r\nklassorättvisor och segregation, som beror på något\r\nhelt annat än utbildningspolitik och 85 %.</pre><pre>Anf. 232  MARGITTA EDGREN (fp)\r\nreplik:</pre><pre>Herr talman! Jag delar uppfattningen att detta är\r\nnågonting som är viktigt för oss och andra politiker\r\natt följa. Men allra viktigast är det för föräldrar att\r\nfölja hur detta utvecklas.</pre><pre>\r\nJag upprepar det jag sade i mitt anförande: För mig\r\när det en orimlig misstro mot vanliga människor om\r\nman utgår från att de inte har förmåga eller vilja att\r\ngöra dessa val för sina barn.</pre><pre>Jag upprepar omigen att dessa val inte är lätta. Det\r\nskall vi inte inbilla varken föräldrar, lärare eller oss\r\nsjälva. Men det är möjligt för alla att välja, även för\r\nde föräldrar som Björn Samuelson nu talar om.</pre><pre>Anf. 233  INGRID NÄSLUND (kds):</pre><pre>Herr talman! Enligt FN:s deklaration om de\r\nmänskliga rättigheterna, som redan har nämnts här\r\ni kväll, är det helt klart vem som skall ha det största\r\ninflytandet över barnens skolgång. Rätten att välja\r\nden undervisning som skall ges åt barnen\r\ntillkommer i första rummet deras föräldrar.</pre><pre>Läpparnas bekännelse till dessa ord har varit\r\nungefär lika helhjärtad som talet om valfrihet inom\r\nbarnomsorgen från vissa partiers sida -- därmed\r\nmenar jag Socialdemokraterna och vänstern. Välja\r\nskola har man gärna fått göra, bara man själv har\r\nhaft de ekonomiska möjligheterna att betala för sitt\r\nval. Detta har lett till att en del som gärna skulle ha\r\nvelat välja en fristående skola för sitt barn, har fått\r\navstå av ekonomiska skäl. Andra föräldrar har fått\r\ngöra uppoffringar för att kunna genomföra sitt val.\r\nFör den som har haft tillräckligt bra ekonomi har\r\ndet däremot inte varit något större problem.</pre><pre>De fristående skolor som önskat hålla kostnaderna\r\nnere för föräldrarna har fått kämpa med mycket\r\nsvåra ekonomiska problem för att klara sin\r\nekonomi. Att skolor som har tagit ut låga\r\nelevavgifter över huvud taget har kunnat existera\r\nberor på att lärare och skolledning, av idealitet och\r\nför att de trott på en idé som de har velat\r\nförverkliga, har ställt upp på löner som har legat\r\nmycket långt under genomsnittslönen för\r\nmotsvarande yrkeskategori i den vanliga skolan.\r\nDärför anser jag det närmast otillständigt när man\r\nfrån Socialdemokraternas och vänsterns sida nu\r\ntalar om att de fristående skolorna skulle\r\növerkompenseras, när de kommer att få 85 % av\r\nvad genomsnittseleven kostar.</pre><pre>Man talar här om överkompensation. Jag är\r\nmedveten om att kommunerna kommer att behöva\r\nmer pengar än vad de fristående skolorna får, för\r\natt hålla i gång de kommunala skolorna. Vad är det\r\nman vill egentligen? Förväntar man sig att de\r\nfristående skolorna skall fortsätta att leva på 40--\r\n50 % av vad en vanlig skolelev kostar? Ändå talar\r\nman om valfrihet.</pre><pre>När detta är sagt vill jag säga att det är med mycket\r\nstor glädje vi kristdemokrater konstaterar att\r\nföräldrarna nu ges en rimlig chans till ett större\r\ninflytande över sina barns utbildning. Enligt kds\r\nhandlingsprogram för grundskolan skall det vara en\r\ndemokratisk rättighet för alla barn och ungdomar\r\natt ha tillgång till en bred, allsidig och kompetent\r\nundervisning. Respekten för demokrati,\r\nreligionsfrihet och föräldrarätt, definierad i bl.a.\r\nEuropakonventionen, kräver att samhället har en\r\ngenerös inställning till fria skolor. Vi menar att vi\r\nnu kommer att få det.</pre><pre>Det viktiga som nu hänt är att i och med att en skola\r\nblir godkänd, skall den också tillförsäkras\r\nlikvärdiga ekonomiska villkor med kommunens\r\nskolor. Här öppnas den stora möjligheten för\r\nföräldrar att oberoende av ekonomiska\r\nförutsättningar kunna välja skola för sina barn. Det\r\nkommer naturligtvis att ta tid innan vi får en\r\nmångfald i utbudet.</pre><pre>Vi kristdemokrater ser gärna skolor med olika\r\nprofil som styrs av föräldrar, lärare eller andra\r\nentusiaster. Jag tror många föräldrar efterfrågar en\r\nhelhetssyn i skolan där fostran och\r\nkunskapsförmedlande på ett naturligt sätt går hand\r\ni hand och där skolledning och lärare vågar ställa\r\nväl avvägda krav på sina elever. Verklig omsorg om\r\nden enskilde eleven innebär att man gör allt för att\r\nvarje elev skall kunna utnyttja sina talanger på\r\nbästa sätt. Jag tror att många föräldrar också gärna\r\nvill ha lärare som vågar bjuda på sig själv och som\r\nockså i all sin ofullkomlighet vågar vara föredömen.</pre><pre>I bästa fall kommer vi att få skolor som blir kända\r\nför kvalitet när det gäller undervisning, för\r\nengagemang från lärarnas sida och för lärare som\r\nlyckas motivera sina elever att överträffa sig själva.\r\nSamtidigt är det lika viktigt att skolans ledning,\r\nlärare och övrig personal kan skapa en atmosfär där\r\nbarn och ungdom upplever trygghet och omsorg.</pre><pre>Tonläget en del elever emellan är numera ofta hårt\r\noch ohyfsat. Skolan måste också våga ställa krav på\r\nkorridorsnacket. Den mildare formen av mobbing\r\när ofta en slags tråkning, en psykning, som kan vara\r\nnog så effektiv när det gäller att slå ner ett barn.\r\nFöräldrar och elever kan naturligtvis med all rätt ha\r\nstörre krav och förväntningar på en skola som de\r\nvalt utifrån vissa kriterier och önskemål.</pre><pre>Jag tror att det kommer att bli naturligt för\r\nfristående skolor att presentera ett program där de\r\ntalar om vad de har att erbjuda, men också vad de\r\nförväntar sig av eleverna i fråga om\r\nkunskapsinhämtande och även i fråga om\r\nuppförande och livsstil. Detta kommer säkert att bli\r\nnågot som en del vanliga kommunala skolor också\r\nkommer att ta efter.</pre><pre>När man har uppnått ett mål är det viktigt att\r\nlevandegöra nya visioner. Min förhoppning är att\r\nkommunerna och de kommunala skolorna skall\r\nvisa prov på en stor öppenhet och flexibilitet visavi\r\nelevernas och föräldrarnas önskemål. Vår önskan\r\nsom kristdemokrater är att kreativa föräldrar inte\r\nbara skall behöva välja mellan de alternativ som\r\nredan finns, utan också skall kunna få se sina egna\r\nidéer förverkligade i allt större utsträckning.</pre><pre>På platser där det inte finns utrymme för en hel\r\nfristående skola med en viss inriktning skulle det\r\nkunna finnas möjligheter att skapa fristående\r\nklasser inom den kommunala skolans ram. Där\r\nskulle föräldrar få ett mycket stort inflytande både\r\nnär det gäller val av lärare, åtminstone\r\nklassföreståndare, och när det gäller ideologi,\r\natmosfär och anda i en sådan klass. I en sådan\r\nprofilklass skulle man t.ex. kunna välja att ha ett\r\nmycket djupare samarbete mellan lärare, föräldrar\r\noch elever än man vanligtvis orkar med.</pre><pre>De ungas isolering från vuxenvärlden är ett\r\nproblem när det gäller att överföra normer och\r\nvärderingar. Jag kan se mycket stora möjligheter\r\ntill utveckling när det gäller klasser av det här\r\nslaget.</pre><pre>En del fruktar att fristående skolor kan bli en\r\nlyxvara för medvetna föräldrar och elever i\r\nväletablerade områden. Det beror på oss alla hur\r\ndet blir. Här finns det utrymme för nya friska\r\ninitiativ till förmån för de grupper som en del av er\r\när rädda för skall halka efter. Jag efterlyser\r\nverkligen här att många engagerar sig i att skapa\r\nnya typer av profilskolor som kan bli till glädje även\r\nför grupper som vi ofta betraktar som eftersatta.\r\nJag har ett stort förtroende för att även föräldrar\r\nmed stora sociala svårigheter är mycket medvetna\r\nom vad deras barn behöver. När det nu också\r\nskapas nya möjligheter för dem som inte har en\r\ntjock plånbok, skall även dessa föräldrar kunna\r\nvälja en skola som passar deras barn.</pre><pre>Anf. 234  EVA JOHANSSON (s) replik:</pre><pre>Herr talman! Så har vi en gång till fått höra ett\r\nvackert och engagerat tal av Ingrid Näslund om\r\nvikten av att föräldrar har möjlighet att välja skola\r\nför sina barn. Sedan kryddade hon det också med\r\natt säga att vi socialdemokrater ägnar oss åt någon\r\nslags läpparnas bekännelse när det gäller dessa\r\nfrågor. Det var det som fick mig att begära replik,\r\njag hade inte tänkt det annars.</pre><pre>Hon sade också att det var något otillständigt i att\r\nsäga att dessa 85 % är en överkompensation. Ingrid\r\nNäslund, i vårt parti för vi fram det vi anser vara\r\nrätt. Sedan står vi för det ända fram. Det är kanske\r\nnågonting som Ingrid Näslund borde ta efter.</pre><pre>Det fanns ett ärende här i kammaren som vi\r\navgjorde för någon vecka sedan där Ingrid Näslund\r\nhöll ett lika vackert tal om föräldrars rätt att välja\r\nskola för sina barn. Men det visade sig vara just\r\nläpparnas bekännelse. Hon och hennes parti\r\norkade inte ens i den frågan ha kurage nog att följa\r\ndet de uppenbarligen tyckte var rätt, utan de följde\r\nsnällt regeringslinjen. Det var läpparnas\r\nbekännelse. Vi tänker stå för vår åsikt ända fram.</pre><pre>Anf. 235  INGRID NÄSLUND (kds) replik:</pre><pre>Herr talman! Nu var det ju de fristående skolorna\r\nsom vi skulle debattera, men jag skall svara på det\r\nsom Eva Johansson tar upp. Det var faktiskt så att\r\njag stod för det jag hade föreslagit i min motion\r\nända fram. Jag yrkade bifall till den motionen. Om\r\nEva Johansson menar att det skulle ha inneburit att\r\njag hade stått för den reservation som\r\nSocialdemokraterna förde fram, så gick den\r\nfaktiskt inte lika långt som min motion. Att\r\nregeringspartierna sedan inte följde med i det fallet\r\nberor på att det faktiskt inte är så att jag råder över\r\nalla de röster som finns inom regeringspartierna.\r\nJag råder inte ens över rösterna i mitt eget parti.</pre><pre>Anf. 236  EVA JOHANSSON (s)replik:</pre><pre>Herr talman! Det hade varit möjligt för Ingrid\r\nNäslund att agera i utskottet. Där behöver hon bara\r\nstå för en enda röst, nämligen sin egen, men också\r\nden gången svek modet för Ingrid Näslund och det\r\nblev just läpparnas bekännelse. Man skall inte\r\nkasta sten om man sitter i glashus.</pre><pre>Jag tycker nog att anklagelsen om att vi\r\nsocialdemokrater bara skulle ägna oss åt läpparnas\r\nbekännelse när det gäller möjligheter för föräldrar\r\noch elever att välja skola är en otillständighet som\r\nIngrid Näslund borde hålla sig litet för god för.</pre><pre>Det finns ett beslut i den här kammaren, det var\r\nvisserligen innan Ingrid Näslund kom med här, som\r\när fattat i mycket stor enighet om rätten att välja\r\nskola. Den frågan behövde vi egentligen inte\r\ndiskutera här. Det var detta jag menade också i min\r\nreplik till Margitta Edgren. Vi skulle ha kunnat\r\nlämna den diskussionen åt sidan och i stället ägnat\r\noss åt det som är ämnet för dagen, nämligen hur vi\r\nskall stödja de privata skolorna.</pre><pre>Anf. 237  INGRID NÄSLUND (kds) replik:</pre><pre>Herr talman! Det är sant att det finns ett beslut från\r\nföregående riksmöte, men nu visar det ju sig att när\r\nman verkligen skall upp till bevis och tala om hur\r\nmycket man vill ge de fristående skolorna finns det\r\ninte så mycket vilja hos Socialdemokraterna.</pre><pre>Man tycker att 85 % är överkompensation. En del\r\nfår ju 100 %. Skolorna får också pengar för\r\nsärskilda behov, och det skall gälla både den\r\nkommunala skolan och de fristående skolorna.\r\nMen när man säger att de som får 85 % är\r\növerkompenserade samtidigt som vissa andra får\r\n100 %, då tycker jag att det är något fel på\r\nmatematiken.</pre><pre>Anf. 238  MIKAEL ODENBERG (m):</pre><pre>Herr talman! Timmen är sen, men jag saknar litet\r\nav entusiasm i kammaren. De ärade ledamöterna\r\nser så trötta och glåmiga ut. Rolf Clarkson ser pigg\r\nut, men de socialdemokratiska talarna verkar så\r\nförgrämda. Jag tycker att det är tråkigt, även om\r\ntimmen är sen.</pre><pre>I Socialdemokratins Sverige hette valfrihet pengar,\r\nsom bekant. Det var ju pengar eller kontakter som\r\ngällde om man skulle kunna välja några alternativ\r\ntill den service som den offentliga sektorn hade att\r\nerbjuda. Ordentliga inkomster gjorde att man fick\r\nråd att betala terminsavgifter till den privata skola\r\nsom till äventyrs konkurrerade med den offentliga.</pre><pre>Det var rejäla inkomster som behövdes om man\r\nskulle kunna välja bort den kommunala\r\nbarnomsorgen. Det behövdes också för att kunna\r\nleva på en lön. Det krävdes i ännu högre grad för att\r\nha råd med en privat dagmamma. Och det krävdes\r\nresurser i form av pengar eller kontakter för att\r\nvälja några privata alternativ till landstingens\r\nvårdköer.</pre><pre>Det här tycker jag är litet paradoxalt, eftersom\r\nSocialdemokraterna samtidigt är det parti som\r\npåstår sig vilja värna de svaga och utsatta grupperna\r\ni samhället.</pre><pre>Nu får vi successivt en ordning som innebär att\r\nmänniskor får frihet att välja alternativen till den\r\noffentliga servicen utan att denna valfrihet kostar\r\nextra. Det förvånar mig att inte de\r\nsocialdemokratiska ledamöterna av kammaren är\r\nsprudlande entusiastiska och glada över den\r\nutvecklingen.</pre><pre>Nåväl, det var inte därför jag begärde ordet, herr\r\ntalman. Låt mig först säga att regeringen har i\r\npropositionen som vi nu behandlar framfört\r\nförhoppningen att det nya statsbidragssystemet,\r\nsom inordnar de fristående skolorna, skall öppna\r\nfältet för andra fristående skolor än dem vi har i\r\ndag, nämligen skolor som främst bygger på särskild\r\npedagogik eller på konfessionell grund.</pre><pre>Man hoppas att det nya statsbidragssystemet skall\r\nstarta en utveckling även av fristående skolor med\r\nandra profiler. Jag har tillsammans med kolleger\r\nfrån Moderata samlingspartiet, Folkpartiet,\r\nCenterpartiet och kds i en motion tagit upp en\r\ngrupp av skolor som just har en sådan annorlunda\r\nprofil, och det är de sju skolor som är språkskolor,\r\ninternationella skolor, som har en del av sin\r\nundervisning på annat språk än svenska.</pre><pre>Vi har i vår motion pekat på att det just mot\r\nbakgrund av den strävan regeringen har givit\r\nuttryck för är oerhört viktigt att man inte begränsar\r\nrätten och möjligheten för svenska familjer att välja\r\nspråkskolor. En sådan begränsning skulle också\r\nframstå som väldigt paradoxal i en situation när\r\nman skall reformera läroplanen för den svenska\r\nskolan med sikte bl.a. just på att stärka\r\nspråkkunskaperna.</pre><pre>Därför reagerade vi när vi i propositionen kunde\r\nläsa den beskrivning som där gavs av\r\nspråkskolorna. Man skrev att ''skolorna tar emot\r\nbarn som endast för en kortare tid är bosatta i\r\nSverige eller barn som har andra skäl att få en\r\nutbildning med internationell inriktning.\r\nUndervisningen'', skrev man vidare i\r\npropositionen, ''är också anpassad till dessa barns\r\nbehov. För de flesta barn som stadigvarande bor i\r\nSverige utgör inte de internationella skolorna något\r\nalternativ.''</pre><pre>Det här tycktes för läsaren av regeringens\r\nproposition som ett något häpnadsväckande\r\nuttalande. Dessa skolor, om än på språklig grund,\r\nfullgör samma åtagande som andra fristående\r\nskolor, nämligen att meddela undervisning för\r\nvilken skolplikt föreligger.</pre><pre>De internationella skolorna är inte heller, som\r\nantyds i formuleringen i propositionen, ensidigt\r\ninriktade mot undervisning av utländska barn, vars\r\nfamiljer gästar vårt land tillfälligt, eller svenska\r\nfamiljer som planerar en längre vistelse utomlands.\r\nTvärtom efterfrågas utbildningen i de sju\r\nspråkskolorna i hög grad av vanliga svenska\r\nfamiljer, som har gjort samma bedömning som\r\nregeringen, nämligen att de språkkunskaper som\r\nmeddelas i den vanliga grundskolan inte är\r\ntillräckliga.</pre><pre>Som ett exempel på att språkskolorna riktar sig till\r\nså att säga vanliga svenska familjer kan man då\r\nange att i en av de här skolorna, Tyska skolan, som\r\njag råkar känna till något, har ungefär hälften av\r\neleverna svenska som modersmål. Av de 35-40 %\r\nav eleverna som har tyska som modersmål är\r\nflertalet även svensktalande och varaktigt bosatta i\r\nSverige.</pre><pre>Det vore naturligtvis orimligt att diskriminera en\r\nsådan här skola med de formuleringar som fanns i\r\nregeringens proposition. Det var den uttalade\r\nviljan att ställa de sju språkskolorna utanför\r\nstatsbidragssystemet som föranledde motionen.</pre><pre>Nu har Ny demokrati haft vänligheten att i\r\nreservation nr 9 yrka bifall till vår motion. Det jag\r\nmöjligen reagerade emot när jag hörde Stefan\r\nKihlbergs yrkande var att det ackompanjerades av\r\nett något besynnerligt uttalande på temat att det är\r\nhandling som gör det, inte stolta deklarationer.</pre><pre>Det fann jag vara ett synnerligen besynnerligt\r\nuttalande, eftersom det kom från en företrädare för\r\nett parti som har för vana att utföra ganska\r\nomfattande piruetter. I partiprogrammet säger man\r\natt man vill ha karensdagar, för att sedan säga att\r\nman inte vill ha det, och man inriktar sin\r\nskattepolitik efter vad som är bra för Sommarland\r\neller dåligt för François Bronett.</pre><pre>Nej, Stefan Kihlberg, det blev litet för mycket drag\r\nunder galoscherna här. Vi har väckt en motion för\r\nförsta gången. Att vilja bifalla en sådan motion är\r\nvisserligen inte ett brott mot riksdagsordningen,\r\nmen det är i vart fall ytterligt pietetslöst.</pre><pre>Även om jag också ibland har en tendens att vara\r\nvanartig, kan jag väl avslöja att som motionär\r\nkänner jag mig smickrad över reservationen. Jag\r\nhade kanske t.o.m. varit frestad att rösta för den,\r\nom det inte hade varit så att Ny demokrati hade\r\nslagit in öppna dörrar, i likhet med motionärerna.</pre><pre>Det framgår nämligen av utbildningsutskottets\r\nbetänkande, närmare bestämt s. 16, där utskottet\r\npå ett bra sätt har rett ut vad som gäller. Det finns\r\nju kort sagt två olika paragrafer i skollagen som\r\nreglerar godkännandet av fristående skolor, en som\r\ntar sikte på de internationella skolorna och en som\r\ntar sikte på övriga fristående skolor. Regeringen vill\r\nbehålla den ordningen, och det kan vi acceptera.</pre><pre>Det som är viktigt är att det i utbildningsutskottets\r\nbetänkande tydligt framgår att varje internationell\r\nskola har möjlighet att få godkännandet enligt den\r\n''vanliga'' paragrafen för den del av undervisningen\r\nsom riktas till så att säga normala svenska elever\r\noch därmed inordnas i statsbidragssystemet.\r\nFöljaktligen är vårt motionsyrkande tillgodosett.</pre><pre>Det här framgår i och för sig också av\r\npropositionens text, men det kräver en mycket\r\nvaken och alert läsare. Ett lakoniskt konstaterande\r\npå en mening har gömts i skymundan i den totalt\r\nfelaktiga beskrivning som propositionen gav av de\r\ninternationella skolorna, den formulering som jag\r\nciterade och som gav en bild av någon sorts\r\nspeciella läroanstalter för diplomatbarn.</pre><pre>Det viktiga för mig är att motionens syfte är\r\ntillgodosett med utbildningsutskottets betänkande.\r\nJag kan därför med förtröstan yrka bifall till\r\nutskottets hemställan och avslag på reservation 9.</pre><pre>Möjligen kan jag därutöver dra den slutsatsen att\r\ndet skulle vara till fördel -- det skulle möjligen\r\nockså förkorta riksdagsdebatten -- om\r\nskolministern tog statssekreterare Eiken och sina\r\ndepartementsråd i örat och såg till att de\r\nformulerade sig litet varsammare nästa gång de\r\nskriver fram en proposition till riksdagen.</pre><pre>Anf. 239  EVA JOHANSSON (s) replik:</pre><pre>Herr talman! Jag vill bara tacka Mikael Odenberg\r\nför att han kom hit och förgyllde vår tillvaro trots\r\nden sena timmen.</pre><pre>Jag vill också önska mina utskottskamrater och\r\nskolministern en fin sommar. Vi verkar ju behöva\r\ndet.</pre><pre>Anf. 240  HUGO HEGELAND (m):</pre><pre>Herr talman! Jag har begärt ordet därför att det här\r\nämnet ligger mig mycket varmt om hjärtat och\r\ndärför att jag har lyssnat på den föregående\r\ndebatten. Jag har bakom mig 16 år som inspektor\r\nför en fristående skola, jag har tre barn som har gått\r\ni fristående skolor, jag har besökt fristående skolor\r\ni Schweiz, i Frankrike, i USA, i Nordafrika och i\r\nSydafrika, så jag vill hävda att jag vet vad jag talar\r\nom, till skillnad från det intryck som vissa talare har\r\ngivit mig i sina inlägg.</pre><pre>Jag vill till att börja med nämna att ämnet skola är\r\nintressant bl.a. därför att ordet ''skola'' kommer\r\nfrån ett grekiskt ord, som egentligen betyder\r\nledighet. I gamla tider var det något av en lyx att gå\r\ni skola, så det kunde man bara göra på sin lediga\r\ntid. Men sedan har ordets betydelse förändrats, och\r\nvi fick en allmän skola i Sverige 1842.</pre><pre>Men i dag har tyvärr vissa svenska offentliga skolor\r\ntydligen tagit detta ord på allvar, så till vida att det\r\när rena ledigheter när barnen går till skolan, att de\r\ninte lär sig några läxor osv., och lärarna är ofta\r\nborta. Det beklagar jag.</pre><pre>Det finns totalt i världen 5 1/2 miljarder människor,\r\nvarav 349 plus talman finns här i riksdagen. Av\r\ndessa 5 1/2 miljarder är 1 085 miljoner skolbarn,\r\nbarn i åldrarna 5--14 år. Av dem är 563 miljoner i\r\nåldern 5--9 år och resterande omkring 517 miljoner\r\ni åldrarna 10--14 år. Det är knappt 600 miljoner\r\nbarn som går i skolans s.k. lågstadium -- first level,\r\nsom man säger i engelsktalande länder. På\r\nmellanstadiet -- second level -- går knappt 300\r\nmiljoner.</pre><pre>Det är stora skillnader mellan utvecklingsländer\r\noch underutvecklade länder. I de underutvecklade\r\nländerna med svarta, färgade osv. får många barn\r\naldrig en chans att gå i skola. Det verkligt\r\nintressanta är att deras möjligheter har ökats -- det\r\nvill jag gärna tala om för Arne Andersson och\r\nWiggo Komstedt, som är så oerhört intresserade av\r\nvad jag säger här att de har ställt sig så nära som\r\nmöjligt för att inte missa något. Tack vare\r\nfristående skolor får dessa barn en större chans än\r\nom det hela hade överlämnats åt kommuner eller åt\r\nstaten.</pre><pre>I ett inlägg som jag lyssnade på påpekades att\r\nutskottet inte med ett ord har berört vad\r\nKommunförbundet har sagt i den här frågan. Jag\r\ntycker att det var mycket bra, för enligt min mening\r\när Kommunförbundet fullständigt ointressant i\r\ndenna fråga. Jag tycker att Kommunförbundet\r\nliksom Landstingsförbundet bör avskaffas. De är\r\nhelt överflödiga och har ännu inte tillfört något\r\npositivt till svensk allmänverksamhet.</pre><pre>Socialdemokraterna har en negativ inställning till\r\nfristående skolor. Men går man till Danmark finner\r\nman att det där t.o.m. finns socialistiska fristående\r\nskolor. Där är man positiv. Jag har träffat danska\r\nsocialdemokrater som tar sig för pannan när de hör\r\nde svenska socialdemokraternas kritik mot\r\nfristående skolor. De förstår inte hur man kan vara\r\nså negativ. Själva ser de fristående skolor som något\r\npositivt.</pre><pre>Det är verkligt positivt att man i propositionen nu\r\nfullt ut erkänner fristående skolor. Man säger att\r\nman skall ge dem bara 85 % i bidrag, och jag tycker\r\natt det är helt riktigt. Vi på de fristående skolorna\r\när mycket effektivare. Lärarna och även eleverna\r\nställer upp hundraprocentigt, så vi behöver inte lika\r\nstora resurser som de offentliga skolorna utan kan\r\nfaktiskt klara oss med mindre resurser. Därför, och\r\ndet är det verkligt intressanta, innebär fler\r\nfristående skolor att de samhällsekonomiska\r\nkostnaderna sjunker.</pre><pre>Jag tillstyrker därför varmt propositionen och\r\nnaturligtvis utskottets hemställan.</pre><pre>(Applåder)</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>\r\n13 §  Lokal försöksverksamhet med finansiell\r\nsamordning mellan socialförsäkring och hälso- och\r\nsjukvård</pre><pre>Föredrogs</pre><pre>socialförsäkringsutskottets betänkande</pre><pre>1991/92:SfU17 Lokal försöksverksamhet med\r\nfinansiell samordning mellan socialförsäkring och\r\nhälso- och sjukvård (prop. 1991/92:105).</pre><pre>Anf. 241  NILS-OLOF GUSTAFSSON (s):</pre><pre>Herr talman! Det finns, helt klart, behov av en\r\nbättre samordning mellan sjukvård och\r\nsocialförsäkring. Därom är säkert de flesta\r\növerens. Den här frågan har också diskuterats\r\nunder ganska lång tid, utan att det för den skull har\r\nhänt särskilt mycket påtagligt.</pre><pre>Hösten 1990 redovisade den socialdemokratiska\r\nregeringen, i en skrivelse till riksdagen, att man\r\navsåg att sätta i gång en försöksverksamhet på det\r\nhär området. Syftet med försöksverksamheten var\r\natt pröva olika alternativ för en samordning av\r\nsjukvårdens och socialförsäkringens finansiella\r\nresurser. I dessa försök skulle resurserna för hälso-\r\noch sjukvård, läkemedel, sjukresor, sjuk-  och\r\narbetsskadeförsäkring samt förtidspension ingå.\r\nDessutom skulle olika huvudmannaskap prövas.</pre><pre>I den proposition som vi nu diskuterar är förslaget\r\ntill försöksverksamhet betydligt smalare. Försöken\r\nomfattar inte alla finansiella delar, som\r\nursprungligen var avsikten. Kostnaderna för\r\nläkemedel och förtidspensioner saknas. Vidare\r\nkommer endast en modell för huvudmannaskap att\r\nprövas. Värdet av försöksverksamheten kommer\r\ndå givetvis att bli mindre. Det förligger också risker\r\nför en ekonomisk prioritering mellan olika\r\npatientgrupper, vad man i debatten kallat gräddfil,\r\nför de mest lönsamma ur\r\nsocialförsäkringssynpunkt. Det är också oklart\r\nvilken roll som försöksverksamheten skall spela.\r\nDen skall pågå t.o.m. 1995, men den\r\nparlamentariska kommitté som skall utreda\r\nsjukvårdens framtida finansiering och organisation\r\nskall vara klar med sina förslag redan den 1 mars\r\n1994. Vi är också tveksamma till om det för de 140\r\nmiljoner som nämns som disponibelt belopp är värt\r\natt skapa den byråkrati som tillkommer genom\r\nförslaget.</pre><pre>Som skäl för att inte nu sätta i gång den\r\nförsöksverksamhet som vi föreslår anger\r\nutskottsmajoriteten organisatoriska och\r\nlagstiftningsmässiga hinder. Det kan ju inte vara\r\nnågot annat än argumentnöd när man måste ta till\r\nsådana skäl. Det är väl klart att om vi som\r\nlagstiftande församling vill, skall det gå att hitta de\r\ndispenser som behövs för att göra de försök vi vill\r\ngöra. Det vore ju märkligt om regelverket skulle få\r\nutgöra ett sådant hinder.</pre><pre>I vår reservation anser vi att propositionen skall\r\navslås och att ett nytt förslag om försöksverksamhet\r\nbör föreläggas riksdagen, ett förslag som bör bygga\r\npå de riktlinjer som riksdagen tidigare ställt sig\r\nbakom och som skall omfatta olika\r\nhuvudmannaskapsmodeller med samverkan på lika\r\nvillkor mellan parterna.</pre><pre>Herr talman! Jag yrkar bifall till den\r\nsocialdemokratiska reservationen.</pre><pre>Anf. 242  MARGIT GENNSER (m):</pre><pre>Herr talman! Helt kort. Vi är eniga om mycket: om\r\nhistoriebeskrivningen, om att vi behöver en god\r\nrehabilitering, om att vi måste minska\r\nsjukskrivningar och långtidssjukskrivningar, få ned\r\nbalanser osv. Vi var och är också eniga om att det\r\nborde kunna vinnas några medel genom\r\nsamordning av sjukvårdens och\r\nförsäkringskassornas resurser. Vi var och är också\r\neniga om att vi egentligen inte hade lösningarna och\r\natt vi därför inte vågade genomföra stora och\r\ngenomgripande reformer. Därför sade vi att det\r\nkanske inte vore så dumt med försöksverksamhet.</pre><pre>Så långt är vi eniga. Sedan är vi oeniga om hur man\r\nlägger upp en försöksverksamhet. Det är kanske\r\ninte heller så konstigt. Sådant händer på många\r\nställen, i många akademier.</pre><pre>Försöksverksamhet brukar alltför ofta sättas i gång\r\nutan preciserade kontrollgrupper och utan en\r\nordentlig design för utvärdering. Jag tycker att\r\nförslagen i propositionen i dessa avseenden skiljer\r\nsig positivt från de flesta försöksverksamheter. Jag\r\nhar sett att staten och inte minst kommunerna har\r\nsatt i gång försöksverksamhet.</pre><pre>En av anledningarna till att försöksverksamheten\r\nhar fått en begränsad omfattning -- och det är en av\r\nde faktorer som Nils-Olof Gustafsson kritiserar --\r\när att det, när man vill ha kontrollerade försök, ofta\r\när lättare att göra sådana om man har en mindre\r\nförsöksverksamhet. Det är då lättare att göra en bra\r\nutvärdering och att få fram en bra modell för\r\ndenna.</pre><pre>Annan kritik som har riktats mot regeringens\r\nförslag är att försäkringskassorna inte står som\r\nhuvudman i något av försöken. Vad som är lämpligt\r\när en bedömningsfråga, likaså vad som är praktiskt.\r\nDet är möjligt att man skulle kunna klara ut det här\r\norganisatoriskt. Men det är också fråga om den tid\r\noch den möda som man lägger ner på ett arbete.\r\nDet mesta talar dock för att sjukvårdens\r\nannorlunda organisatoriska struktur skapar ett\r\nstörre utrymme för ekonomiskt risktagande när det\r\ngäller försäkringskassorna.</pre><pre>Ytterligare kritik som riktats mot framlagda förslag\r\ngäller antalet försöksområden. Tio områden anses\r\nvara för litet. Jag delar inte den uppfattningen.\r\nNaturligtvis är det något som kan diskuteras. Tio\r\nområden kan vara en lämplig försöksstorlek när\r\nman går in i en tidigare helt oprövad\r\nförsöksverksamhet. Det finns stora möjligheter att\r\nstudera områden med olika struktur. Ny\r\nförsöksverksamhet som skall ge kontrollerade\r\nresultat bör aldrig göras för omfattande på\r\ninitialstadiet. Om erfarenheterna blir positiva och\r\nman samtidigt säger att vi behöver veta mera, kan\r\nförsöken utökas.</pre><pre>Jag tycker således att den kritik som framförs i\r\nreservationen och även av Nils-Olof Gustafsson här\r\ninte är bärande -- i alla fall inte så bärande att\r\närendet måste återförvisas till regeringen.</pre><pre>Jag yrkar avslag på reservationen och bifall till\r\nutskottets hemställan.</pre><pre>Anf. 243  NILS-OLOF GUSTAFSSON (s):</pre><pre>Herr talman! Kammaren har inte så gott om tid.\r\nDet finns därför ingen anledning att dra ut på den\r\nhär debatten särskilt mycket.</pre><pre>Med förlov sagt tror jag inte att utskottsmajoriteten\r\nheller tycker att förslaget om den här\r\nförsöksverksamheten är särskilt lyckat. Det sägs ju\r\ni utskottsbetänkandet att man förväntar sig att\r\nregeringen återkommer med ett nytt förslag, där\r\nbl.a. försäkringskassorna får ett huvudmannaskap.</pre><pre>Jag tycker att det är ett konstigt sätt att jobba på\r\nnär man först driver igenom ett förslag som inte är\r\nbra och sedan förväntar sig att regeringen skall\r\nkomma med ett nytt förslag.</pre><pre>Anf. 244  MARGIT GENNSER (m):</pre><pre>Herr talman! När man lägger upp en\r\nförsöksverksamhet är det fråga om just försök. Och\r\nnär man sätter i gång med experiment måste man\r\nalltid vara litet försiktig när man uttalar sig om de\r\nresultat som kan uppnås och om huruvida designen\r\när hundraprocentigt bra. Så är det med all\r\nförsöksverksamhet.</pre><pre>Jag har haft en resonerande framställning och sagt\r\natt det finns både fördelar och nackdelar med\r\nallting här i världen. Det är mera ett uttryck för hur\r\njag ser på de här problemen än ett slags politisk\r\ndeklaration att det är fråga om ett väldigt dåligt\r\nförslag som jag inte tror på.</pre><pre>Jag tror förvisso på förslaget. Men jag tycker att\r\nman alltid skall vara anspråkslös och försiktig när\r\nman betraktar ett sådant här förslag. Det finns\r\nalltid saker som kan göras bättre -- och många saker\r\nkan bli mycket sämre. I det här fallet tycker jag\r\nfaktiskt att det förslag som den tidigare regeringen\r\nkom med och till förmån för vilket man har\r\nreserverat sig faktiskt innebär mycket större faror\r\noch en sämre försöksdesign. Men det kan vi som\r\nsagt resonera om utanför denna kammare med\r\nhänsyn till att timmen är sen.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>14 §  Tilläggsbudget II inom\r\nkommunikationsdepartementets område</pre><pre>Föredrogs</pre><pre>trafikutskottets betänkande</pre><pre>1991/92:TU25 Tilläggsbudget II inom\r\nkommunikationsdepartementets område (prop.\r\n1991/92:125 delvis).</pre><pre>Anf. 245  BENGT HURTIG (v):</pre><pre>Herr talman! Vi i Vänsterpartiet ansåg redan från\r\nbörjan att storstadsuppgörelserna om trafiken inte\r\nvar särskilt bra. Vi tror att man först skulle ha byggt\r\nut kollektivtrafiken och eventuellt ha infört\r\nbiltullar för att möjliggöra en minskning av\r\ntrafiken.</pre><pre>Nu är det fråga om att vi i riksdagen skall skapa\r\ngarantier för 200 milj.kr. avseende förberedelser av\r\nstora trafikleder som kommer att vålla en hel del\r\nbekymmer i berörda regioner.</pre><pre>Jag vidhåller mitt yrkande beträffande mom. 2. Jag\r\ngår alltså inte med på några garantier för 200\r\nmilj.kr.</pre><pre>Anf. 246  ROLF CLARKSON (m):</pre><pre>Herr talman! Jag yrkar härmed bifall till\r\ntrafikutskottets hemställan i betänkande nr 25.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>15 §  Teletaxorna samt bidrag till VHVJ-\r\njärnvägen</pre><pre>Föredrogs</pre><pre>trafikutskottets betänkande</pre><pre>1991/92:TU23 Teletaxorna samt bidrag till VHVJ-\r\njärnvägen (prop. 1991/92:150 delvis).</pre><pre>Anf. 247  TOM HEYMAN (m):</pre><pre>Herr talman! Jag upplever en viss förväntan när jag\r\nkommer upp som talare i den sista debatten denna\r\nsena afton. Jag skall inte förlänga debatten särskilt\r\nmycket. Vi hade ju en televerksdebatt för en vecka\r\nsedan. De åsikter som då framfördes kan väl\r\nfortfarande få gälla. Jag behöver inte upprepa de\r\nargumenten.</pre><pre>Jag kan erkänna att de förslag som den tidigare\r\nsocialdemokratiska regeringen lade fram inte alltid\r\nvar dåliga. Idéerna om en avreglering av\r\naffärsverken och om ökade befogenheter för\r\nverksstyrelserna tyckte vi var bra. Däri ingick att\r\nteleverket skulle få frihet att självt helt bestämma\r\növer sina taxor. Denna frihet har verket inte\r\nmissbrukat. När det sista steget skulle tas och man\r\näven skulle få frihet att besluta om privatpersoners\r\nabonnemang tyckte vi att det också här handlade\r\nom ett bra förslag. Detta finns alltså med i\r\nbudgetpropositionen. Men nu väljer\r\nSocialdemokraterna att byta åsikt. Det har vi i\r\nmajoriteten däremot inte gjort. Vi tycker\r\nfortfarande att verken skall ha den här\r\nsjälvbestämmanderätten.</pre><pre>Därmed yrkar jag bifall till reservation nr 1 i\r\nbetänkandet.</pre><pre>Anf. 248  SVEN-GÖSTA SIGNELL (s):</pre><pre>Herr talman! Med respekt för den sena timmen och\r\neftersom betänkandet är mycket välskrivet yrkar\r\njag kort och gott bifall till trafikutskottets\r\nhemställan i betänkande 1991/92:TU23.</pre><pre>Anf. 249  KENNETH ATTEFORS (nyd):</pre><pre>Herr talman! Jag yrkar bifall till utskottets\r\nhemställan i trafikutskottets betänkande nr 23 och\r\navslag på regeringspartiernas reservation.</pre><pre>Överläggningen var härmed avslutad.</pre><pre>(Beslut fattades efter 16 §.)</pre><pre>16 §  Uppskov med behandlingen av vissa\r\närenden</pre><pre>Föredrogs</pre><pre>trafikutskottets betänkande</pre><pre>1991/92:TU26 Uppskov med behandlingen av vissa\r\närenden (prop. 1991/92:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande utbildningsutskottets\r\nbetänkande 1991/92:UbU22,\r\nsocialförsäkringsutskottets betänkande\r\n1991/92:SfU17 samt trafikutskottets betänkanden\r\n1991/92:TU25, TU23 och TU26.</pre><pre>Utbildningsutskottets betänkande UbU22</pre><pre>Mom. 1 (avslag på propositionen)</pre><pre>Utskottets hemställan bifölls med 295 röster mot 11\r\nför motion Ub68 av Björn Samuelson m.fl. i\r\nmotsvarande del. 1 ledamot avstod från att rösta.</pre><pre>Mom. 2 (lagregleringen av kommuns skyldighet att\r\nlämna bidrag till fristående skolor, godkända för\r\nvanlig skolplikt enligt 9 kap. 2 § skollagen)</pre><pre>Utskottets hemställan bifölls med 174 röster mot\r\n134 för reservation 1 av Lena Hjelm-Wallén m.fl.</pre><pre>Mom. 3 (retroaktivt avräkningssystem)</pre><pre>Utskottets hemställan -- som ställdes mot motion\r\nUb68 av Björn Samuelson m.fl. i motsvarande\r\ndel -- bifölls med acklamation.</pre><pre>Mom. 4 (principer för tilldelning av extra resurser)</pre><pre>Utskottets hemställan bifölls med 288 röster mot 20\r\nför reservation 2 av Stefan Kihlberg.</pre><pre>Mom. 6 (samhällets möjligheter att förverkliga det\r\noffentliga skolväsendets mål, m.m.)</pre><pre>Utskottets hemställan bifölls med 174 röster mot\r\n134 för reservation 3 av Lena Hjelm-Wallén m.fl.</pre><pre>Mom. 9 (avgifter i fristående skolor)</pre><pre>Först biträddes reservation 5 av Lena Hjelm-Wallén\r\nm.fl med 135 röster mot 20 för reservation 6 av\r\nStefan Kihlberg. 153 ledamöter avstod från att\r\nrösta.</pre><pre>Härefter bifölls utskottets hemställan med 154\r\nröster mot 135 för reservation 5 av Lena Hjelm-\r\nWallén m.fl. 19 ledamöter avstod från att rösta.</pre><pre>Mom. 10 (skyldighet för fristående skolor att\r\nmedverka i uppföljning och utvärdering)</pre><pre>Utskottets hemställan -- som ställdes mot\r\nreservation 7 av Lena Hjelm-Wallén m.fl -- bifölls\r\nmed acklamation.</pre><pre>Mom. 12 (rätt till skolskjuts)</pre><pre>Utskottets hemställan bifölls med 288 röster mot 20\r\nför reservation 8 av Stefan Kihlberg.</pre><pre>Mom. 13(bidragsgivning till internationella skolor,\r\ngodkända för vanlig skolplikt enligt 9 kap. 4 §\r\nskollagen)</pre><pre>Utskottets hemställan bifölls med 286 röster mot 20\r\nför reservation 9 av Stefan Kihlberg. 2 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Socialförsäkringsutskottets betänkande SfU17</pre><pre>Utskottets hemställan bifölls med 181 röster mot\r\n125 för reservationen av Birgitta Dahl m.fl.</pre><pre>Trafikutskottets betänkande TU25</pre><pre>Mom. 1</pre><pre>Utskottets hemställan bifölls.</pre><pre>Mom. 2 (storstadsöverenskommelserna)</pre><pre>Utskottets hemställan -- som ställdes mot\r\nmeningsyttringen av Bengt Hurtig -- bifölls genom\r\nuppresning.</pre><pre>Trafikutskottets betänkande TU23</pre><pre>Mom. 2 (tidpunkten för delegering av taxebeslut)</pre><pre>Utskottets hemställan bifölls med 156 röster mot\r\n152 för reservationen av Rolf Clarkson m.fl.</pre><pre>Övriga moment</pre><pre>Utskottets hemställan bifölls.</pre><pre>Trafikutskottets betänkande TU26</pre><pre>Utskottets hemställan bifölls.</pre><pre>17 §  Beslut om fortsatt ärendebehandling den\r\n10 juni</pre><pre>Kammaren beslöt att ärendebehandlingen skulle\r\nfortsättas vid arbetsplenum onsdagen den 10 juni.</pre><pre>18 §  Kammaren åtskildes kl. 0.30.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 32 (delvis),</pre><pre>av tredje vice talmannen därefter t.o.m. 9 § anf. 68\r\n(delvis),</pre><pre>av talmannen därefter t.o.m. anf. 103 (delvis),</pre><pre>av förste vice talmannen t.o.m. 11 § anf. 130\r\n(delvis),</pre><pre>av andre vice talmannen därefter till anf. 203,</pre><pre>av förste vice talmannen därefter t.o.m. 12 § anf.\r\n221 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}