{"dokumentstatus":{"dokument":{"hangar_id":"2349362","dok_id":"GH0997","rm":"1993/94","beteckning":"97","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"97","slutnummer":"0","datum":"1994-04-27 00:00:00","systemdatum":"2005-10-27 13:41:59","publicerad":"1994-04-27 00:00:00","titel":"Riksdagens snabbprotokoll 1993/94:97 Onsdagen den 27 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{1365DED0-8D1E-4880-B3DA-3DC3F96BF49F}","dokument_url_text":"http://data.riksdagen.se/dokument/GH0997/text","dokument_url_html":"http://data.riksdagen.se/dokument/GH0997","dokumentstatus_url_xml":"http://data.riksdagen.se/dokumentstatus/GH0997","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:97</div>\r\n<div class=\"sidhuvud_datum\">Onsdagen den 27 april</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 21 april.</pre><pre>2 §  Meddelande om ändrad tid för inlämning av\r\nfrågor</pre><pre>Talmannen meddelade att, då fredagen den 13 maj\r\när en s.k. klämdag, skall frågor till frågestunden\r\ntisdagen den 17 maj lämnas in senast tisdagen den\r\n10 maj kl. 10.00.</pre><pre>3 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1993/94:KU21, KU37 och KU46</pre><pre>Socialförsäkringsutskottets betänkande\r\n1993/94:SfU13</pre><pre>Kulturutskottets betänkanden 1993/94:KrU23,\r\nKrU24, KrU27 och KrU28</pre><pre>Utbildningsutskottets betänkande 1993/94:UbU8</pre><pre>Trafikutskottets betänkanden 1993/94:TU25--\r\nTU27</pre><pre>4 §  Beslut rörande utskottsbetänkanden som\r\nslutdebatterats den 22  april</pre><pre>UU15 Internationellt utvecklingssamarbete</pre><pre>Mom. 1 (enprocentsmålet)</pre><pre>1. utskottet</pre><pre>2. res. 1 (nyd)</pre><pre>3. men. i motsvarande del (v)</pre><pre>Förberedande votering:</pre><pre>25 för res. 1</pre><pre>12 för men.</pre><pre>251 avstod</pre><pre>61 frånvarande</pre><pre>Kammaren biträdde res. 1.</pre><pre>Huvudvotering:</pre><pre>268 för utskottet</pre><pre>20 för res. 1</pre><pre>1 avstod</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>114 s, 70 m, 27 fp, 25 c, 22 kds, 8 v, 2 -</pre><pre>För res. 1:</pre><pre>20 nyd</pre><pre>Avstod:</pre><pre>1</pre><pre>Frånvarande:</pre><pre>24 s, 10 m, 6 fp, 6 c, 4 kds, 3 nyd, 6 v, 1 -</pre><pre>Mom. 4 (biståndsanslagens struktur)</pre><pre>1. utskottet</pre><pre>2. res. 2 (s)</pre><pre>Votering:</pre><pre>166 för utskottet</pre><pre>124 för res. 2</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>2 s, 70 m, 27 fp, 25 c, 22 kds, 19 nyd, 1 -</pre><pre>För res. 2:</pre><pre>112 s, 1 nyd, 9 v, 2 -</pre><pre>Frånvarande:</pre><pre>24 s, 10 m, 6 fp, 6 c, 4 kds, 3 nyd, 5 v, 1 -</pre><pre>Mom. 5 (de biståndspolitiska målen)</pre><pre>1. utskottet</pre><pre>2. res. 3 (s)</pre><pre>Votering:</pre><pre>165 för utskottet</pre><pre>125 för res. 3</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 27 fp, 25 c, 22 kds, 20 nyd, 1 -</pre><pre>För res. 3:</pre><pre>114 s, 9 v, 2 -</pre><pre>Frånvarande:</pre><pre>24 s, 10 m, 6 fp, 6 c, 4 kds, 3 nyd, 5 v, 1 -</pre><pre>Mom. 7 (bidrag till länder som försvårar\r\nmottagande av egna medborgare)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>268 för utskottet</pre><pre>21 för res. 4</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 70 m, 27 fp, 25 c, 22 kds, 8 v, 3 -</pre><pre>För res. 4:</pre><pre>20 nyd, 1 v</pre><pre>Frånvarande:</pre><pre>25 s, 10 m, 6 fp, 6 c, 4 kds, 3 nyd, 5 v, 1 -</pre><pre>Mom. 25 (befolkning och sociala frågor)</pre><pre>Godkännande av utskottets hemställan med</pre><pre>1. utskottets motivering</pre><pre>2. motiveringen i res. 6 (kds)</pre><pre>Votering:</pre><pre>267 för utskottet</pre><pre>21 för res. 6</pre><pre>61 frånvarande</pre><pre>Kammaren biföll utskottets hemställan och\r\nmotivering.</pre><pre>Partivis fördelning av rösterna:</pre><pre>För utskottet:</pre><pre>114 s, 70 m, 27 fp, 24 c, 20 nyd, 9 v, 3 -</pre><pre>För res. 6:</pre><pre>21 kds</pre><pre>Frånvarande:</pre><pre>24 s, 10 m, 6 fp, 7 c, 5 kds, 3 nyd, 5 v, 1 -</pre><pre>Mom. 33 (bidrag till UNFPA)</pre><pre>1. utskottet</pre><pre>2. res. 8 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 36 (bidrag till UNWRA)</pre><pre>1. utskottet</pre><pre>2. res. 11 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 37 (bidrag till UNHCR)</pre><pre>1. utskottet</pre><pre>2. res. 12 (nyd)</pre><pre>Votering:</pre><pre>262 för utskottet</pre><pre>24 för res. 12</pre><pre>1 avstod</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 70 m, 27 fp, 24 c, 22 kds, 1 nyd, 2 v, 3 -</pre><pre>För res. 12:</pre><pre>19 nyd, 5 v -</pre><pre>Avstod:</pre><pre>1 v</pre><pre>Frånvarande:</pre><pre>25 s, 10 m, 6 fp, 7 c, 4 kds, 3 nyd, 6 v, 1 -</pre><pre>Mom. 49--51 (riktlinjer för multilateralt\r\nutvecklingssamarbete)</pre><pre>1. utskottet</pre><pre>2. res. 22 i motsvarande del (nyd)</pre><pre>Votering:</pre><pre>268 för utskottet</pre><pre>20 för res. 22</pre><pre>61 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>114 s, 69 m, 27 fp, 25 c, 22 kds, 9 v, 2 -</pre><pre>För res. 22:</pre><pre>20 nyd</pre><pre>Frånvarande:</pre><pre>24 s, 11 m, 6 fp, 6 c, 4 kds, 3 nyd, 5 v, 2 -</pre><pre>Mom. 52 (bidrag till internationalle\r\nbiståndsprogram (c1)</pre><pre>1. utskottet</pre><pre>2. res. 23 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 53--110 (utvecklingssamarbete genom SIDA\r\nm.m.)</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till res. 24 (s)</pre><pre>3. utskottets hemställan med den ändring däri som\r\nföranleddes av bifall till res. 25--28 (nyd)</pre><pre>4. utskottets hemställan med den ändring däri som\r\nföranleddes av bifall till men. i motsvarande del (v)</pre><pre>Förberedande votering 1:</pre><pre>21 för res. 25--28</pre><pre>12 för men.</pre><pre>257 avstod</pre><pre>59 frånvarande</pre><pre>Kammaren biträdde res. 25--28.</pre><pre>Förberedande votering 2:</pre><pre>127 för res. 24</pre><pre>19 för res. 25--28</pre><pre>144 avstod</pre><pre>59 frånvarande</pre><pre>Kammaren biträdde res. 24.</pre><pre>Huvudvotering:</pre><pre>144 för utskottet</pre><pre>125 för res. 24</pre><pre>21 avstod</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 26 fp, 25 c, 22 kds, 1 -</pre><pre>För res. 24:</pre><pre>114 s, 9 v, 2 -</pre><pre>Avstod:</pre><pre>1 fp, 20 nyd</pre><pre>Frånvarande:</pre><pre>24 s, 10 m, 6 fp, 6 c, 4 kds, 3 nyd, 5 v, 1 -</pre><pre>Mom. 114--116 (riktlinjer för bidragsgivningen\r\n(C4) m.m.)</pre><pre>1. utskottet</pre><pre>2. res. 30 (nyd)</pre><pre>Votering:</pre><pre>268 för utskottet</pre><pre>20 för res. 30</pre><pre>1 avstod</pre><pre>60 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 70 m, 27 fp, 24 c, 22 kds, 9 v, 3 -</pre><pre>För res. 30:</pre><pre>20 nyd</pre><pre>Avstod:</pre><pre>1 s</pre><pre>Frånvarande:</pre><pre>24 s, 10 m, 6 fp, 7 c, 4 kds, 3 nyd, 5 v, 1 -</pre><pre>Mom. 117--121 (u-krediter som biståndsform,\r\nm.m.)</pre><pre>1. utskottet</pre><pre>2. men. i motsvarande delar (v)</pre><pre>Votering:</pre><pre>279 för utskottet</pre><pre>11 för men.</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>114 s, 70 m, 26 fp, 25 c, 22 kds, 20 nyd, 2 -</pre><pre>För men.:</pre><pre>1 fp, 9 v, 1 -</pre><pre>Frånvarande:</pre><pre>24 s, 10 m, 6 fp, 6 c, 4 kds, 3 nyd, 5 v, 1 -</pre><pre>Mom. 144 (total medelsram för biståndet)</pre><pre>1. utskottet</pre><pre>2. res. 35 (nyd)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>UU20 Sverige och Europeiska unionen</pre><pre>Mom. 4 (utrikes- och säkerhetspolitiken)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>273 för utskottet</pre><pre>12 för men.</pre><pre>5 avstod</pre><pre>59 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 70 m, 26 fp, 24 c, 21 kds, 20 nyd, 2 -</pre><pre>För men.:</pre><pre>1 fp, 1 c, 9 v, 1 -</pre><pre>Avstod:</pre><pre>4 s, 1 kds</pre><pre>Frånvarande:</pre><pre>24 s, 10 m, 6 fp, 6 c, 4 kds, 3 nyd, 5 v, 1 -</pre><pre>Mom. 6 (utvärdering av EES-avtalet och alternativ\r\nekonomisk politik)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>274 för utskottet</pre><pre>10 för men.</pre><pre>4 avstod</pre><pre>61 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 69 m, 26 fp, 23 c, 21 kds, 20 nyd, 2 -</pre><pre>För men.:</pre><pre>1 c, 8 v, 1 -</pre><pre>Avstod:</pre><pre>1 s, 1 fp, 1 c, 1 kds</pre><pre>Frånvarande:</pre><pre>24 s, 11 m, 6 fp, 6 c, 4 kds, 3 nyd, 6 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>5 §  Invandrar- och flyktingpolitiken</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU14 Invandrar- och flyktingpolitiken\r\n(skr. 1993/94:127 och prop. 1993/94:100 delvis).</pre><pre>Anf. 1  MAUD BJÖRNEMALM (s):</pre><pre>Fru talman! Socialförsäkringsutskottet hade inför\r\nbehandlingen av invandrar- och flyktingpolitiken\r\nen offentlig utfrågning, som gällde skyddsbehovet\r\nför de asylsökande från f.d. Jugoslavien, främst\r\nfrån Kosovo. Utfrågningen handlade också om\r\nverkställighet vid avvisning.</pre><pre>Det finns i dag i Sverige ca 20 000 kosovoalbaner,\r\nsom fortfarande väntar på beslut. Statssekreterare\r\nChrister Hallerby redogjorde under utfrågningen\r\nför situationen i Kosovo och sade bl.a.:</pre><pre>''Självfallet är den oacceptabel. Den albanska\r\nmajoriteten trakasseras ständigt av serbiska\r\nmyndigheter. De demokratiska institutionerna\r\nfungerar inte på ett acceptabelt sätt. Brott mot de\r\nmänskliga rättigheterna har rapporterats och\r\nrapporteras ständigt.''</pre><pre>UNHCR:s representant redogjorde också för att\r\ndet under hösten har ägt rum en mängd politiska\r\nrättegångar i Kosovo och förklarade att rättegångar\r\nfortfarande pågår. UNHCR:s representant\r\nframhöll att det vore bra om samtliga regeringar i\r\nEuropa tillfälligt kunde ha ett verkställighetsstopp.</pre><pre>Det finns ett stort antal kosovoalbaner i många\r\neuropeiska länder, och om samtliga nu skulle\r\nåtersändas, kunde det leda till mycket svåra\r\nförhållanden i Kosovo. Det förekommer också\r\nuppgifter om att personer som återsänts har\r\nmisshandlats svårt. Det bekräftades också av\r\nnyheterna i förra veckan om att en man som hade\r\navvisats från Sverige hade misshandlats till döds av\r\nserbisk polis.</pre><pre>Röda korsets representant Lars Carlsson var precis\r\nhemkommen från Kosovo. Han hade den bestämda\r\nuppfattningen att man i nuläget inte skall verkställa\r\nnågra avvisningar till Kosovo. Man bör avvakta vad\r\nsom kommer att ske den närmaste tiden.</pre><pre>De beslut som regeringen nu har fattat innebär att\r\nde familjer som kom hit före den 1 januari 1993 får\r\nstanna. Där handlar det inte främst om\r\nskyddsbehovet, utan de får stanna på grund av att\r\nde har väntat så länge att barnen har hunnit rota sig\r\ni Sverige.</pre><pre>För de ensamstående kvinnor och män som också\r\nkom hit före den 1 januari 1993 gäller dock ingen\r\namnesti. De kommer att avvisas till Kosovo. Borde\r\ninte regeringen i samband med att man gav allmän\r\namnesti åt barnfamiljer, varav de flesta är från\r\nKosovo, också ha lyssnat på UNHCR och Röda\r\nkorset och gjort en politisk bedömning av\r\nsituationen? Är inte tiden mogen för detta?</pre><pre>Bristen på förmåga att göra en helhetsbedömning\r\nvisar sig också när det gäller de familjer som efter\r\navslag i Sverige har begivit sig till Norge för att där\r\nförsöka få uppehållstillstånd. Det var inte särskilt\r\nsvårt att räkna ut att de efter regeringens beslut\r\nskulle återvända till Sverige i förhoppning om att nu\r\nfå stanna i Sverige. Det kunde väl ändå inte var\r\nobekant för Birgit Friggebo och regeringen? Om\r\ndessa återvändande familjer skall man fatta beslut\r\nsenare enligt de uppgifter som jag har fått. Om inte\r\nsituationen för många människor vore så allvarlig\r\noch så tragisk, skulle jag kunna likna den vid\r\nketchupflaskan: först kommer ingenting, sedan\r\nkommer ingenting och så kommer allt på en gång.\r\nMan väntar i det längsta med att fatta beslut. Sedan\r\nsker det under galgen, och då blir det ändå fel.</pre><pre>Dagens Nyheter håller på att dela ut terminsbetyg\r\nåt regeringen. Jag tänker inte göra det, men sättet\r\natt hantera situationen i f.d. Jugoslavien är talande\r\nnog. Mellan juni och september 1992 kom ca 45 000\r\nmänniskor från Kosovo. Invandrarverket hade\r\nredan i maj föreslagit visumtvång, men det ville\r\nBirgit Friggebo inte höra talas om. I oktober\r\ninförde regeringen visumtvång, och sedan dess har\r\npraktiskt taget inga asylsökande från Kosovo\r\nkunnat komma hit. Samtidigt infördes\r\nviseringsfrihet för människor som kom från\r\nBosnien-Hercegovina.</pre><pre>Händelseutvecklingen i Bosnien gjorde att många\r\nmänniskor flydde hit. I juni 1993 beslöt regeringen\r\natt de bosnier, ca 42 000, som fanns i Sverige skulle\r\nfå permanent uppehållstillstånd. Samtidigt infördes\r\nvisumtvång för medborgare från Bosnien-\r\nHercegovina. För att protesterna inte skulle bli\r\nalltför högljudda beslöt man också om en ökad\r\nflyktingkvot. Till saken hör att alla bosnier skulle\r\nbehandlas med förtur. Det betydde att både\r\nkosovoalbaner och och andra asylsökande fick\r\nvänta ännu längre på besked. Det har naturligtvis\r\nmedverkat till att man nu måste ge barnfamiljer\r\nuppehållstillstånd av humanitära skäl, ett beslut\r\nsom anständigheten och Folkpartiets partistyrelse\r\nkrävde.</pre><pre>Den allmänna meningen bland\r\nfrivilligorganisationer och också bland erfarna\r\nflyktingadvokater är att praxis i asylärenden har\r\nskärpts under de två senaste åren. Regeringen\r\ntillsatte en praxisutredning för att kontrollera om\r\ndet låg något i de här påståendena. Det har\r\nnaturligtvis varit ett oerhört svårt arbete för\r\nutredarna, och de uttrycker sig också försiktigt.\r\nMen klart är att praxis har skärpts på flera punkter.</pre><pre>Utlänningsnämnden har nu funnits i cirka två år.\r\nUtskottet anser att det nu är dags att granska\r\nUtlänningsnämndens verksamhet och effektivitet.\r\nVi vill att Riksdagens revisorer skall göra en sådan\r\ngranskning.</pre><pre>En annan svår och känslig fråga som också togs upp\r\nunder vår utfrågning gällde de gömda flyktingarna\r\noch framför allt de gömda flyktingbarnens\r\nsituation. Den kartläggning som gjorts visade att\r\ndet i december 1993 fanns ca 3 500 efterlysta barn\r\nunder 16 år och att antalet ökat under det senaste\r\nhalvåret. Naturligtvis är inte alla de här barnen\r\ngömda. Men den hearing som Barnombudsmannen\r\nordnade visade att det som kännetecknar de gömda\r\nbarnens situation är en ständig rädsla och otrygghet\r\noch att föräldrarna ofta inte orkar med omsorgen\r\nom sina barn. Barnen har heller ingen möjlighet att\r\nbearbeta sina upplevelser. De får ofta ta ett\r\nvuxenansvar som de självklart inte är mogna för. Vi\r\nkan inte acceptera att barn far så illa. Det finns\r\ningen självklar lösning på de här problemen. Jag\r\ntycker ändå att vi i utskottet har öppnat för\r\nmöjligheter att diskutera frågan.</pre><pre>Vid den utfrågning som utskottet hade sade\r\nnämligen Sveriges kristna råd att man såg det som\r\nen uppgift att försöka finna ett forum där\r\nmyndigheter och de personer som är engagerade i\r\narbetet med asylsökande kan mötas. Jag tycker att\r\ndet vore bra om en sådan dialog kunde komma till\r\nstånd. Jag inser att det är nödvändigt att försöka\r\nhitta lösningar för barnens skull. Det kom också\r\nfram under utfrågningen att barns och ungdomars\r\negna skäl för att få asyl inte utreds tillräckligt. Där\r\nfår Invandrarverket och Utlänningsnämnden\r\nskärpa sig.</pre><pre>Fru talman! När riksdagen förra året beslöt om en\r\nextra flyktingkvot för innevarande budgetår på\r\n6 000 personer skrev Birgit Friggebo i\r\npropositionen att kostnaden beräknades till 830\r\nmiljoner kronor och skulle belasta kommande års\r\nbudget, dvs. det anslag som vi nu skall ta ställning\r\ntill.</pre><pre>Men i budgetpropositionen finns inga medel\r\nanslagna för dessa flyktingar. Det finns medel för\r\nden årliga kvoten på 1 800 personer. Birgit\r\nFriggebo har svarat mig tidigare under en\r\nfrågestund att medel finns under anslaget till\r\nkommunerna, dvs. schablonbidraget, vilket inte\r\nalls framgår av budgetpropositionen. I själva verket\r\när det nog så att man har glömt bort att anslå medel\r\ntill den extra flyktingkvoten.</pre><pre>Eftersom ett enigt utskott anser att det skall vara\r\nordning och reda och att pengarna skall finnas\r\nunder det anslag där de hör hemma har vi fört över\r\n810 miljoner kronor till anslaget D 4. Utskottet gör\r\nockså påpekandet att anslaget D 4 i år kommer att\r\növerskridas med 20 miljoner kronor.</pre><pre>Vi har också i stor enighet beslutat att tillgodose en\r\nsocialdemokratisk motion, där motionärerna begär\r\natt kontakttolkutbildningen skall vara kvar. Vi är --\r\nprecis som kulturutskottet, som också har\r\nbehandlat frågan -- överens om värdet av\r\nutbildningen och om nödvändigheten att det finns\r\ngod tillgång på tolkar.</pre><pre>Kulturutskottet har anslagit 4 miljoner kronor för\r\natt statsbidrag till utbildningen skall utgå medan\r\nregeringen utreder frågan.</pre><pre>För att vara säkra på att kontakttolkutbildningen\r\nkan fortsätta utan avbrott tar vi i\r\nsocialförsäkringsutskottet 4 miljoner kronor av de\r\n32 miljoner kronor som har avsatts för anslaget\r\nÅtgärder mot främlingsfientlighet och rasism och\r\nbidrar därmed till utbildningen.</pre><pre>Regeringen anser nog egentligen själv att\r\nutbildningen behövs. I tilläggsbudget för\r\ninnevarande år begärs nämligen ett tilläggsanslag\r\npå 750 000 kr till den här utbildningen. Man verkar\r\ninte riktigt veta på vilken fot man skall stå.</pre><pre>Vi i utskottet har, det vill jag gärna säga, mycket\r\nbra och öppna diskussioner om invandrar- och\r\nflyktingpolitiken. Det är inga lätta frågor att\r\nbehandla. Men det finns en vilja till samarbete och\r\nen strävan att hitta konstruktiva lösningar, och det\r\när jag glad över.</pre><pre>Från socialdemokratiskt håll har vi därför endast en\r\nreservation. Vår reservation, nr 7, gäller\r\nschablonbidraget till kommunerna. Vi anser att\r\nmed den decentralisering som har skett av\r\nInvandrarverkets organisation med bl.a.\r\nregionkontor bör en mera genomarbetad\r\nkommunplacering göra att omflyttningarna mellan\r\nkommunerna inte blir så omfattande. Det gör en\r\nbesparing på 270 miljoner kronor.</pre><pre>Fru talman! Med detta yrkar jag bifall vår\r\nreservation nr 7 samt i övrigt bifall till utskottets\r\nhemställan.</pre><pre>Anf. 2  ARNE JANSSON (nyd):</pre><pre>Fru talman! Till att börja med vill jag framhålla att\r\njag givetvis ställer mig bakom alla reservationer\r\nsom avgivits. Men för att spara tid åt kammaren\r\nyrkar jag bifall endast till reservationerna nr 1 och\r\n8.</pre><pre>Låt mig vidare, med stöd av vad som har\r\nframkommit vid undersökningar, konstatera att\r\n67 % av det svenska folket tycker att regeringens\r\nfelaktiga flyktingpolitik bäddar för konflikter!</pre><pre>Vår statsskuld uppgår i dag i runda tal till 1 200\r\nmiljarder kronor, årsräntan till 100 miljarder och\r\nbudgetunderskottet till 200 miljarder. Vi lånar ca\r\n190 000 kr per minut.</pre><pre>Sverige lägger ut mera pengar på inhemsk\r\nflyktingpolitik och på flyktingmottagande än vad\r\nFN:s flyktingkommissariat har i sin budget för hela\r\nvärlden. Vår skuld bara växer och växer. Vem skall\r\negentligen betala?</pre><pre>Till följd av den politik som regeringen nu för är det\r\nfrämst våra pensionärer, äldrevården, vården över\r\nhuvud taget och barnomsorgen som blir mjölkkor.</pre><pre>En liten politisk elit med kulturminister Birgit\r\nFriggebo i spetsen företräder en asyl- och\r\ninvandringspolitik som inte har gehör hos svenska\r\nfolket.</pre><pre>Vid Folkpartiets senaste partistämma fick\r\nkulturministern kritik beträffande sin skärpning i\r\ninvandrarfrågorna. Hon hade ställt sig för nära Ny\r\ndemokratis linje och folkets vilja. Efter den\r\nkritiken beviljades hux flux kollektivt 20 000\r\nflyktingar asyl. Här gällde det nämligen för\r\nministern att ställa upp på Folkpartiets vilja, inte på\r\nsvenska folkets. Kostnadsberäkning och\r\nfinansiering var naturligtvis luddiga.</pre><pre>Detta kollektiva beslut fattades, trots att många\r\nasylsökande hade brutit mot den svenska lagen och\r\nvar efterlysta av polisen. Det lönar sig att bryta mot\r\nsvensk lag när det gäller invandring. Med\r\nregeringens politik blir det olagliga lagligt. Enligt\r\nutlänningslagen är det nämligen lagligt att gömma\r\nde olagliga undan den svenska rättvisan, såvida\r\nman inte gör det i eget vinningssyfte.</pre><pre>Jag undrar just vad som skulle ha hänt om man\r\nhade gömt undan en ekonomisk brottsling eller,\r\nännu värre, en svartjobbare från den svenska\r\nrättvisan -- hu, hemska tanke!</pre><pre>Handläggare på Invandrarverket protesterar mot\r\npolitiken. Men de vet ju inget om det hela -- de är\r\nju bara handläggare/undersåtar, och även om de\r\nkanske är mer insatta i hela problematiken och\r\nutgår från fakta är de ändå inte regeringspolitiker.\r\nDe politiker som hanterar invandrarfrågor dom\r\nkan dom! Fotfolket vet ingenting.</pre><pre>Desssutom vet regeringen innerst inne att Sveriges\r\ninvandringspolitik är fel. Man kan bara inte\r\nerkänna det och lägga om kurs. I så fall skulle ju\r\nNy demokrati och majoriteten av svenska folket få\r\nrätt. Det går inte. Politiker gör inte fel! I stället\r\nskall nu regeringen omvända hela svenska folket\r\ngenom att i en broschyr -- för en kostnad av 4,3\r\nmiljoner skattekronor, förlåt, upplånade kronor --\r\nsom distribueras till alla svenska hushåll redogöra\r\nför regeringens flyktingpolitik. Den är nämligen\r\nrätt. Svenska folket har fel!</pre><pre>Det märkliga är bara att broschyren inte talar om\r\nvarför vissa utlänningar får stanna och andra kastas\r\nut m.m.</pre><pre>Varför skickar regeringen ut just en sådan\r\nbroschyr? När skall vi få politiska broschyrer som\r\ntalar om att fattigpensionärerna egentligen har fått\r\ndet bättre, trots att de i verkligheten har fått det\r\nsämre, eller att vården egentligen har blivit mycket\r\nbättre, när verkligheten talar ett helt annat språk?\r\nNär skall regeringen skicka ut en politisk broschyr\r\nsom talar om att barnfamiljerna med regeringens\r\npolitik mår och lever i god ekonomisk trygghet, när\r\ndet bevisligen är tvärtom.</pre><pre>Ytterligare tecken på regeringens misslyckanden i\r\ninvandringspolitiken är att de nu måste låna upp\r\nytterligare 28 miljoner kronor för att bekämpa\r\nrasism och främlingsfientlighet, som de själva\r\nbidragit till att skapa.</pre><pre>En del politiker på riks- och kommunalnivå pratar\r\nom humanitet, hjälpsamhet samt att man inte flyr\r\ntill något utan från något. Hur är det egentligen\r\nmed detta? Kan det vara det rymliga samvetet som\r\nger sig till känna, eller skulle det möjligen kunna\r\ntänkas bottna i ett krasst ekonomiskt tänkande och\r\nutnyttjande av regeringens felaktiga politik?</pre><pre>Låt oss rekapitulera vad som hände när regeringen\r\nförra gången kollektivt gav permanent\r\nuppehållstillstånd till 40 000 flyktingar.</pre><pre>I juni 1993 medgav regeringen -- observera att det\r\nskedde utan riksdagens hörande -- permanent\r\nuppehållstillstånd till ca 40 000 asylsökande\r\nbosnier.</pre><pre>Nu startar problemen. Kommunerna vill inte ta\r\nemot några flyktingar om inte ersättningen från\r\nstaten höjs. Staten har kommit i en rävsax. Den har\r\nbeviljat uppehållstillstånd, men kommunerna\r\nnekar att ta emot flyktingarna. Kommunernas\r\nutpressning mot staten kan börja. Det är\r\nskattebetalarna som får betala.</pre><pre>Staten ger då förslag till ett stimulansbidrag på\r\n25 000 skattekronor, utöver schablonersättningen\r\npå 138 000 kr, vilket blir 163 000 skattekronor per\r\nflykting till kommunerna.</pre><pre>I Svenska kommunförbundets brev till\r\nKulturdepartementet daterat den 13 september\r\n1993 anser man det vara alldeles för litet. 80 % av\r\nkommunerna ställer inte upp. Kommunförbundet\r\nframhärdar att det nu är nödvändigt att\r\nkommunerna fullt ut får täckning för de\r\nkostnadsökningar som följer av ett ökat\r\nflyktingmottagande.</pre><pre>Kommunerna kräver nu fördubblad ersättning från\r\nstaten. Kurt-Axel Johansson, flyktingansvarig på\r\nKommunförbundet, påpekar vidare att kommunen\r\nmåste ha täckning för det socialbidragsberoende\r\nsom flyktingar har då de till övervägande del ännu\r\nefter två år inte har något arbete.</pre><pre>Enligt Kulturdepartementets pressmeddelande\r\nfrån den 3 december 1993 utmynnar kommunernas\r\nekonomiska utpressning mot staten i att\r\nkommunerna får 144 200 kr per ensamstående\r\nflykting. Per barn får de ytterligare 88 400 kr.\r\nKommuner som tog emot flyktingar under 1991 får\r\nett extra konjunkturtillägg på 35 000 kr per vuxen.\r\nFör barn under 16 år 5 000 kr. En uppföljning görs\r\nför att utvärdera om kommunerna skall få\r\nytterligare extra pengar för flyktingar som togs\r\nemot under åren 1992 och 1993. Under sista\r\nkvartalet 1993 och under hela 1994 skall\r\nkommunerna få full ersättning för\r\nsocialbidragskostnaderna för de flyktingar som är\r\növer 55 år när de kommer till Sverige och inte kan\r\nförsörja sig själva.</pre><pre>Det blev 1 miljard 750 miljoner i extra anslag.</pre><pre>Nu plötsligt är kommunerna intresserade av att\r\nställa upp. Märk väl, nu är de intresserade, när de\r\ni stort sett inte behöver lägga ut egna kommunala\r\npengar utan i stället blir kompenserade fullt ut och\r\nbl.a. kan fylla tomma lägenheter som människor\r\ninte har råd att bo i. Då har man plötsligt möjlighet\r\natt snacka om öppet samvete och tänka på\r\nhumanitet, hjälpsamhet och diverse saker.\r\nFlyktingar har många gånger på grund av felaktiga\r\nsignaler utåt kommit till Sverige, till total\r\narbetslöshet, bidragsberoende under överskådlig\r\nframtid, segregation och sociala spänningar.</pre><pre>Nu har man beviljat ytterligare 20 000\r\nuppehållstillstånd. Vad kommer det att innebära?</pre><pre>Regeringen aviserar i sin\r\nkompletteringsproposition att 1 700 somalier som i\r\ndag vistas på flyktinganläggningar kommer att\r\nbeviljas uppehållstillstånd. Varför? Jo, regeringen\r\nfattade i mars ett vägledande beslut, att ge fyra\r\nsomalier permanent uppehållstillstånd. Därför\r\nskall alltså ytterligare 1 700 få det. Därtill kommer\r\nanhöriginvandring. Totalt beräknas det bli 2 400\r\nsomalier.</pre><pre>För budgetåret 1994/95 betalas 7 632 141 000 kr i\r\nersättning till kommunerna. Nu måste man låna\r\nytterligare en halv miljard, som vi får betala.</pre><pre>Regeringen går nu dessutom så långt att man\r\nbeslutat att ekonomiskt kompensera företag som\r\nprioriterar flyktingar och invandrare vid sina\r\nanställningar. Vad säger alla arbetslösa svenskar\r\nom det? Är det fri konkurrens om jobben? Hur tror\r\nni att detta bidrar till främlingsfientligheten?</pre><pre>I ett TV-program i går fick normala människor --\r\nalltså inte politiker -- genom en snabbenkät rösta på\r\nvad Sverige skulle spara in på. 4 700 personer\r\nsvarade omgående följande: 77 % röstade på\r\nflyktingar/invandring, 19 % på försvar, 4 % på a-\r\nkassan.</pre><pre>De som gav uttryck för denna överväldigande\r\nmajoritet är ju bara det svenska folket. Det är\r\ntydligen ingenting för regeringen att bry sig om.</pre><pre>Självklart skall Sverige hjälpa människor i nöd. Vi\r\nskall ha en human flyktingpolitik, vilket på intet\r\nsätt varit fallet under många år. Är det humant att\r\nlåta människor vänta upp till tre år i läger på\r\nasylbesked för att sedan utvisas?</pre><pre>Varför tar inget land efter denna fantastiska\r\nflyktingpolitik, som vi säger oss ha? Varför tar\r\nländer i stället avstånd från Sveriges\r\nflyktingpolitik? Varför hjälper man inte flyktingar i\r\nderas omedelbara närhet, där man kan hjälpa\r\nbetydligt fler flyktingar för samma belopp? Varför\r\nskall man beräkna vårt s.k. flyktingsamvete efter\r\ndet miljardbelopp vi anslår och inte efter en\r\noptimerad hjälpinsats?</pre><pre>Vi inom Ny demokrati kritiserar flyktingpolitiken --\r\ninte flyktingarna. Vi anser, framför och får\r\nsuccessivt rätt i vår kritik av Sveriges felaktiga\r\npolitik. Tyvärr kan inte politikerna acceptera att vi\r\nhela tiden får rätt. Ny demokrati måste baktalas.\r\nDet är nämligen det enklaste sättet att dölja det\r\nsvidande politiska nederlaget av den egna\r\nflyktingpolitiken.</pre><pre>Är det så fel att informera om verkligheten? Varför\r\nskall inte alla delges fakta?</pre><pre>Sverige bedriver en flyktingpolitik som går sin egen\r\nväg -- en väg som i mångt och mycket går tvärs emot\r\növriga europeiska länders flyktingpolitik. Förutom\r\natt vår svenska flyktingpolitik skiljer sig från de\r\nandra ländernas, saknar den också förankring hos\r\ndet svenska folket. Våra resurser synes outtömliga,\r\nmen i själva verket står vår hjälpinsats inte i någon\r\nsom helst proportion till vare sig våra ekonomiska\r\nresurser eller till övriga västländers insatser. När\r\nregeringen vidtagit åtgärder för att begränsa\r\nflyktingtillströmningen har dessa varit tämligen\r\nkraftlösa eller kommit för sent.</pre><pre>Att regeringen länge förde en politik som gett\r\nmänniskor på flykt ute i Europa signalen ''kom till\r\nSverige'' ser man på att antalet asylsökande i\r\nSverige under budgetåret 1992/93 var ca 80 600 -- en\r\nökning med 26 000 jämfört med 1991/92 -- medan\r\ndet sammanlagda antalet asylsökande i Danmark,\r\nNorge och Finland endast var omkring en fjärdedel\r\ndärav.</pre><pre>Ny demokrati har påtalat det felaktiga i\r\nflyktingpolitiken alltsedan vi kom in i riksdagen.\r\nUndersökningar visar att två av tre medborgare\r\nanser att politiken är fel. Trots detta trampar\r\nregeringen på i samma spår. Vissa smärre\r\nkorrigeringar har skett, men det saknas ett\r\nkraftfullt grepp. Förhoppningsvis kommer den\r\nparlamentariska Invandrar- och flyktingkommittén\r\n(IFK) att föra fram förslag om en radikalt ändrad\r\nflyktingpolitik -- en politik som speglas av realism\r\noch som har det svenska folkets stöd.</pre><pre>Ny demokrati anser att flyktingpolitiken måste få\r\nen ny och annan inriktning. Målet i\r\nflyktingpolitiken skall vara repatriering.\r\nResurserna för bistånds- och flyktingpolitiken\r\nmåste samordnas.</pre><pre>Endast den som är flykting enligt FN:s\r\nGenèvekonvention bör få asyl i Sverige. Eftersom\r\nmålet är återvändande skall uppehållstillståndet\r\nvara tillfälligt. Vi skall skapa ett bra\r\nrepatrieringsprogram som gör det attraktivt för\r\nflyktingen att återvända. Kärnfamiljen -- men inga\r\nfler -- ges möjlighet att komma hit när en i familjen\r\nfått uppehållstillstånd.</pre><pre>Vi har under hösten 1993 i ett 28-punktersprogram\r\nföreslagit en rad förändringar i flyktingpolitiken\r\nsom medför drastiskt sänkta kostnader.</pre><pre>Detta program är som vanligt alltför bra för att\r\nregeringen skall kunna acceptera det. Ny\r\ndemokrati skulle då plötsligt komma på plus, och\r\ndet kan man inte riskera. Det är bättre för\r\nregeringen att på punkt efter punkt stjäla vårt\r\nprogram och återkomma med dessa med jämna\r\nmellanrum i sina egna propositioner. Då får ju\r\nregeringen röna väljarnas uppskattning, inte Ny\r\ndemokrati.</pre><pre>Anf. 3  BERITH ERIKSSON (v):</pre><pre>Fru talman! Många människor, då naturligtvis\r\ninbegripet politiker, känner i dag osäkerhet på flera\r\nplan. Det kan gälla ekonomin, Europafrågan,\r\narbetslösheten. Då kan invandrarpolitiken bli ett\r\nområde där man tycker sig kunna agera tydligt,\r\nsätta gränser, stänga gränser.</pre><pre>Ändå är det få saker som är så svåra att förutse som\r\nhur stor spontan invandring i form av asylsökande\r\nsom ett land kommer att få under en viss period.\r\nGenom internationellt politiskt engagemang,\r\nuppmärksamhet och åtgärder kan man kanske\r\nförebygga och förhindra en del konflikter och\r\nförtryck som skulle kunna leda till\r\nflyktingströmmar. Men det är den typ av grym\r\nverklighet som vi bevittnar i f.d. Jugoslavien och\r\nTurkiet som avgör hur många människor som flyr\r\nfrån sina länder för att söka skydd någon\r\nannanstans.</pre><pre>Rädslan för en framväxande främlingsfientlighet\r\noch rasism finns naturligtvis med i den politik och i\r\nden diskussion som förs när det gäller\r\ninvandringen. Forskaren Charles Westin vid\r\nCentrum för invandrarforskning har sedan 1969\r\nstuderat hur den svenska opinionen gentemot\r\ninvandrare utvecklats sedan 1969. Hans\r\nundersökningar tyder på att det inte finns något\r\nklart samband mellan landets ekonomiska\r\nsituation -- om det är hög- eller lågkonjunktur --\r\noch graden av främlingsfientlighet.</pre><pre>Man kan av forkningsrapporterna dra slutsatsen att\r\ndet vi ser inte är ökad rasism, däremot en\r\ntilltagande kritik mot den förda flyktingpolitiken.\r\nEn öppen debatt om flyktingpolitik har förts och\r\nskall föras. Men den skall föras med riktiga\r\nargument. Den tjänar inte på den typ av\r\npolarisering som vi nyss hörde uttryck för från\r\ntalarstolen. Man ställer de svagaste grupperna i\r\nsamhället mot varandra och vill ge sken av att den\r\nena gruppen slår undan benen för den andra\r\ngruppens existens. Det är populistiskt och mycket\r\nfult.</pre><pre>Det senaste beslutet om att sätta en datumgräns\r\nsom huvudskäl för uppehållstillstånd anser jag\r\nskapar ytterligare grogrund för just\r\nkonspirationsteorier och missnöje. Sådana beslut\r\nsänder fel signaler ut i samhället. Vad värre är\r\nurholkar det FN-konventionens flyktingbegrepp.\r\nDessutom är problemet med gömda flyktingar och\r\nmänniskor som mår dåligt med det beslutet bara\r\ndelvis löst.</pre><pre>Det finns gömda flyktingar som lämnade in sin\r\nasylansökan efter den 1 januari 1993. De som\r\nlämnade in sin ansökan den 2 januari mår säkert\r\nlika dåligt som de som lämnade in ansökan den 31\r\ndecember 1992. Att ensamstående på våra\r\nflyktingförläggningar, som ännu inte fått avslag på\r\nsin ansökan, gjorde den bedömningen att\r\nhumaniteten inte gällde dem och därför gömde sig\r\när en konsekvens som även borde ha kunnat\r\nförutses.</pre><pre>Flertalet av de asylsökande som det här gäller\r\nkommer från Kosova. Nyligen kom en rapport,\r\nbekräftad av UNHCR, om att en alban från Kosova\r\nsom varit asylsökande i Sverige men som skickats\r\ntillbaka dött, troligen till följd av den misshandel\r\nsom han utsatts för av serbiska\r\nmyndighetspersoner. Det är i det här\r\nsammanhanget totalt ointressant om han\r\nmisshandlades därför att han varit asylsökande i\r\nSverige, framförde en ansvarig på Invandrarverket\r\ni en radiointervju. Det som gäller enligt svensk\r\nutlänningslag och internationella konventioner är\r\nom han sökte asyl därför att han kände välgrundad\r\nfruktan för att begagna sig av sitt eget lands skydd.\r\nSå här i efterhand står det väl tämligen klart att\r\nhans fruktan var välgrundad.</pre><pre>Vi hade en hearing i utskottet den 29 mars om\r\nsituationen i f.d. Jugoslavien. Maud Björnemalm\r\nciterade ur statssekreterare Christer Hallerbys\r\nuttalande. Jag vill inte upprepa det. Verkligheten är\r\nprecis sådan som Hallerby beskrev den. Det\r\ninnebär att det inte går att, som våra\r\ntillståndsmyndigheter verkar tro, förutse vilka som\r\nkommer att fängslas, misshandlas och torteras eller\r\nt.o.m. mördas. Vad är det som får\r\nUtlänningsnämnden, Invandrarverket och Birgit\r\nFriggebo att tro att serbiska myndigheter i Kosova\r\när mer laglydiga, humana eller medmänskliga än\r\nserberna i Bosnien? Serbernas mål också i Kosova\r\när etnisk rensning, och det är endast det faktum att\r\nalbanerna inte själva tagit till vapen som gör att\r\nsituationen där inte är som i Bosnien.</pre><pre>Det är därför självklart att de asylsökande från\r\nKosova känner välgrundad fruktan. Det gäller inte\r\nbara kosovaalbaner i f.d. Jugoslavien, utan även\r\nmänniskor tillhörande minoritetsgrupperna i\r\nSandjak och Vojvodina är utsatta för samma sorts\r\növergrepp på etnisk grund av serberna.</pre><pre>Vi anser att bristerna i bedömningen av asylskälen\r\när ett av grundproblemen som gör att vi har gömda\r\nflyktingar. Vårt krav är fortfarande att\r\nverkställighetsstopp skall införas för asylsökande\r\nfrån Kosova. Vänsterpartiets förslag är också att\r\nåtgärda grundproblemet genom att åstadkomma en\r\nbeslutsprocess värdig ett rättssamhälle.</pre><pre></pre><pre>Vi lägger i vår motion fram förslag om\r\nasylnämnder, muntlig handläggning i större\r\nutsträckning och större samstämmighet mellan vad\r\nregering och riksdag säger i utrikespolitiska frågor.\r\nDet måste vara en större samstämmighet i den\r\nbedömning som Invandrarverket och\r\nUtlänningsnämnden sedan gör av asylsökandes\r\nasylskäl.</pre><pre>När det gäller flyktingbarn föreslog vi att de gömda\r\nflyktingfamiljerna skulle erbjudas en ny\r\nasylprövning, och att samma barnexpertis som\r\ngjorde utredningen åt Socialstyrelsen skulle delta i\r\nden nya asylprövningen. Motiveringen är de brister\r\nsom utredningar och nu även utskottet pekar på,\r\nnämligen att barnens egna flyktingskäl inte har\r\nbeaktats i den utsträckning som borde vara fallet.\r\nOm det uttalade kravet är att skyddsbehovet skall\r\ngälla kan man inte ta till sådana ad hoc-lösningar\r\nsom nu senast</pre><pre>Fru talman! Mycket mer finns naturligtvis att säga\r\nom beslutet i förra veckan, om situationen i\r\nKosova, om Invandrarverkets och\r\nUtlänningsnämndens bedömningar och om svensk\r\nasylprövning. Men tiden är begränsad och frågorna\r\nmånga.</pre><pre>Det finns i detta betänkande en motion från kds\r\nsom jag kände mycket starkt för. Motionären anser\r\natt krigsvägran vid inbördeskrig skall betraktas på\r\nsamma sätt som krigsvägran vid krig mellan\r\nkrigförande länder.</pre><pre>Krigen i f.d. Jugoslavien och inbördeskriget i\r\nTurkiet är två aktuella exempel i Europa där det\r\nfinns en brist både i internationella konventioner\r\noch i vår egen lagstiftning. De gäller inte vägran att\r\ndelta i dödandet av sina egna, som exempelvis de\r\nkurdiska krigsvägrarna i Turkiet, eller vägran att\r\ndelta i etnisk rensning genom övergrepp mot sina\r\nforna grannar, som de serbiska krigsvägrarna från\r\nolika delar av f.d. Jugoslavien. Det framstår som en\r\nbrist att vi i dag inte ens har en uppfattning i den\r\nfrågan.</pre><pre>Jag vill kort lämna en rättelse till vår meningsyttring\r\nbeträffande mom. 3. I brådskan blev yrkandet ett\r\nresultat av motionskravet i en folkpartimotion.\r\nVänsterpartiet liksom kds yrkande är, att om tortyr\r\noch våldtäkt utförs av företrädare för statsmakten\r\nskall det ses som tortyr och utgöra skäl för asyl.</pre><pre>Utskottet anser att motionskraven tillgodoses\r\ngenom vad som står i 8 och 3 kap. utlänningslagen.\r\nVi anser inte att så är fallet. Kap. 8 handlar om\r\nverkställighetshinder för asylsökande som fått\r\navslag, och i kap. 3 nämns inte ens tortyr, och än\r\nmindre våldtäkt, som asylskäl. Vi anser att en\r\nbestämmelse bör införas i lagparagraferna i\r\nutlänningslagen. Vi frågar oss hur\r\nutskottsmajoriteten kan anse att den svenska\r\nlagstiftningen är till fyllest på denna punkt.</pre><pre>I betänkandet behandlas också motionskrav om att\r\nunderlätta för människor som gift sig och inget\r\nhögre önskar än att få leva tillsammans, men där en\r\nrestriktiv praxisbildning för uppehållstillstånd med\r\nanledning av anknytning till en i Sverige bosatt\r\nperson har blivit ett oöverstigligt hinder.</pre><pre>Fortfarande kommer allför många vädjanden från\r\nolyckliga par, trots att utskottet anser att reglerna\r\nnu har ändrats. Jag hoppas att det betänkande vi i\r\ndag behandlar, debatten och det förslag som\r\nutredaren nu har lämnat beaktas av\r\ntillståndsmyndigheterna.</pre><pre>Det framstår som litet absurt att vi skall ha en\r\nmyndighet som med en skriftlig ansökan som\r\nbeslutsunderlag gör bedömningar av ett äktenskaps\r\nseriositet. Man kan ställa sig frågan om vi också\r\nskall ha en sådan myndighetsbedömning av\r\nseriositeten av svenska medborgares äktenskap.\r\nDet kanske behövs, om man tittar på\r\nskilsmässostatistiken, vad vet jag.</pre><pre>Ett motionskrav som Vänsterpartiet har i\r\nbetänkandet handlar om könsstympning av kvinnor\r\noch flickebarn. Världshälsoorganisationen WHO i\r\nGenève beslöt för snart ett år sedan att ta i med\r\nhårdhandskarna mot de gamla seder och\r\ntraditioner som leder till att miljoner flickor varje\r\når utsätts för kvalificerad misshandel och tortyr\r\ngenom könsstympning.</pre><pre>Beslut fattades och en handlingsplan antogs med\r\nstöd av kvinnoorganisationer i ett flertal afrikanska\r\nländer, och Libanon i Mellanöstern var också med.\r\nNyligen besökte en kvinna SIDA här i Sverige och\r\nhöll information som en del av denna\r\nhandlingsplan. Det kanske var några av er som\r\nhade möjlighet att vara där och lyssna på henne.</pre><pre>Vänsterpartiet anser att om en asylsökande anger\r\nsom asylskäl och gör troligt att hon eller hennes\r\nflickebarn riskerar att könsstympas skall detta vara\r\nskäl för asyl.</pre><pre>Om arbetet med frågor om mänskliga rättigheter\r\nskall ha framgång bör initiativ som det som togs i\r\nGenève uppmärksammas och tas på allvar i\r\ndemokratiska länder som exempelvis Sverige.</pre><pre>Fru talman! Min tid för anförandet är slut. Jag står\r\ngivetvis fast vid våra krav i de olika moment som\r\nanges i vår meningsyttring. Men för att spara\r\nkammarens tid yrkar jag endast bifall till\r\nmeningsyttringen vad avser mom.5, 6 och 11. och i\r\növrigt till utskottets hemställan.</pre><pre>Anf. 4  GUSTAF VON ESSEN (m):</pre><pre>Fru talman! Sverige har under en lång tid profilerat\r\nsig som ett land med en generös flykting- och\r\ninvandringspolitik. Inget annat land i Västeuropa\r\nhar i förhållande till folkmängden tagit emot så\r\nmånga asylsökande och givit så många\r\nuppehållstillstånd som Sverige.</pre><pre>Till detta kommer att Sverige är en av de största\r\nbidragsgivarna till FN:s flyktingorgan, UNHCR,\r\noch även till andra internationella organ. Sverige är\r\nockså ett av de länder som mest lojalt ställt militär\r\ntrupp och observatörer till förfogande för\r\nfredsbevarade insatser.</pre><pre>Givetvis kostar allt detta mycket pengar, något som\r\nkänns särskilt påtagligt när statsskulden ökar och\r\nupplåningen är omfattande. Våra moraliska\r\nförpliktelser och vår humanitära tradition bjuder\r\ndock att vi ställer medel till förfogande. Men vi\r\nmåste ständigt pröva effektiviteten av vår politik.\r\nPrioriteringar måste ständigt ske.</pre><pre>Fru talman! UNHCR är FN:s flyktingorgan och\r\ntillmäts stor betydelse i det internationella\r\nflyktingarbetet. UNHCR:s inställning är att\r\nflyktingar i första hand skall repatrieras.\r\nBiståndsinsatser inriktas på att möjliggöra ett\r\nåtervändande. I avvaktan på detta kan\r\nuppehållsmöjligheter anordnas i säkra zoner i\r\nkonfliktområdena eller i första asylland, vanligtvis\r\ngrannlandet, varvid UNHCR ansvarar för att\r\nflyktingläger upprättas och hjälpinsatser kommer\r\nfram.</pre><pre>Om förhållandena så kräver kan tillfälliga\r\nuppehållstillstånd i tredje asylland bli aktuella.\r\nPermanenta uppehållstillstånd i tredje asylland för\r\nstörre flyktinggrupper betraktas uppenbarligen av\r\nUNHCR som ett sistahandsalternativ. Det kan man\r\nju förstå, eftersom världssamfundets hela idé bygger\r\npå att gränser skall vara okränkbara, att\r\nmedborgare i ett land skall kunna leva där i\r\ntrygghet och att flyktingskap är en tillfällig status.\r\nTredje länder skall givetvis inte medverka till att\r\nflyktingskap normaliseras. Etnisk rensning och\r\nliknande företeelser skall inte vara lönsamma.</pre><pre>Regeringen har tillsatt en invandrar- och\r\nflyktingkommitté, som skall se över invandrings-\r\noch flyktinglagstiftningen samt invandrarpolitiken.\r\nEtt mycket stort antal av de motioner som utskottet\r\nhar behandlat rör frågor som kommittén skall\r\nutreda närmare.</pre><pre>Utifrån arbetet där kan man nämna ett antal\r\ngrundbultar, som bör kunna utgöra en framtida\r\nflykting- och invandrarpolitik och som\r\nhuvudsakligen gäller redan i dag. Sverige skall ha\r\nen flykting- och invandrarpolitik som präglas av\r\nbåde humanitet och realism, den skall ha en bred\r\nförankring i det svenska samhället för att\r\nmöjliggöra en positiv acceptans av\r\nflyktinginvandringen samt av kostnaderna som\r\nuppstår.</pre><pre>UNHCR:s policy, som jag tidigare nämnde, ger\r\nenligt min mening en grund för utformningen av vår\r\negen flyktingpolitik.</pre><pre>Vår lagstiftning bör utformas så, att största möjliga\r\nförutsägbarhet kan uppnås. Den asylsökande skall\r\nkunna bedöma sina möjligheter till\r\nuppehållstillstånd utifrån lagstiftningen och dess\r\ntillämpning. Handläggande tjänstemän vid\r\nInvandrarverket och Utlänningsnämnden skall\r\növer tiden kunna ge en likvärdig behandling av de\r\nasylsökande.</pre><pre>Systemet för skyddsbehövande måste ha\r\nkontinuitet och samtidigt vara flexibelt, och det\r\nskall kunna fungera över tiden utan att kullkastas\r\nav politiska händelser, konjunkturer, opinioner,\r\ntillfälliga majoriteter eller liknande. Systemet bör\r\nockså vara enhetligt och anpassat till alla kategorier\r\nav skyddsbehövande.</pre><pre>Lagstiftningen, som i dag huvudsakligen tar sikte\r\npå att reglera förfarandet för enskilda asylsökande,\r\nmåste också anpassas till situationer som kan\r\nuppstå vid massflykt.</pre><pre>En nära samverkan bör också ske med övriga\r\nnordiska länder för att åstadkomma en likartad\r\nbehandling av asylsökande.</pre><pre>Det är, fru talman, inte längre möjligt för ett enskilt\r\nland som Sverige att bedriva en helt egen flykting-\r\noch invandringspolitik. Flyktingrörelser är ett\r\ninternationellt problem, som endast kan hanteras i\r\nsamverkan med andra länder eller organisationer.</pre><pre>EU strävar efter att samordna sin flykting- och\r\ninvandringspolitik. Vid ett inträde i EU får vi ökade\r\nmöjligheter att påverka utformningen av den\r\nframtida politiken där. Våra erfarenheter och vår\r\nhumanitära tradition kan i det sammanhanget\r\nkomma att spela stor roll.</pre><pre>Alltför ofta ses insatser för flyktingar som något\r\nsom pågår innanför Sveriges gränser. Vi måste orka\r\nlyfta blicken och våga diskutera hur flyktingarbetet\r\nblir mest effektivt och når flest människor.\r\nDebatten blir tyvärr ofta alltför präglad av hur vi\r\nhanterar asylprövningen här, hur vi förhåller oss till\r\njust dem som lyckas ta sig hit. De flesta flyktingarna\r\nkommer ju faktiskt inte till vårt land. Med givna\r\nresurser måste mer kunna åstadkommas.</pre><pre>För att belysa dagens något sneda prioriteringar\r\nkan exempelvis nämnas att UNHCR har en budget\r\nsom är ungefär lika stor som Uppsala kommuns för\r\natt bedriva ett så fantastiskt omfattande\r\nflyktingarbete som ändå görs. Sverige lägger å sin\r\nsida ner mångdubbelt fler miljarder på att ta hand\r\nom vår trots allt begränsade flyktinginvandring.</pre><pre>Vårt lands flyktingpolitiska insatser måste därför,\r\nmed givna resurser, i större utsträckning ske\r\nutanför Sveriges gränser och inriktas på att\r\nförebygga att flyktingströmmar uppstår och på\r\ninsatser i närområdena. Det kan gälla både bistånd\r\nför långsiktig utveckling och bistånd vid\r\nkatastrofer. Särskilt bör uppmärksammas insatser\r\nmot miljöförstöring. Kopplingen mellan\r\nbiståndsinsatser och flyktingpolitik måste göras\r\nsynligare och mer konsekvent. En mer\r\nformaliserad samordning på departementsnivå bör\r\ndärför övervägas.</pre><pre>I vårt närområde har Sverige ett särskilt intresse av\r\natt medverka till att utvecklingen i Ryssland och\r\nBaltikum får en positiv inriktning. Avgörande för\r\natt detta skall ske är att en friare handel kan\r\netableras.</pre><pre>Fru talman! Svensk flyktingpolitik har hittills varit\r\ninriktad på bistånd och nödhjälp till\r\nflyktingproducerande länder samt på att ge\r\nuppehållstillstånd till flyktingar som varit\r\nberättigade därtill. Uppehållstillstånd har i\r\nallmänhet givits permanent, och därefter har, med\r\nblandade resultat, en integrering i det svenska\r\nsamhället påbörjats. Asyl har i Sverige i praktiken\r\nkommit att bli en fråga om immigration och\r\nbosättning.</pre><pre>I framtiden måste enligt min mening\r\nskyddsaspekten och återvändandet betonas. Detta\r\nskall gälla såväl för enskilda asylsökande som för\r\nstörre grupper vid massflyktssituationer. Asyl är i\r\nförsta hand en fråga om skydd och trygghet.</pre><pre>I detta sammanhang kan noteras att regeringen\r\ngivit Invandrar- och flyktingkommittén i uppdrag\r\natt göra en bedömning av behovet om en mer\r\nomfattande användning av tillfälliga\r\nskyddsanordningar. För egen del tror jag att ett\r\nsådant behov föreligger. Tillfälliga\r\nuppehållstillstånd bör kunna bli ett normalt inslag i\r\nden svenska flyktingpolitiken.</pre><pre>Stimulanser och insatser av olika slag för frivillig\r\nrepatriering bör också komma till stånd i ökad\r\nomfattning. Även invandrare som hunnit bli\r\nsvenska medborgare skall kunna omfattas av detta.</pre><pre>Under senare tid har diskuterats om praxis i\r\nasylärenden skärpts. Vidare har diskussionen om\r\nflyktingskapet varit intensiv, inte minst kopplat till\r\nsituationen i Kosovo. Tillhörande frågor har\r\ndiskuterats på en utfrågning som utskottet\r\nanordnade.</pre><pre>Regeringen har tillkallat utredare för att få en\r\nbedömning av hur Utlänningsnämndens praxis i\r\nasylärenden har utvecklats. Den slutsats som kan\r\ndras är att tillämpningen i vissa fall kan ha skärpts.\r\nSamtidigt betonas att tillämpningen har blivit mer\r\nenhetlig.</pre><pre>Regeringen har sagt sig vilja finna former för att\r\nmer aktivt kunna påverka asylpraxis. Personligen\r\nanser jag att man bör vara försiktig. Det är av stort\r\nvärde för rättssäkerheten och\r\nlikabehandlingsprincipen om en enhetlig\r\ntillämpning av asylreglerna kan ske, låt vara att\r\nförändringar över tiden kan bli nödvändiga.</pre><pre>Beträffande situationen i Kosovo kan noteras att\r\nregeringen i sitt beslut den 14 april har utgått ifrån\r\natt kosovoalbanerna -- låt vara att undantag finns --\r\ninte är flyktingar som har rätt till skydd.\r\nUppehållstillstånd ges enligt beslutet på\r\nhumanitära grunder. Vid utfrågningen framkom\r\nicke desto mindre att situationen i Kosovo är minst\r\nsagt eländig, med förtryck och trakasserier som\r\nnormala inslag.</pre><pre>Fru talman! Asylprövningshanteringen har under\r\nflera år utsatts för ett mycket stort tryck på grund\r\nav den mycket stora strömmen av asylsökande.\r\nTidsutdräkten har blivit lång och skapat osäkerhet\r\nhos enskilda asylsökande.</pre><pre>Respekten för vår asylprövning har gradvis börjat\r\nurholkas. Ett nej i första instans innebär med\r\nautomatik att en prövning sker hos\r\nUtlänningsnämnden. Ett avslag där ses ändå inte\r\nsom ett nej, utan ny ansökan lämnas in. Ett nej på\r\nny ansökan ses inte heller som ett nej, utan\r\nflyktingarna gömmer sig. Man utgår från att det\r\nförr eller senare skall gå att få ett uppehållstillstånd.</pre><pre>Beslut av administrativ karaktär, som detta ändå\r\ngäller, brukar alltid efterlevas i Sverige -- det finns\r\nen lång tradition. Tjänstemän och anställda på\r\nInvandrarverket, Utlänningsnämnden och hos\r\nPolisen sliter år efter år i enlighet med de lagar och\r\nförordningar som politikerna har skapat.\r\nAvvisningsförfarandet är behäftat med så många\r\nhänsyn att det i praktiken inte fungerar. Polisens\r\nuppgift är i många fall nära nog hopplös.\r\nPolitikerna har ett ansvar för att tillse att det ges\r\nförutsättningar att verkställa fattade beslut. Tyvärr\r\nfinns det brister.</pre><pre>Vid avvisningsbeslut har gömmandet av avvisade\r\nnu kommit att bli snarare regel än undantag. Jag\r\ntycker att detta är ytterst oroande. Det är oroande\r\ndärför att de gömda barnen uppenbarligen far illa.\r\nAtt gömma sig är ett beslut som föräldrarna fattar.\r\nTusentals svenskar med ömmande samveten ställer\r\nupp och skyddar dessa flyktingar. Jag har respekt\r\nför deras motiv, men det är oroande, eftersom\r\ncivilmotstånd i en demokratisk rättsstat alltid är\r\noroande. Ett stort ansvar åvilar både dem som\r\ngömmer sig och dem som gömmer.</pre><pre>Det allra mest oroande är dock att det nu är helt\r\nuppenbart att det lönar sig att överklaga så långt det\r\növer huvud taget går och sedan gömma sig.</pre><pre>Regeringens beslut den 14 april att nu i praktiken\r\nge alla, inklusive de gömda, rätt att stanna måste\r\nses som ett nederlag för alla dem som anser att det\r\när skyddsbehovet som skall utgöra grunden för asyl\r\noch för alla dem som tror på en enhetlig och\r\nkonsekvent utövning av lagstiftningen och på lika\r\nbehandling över tiden. Vår invandrarpolitik orkade\r\ninte stå emot en aktiv opinion.</pre><pre>Men givetvis var regeringens beslut samtidigt en\r\nseger för de barnfamiljer beslutet berörde. Många\r\nav dem har väntat länge på besked. Det var också\r\nen seger för dem som redan erhållit besked och\r\ndärefter gömt sig. Likaså var regeringens beslut en\r\nseger för alla dem som engagerat sig för de\r\nasylsökande genom att gömma dem.\r\nCivilmotståndet lönade sig.</pre><pre>Det fanns enligt min mening fog för att finna ett sätt\r\natt väga in långa handläggningstider i samband med\r\nprövning av uppehållstillstånd. Likaså är nog de\r\nflesta överens om att situationen i Kosovo är av den\r\nart att det känns svårt att återsända barnfamiljer dit\r\njust nu. Men sammantaget, det vill jag gärna\r\nerkänna, förespråkade jag en mer restriktiv\r\nlösning.</pre><pre>Det kommer alltid att vara svårt att göra\r\navvägningar. Å ena sidan finns krav på\r\nlångsiktighet, konsistens, konsekvens och\r\nlikabehandling. Å andra sidan finns krav på ad hoc-\r\nlösningar som grundas på strömningar, opinioner\r\noch politiska bedömningar som med nödvändighet\r\nkan variera över tiden. Det kan inte vara särskilt\r\nlätt att vara invandrarminister.</pre><pre>Fru talman! I utskottet har vi haft, och har alltjämt,\r\nden grundläggande inställningen att försöka bli så\r\neniga som möjligt. Vår ordförande Gullan\r\nLindblad har bidragit till att skapa ett klimat där vi\r\nhar kunnat resonera ihop oss mycket bra. Jag\r\ntycker att det är bra, och jag vill gärna medverka\r\ntill att vi kan fortsätta att ha en sådan tingens\r\nordning. Det är av värde att vi gemensamt försöker\r\nena oss om en humanitär flykting- och\r\ninvandrarpolitik. Vi skall se mer till det som förenar\r\noss än till det som skiljer oss.</pre><pre>Fru talman! I mitt anförande har jag enbart\r\nuppehållit mig vid flykting- och invandrarpolitiken.\r\nHur vi tar hand om de 100 000 nya invandrare vi fått\r\nde senaste två åren kommer vi att få många\r\nanledningar att återkomma till.</pre><pre>Slutligen vill jag säga ett par ord om\r\nreservationerna. Nydemokraternas reservationer\r\ngår jag inte in på. Socialdemokraterna försöker sig\r\npå ett litet klipp i sin reservation. De vill minska\r\nanslaget med 270 miljoner. Jag skulle gärna hänga\r\nmed om jag såg att det var realistiskt, men jag ser\r\ndet nog mera som en luftpastej och ett utslag av\r\nkreativ budgetteknik. Om detta är ett exempel på\r\nSocialdemokraternas sätt att bedriva budgetarbete\r\ntror jag att väljarna i höst har all anledning att oroa\r\nsig.</pre><pre>Fru talman! Jag yrkar bifall till hemställan i\r\nutskottets betänkande och avslag på\r\nreservationerna.</pre><pre>Anf. 5  ARNE JANSSON (nyd) replik:</pre><pre>Fru talman! Gustaf von Essen avslutar med att säga\r\natt han inte går in och kommenterar Ny demokratis\r\nreservationer. Det förstår jag. Jag är glad att kunna\r\nkonstatera att Gustaf von Essen i stort delar hela\r\nNy demokratis flyktingpolitik och den kritik som vi\r\nger regeringen.</pre><pre>Gustaf von Essen säger vidare att regeringens\r\nflykting- och invandrarpolitik skall ha en bred\r\nförankring i det svenska samhället. Då vill jag fråga\r\nGustaf von Essen om Sveriges invandrar- och\r\nflyktingpolitik har en bred förankring i det svenska\r\nsamhället i dag.</pre><pre>Anf. 6  GUSTAF VON ESSEN (m) replik:</pre><pre>Fru talman! Jag tror inte att man skall dra alltför\r\nstora slutsatser av de undersökningar som vi har\r\nsett de senaste åren. Det är helt klart att det finns\r\nen oro och osäkerhet hos det svenska folket när det\r\ngäller flyktinginvandringens storlek.</pre><pre>Men många människor kan vara emot en stor\r\ninvandring och ändå engagera sig med hela sitt\r\nhjärta för enskilda asylsökande. Det gör att dessa\r\nfrågor går in i varandra. Jag tror inte att man kan\r\ndra någon entydig slutsats. Det viktigaste är dock\r\natt vi här i salen förenar oss om en humanitär syn\r\npå invandringen och på de problem som följer av\r\nden. Om man, som Arne Jansson och hans parti,\r\nhela tiden misstänkliggör människor underblåser\r\nman de eventuella stämningar som kan finnas i\r\ndjupet av det svenska samhället.</pre><pre>Anf. 7  ARNE JANSSON (nyd) replik:</pre><pre>Fru talman! Jag ställde en rak fråga till Gustaf von\r\nEssen om regeringens flyktingpolitik har en bred\r\nförankring i det svenska samhället i dag. Jag fick\r\ninget riktigt svar. Det förstår jag. Alla\r\nundersökningar om detta är entydiga.</pre><pre>Nu säger Gustaf von Essen att vi inte skall dra\r\nslutsatser av undersökningar. Vad skall man då dra\r\nslutsatser av? Man måste ju göra undersökningar\r\nför att ha något att bygga på. Man måste ju ha en\r\ngrund att bygga på för att få fram resultaten.</pre><pre>Gustaf von Essen konstaterar vidare att\r\ncivilmotståndet lönar sig. Anser Gustaf von Essen\r\natt Sverige skall bedriva en flykting- och\r\ninvandrarpolitik där civilmotstånd skall löna sig?</pre><pre>Anf. 8  GUSTAF VON ESSEN (m) replik:</pre><pre>Fru talman! I mitt anförande pekade jag på vikten\r\nav att försöka ha långsiktighet och konsekvens i\r\nflyktinglagstiftningen och i dess tillämpning. Jag\r\ntror att det är mycket viktigt. Det är egentligen en\r\nfråga om likabehandling, rättstillämpning och\r\nrättsstaten över huvud taget. Därför måste det\r\nföreligga konsistens och långsiktighet.</pre><pre>Om man hela tiden ändrar eller gör ad hoc-\r\nlösningar utarmas detta och förtroendet för\r\nflyktingpolitiken minskar långsiktigt. På sikt\r\nuppstår det ett misstroende även hos de\r\nhandläggande tjänstemännen och hos det svenska\r\nfolket i allmänhet. Jag vill varna för detta. Det var\r\ndärför jag tog upp det i mitt anförande.</pre><pre>Det är inte samma sak som att man skall ha en\r\ninhuman lagstiftning eller en inhuman tillämpning\r\nav den. Det är mera frågan om att tillämpa den på\r\nett långsiktigt och konsekvent sätt.</pre><pre>Anf. 9  MAUD BJÖRNEMALM (s) replik:</pre><pre>Fru talman! Gustaf von Essen kallade vår\r\nreservation om ersättning till kommunerna för en\r\nluftpastej. Det uttrycket får naturligtvis stå för\r\nGustaf von Essen själv.</pre><pre>Men det kan inte vara okänt för Gustaf von Essen\r\natt den stora omflyttning som sker mellan\r\nkommunerna är ett stort problem. Det är ett stort\r\nekonomiskt problem även för kommunerna. De\r\nhar byggt upp möjligheter att åstadkomma ett bra\r\nmottagande. De har ordnat svenskundervisning,\r\nförskola och platser i skolan. Flyktingarna stannar\r\nen kort tid och flyttar sedan vidare.</pre><pre>Det har skett en decentralisering av\r\nInvandrarverkets organisation. Man har\r\nregionkontor med särskilda handläggare för\r\nkommunerna som lär känna kommunerna. De vet\r\nvad som finns. De måste kunna arbeta effektivare\r\nmed kommunplaceringarna. På så vis kan\r\nkostnaderna minskas. Jag kan inte anse att detta är\r\nen luftpastej. Detta är en realistisk besparing.</pre><pre>Anf. 10  GUSTAF VON ESSEN (m) replik:</pre><pre>Fru talman! Hela konstruktionen är något av de\r\nsvenska planerarnas sätt att fungera. Problemet är\r\nnog större för de kommunala planerarna än vad det\r\när för flyktingarna.</pre><pre>Vi har inte något bosättningstvång. Människor som\r\nfår uppehållstillstånd här måste ju rimligtvis få\r\nbosätta sig där de önskar. Vi kan ju inte tvinga\r\nmänniskor att vara här eller där. Det är en sorts\r\ncentralstyrning och centralplanering som jag\r\ninstinktivt värjer mig emot. Om konstruktionen\r\nbygger på att en fördelning ut till kommunerna skall\r\nske via avtal och centralplanering riskerar vi tyvärr\r\nen del effekter och fenomen som kan innebära\r\nfördyringar.</pre><pre>Låt oss i stället titta på om det finns något\r\nannorlunda och bättre system, där de enskilda\r\ninvandrarna själva får ta ett större ansvar för sin\r\negen anpassning. Man kan ju tänka sig en form av\r\nflyktingpeng eller någonting sådant som följer med\r\ndem och som de själva kan få upphandla sina\r\ntjänster för. Jag tror att hela systemet med\r\ncentralplaneringsmodellen är ineffektivt och\r\nkostsamt.</pre><pre>Anf. 11  MAUD BJÖRNEMALM (s)\r\nreplik:</pre><pre>Fru talman! Det är faktiskt så, Gustaf von Essen,\r\natt flyktingarna själva väljer i vilken utsträckning\r\nde vill bo i respektive kommun. Vad jag menar med\r\nen bättre planering är att handläggarna naturligtvis\r\nmåste prata med flyktingarna och undersöka vilken\r\nbakgrund de har, varifrån de kommer och vilka\r\nönskemål de har för framtiden, för att kunna göra\r\nen bättre planering av deras framtida bosättning.</pre><pre>Jag tror att det visst finns goda förutsättningar för\r\natt göra en sådan bättre planering. Men det är klart\r\natt kan man hitta några andra och effektivare\r\ninstrument för att få människor att vara nöjda med\r\nden första bosättningskommunen, så inte mig\r\nemot.</pre><pre>Anf. 12  BERITH ERIKSSON (v) replik:</pre><pre>Fru talman! Jag instämmer med Gustaf von Essen\r\nom att orsaken till flykten är något som bör\r\nuppmärksammas i större utsträckning, så även\r\nkopplingen mellan bistånd och flyktingpolitik.</pre><pre>Det är nämligen svårt att debattera invandrings-\r\noch flyktingfrågor separat. Man bör sätta in dem i\r\nett större komplex, för annars hamnar man till slut\r\nhelt i den snäva inåtvända debatten som handlar om\r\nkronor och ören och lämnar spelrum för\r\nhyperpopulistiska debattinlägg.</pre><pre>Sedan vill jag ta upp något som Gustaf von Essen\r\nsade när det gäller återvandring. Vi är också av den\r\nuppfattningen att en frivillig återvandring skall\r\nfinnas med i planeringen redan från början, även\r\nför dem som får uppehållstillstånd här. Det handlar\r\nju inte om att vi skall ta hand om människor utan\r\nom att ge skydd åt människor, och vi skall ge dem\r\nmöjligheter att göra rätt för sig. Vi skall möta dem\r\nmed respekt, och vi skall ta till vara deras\r\nkunskaper. Alla de här sakerna har vi faktiskt varit\r\nrätt dåliga på.</pre><pre>Att ta till vara deras kunskaper handlar inte bara\r\nom att i något slags egoistisk aspekt ta till vara\r\nmänniskors kunskap i handelsförbindelser med\r\nandra länder osv. utan även att ta till vara\r\nflyktingars kunskaper just i frågor om bistånd och\r\nmänskliga rättigheter. Där har vi i vår motion ett\r\nkrav om att man skall göra en större undersökning\r\nav vilka möjligheter som\r\ninvandrarorganisationerna har att delta i sådant\r\narbete.</pre><pre>Till sist vill jag bara säga om dem som gömmer och\r\nom dem som har gömt sig att det inte går att\r\nanvända sådana uttryck som ''seger'' och ''att löna\r\nsig''. Det är fel uttryck i sammanhanget, för det är\r\nnog väldigt svårt för oss att förstå vilket oerhört\r\nhögt pris, med skador för resten av livet, som det\r\nhär gömmandet innebär. Jag tycker att vi måste\r\nrespektera att för de flesta av dem handlar det om\r\natt de inte anser sig ha något annat alternativ.</pre><pre>Anf. 13  GUSTAF VON ESSEN (m) replik:</pre><pre>Fru talman! Jag vill bara kommentera ordet seger.\r\n''Seger'' kan i sammanhanget innebära ''framgång''.</pre><pre>Det finns ju två sidor av detta mynt. Det finns å ena\r\nsidan en lång ansträngning och ett engagemang hos\r\ndem som gömmer, och det finns förtvivlan, ångest\r\noch förhoppningar hos dem som är gömda. Detta\r\nhar kunnat vändas till en framgång efter det senaste\r\nbeslutet, och det är jag den förste att gratulera till\r\noch tycka är bra.</pre><pre>Men bristen på långsiktighet, bristen på konsistens,\r\nbristen på likabehandling över tiden och en del\r\nandra saker som jag tog upp i mitt huvudanförande\r\nfinns på myntets baksida. Jag tycker att vi måste\r\nförsöka hantera de här frågorna med viss\r\nlångsiktighet och konsistens.</pre><pre>Det var ungefär vad jag menade. Men jag är den\r\nförste att tycka att de människor som nu har fått\r\nstanna är att gratulera. På så sätt anser jag att det\r\nhar lönat sig för dem att kämpa och också att\r\ngömma sig.</pre><pre>Anf. 14  INGELA MÅRTENSSON (fp):</pre><pre>Fru talman! Vi är många inom Folkpartiet som\r\noroat oss över hur flyktingpolitiken har tillämpats\r\nde senaste åren. De som under många år har\r\nengagerat sig för asylsökande har uppfattningen att\r\ndet har skett en skärpning i tillämpningen som har\r\nlett till att personer avvisats eller utvisats på\r\nupprörande sätt.</pre><pre>Elver Jonsson och Lars Sundin har motionerat om\r\nden praktiska handläggningen av flyktingärenden,\r\noch det kan ses som ett uttryck för den oro som\r\nmånga folkpartister känner över den hårdhet och\r\nbrist på humanitet som präglar\r\nUtlänningsnämndens och Invandrarverkets beslut.</pre><pre>Därför har vi varit väldigt glada över att\r\ninvandrarministern och Folkpartiet har tagit fasta\r\npå den här kritiken och att detta också har lett till\r\nen rad initiativ, bl.a. så att det skall bli möjligt för\r\ninvandrarministern att ändra på praxis när man\r\nmärker att den har blivit för hård.</pre><pre>Sigge Godin har också å Folkpartiets vägnar i ett\r\nsärskilt uttalande påtalat angelägenheten av att\r\nväntetiderna vägs in i asylprövningen. Särskilt\r\nangeläget är det när barn finns inblandade som har\r\nrotat sig i Sverige.</pre><pre>När vi behandlade de här frågorna i utskottet, hade\r\nregeringen aviserat att den skulle komma med en\r\nförordning beträffande väntetidernas betydelse,\r\noch därför reserverade vi oss inte på den punkten,\r\nutan vi tycker att det är ett steg i rätt riktning.</pre><pre>Jag tänker i mitt anförande inte i övrigt gå in på alla\r\nde frågor som finns i betänkandet, utan jag skall\r\nkoncentrera mig på några motioner som jag själv\r\nhar medverkat till och som behandlar framför allt\r\nkvinnors situation. I första fallet gäller det\r\nasylsökande kvinnor som har utsatts för våldtäkt.</pre><pre>Vi har i kammaren vid ett flertal tillfällen\r\ndebatterat förhållandet att våldtagna kvinnor, inte\r\nminst från Kosovo, har sänts tillbaka. När kvinnor\r\nutsätts för våldtäkt i en kris- eller konfliktsituation,\r\ningår det ofta i en systematisk förföljelse av\r\nkvinnor, där man använder våldtäkt som en del i\r\ntortyren och som ett sätt att få kvinnor att ge\r\ninformation om t.ex. deras män eller någon i\r\nfamiljen som engagerat sig politiskt.</pre><pre>Man utnyttjar våldtäkten som ett sätt att skaffa sig\r\ninformation. Det ingår i en krigsstrategi. Då måste\r\ndetta betraktas som tortyr och också ha avgörande\r\nbetydelse för om kvinnorna skall få skydd här i\r\nSverige.</pre><pre>Invandrarverket gör ju bedömningen att man redan\r\nvid första tillfället skall tala om allt som kan vara av\r\nbetydelse för behovet av skydd. Om man inte anger\r\nvid den första utredningen att det har förekommit\r\nen våldtäkt, kan uppgiften senare betraktas som\r\nmindre trovärdig. Men det kan ju finnas mycket\r\nstarka skäl för att kvinnor inte vid första\r\nutredningstillfället, så fort de kommer till Sverige,\r\nkan tala om en så förfärlig upplevelse som en\r\nvåldtäkt måste vara.</pre><pre>Därför måste man väga in i bedömningen att det\r\nkan vara mycket svårt att få kvinnor som har utsatts\r\nför våldtäkt att tala om detta i första vändan. Det\r\nskall kunna vägas in i helheten senare. Det skall\r\ninte vara till men för dem att de inte har sagt det\r\nfrån början. Man måste över huvud taget på ett\r\nbättre sätt uppmärksamma hur våldtäkt används\r\nsom ett sätt att förnedra och förfölja människor.\r\nDet är inte heller bara kvinnor som utsätts för\r\nsexuella övergrepp. Det kanske är ännu svårare för\r\nmän att tala om hur de har blivit utsatta på ett\r\nförnedrande sätt.</pre><pre>Det andra ämne jag vill ta upp i mitt anförande är\r\nanknytningsfallen. Det förekommer många\r\nupprörande fall, inte minst med personer som har\r\nvarit gifta under lång tid och väntar barn eller har\r\nbarn. Den person som skall söka uppehållstillstånd\r\ntvingas göra denna ansökan från utlandet eller helst\r\nfrån hemlandet. Det kan vara personer som av\r\nolika skäl inte vågar åka tillbaka t.ex. till Kosovo,\r\nIran eller Egypten. Det finns många anledningar till\r\natt man inte vågar åka hem och göra sin ansökan\r\ndärifrån.</pre><pre>När det är uppenbart att personerna kommer att få\r\nuppehållstillstånd i Sverige på grund av\r\nanknytning -- de är gifta, har barn osv. -- skall de\r\ninte tvingas att åka så långt bort. Det finns en risk\r\nför att de över huvud taget inte kommer ut därifrån,\r\noch det finns också ekonomiska och känslomässiga\r\nsvårigheter. Det är ganska absurt att de skall\r\nbehöva ge sig av så långt bort.</pre><pre>Birgit Friggebo har tagit initiativ till att se över\r\nmöjligheterna att söka från Sverige just i de fall då\r\ndet är uppenbart att de sökande kommer att få\r\nstanna. Vi har fått vänta väldigt länge på denna\r\nutredning, men såvitt jag förstår är den slutförd.\r\nJag vet inte om den ännu är officiell -- om inte sker\r\ndet just i dagarna. Jag och många med mig hoppas\r\natt utredningen skall leda till ett initiativ från\r\nregeringens sida så att det blir större möjligheter att\r\nsöka från Sverige.</pre><pre>Det är, precis som Berith Eriksson sade förut,\r\nmycket märkligt att en myndighet skall gå in och\r\nbedöma seriositeten i ett äktenskap. Hur skall man\r\nkunna göra det? Här florerar verkligen\r\nmoralismen. Det skall inte vara på det viset. Det\r\nskall inte vara så att man anser att kvinnor är för\r\ngamla för att gifta sig med en yngre man. Sådana\r\nsaker skall över huvud taget inte ha någon\r\nbetydelse i dessa fall.</pre><pre>Det är en annan sak att vi skall vara\r\nuppmärksamma när det gäller skenäktenskap. Men\r\nför den sakens skull skall de grupper som nu\r\ndrabbas mycket hårt och lider mycket av sin\r\nsituation inte drabbas. Det är inte värdigt att vi\r\nbehandlar dessa kvinnor på det viset. I detta fall\r\ngäller det framför allt kvinnor.</pre><pre>Jag hoppas som sagt att man kommer att ta initiativ\r\nsom gör att det blir en bättre tingens ordning i och\r\nmed att utredningen nu är klar.</pre><pre>Ny demokrati säger att man står för svenska folkets\r\nuppfattning och vet precis vad svenska folket\r\ntycker. Jag undrar om de som engagerar sig för\r\nflyktingar -- det är en mycket stor del av den\r\nsvenska befolkningen -- någonsin hör av sig till Ny\r\ndemokrati. Känner Ny demokrati till dem som\r\nupplåter sina hem under lång tid och försöker\r\nhjälpa människor i nöd för att de tycker att\r\nhanteringen av flyktingar är ovärdig? Har ni några\r\nkontakter med de grupperna? Det verkar inte så\r\nnär man hör Arne Jansson.</pre><pre>Anf. 15  ARNE JANSSON (nyd) replik:</pre><pre>Fru talman! Det sista inlägget Ingela Mårtensson\r\ngjorde är ganska anmärkningsvärt. Hon frågade\r\nom de som hjälper flyktingar hör av sig till oss. Ja,\r\ndet är faktiskt mängder som hör av sig till oss. Vi\r\nfår stöd i det vi säger.</pre><pre>Vi gör också något som Ingela Mårtensson tydligen\r\ninte gör. Vi tar lärdom av de undersökningar och\r\nenkäter som görs ute hos svenska folket. Där har\r\nnämligen alla grupper möjlighet att säga vad de\r\ntycker. Detta sammanställs sedan till en helhet där\r\ndet t.ex. redovisas om man är för eller emot eller\r\ntycker något annat. Då får man en ganska god bild\r\nav hur stämningarna är ute hos det svenska folket.\r\nIngen beläggs med munkavle. Alla kan säga vad de\r\ntycker.</pre><pre>Om Ingela Mårtensson tycker att det är fel att\r\nflertalet svenskar är emot Sveriges invandrar- och\r\nflyktingpolitik är det kanske fel på svenska folket.</pre><pre>Anf. 16  INGELA MÅRTENSSON (fp)\r\nreplik:</pre><pre>Fru talman! Jag betvivlar att största delen av\r\nsvenska folket är emot att vi skall ha en human och\r\ngenerös flyktingpolitik i det här landet. Det finns\r\nstora grupper som har ett verkligt patos när det\r\ngäller att engagera sig för flyktingar. Det finns en\r\nallt större växande kritik mot den hårdhet som finns\r\ni flyktingpolitiken i dag. Den talar inte Arne\r\nJansson om alls. Varför gör han inte det? Jo, därför\r\natt han vill föra ut budskapet att alla är emot\r\nflyktingpolitiken och vill att vi skall stänga våra\r\ngränser för flyktingarna. Det finns motioner även\r\nfrån Ny demokrati som går ut på att vi inte skall ta\r\nemot några flyktingar under kommande år.</pre><pre>Jag tycker att Ny demokrati bidrar till att sprida\r\ninformation som inte är riktigt sann. Varför talar ni\r\naldrig om alla dem som verkligen engagerar sig och\r\nsom nu är mycket oroade över situationen? Det\r\nfinns ett mycket större engagemang för att Sverige\r\nskall ta emot och ge skydd till dem som verkligen\r\nbehöver det än vad Arne Jansson tror.</pre><pre>Jag vet inte om Arne Jansson har belägg för att\r\nantalet personer med negativ inställning till\r\ninvandrare och flyktingar skulle ha ökat under den\r\nsenaste tiden.</pre><pre>Anf. 17  ARNE JANSSON (nyd) replik:</pre><pre>Fru talman! Jag förstår av Ingela Mårtenssons\r\ninlägg att hon inte hörde mitt anförande. Det är\r\nnämligen så att vi förespråkar en mycket human\r\nflyktingpolitik. Det har vi alltid gjort. Men vi säger\r\natt den flyktingpolitik som regeringen bedriver i\r\ndag är inhuman. Den är definitivt fel. Fler och fler\r\ntar faktiskt avstånd från den. Man kan verkligen\r\ngöra human flyktingpolitik på ett annat sätt.</pre><pre>Ingela Mårtensson försöker framföra att Ny\r\ndemokrati bidrar till att sprida fel information\r\nangående flyktingpolitiken. Skillnaden mellan\r\npolitiker och vanliga människor är ganska\r\nfantastisk. Om man lägger fram faktum om hur det\r\när -- siffror från undersökningar -- sprider man fel\r\ninformation! Man måste ju ha resultat från\r\nundersökningar för att kunna basera underlagen\r\nför kommande beslut på något. Skall vi förkasta\r\nalla undersökningar? Skall vi förkasta alla enkäter?</pre><pre>Sverige är ett fritt land. Här har vi rätt att säga och\r\ntycka vad vi vill. Det finns olika institut som gör\r\ngallupundersökningar för att ta reda på hur trenden\r\när i Sverige. Alla kan säga vad de tycker.</pre><pre>Den grupp som Ingela Mårtensson företräder är\r\ntydligen fantastiskt stor. Det är i så fall jättebra.\r\nMen varför kommer den inte till tals? Varför säger\r\nman inte att man tycker att politiken är jättebra i\r\nundersökningarna?</pre><pre>Anf. 18  INGELA MÅRTENSSON (fp)\r\nreplik:</pre><pre>Fru talman! Jag har alls ingenting emot\r\nundersökningar. Jag tycker att det är bra om man\r\nvetenskapligt kan bevisa något. Men faktum är ju\r\natt Ny demokrati svänger sig med en massa siffror\r\nsom inte är riktiga i debatter och ute på gator och\r\ntorg. Dessutom påstår en av ideologerna att\r\nsvenskarna kommer att vara i minoritet i Sverige år\r\n2056. Vad är det för vetenskap om jag får fråga? Jag\r\ntycker inte att det är värdigt att skrämma folk på\r\ndet här viset i en demokrati.</pre><pre>Jag tycker inte heller att ledamöter från Sveriges\r\nriksdag skall gå ut på ett sådant sätt. Den\r\nnuvarande partiledaren -- eller vad det heter -- i Ny\r\ndemokrati har själv uttryckt just att svenskarna\r\nkommer att vara i minoritet år 2056. Hur kan man\r\nveta det?</pre><pre>Anf. 19  LENA BOSTRÖM (s):</pre><pre>Fru talman! När man lyssnar på de kritiska rösterna\r\nom flyktingar får man lätt den uppfattningen att\r\nSverige enbart är ett invandrarland, som mycket\r\ngeneröst tar emot flyktingar i stora mängder. Men\r\nfaktum är ju att Sverige sett över en längre tid är\r\nstörre som utvandrarland. Om vi går så långt\r\ntillbaka som till mitten på 1800-talet, finner vi att\r\n2,4 miljoner svenskar har utvandrat till andra\r\nländer medan 2,2 miljoner har invandrat till vårt\r\nland. Vi glömmer när vi diskuterar flyktingfrågor\r\nlätt att fler svenskar har utvandrat än flyktingar har\r\ninvandrat till oss.</pre><pre>Eftersom jag är ledamot av Utlänningsnämnden\r\nhar jag med stort intresse läst de motioner och\r\nutskottssynpunkter som berört\r\nUtlänningsnämndens verksamhet. Visst finns det\r\nanledning att, som utskottet framhåller, löpande\r\növerväga förändringar av arbetsformer och\r\narbetsrutiner. Som det hitintills har fungerat har\r\nnämndens ledamöter haft alldeles för liten tid att\r\nsätta sig in i de olika ärendena. Jag anser detta\r\nfaktum och även det förhållandet att vi aldrig får\r\nträffa de asylsökande vara djupt otillfredsställande.</pre><pre>Man måste betrakta handläggningen som en form\r\nav rättegång, och under sådana förhållanden måste\r\nman ifrågasätta rättssäkerheten vid\r\nhandläggningen av ärendena. Nu har det aviserats\r\nmöjligheter för ledamöterna att dagen före\r\närendenas handläggning få möjlighet att ta del av\r\nansökningarna och få en bättre kunskap om de\r\naktuella ärendena. Jag ser verkligen fram emot\r\ndetta. Jag hoppas att de rutinerna genomförs\r\nsnarast.</pre><pre>Ledamöternas kunskaper om de länder dit\r\nflyktingarna sänds tillbaka och om vad som händer\r\nmed dessa flyktingar är också mycket dåliga. Vi\r\nmåste få bättre möjligheter att få kunskap om de\r\nländer som det handlar om. Vi måste också få\r\nstörre garantier för att det inte händer något med\r\nde flyktingar som vi avvisar från Sverige.</pre><pre>Av alla de uppdrag jag innehaft under min snart 25-\r\nåriga politiska verksamhet är uppdraget i\r\nUtlänningsnämnden ett av de allra svåraste. Jag går\r\nofta från nämndens sammanträden med stor\r\nosäkerhet och tvivel huruvida beslutet verkligen\r\nblev det rätta. Det är ju människor det handlar om,\r\noch bakom varje ärende finns många gånger stor\r\ntragik och mänskligt elände. Nog tycker jag att den\r\nmöjlighet som utlänningslagens humanitära\r\nparagraf ger kunde användas oftare än vad som\r\nsker nu.</pre><pre>Låt mig till sist hoppas att den skrift om flyktingar\r\nsom Kulturdepartementet utgivit får en mycket stor\r\nspridning, så att kunskapen om flyktingpolitiken\r\nblir mera utbredd och kan eliminera de värsta\r\navarterna av flyktinghat och fördomar.</pre><pre>Till nydemokraterna vill jag säga att ni starkt har\r\nbidragit till den negativa syn på flyktingar som finns\r\ni dag. Jag vill säga till er: Vet hut, vet sjufalt hut!\r\nDet handlar faktiskt om människor, och om ni inte\r\nhar upptäckt det tidigare är det på tiden att ni\r\nbörjar göra det. Det är en dubbelmoral som ni ger\r\nuttryck för när ni från denna talarstol påstår att er\r\nflyktingpolitik är human. Det stämmer inte med\r\nhur ni i verkligheten agerar.</pre><pre>Ni talar bara om kronor och ören. Vi bor faktiskt i\r\nett land där vi dricker sprit och äter chips och\r\ngodsaker för större belopp än vad flyktingpolitiken\r\nkostar. Vi har råd att hjälpa de här människorna.\r\nVarför angriper ni aldrig de här företeelserna? Det\r\när ni som har legaliserat flyktinghatet i vårt land,\r\noch det kommer ni inte ifrån, vilka vackra ord ni än\r\nanvänder.</pre><pre>Anf. 20  ARNE JANSSON (nyd) replik:</pre><pre>Fru talman! Det är ganska fantastiskt, Lena\r\nBoström, hur begränsat man kan se på saker och\r\nting. Man menar att vi har bidragit till flyktinghatet\r\nnär vi har bringat fakta i dagen. Verkligheten är\r\nibland tyvärr ganska skrämmande.</pre><pre>Vi har råd, säger Lena Boström. I finansdebatten\r\nhar bl.a. socialdemokraterna riktat en ganska\r\nintensiv kritik mot regeringen på grund av det\r\nökade budgetunderskottet. Ni har talat väldigt\r\nmycket om pengar och ekonomi och fört fram att vi\r\nmåste göra något åt förhållandena. Lena Boström\r\nkanske inte talar för partiet utan för sig själv, men\r\nnog ligger det något i att ett land är tvingat att tänka\r\npå ekonomin. Man måste se till helheten och kan\r\ninte isolera vissa små företeelser och säga att vi inte\r\nbryr oss om dem. Ett land måste byggas på en\r\nekonomisk grund.</pre><pre>Anf. 21  LENA BOSTRÖM (s) replik:</pre><pre>Fru talman! Jag är mycket väl medveten om landets\r\nekonomi, och jag står fullständigt bakom de\r\nsynpunkter som partiet har fört fram på det\r\nområdet. Men det handlar här om solidaritet, och\r\npartiet vill visa en solidaritet med flyktingarna. Vi\r\nmåste faktiskt inse att vi inte lever isolerade från\r\nden övriga världen. Vi måste hjälpa de arma\r\nmänniskor som flyr för sina liv och behöver skydd\r\noch hjälp i Sverige.</pre><pre>Vi diskuterar gärna hur hjälpen till flyktingar\r\nekonomiskt skall utformas, men dra inte alltid fram\r\natt det första som vi skall angripa och pruta på är\r\nflyktingpolitiken! Det finns säkert andra saker som\r\nligger närmare till hands att angripa, men jag\r\nhävdar bestämt att Ny demokrati aldrig har följt en\r\nsådan linje.</pre><pre>Anf. 22  ARNE JANSSON (nyd) replik:</pre><pre>Fru talman! Vårt debattämne är flyktingpolitiken,\r\noch vi talar just nu inte om något annat. Om Lena\r\nBoström tycker att regeringens flyktingpolitik av i\r\ndag är hundraprocentigt perfekt och inte går att\r\nförbättra, tycker jag att hon har en ganska\r\nfantastisk utgångspunkt. Det skulle inte finns\r\nnågonting som kan göras bättre.</pre><pre>Anf. 23  LENA BOSTRÖM (s) replik:</pre><pre>Fru talman! Jag är säker på att flyktingpolitiken kan\r\nförbättras, men jag är inte alls inne på den linje som\r\njag uppfattar att Ny demokrati har i den frågan.\r\nVad ni hela tiden är ute efter, vilket framgår av era\r\nförslag, är att pruta på alla anslag till\r\nflyktingpolitiken. Jag kan diskutera möjligheter att\r\nhitta andra lösningar, men man kan inte blunda för\r\natt arbetet måste få kosta pengar. Ni diskuterar hela\r\ntiden kronor och ören men talar aldrig om vilka\r\nbehov som ligger bakom verksamheten.</pre><pre>Anf. 24  STEN ANDERSSON i Malmö (m):</pre><pre>Fru talman! Låt mig först säga att rubriken över\r\ndetta betänkande, ''Invandrar- och\r\nflyktingpolitiken'', är något egendomlig. Vi har i\r\nSverige i dag ingen invandrarpolitik. Det är i stort\r\nsett stängt för alla som vill komma hit till Sverige\r\noch arbeta. Det lär inte bli aktuellt att ta emot\r\nsådana förrän vi blir medlemmar i den europeiska\r\nunionen. Vad det handlar om är den flyktingpolitik\r\nsom vi bedriver i vårt land. Även om det kan låta\r\nhårt vill jag, fru talman, påstå att den flyktingpolitik\r\nsom Sverige bedriver i dag, jämfört med den som\r\nbedrivs i övriga länder i Europa, är på väg att bli en\r\nkatastrof.</pre><pre>Skulden för det är inte bara denna regerings, utan\r\ndet har länge varit så. I december 1989 beslutade\r\nden dåvarande regeringen att man skulle skärpa\r\nasyllagstiftningen. Moderata samlingspartiet och\r\nCenterpartiet tillstyrkte det beslutet medan\r\nFolkpartiet, Vänsterpartiet och Miljöpartiet\r\nkritiserade det kraftigt. Efter valet 1991 gick man\r\ntillbaka till de närmast kaotiska förhållanden som\r\nrådde före decemberbeslutet 1989, och det är inte\r\nbättre i dag.</pre><pre>Vi har här många gånger hört att man önskar och\r\nämnar åstadkomma kortare handläggningstider.\r\nAlla invandrarministrar har sagt detta sedan jag\r\nkommit in i riksdagen 1983, men ingen har ännu\r\nlyckats med detta.</pre><pre></pre><pre>Låt mig bara hoppas att någon, någon gång,\r\nkommer att lyckas.</pre><pre>Det har i dag talats om att vår asylpolitik är dåligt\r\nförankrad hos majoriteten av svenska folket. Även\r\nom man kan tolka resultaten av opinionsmätningar\r\npå olika vis, är nog den samlade uppfattningen att\r\npolitikens förankring hos dem som utser oss att\r\nrepresentera dem i denna kammare kunde ha varit\r\nbättre.</pre><pre>Det är ett uppenbart faktum att det bara är en liten\r\nminoritet av dem som i dag beviljas\r\nuppehållstillstånd i Sverige som är politiska\r\nflyktingar enligt konventionen. Den övervägande\r\nmajoriteten har fått lov att stanna här av\r\nhumanitära skäl.</pre><pre>Det kan låta vackert, men vi skall veta att det finns\r\nmiljontals människor utanför Sverige som lever\r\nunder mycket sämre villkor än de människor som vi\r\nhar tillåtit stanna här av humanitära skäl. Men\r\ndessa människor har inte haft pengar, kontakter\r\neller andra resurser för att kunna ta sig hit.</pre><pre>Jag håller med dem som säger att dagens asylpolitk\r\nstrider mot den uppfattning som majoriteten av\r\nsvenska folket har. I slutändan skapar det en\r\nmisstro mot demokratin; om medborgarna i en\r\ndemokrati märker att större delen av politikerna\r\nagerar på ett sätt som majoriteten av väljarna anser\r\nvara fel, blir effekten självfallet ett minskat\r\nförtroende för demokratin som politiskt system.</pre><pre>Något som också är egendomligt i dagens\r\nasylpolitik är att ett stort antal människor utan pass\r\neller andra identitetshandlingar erhåller tillstånd\r\natt stanna i Sverige. Herr talman! Om en människa\r\nflyr för sitt liv eller för sin uppfattning, måste lämna\r\nhus och hem snabbt, fly över en gräns och gömma\r\nsig för att komma in i ett land, så förstår jag att den\r\npersonen inte kan ha skaffat de handlingar som\r\nkanske krävs.</pre><pre>Men majoriteten av människorna har passerat ett\r\nantal länder och visat biljetter, pass och ID-\r\nhandlingar. Och så plötsligt, när de kommer till\r\nSverige, är dessa handlingar puts väck! Det är inte\r\nsvårt att förstå varför.</pre><pre>I går fick vi en broschyr från Invandrarverket som\r\nskall förklara saken för svenska folket. Det är\r\nmodernt att förklara för svenska folket -- de\r\nbegriper ju inte själva hur det står till med\r\ninvandrings- och asylpolitiken. Även i detta fall\r\nblandar man samman just invandring och\r\nasylpolitik.</pre><pre>Strax före mig hörde vi en talare som berättade att\r\nvi faktiskt hade en positiv utvandring från Sverige,\r\nom man räknade sedan 1850-talet. Det är mycket\r\nmöjligt, men det är två helt skilda saker. De som\r\nlämnade Sverige i slutet av 1800-talet och början av\r\n1900-talet var människor som var välkomna. Det\r\nfanns möjligheter för dem att klara sig i t.ex. USA,\r\ndit huvuddelen av dem åkte. Men de fick ingen\r\nhjälp. De fick klara sig själva. De belastade alltså\r\ninte det land som de kom till. Att gå ända tillbaka\r\ntill 1850-talet för att rättfärdiga dagens asylpolitik\r\när att sänka argumentationsnivån ganska djupt.</pre><pre>Tyvärr -- det är bara att konstatera -- har vi i dag en\r\nmycket besvärlig ekonomisk situation. Jag tror inte\r\natt någon levande människa i Sverige i dag kan\r\nminnas en sämre ekonomisk situation än den som\r\nvi nu befinner oss i. Den beror på att Sverige är ett\r\nlitet land. Vi har tidigare levt över våra tillgångar,\r\noch när nu våra möjligheter att producera minskar\r\ninnebär det att också människors ekonomiska\r\nförutsättningar försämras.</pre><pre>Vi har en hög arbetslöshet, och i den här\r\nförsamlingen tvingas vi ofta -- och det kan ingen\r\nkritisera -- besluta om neddragningar som enskilda\r\nmänniskor upplever som mycket smärtsamma. Jag\r\nkan förstå de människor som kritiserar politikerna\r\nför de neddragningar som drabbar den enskilda\r\nmänniskan personligen.</pre><pre>Men, herr talman, när det gäller asylpolitiken\r\nverkar det inte som om källorna sinar, åtminstone\r\ninte om man jämför med den asylpolitik som\r\nbedrivs av majoriteten av övriga länder ute i\r\nEuropa.</pre><pre>Jag vet att det finns lediga bostäder i en del\r\nkommuner. Fastighetsägare tar gärna emot\r\nhyresgäster, och det är kommunen, staten,\r\nskattebetalarna som betalar hyran i första hand,\r\ninte hyresgästerna. Snart kommer vi att få en\r\nstigande efterfrågan, och då kommer svenska\r\nungdomar att efterfråga bostäder som i det läget\r\nkanske inte längre finns.</pre><pre>Herr talman! Jag har talat tidigare om\r\ndubbelmoral. Representanter för små kommuner\r\nberömmer sig av att de tar sitt ansvar, till skillnad\r\nfrån t.ex. Vellinge kommun i Skåne. Men de vet att\r\ndet inte dröjer mer än en månad sedan flyktingarna\r\nhar beviljats asyl och tillstånd att stanna i någon av\r\nde små kommunerna förrän de försvinner därifrån\r\noch kommer till Stockholm, Göteborg och Malmö\r\noch belastar dessa städers budgetar oerhört hårt.</pre><pre>Jag vet att det står i socialtjänstlagen att den som\r\nhar rätt att uppehålla sig i Sverige har rätt att\r\nuppehålla sig var som helst i landet och bli försörjd\r\ndär. Men jag tycker faktiskt -- och jag tror att det\r\nkravet är förankrat -- att det vore rätt att en person\r\nsom har sökt skydd i Sverige på grund av förföljelse\r\ni sitt hemland och fått asyl skulle stanna i den\r\nkommun som accepterats -- i alla fall tills han eller\r\nhon får ett arbete och kan flytta till någon annan\r\nkommun.</pre><pre>Det är väl känt att vi får beröm och medaljer av\r\nandra länder för vår generösa flyktingpolitik. Men\r\nvi skall inte glömma att fråga vad de länder som\r\nberömmer oss gör i dag. De stänger sina gränser\r\noch skärper sin lagstiftning! Tanken kan ju komma\r\növer en att de kanske berömmer Sverige för att\r\nflyktingströmmarna skall riktas hitåt, medan de\r\nsjälva försvårar för samma personer att söka asyl\r\ndär.</pre><pre>Vi sänder ut signaler som skiljer sig helt från\r\nsignaler i övriga Europa. Om utredningstiden kan\r\nväntas ta mer än fyra månader skall man kunna\r\nlönearbeta i Sverige. Det gäller inte i övriga länder i\r\nEuropa. Man skall kunna bo utanför förläggningen\r\nunder utredningstiden. Detta gäller inte heller i\r\nmajoriteten av Europas länder. Men i Sverige har\r\nvi råd och resurser att sända ut sådana här signaler.</pre><pre>I juni i fjol, för tio månader sedan, beviljades\r\n40 000 bosnier permanent uppehållstillstånd.\r\nMotivet var då att situationen var besvärlig eller att\r\nläget var besvärligt i deras hemland. Några dagar\r\nsenare skulle människor som kom från samma land\r\nha visum för att komma till Sverige. Det är inte helt\r\nkonsekvent. Skälet till att man sade att de skulle ha\r\nvisum var att kapacitetstaket var nått: De kunde\r\ninte få ett värdigt mottagande.</pre><pre>Nyligen har vi beviljat 2 000 somalier permanent\r\nuppehållstillstånd, trots att val snart skall hållas i\r\nSomalia och trots att stora delar av landet betraktas\r\nsom säkra av FN i dag. Men då hade vi bråttom att\r\nbevilja dessa personer permanent\r\nuppehållstillstånd.</pre><pre>Nyligen har vi också -- utan att riksdagen har fått\r\nsäga ett smack -- beviljat 20 000 kosovoalbaner,\r\nplus eventuella anhöriga, tillstånd att stanna för\r\nevigt i Sverige.</pre><pre>Jag förstår att människor tycker att det är konstigt\r\natt vi i riksdagen slåss och för intensiva debatter om\r\nett fåtal miljoner ibland, och att regeringen sedan\r\nfattar beslut om miljardbelopp som i många fall\r\nraserar besparingarna. Jag påstår inte att\r\nregeringen har handlat i strid med gällande regler,\r\nmen jag kan bestämt hävda att många människor\r\ntycker att detta handlingssätt är något egendomligt.</pre><pre>Jag noterar också att ledande jurister inom\r\nInvandrarverket är mycket kritiska mot det senaste\r\nbeslutet om kosovoalbanerna och t.o.m. hävdar att\r\ndet strider mot svensk lagstiftning. Men det blir en\r\nmatch mellan Invandrarverkets jurister och\r\nregeringen framöver.</pre><pre>En del av dem som har gömt sig i Sverige, därför\r\natt de inte har accepterat att deras skäl inte har varit\r\ntunga nog, skall nu kunna få sin ansökan omprövad\r\noch kunna få stanna här. Vi kan alltså notera att de\r\nsom inte har följt svensk lagstiftning i en del fall kan\r\npremieras. Då borde logiken vara den, att även den\r\nfamilj som har följt svensk lagstiftning, lämnat\r\nlandet och åkt tillbaka skall ha rätt att komma hit\r\noch söka asyl en gång till -- om det skall vara någon\r\nkonsekvens i politiken.</pre><pre>Man talar även nu om att asylsökande skall kunna\r\nutvisas om de begår vissa brott. Men enligt\r\ngårdagens tidningar skall taket vara högre för vissa\r\ngrupper och lägre för andra grupper. Nu är det bara\r\nså, att ingen kan utvisa den person som har fått\r\ntillstånd att stanna i Sverige, baserat på att han eller\r\nhon är politisk flykting -- det innebär att man är\r\nförföljd och riskerar liv och lem i hemlandet. Man\r\nkan ju bara utvisa de människor som har fått stanna\r\nhär av humanitära skäl. Det borde göras litet\r\ntydligare.</pre><pre>Vad skall vi då göra i stället? Jag vet att det förvisso\r\när lätt att klaga och kritisera. Men det är min\r\nbestämda uppfattning att vi bör följa den\r\nrekommendation som har kommit från UNHCR,\r\nsom säger att man skall satsa på att asylsökande\r\nskall kunna återvända till sina länder. Det gör\r\nmånga länder i Europa i dag. De beviljar alltså inte\r\npermanenta uppehållstillstånd i den omfattning\r\nsom vi gör i Sverige och som vi anser oss ha råd att\r\ngöra.</pre><pre>Herr talman! Fattigdom och dåliga sociala\r\nförhållanden kan inte vara skäl för att få komma hit\r\noch för evigt bosätta sig i Sverige. Majoriteten har\r\nåberopat just sådana skäl. Så är det tyvärr i dag,\r\nmen vi har inte pengar till det. Det finns tyvärr\r\nhundratals miljoner människor runt om i världen\r\nsom lever under förhållanden som vi här i Sverige\r\nsvårligen kan tänka oss. Om vi skall föra en\r\nflyktingpolitik som ger korrekta signaler, som\r\nskapar respekt och tilltro i omvärlden, måste vi se\r\ntill att uppehållstillstånden i huvudsak baseras på\r\nkonventionsskäl och ingenting annat.</pre><pre>Svensk flyktingpolitik har fått den effekten att\r\nmånga människor som i dag är välutbildade eller\r\nrelativt välutbildade och som bor i länder där\r\nekonomin och de sociala förhållandena är dåliga,\r\nlämnar sina länder och söker sig till Sverige. Det\r\ninnebär att vi med vår asylpolitik dränerar de\r\nfattiga länderna, som så väl behöver sina utbildade\r\nför att kunna skapa en framtid åt de många\r\nmänniskor i dessa länder som i dag inte ser någon\r\nsom helst ljusning i tillvaron.</pre><pre>Anf. 25  TREDJE VICE TALMANNEN:</pre><pre>För kammarens planering är det en klar fördel om\r\nde ärade talarna håller sig någorlunda inom de\r\nangivna tidsramarna på talarlistan.</pre><pre>Anf. 26  FANNY RIZELL (kds):</pre><pre>Herr talman! Flyktingpolitik är svårt -- och det är\r\nnog inte lätt att vara flykting heller. Jag är mycket\r\nglad och tacksam att jag är född -- utan egen\r\nförskyllan -- i ett fritt och fredligt land, och därför\r\nkänner jag en viss generositet mot flyktingar.</pre><pre>I detta betänkande behandlas många olika\r\nområden av invandrar- och flyktingpolitiken, bl.a.\r\nden första tillståndsprövningen vid ny anknytning.\r\nDen frågan har tagits upp i motioner från bl.a. kds.</pre><pre>Vi anser att det är rimligt att det blir en\r\nuppmjukning av möjligheterna att söka\r\nuppehållstillstånd under vistelsen i Sverige. Det bör\r\nvara möjligt för en utländsk medborgare att söka\r\nuppehållstillstånd utan att först lämna Sverige, om\r\ndet inte råder tvivel om att vederbörande kommer\r\natt beviljas uppehållstillstånd. Utredning pågår,\r\noch ett betänkande förväntas inom kort.</pre><pre>Kvinnors utsatthet vid sexuella övergrepp lyfts\r\nfram. Utskottet påpekar att det förhållandet att en\r\nasylsökande inte redan från början redovisar att\r\nsexuella övergrepp har skett inte får anses förringa\r\nuppgifternas värde, när de lämnas i ett senare skede\r\nav ärendehanteringen. Utskottet har initierat en\r\ngranskning av Utlänningsnämndens verksamhet,\r\nbl.a. efter en motion från kds.</pre><pre>Situationen i Kosovo är mycket besvärlig och inger\r\nfarhågor. Vid socialförsäkringsutskottets offentliga\r\nutfrågning den 29 mars framkom att situationen är\r\noacceptabel. Albanerna trakasseras ständigt av\r\nserbiska myndigheter. De demokratiska\r\ninstitutionerna fungerar inte på ett acceptabelt sätt.\r\nBrott mot de mänskliga rättigheterna har\r\nrapporterats och rapporteras ständigt. Läget\r\nförsämras successivt.</pre><pre>Det som också oroar är svårigheten att få\r\ninformation om hur situationen utvecklas, detta på\r\ngrund av att olika observatörer inte beviljas\r\ntillträde till området.</pre><pre>ESK har sedan sommaren 1993 ingen\r\nrepresentation i Kosovo. Amnesty International\r\nhar utvisats. UNHCR har endast tre personer i\r\nKosovo, och de tvingas hålla en mycket låg profil.</pre><pre>Statens invandrarverk och Utlänningsnämnden har\r\ntidigare besökt området och planerar sedan länge\r\nen gemensam resa. De har inte lyckats få visum för\r\ninresa.</pre><pre>Praxisutredningen har nu avlämnat sitt\r\nbetänkande. Vid sin granskning av asylärenden har\r\nden funnit att det förefaller som om man vid\r\nbedömningen av asylsökande från f.d. Jugoslavien\r\nbörjat använda det s.k. inre-flykt-alternativet på ett\r\nsätt som inte skett tidigare.</pre><pre>Enligt utredningens uppfattning är det en\r\nutveckling som innebär inskränkning av de\r\nmöjligheter som tidigare fanns, att få\r\nuppehållstillstånd av humanitära skäl. Utredningen\r\nanger att s.k. inre flykt numera används generellt i\r\ndenna krigssituation på ett sofistikerat sätt.</pre><pre>Flera länder i Europa verkställer inte utvisningar\r\ntill Kosovo. UNHCR har framfört önskemål om att\r\nsamtliga regeringar i Europa tillfälligt borde införa\r\nett verkställighetsstopp.</pre><pre>I förra veckan nåddes vi av information att en\r\nalbansk man avlidit efter misshandel. Familjen\r\nutvisades från Sverige i höstas. Mannen fängslades\r\nvid upprepade tillfällen. Vid senaste omgången\r\nmisshandlades han så svårt att han blev\r\nsängliggande och senare avled. Familjens värsta\r\nfarhågor inför hemresan besannades. Även om\r\ndetta skulle vara ett enstaka fall, är det ett fall för\r\nmycket.</pre><pre>Enligt min mening är situationen i Kosovo sådan att\r\nett verkställighetsstopp borde införas, i enlighet\r\nmed svensk lagstiftning. Kds har skrivit två\r\nsärskilda yttranden till betänkandet, dels om\r\nKosovo, dels om gömda flyktingar och\r\nflyktingbarnens situation.</pre><pre>Regeringen har fattat beslut angående barnfamiljer\r\nsom varit här länge. Jag antar att meningen var att\r\nalla skulle få en chans till ny prövning. Det har nått\r\nmig att polisen verkställer utvisningar ändå, ifall ny\r\nansökan inte lämnats in. När advokaten då har fyra\r\nveckors väntetid, kan mycket hinna hända. Det var\r\ntydligen förhastat när man trodde att alla gömda\r\nflyktingar tryggt skulle kunna komma ut i vårsolen.</pre><pre>Det finns dessutom ett antal -- hur många vet\r\ningen -- gömda flyktingar som inte omfattas av\r\nregeringens beslut. Deras rädsla är påtaglig. De har\r\nuppfattat situationen så att de inte har något annat\r\nalternativ. Jag tror inte att de fattat sitt beslut\r\nlättvindigt.</pre><pre>Varken den asylsökande eller de svenskar som\r\nhjälper dem orkar hur länge som helst. Jag anser att\r\nman måste söka en human lösning på även deras\r\nproblem.</pre><pre>Anf. 27  CLAUS ZAAR (nyd):</pre><pre>Herr talman! Här i kammaren har det i dag sagts att\r\nSverige skall ha en flyktingpolitik som har\r\nförankring hos en majoritet av de svenska\r\nmedborgarna. Den nuvarande, folkpartistyrda\r\npolitiken -- som också är regeringens -- saknar stöd\r\nbland medborgarna.</pre><pre>Men detta är inte något som gäller bara den svenska\r\npolitiken. Det gäller även flyktingpolitiken ute i\r\nEuropa; den saknar stöd bland medborgarna -- det\r\nvisar undersökningar. Faktum är att den endast\r\nstöds av särintressen, som bl.a. tjänar pengar på\r\nden flyktingpolitik som bedrivs.</pre><pre>Det saknas fortfarande en ekonomisk analys av\r\nsvensk flyktingpolitik. Här i Sverige har\r\nuppehållstillstånd givits permanent när andra\r\nländer har valt andra lösningar. Jag tänker då\r\nnärmast på Danmark. Asyl är ju det lösenord som\r\nbehövs när man kommer till den svenska gränsen\r\neller väljer att ge sig till känna när man väl har\r\nkommit in i landet, ofta genom\r\nmänniskosmuggling.</pre><pre>Det verkliga behovet av asyl kommer i skymundan.\r\nDet finns så mycket starka ekonomiska intressen i\r\nflyktingpolitiken. Dessa intressen har inte alltid\r\navsikter som gagnar vare sig svensk ekonomi,\r\nSverige, eller de svenska medborgarna.</pre><pre>Genom sitt beslut den 14 april detta år har\r\nregeringen ytterligare spätt på det politikerförakt\r\nsom finns när det gäller flyktingpolitiken. Man\r\ngjorde i stort sett samma sak för ett år sedan -- den\r\n21 juni 1993. Kort efter det att riksdagen\r\nhemförlovats fattade regeringen ett principbeslut\r\nsom innebar att så gott som alla de 40 000\r\nasylsökande bosnierna fick permanent\r\nuppehållstillstånd.</pre><pre>Danmark valde då en förnuftigare väg: Man gav ett\r\ntillfälligt uppehållstillstånd och byggde upp\r\nlandsbyar där de asylsökande från Bosnien dels fick\r\nundervisning på sitt eget språk, dels fick ha sin egen\r\nkultur -- för att senare kunna repatrieras, dvs. ha\r\nmöjlighet att återvända; avsikten var t.o.m. att man\r\nskulle ta med de hus man har byggt upp.</pre><pre>Herr talman! Med nuvarande ekonomi måste vi\r\nspara, även när det gäller omhändertagandet av\r\nflyktingarna. Den nuvarande penningkarusellen är\r\nohållbar. På något sätt gömmer man hela tiden\r\nkostnaderna -- man redovisar dem inte offentligt\r\nför medborgarna utan gömmer undan dem under\r\nolika konton. Ny demokrati har begärt att vi skall\r\nändra på detta, att vi skall lägga korten på bordet,\r\nmen det vägrar man. Man förhalar, och det tar tid.\r\nMan har tillsatt en utredare, men tiden går och\r\nbesluten rullar vidare.</pre><pre>Vad kostar då de 20 000 flyktingar som nu har\r\nbeviljats permanent uppehållstillstånd denna\r\nnation? Beslutet fattades utan att i första hand\r\nriksdagen hade något inflytande -- regeringen bara\r\noffentliggjorde sitt beslut torsdagen den 14 april.\r\nDet kostar kanske bortåt 2 miljarder per år.</pre><pre>I gårdagens debatt sades det att den svenska räntan\r\nskulle kunna sänkas om man sparade 8 miljarder.\r\nDet är lika mycket som regeringens beslut av den\r\n14 april kommer att kosta under fyra år. Enligt vad\r\nvi kan se kommer det beslutet alltså att kosta 8\r\nmiljarder under den kommande mandatperioden.\r\nDetta enda beslut har alltså samma effekt som den\r\ngest som socialdemokraterna gjorde i den\r\nfinanspolitiska debatten i går här i kammaren.</pre><pre>Det här beslutet har alltså samma effekt: räntan går\r\nupp, hyrorna går upp, det blir dyrare att leva. Det\r\när vad beslutet innebär! Vi kan också se skillnaden\r\ni ränta mellan Danmark och Sverige. Den uppgår\r\nnu snart till 2 %. Det visar att den svenska\r\nflyktingpolitiken påverkar t.o.m. ränte- och\r\nhyresnivån, indirekt.</pre><pre>En majoritet av medborgarna saknar förtroende\r\nför den nuvarande flyktingpolitiken. De upplever\r\nju att det lönar sig med civilmotstånd -- det är vad\r\nde asylanter som försöker tvinga sig kvar här sedan\r\nde har fått avslag på sina ansökningar ägnar sig åt.\r\nDetta är förödande för vårt framtida rättssamhälle.\r\nMan skall alltså göra civilmotstånd i så stor\r\nutsträckning som möjligt -- det lönar sig!</pre><pre>Antalet asylsökande per medborgare i Europa är\r\nen intressant siffra. I Sverige har vi fem gånger fler\r\nasylsökande per invånare än vad som är\r\ngenomsnittet för Europa. Tala om att vi är populära\r\nbland alla som har intressen inom flyktingpolitiken!\r\nSom en föregående talare sade får vi beröm av dem.</pre><pre>Herr talman! En debatt om kostnaderna i kronor\r\nskall föras här i kammaren även om\r\nvänstersocialisterna inte vill det. Vi skall ge\r\nmänniskor en möjlighet att göra rätt för sig, säger\r\nde. Det är just det som Ny demokrati hela tiden har\r\npropagerat för: Låt människor göra rätt för sig!\r\nMen var finns jobben? Hälften av de arbetslösa i\r\nlandet i dag är enligt ny statistik under 29 år. Då kan\r\nman tala om möjligheter.</pre><pre>Flyktingpolitiken kostar uppskattningsvis 50\r\nmiljarder per år. Flyktingpolitiken ger resurser åt\r\nmänniskosmugglare. Flyktingpolitiken ingår i ett\r\nmutsystem med svarta pengar. Det vill Ny\r\ndemokrati angripa. Det är därför ansvariga\r\nföreträdare lämnar denna kammare -- detta vill de\r\nnämligen inte lyssna på -- och det är därför\r\nflyktingpolitiken måste ändras.</pre><pre>Herr talman! Till sist vill jag ta upp\r\ndokumentlösheten. Det system som tillämpas är\r\nupprörande. Man kastar och klipper sönder sina\r\nidentitetshandlingar för att inte röja sin rätta\r\nidentitet.</pre><pre>Flatheten i den svenska flyktingpolitiken gör att\r\ndetta accepteras. Det måste ske en förändring. Vi\r\nmåste se vad andra länder gör. Låt oss därför införa\r\nett system som innebär att fingeravtryck görs på de\r\nasylsökande som inte har tillförlitliga\r\nidentitetshandlingar.</pre><pre>Tack!</pre><pre>Anf. 28  TREDJE VICE TALMANNEN:</pre><pre>Jag ber att få erinra om vad jag nyss sade om\r\nrespekten för de angivna taletiderna.</pre><pre>Anf. 29  KARL GUSTAF SJÖDIN (nyd):</pre><pre>Herr talman! I denna debatt kommer jag i första\r\nhand att vända mig till åskådarna på läktarna. Våra\r\nkära ledamöter kanske tittar på TV. Annars\r\nkommer de att kunna läsa protokollet i morgon.</pre><pre>Det gjordes en undersökning i TV 4\r\nhärommorgonen. Man kan ha olika åsikter om\r\nundersökningar, men denna visade att 77 % tyckte\r\natt vi skulle spara på flyktingpolitiken. 19 % tyckte\r\natt vi skulle spara på försvaret. 4 % tyckte att vi\r\nskulle spara på a-kassan.</pre><pre>Vi står inför ett stundande valår. Därför tycker jag\r\noch många med mig att det är märkligt att inte\r\nnågon av regeringens representanter deltar i\r\ndebatten i denna för svenska folket, enligt vissa\r\nundersökningar, viktiga fråga. Det finns ett par\r\nsocialdemokrater och några nydemokrater i\r\nkammaren. Resten lyser med sin frånvaro. Det\r\nhade säkert varit intressant för åhörarna på\r\nläktarna att höra vad de olika politiska partierna\r\ntycker i dessa frågor.</pre><pre>Vi har många gånger sagt att vi är ett parti som\r\nutgår från verkligheten. Eftersom jag är gammal\r\npolis har jag litet kontakter. Jag får uppslag, och en\r\ndel ringer till mig. Jag har fått ett brev från en\r\ninvandrare som har bott här i 20 år. Jag skall läsa\r\nvad hon skriver om den svenska flyktingpolitiken\r\nnär det gäller debatten kring brottslingar:</pre><pre>''Som jag ser det, måste en debatt kring\r\nbrottslingars möjligheter att få uppehållstillstånd\r\nbehandlas i tre punkter:</pre><pre>1. Krav på invandrare vid ankomsten till Sverige</pre><pre>Krav på identitetsbevisning (pass eller annat) skall\r\nkunna visas upp vid ankomst. Annars sker\r\nautomatiskt direkt utvisning. Detta skulle\r\nförmodligen kunna medföra ett snabbt slut på att så\r\nmånga presumtiva asylsökande före ankomst kastar\r\nalla identitetshandlingar för att omöjliggöra en\r\njuridisk prövning. Det skulle förmodligen också\r\navsevärt försvåra människosmugglingen.</pre><pre>2. Tiden för väntan på besked om uppehållstillstånd\r\neller avvisning</pre><pre>Denna tid är fortfarande, trots flerårig diskussion\r\noch löften om ökad effektivisering och förkortande\r\nav handläggningstiden, orimligt lång. Detta medför\r\nbevisligen sociala problem med bl.a. missbruk, som\r\nalltför ofta leder till brottsliga beteenden.\r\nUtanförskap och inaktivitet parat med osäkerhet\r\nom framtidsmöjligheter är synnerligen starka skäl\r\ntill att man kan hamna i svåra situationer och ej kan\r\nklara av sin egen eller familjens förhållanden.</pre><pre>Invandrare som har assimilerats i det svenska\r\nsamhället utnyttjas alltför sällan som konsulter och\r\nrådgivare i dessa sammanhang.</pre><pre>3. Brottsliga gärningars betydelse vid prövning av\r\nuppehållstillstånd</pre><pre>Naturligtvis finns invandrare som kommer till\r\nSverige för att fortsätta en brottslig bana eller som\r\när på flykt undan rättvisan i andra länder. Om ej\r\nförföljelse med hot om våld av dessa kan påvisas,\r\nbör direkt avvisning ske vid gränsen.</pre><pre>Skälen till brottslighet kan också, som framgår av\r\npunkt 2. ovan, ofta härledas till den för närvarande\r\norimligt långa handläggningstiden för prövning av\r\nuppehållstillstånd. Denna fråga bör handläggas i ett\r\nlängre och ett kortare perspektiv. För att få en\r\nförbättring i det längre perspektivet krävs en\r\nförändrad och kraftigt förbättrad handläggning av\r\nasylärenden (snabba beslut, hjälp ut i samhället och\r\nmöjligheter till och krav på en delaktighet i\r\nsamhällslivet på olika sätt).</pre><pre>I det kortare perspektivet, dvs. att pröva\r\nuppehållstillstånd för de flyktingar som redan är\r\neller blivit brottslingar eller har svåra sociala\r\nproblem, är det betydligt svårare att finna en\r\nlösning. Är det rimligt att dessa personer, som\r\nkanske blivit brottslingar beroende på den svenska\r\ninvandrarpolitiken, skall utvisas? Är det å andra\r\nsidan rimligt att Sverige skall ta hand om\r\nasylsökande som begått brott i Sverige efter\r\nankomsten hit?''</pre><pre>Detta skriver en invandrare till mig som\r\nparlamentariker. Hon har bott här i 20 år och vet\r\nallt om detta. Hon vet vad landsmän och andra gör.\r\nHon kan detta. Hon är upprörd. Som svensk\r\nmedborgare och invandrare tycker hon att den\r\nsvenska flyktingpolitiken är inhuman och skapar\r\nkaos i samhället. Den skapar kaos bland\r\ninvandrarna.</pre><pre>Så här ser invandrarna själva på den svenska\r\nflyktingpolitiken. Det hade varit intressant att\r\nkonfrontera kulturministern och höra hennes\r\nåsikter och motargument med vad invandrarna\r\nsjälva tycker om den svenska flyktingpolitiken. Det\r\nkanske blir en kommentar när kulturministern har\r\nläst protokollet, men jag tror att det hade varit\r\nintressant för de kära åhörarna på läktaren att höra\r\ndetta.</pre><pre>Jag läste i Svenska Dagbladet att det nu kommer att\r\nbli ett slags praxis i fråga om var gränsen för\r\nutvisning skall dras när man har begått brott. Det\r\nfanns exempel på en som var dömd till två års\r\nfängelse, bl.a. för misshandel och våld mot\r\ntjänsteman. Det fanns exempel på de som hade\r\nbegått mindre brott; det handlade t.ex. om\r\nupprepade snatterier och rattfyllerier.</pre><pre>Detta är en signalpolitik. De kriminella elementen\r\nkänner till måttstocken för var gränsen går för att\r\nbli utvisad. Från departementets sida säger man att\r\ndetta visar att man skärper politiken. Om en\r\nflykting begår brott riskerar denne att bli av med\r\nsitt tillfälliga uppehållstillstånd och åka ut ur\r\nlandet.</pre><pre>De som ägnar sig åt brottslighet känner till nivån i\r\ndag. Om de skulle riskera att bli utvisade har de alla\r\nmöjligheter att krypa undan och försvinna.\r\nRegeringen satsar 100 miljoner för att polisen skall\r\njaga dessa människor. Därmed försummas mycket\r\nannat viktigt arbete för polisen. I nästa stund\r\nbeviljas plötsligt ett slags amnesti för dessa som\r\nman satsar 100 miljoner på att jaga runt på olika\r\nställen.</pre><pre>Det är slöseri med pengar. Vad vill denna regering\r\ni dessa frågor? Det hade varit trevlig för kammaren,\r\noch speciellt för åhörarna, att höra detta från\r\nregeringens representanter. Det hade varit trevligt\r\nom det hade blivit en debatt med de olika politiska\r\npartierna här i kammaren. Det finns ju så många\r\nintresserade unga åhörare här. Men i dessa frågor,\r\nsom tidigare talare har sagt, lyser de flesta med sin\r\nfrånvaro. Man vill inte gå i polemik med oss som\r\nhänvisar till vad invandrarna själva tycker om\r\nflyktingpolitiken.</pre><pre>Herr talman! Det är i dessa dagar och tider\r\nskrämmande att se detta mycket låga intresse för de\r\nhär frågorna.</pre><pre>(Applåder)</pre><pre>Anf. 30  JOHN BOUVIN (nyd):</pre><pre>Herr talman! Jag får upprepa vad jag har sagt\r\ntidigare -- brottsplats Sveriges riksdag. Regeringen\r\nhar nämligen eliminerat Sveriges riksdags roll. Det\r\nstår klart och tydligt i Sveriges grundlagar. För mig\r\när det obegripligt att vi i Sveriges riksdag inte\r\ngranskar regeringens roll. Jag skall läsa upp\r\nregeringsformen 9 kap. 10 §: ''Regeringen får icke\r\nutan riksdagens bemyndigande taga upp lån eller i\r\növrigt ikläda staten ekonomisk förpliktelse.'' Men\r\ndetta har man gjort. 40 000 bosnier fick stanna. Det\r\nfattade Birgit Friggebo beslut om förra sommaren\r\nutan riksdagens medgivande. Det är ett klart\r\ngrundlagsbrott. Häromdagen fick 20 000 stanna.\r\nDet är också ett klart grundlagsbrott.</pre><pre>Jag förstår varför man inte anammar\r\nLindbeckkommisssionen. Lindbeckkommissionen\r\nsäger med all önskvärd tydlighet vad den tycker att\r\nriksdagen skall befatta sig med. Det står att\r\nriksdagen är allmänintressets försvarare och\r\nregeringens kontrollant. Vacklandet mellan\r\nmaktdelningen och parlamentarismens principer\r\nhar gjort riksdagens roll oklar. En renodling av\r\nparlamentarismen skulle få betydelsefulla\r\nkonsekvenser för riksdagens arbete. Att riksdagen\r\nutgör folkets främsta företrädare innebär inte\r\nnödvändigtvis att alla konkreta politiska beslut\r\nreellt sett avgörs i riksdagens kammare.\r\nParlamentarismen innebär tvärtom att den\r\npraktiska politiken utformas av regeringen.\r\nRiksdagens grundläggande uppgift är att ställa\r\nregeringen inför ansvar.</pre><pre>Det är vad jag gör just nu. Regeringen har\r\neliminerat riksdagens roll. Det är egentligen\r\nfruktansvärt. Ingen reagerar, vilket är ännu mer\r\nfruktansvärt. Vi har talat om budgetunderskottet.\r\nVi lånar en miljard per arbetsdag -- fem miljarder i\r\nveckan. Ändå fattar vi sådana här vansinniga\r\nbeslut. Riksdagen har möjlighet att avsätta\r\nregeringen och tillsätta en ny. Det borde vi göra\r\nmed omedelbar verkan. Riksdagen anger\r\ndärigenom de allmänna politiska riktlinjerna för\r\nlandets styrelse och har till uppgift att kontinuerligt\r\nbevaka huvudlinjerna och följa dem i den praktiska\r\npolitiken.</pre><pre>Under dagens debatt har vi fått höra att\r\nflyktingpolitiken är Sveriges viktigaste fråga, och\r\ndet anser jag också. Vi ser hur det är med intresset.\r\nBirgit Friggebo har över huvud taget inte varit uppe\r\ni debatten och försvarat sig. Jag förstår det. Om\r\nman bryter mot grundlagen går man inte upp och\r\nförsvarar sig. Vem skall ställa henne till svars? Och\r\nvem skall ställa regeringen till svars? Jo, det skall\r\nsvenska folket göra. Jag uppmanar hela den\r\nsvenska befolkningen att läsa en artikel på s. 27 i\r\nExpressen. Rubriken lyder: ''Hjälp dem att\r\nåtervända!''. Artikelförfattare är Basu Alam. Han\r\när, hör och häpna, folkpartist och byrådirektör på\r\nStatens invandrarverk. Om ni läser artikeln får ni\r\nen invandrares syn på svensk politik. Den är\r\nfantastiskt bra.</pre><pre>För de ledamöter som är närvarande skall jag\r\nförklara hur flyktingpolitiken skall se. Jag säger\r\n''skall'', eftersom den är förankrad hos dem som\r\nskall ta över efter oss. Dagens ungdomar skall ta\r\növer denna stora statsskuld. Det är inte kul för\r\ndem. Man måste skilja på invandrings- och\r\nflyktingpolitik. Men det blandas ofta ihop. Det\r\nfinns över huvud taget inga problem med\r\ninvandringspolitiken. Om det finns arbeten, så\r\nkommer människor hit och jobbar. Vi måste ändra\r\npå dagens system, där flyktingar och svenska\r\nmedborgare skall ha samma rättigheter. En\r\nflykting, asylsökande, skall enbart få kost och logi\r\nsamt eventuellt kläder, vilket skall bestämmas från\r\nfall till fall. Det skall alltså inte finnas några bidrag.\r\nDe som röker får antingen sluta eller också får de\r\npå något sätt förtjäna medel till sina extravaganser.\r\nGrundprincipen för alla -- invandrare och\r\nsvenskar -- skall vara att man aldrig skall kunna få\r\nnågot utan att göra en likvärdig motprestation. Det\r\när egentligen ganska enkelt.</pre><pre>Vad skulle vi göra om granater och bomber började\r\nramla över Sverige? Vi skulle nog fly till\r\nnärliggande områden. Jag inbillar mig att vi skulle\r\nvara mycket tacksamma om vi fick skydd i\r\nDanmark, Norge eller Finland och om vi då fick\r\nkost och logi. Jag skulle aldrig kunna tänka mig att\r\njag skulle kräva att få fickpengar. Det är barockt\r\nmed sådana krav. Men kom i håg att det inte är\r\nflyktingarnas fel. Felet ligger hos Sveriges riksdag.\r\nSå enkelt är det. Den nuvarande svenska\r\nflyktingpolitiken skapar tyvärr\r\nfrämlingsfientlighet. Så enkelt är det.</pre><pre>Jag tycker att vi med omedelbar verkan skall lyfta\r\nut alla kostnader som berör flyktingpolitik o.dyl. ur\r\nvår allmänna statsbudget. Finansieringen skall i så\r\nfall ske genom helt frivilliga insatser. Då får vi se\r\nhur humana alla dessa människor är, särskilt alla\r\ndessa fantastiska folkpartister som i dag\r\nförespråkar medmänsklighet och oändlig hjälp\r\nbortom gränsen för sunt förnuft. Då finge vi ett\r\nsnabbt svar på frågan om de politiker i Sveriges\r\nriksdag som i dag fattar beslut verkligen är\r\nrepresentativa för svenska folket. Det är de faktiskt\r\ninte. Jag vill påstå att i Sveriges riksdag fattas\r\nbeslut. Det är alltså inte så att man fattar beslut.</pre><pre>Det finns mycket att säga. Jag har anmält mig för\r\ntio minuter, och jag skulle kunna hålla på i\r\nytterligare tre minuter. Det absolut viktigaste för\r\noss inför valet är att vi vet vad vi vill. Det innebär\r\natt vi måste göra avgränsningar och koncentrera oss\r\npå de två eller tre frågor som vi anser vara viktigast.\r\nJag tänker ta upp de frågor som jag själv tycker är\r\nviktigast. Den viktigaste frågan är den som vi\r\ndiskuterar nu. Jag kallar den för flyktingeländet,\r\noch det måste lösas med omedelbar verkan. Vi har\r\ngivetvis också att ta ställning i ekonomifrågan.</pre><pre>Det finns en fråga som är viktigare än alla andra,\r\nden s.k. ram-frågan. R står för rättvisa, a står för\r\nansvar och m står för moral. Moralen är allra\r\nviktigast men samtidigt svårast. Om vi inte får\r\nrätsida på moralen så spelar det ingen roll hur vi\r\nhanterar de andra frågorna. Det har ingen\r\nbetydelse. Häromdagen kunde vi höra att\r\nnordbankschefen fick 7 miljoner i fallskärm.\r\nRättegången kostade 2 miljoner. Det är något att\r\ntänka på samtidigt som vi här diskuterar att t.ex.\r\ndra in på a-kassan. Det kan vi aldrig göra. Vi måste\r\nsyna oss själva först.</pre><pre>Som sagt, läs artikeln på s. 27 i gårdagens\r\nExpressen ''Hjälp dem att återvända!''. Det är, hör\r\noch häpna, en folkpartist som har skrivit detta. Det\r\när en helt otrolig artikel. Jag skulle vilja att\r\nledamöterna läste den innan vi skall fatta beslut,\r\nmen det är för sent nu.</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Herr talman! I måndags besökte jag\r\nInvandrarcentrum i Gävle. Jag träffade några\r\npersoner som kommer från Bosnien. De hade fått\r\npermanenta uppehållstillstånd i Sverige. Dessa\r\npersoner talade redan bra svenska. Några av dem\r\npraktiserade redan på svenska företag.</pre><pre>En av männen kom från Gorazde. Det var ett par\r\nmånader sedan han senast hade kontakt med sina\r\nföräldrar och systrar. I måndags visste han\r\ningenting om dem. Vi kan naturligtvis bara\r\nföreställa oss vilka tankar som rörde sig i mannens\r\nhuvud. Han kom fram till mig med tårar i ögonen.\r\nHan tackade mig personligen, han tackade den\r\nsvenska regeringen och han tackade det svenska\r\nfolket för att han hade fått skydd i Sverige.</pre><pre>Jag hade ingenting att säga denna man. Jag kunde\r\njust då inte säga något. Jag fick också tårar i\r\nögonen. Det enda jag kunde göra var att ge honom\r\nen klapp på kinden. Jag kände då att jag var\r\nrepresentant för det goda i Sverige.</pre><pre>Just nu byggs ett kontaktnät upp runt om i Sverige\r\nmed människor som vill bidra till att de flyktingar\r\nsom får uppehållstillstånd i Sverige på ett snabbt\r\noch bra sätt skall komma in i det svenska samhället\r\noch få göra rätt för sig.</pre><pre>Vi tycks i denna kammare leva i två helt skilda\r\nvärldar. Vi har fått höra en uppvisning av de mest\r\nabsurda argument och beskrivningar av vad svensk\r\nflyktingpolitik är och vad den kan åstadkomma.\r\nFlyktingpolitiken handlar bara om kostnader. Den\r\nhandlar bara om brott. Den handlar bara om\r\nsmuggling. Den handlar om att regeringen bryter\r\nmot svensk grundlag. Den åstadkommer\r\nräntefluktuationer på marknaden.</pre><pre>Det finns inget negativt argument som inte används\r\nav vissa personer i denna kammare för att\r\nsmutskasta det som är gott Sverige. Jag är glad och\r\nstolt över det betänkande som\r\nsocialförsäkringsutskottet har lagt fram. Alla\r\npartier utom ett är totalt eniga -- så när som på en\r\nenda liten punkt -- över den svenska invandrar- och\r\nflyktingpolitiken för det kommande budgetåret.</pre><pre>Vi har i dag i denna kammare fått höra från ett håll\r\natt allting är fel med svensk flykting- och\r\ninvandrarpolitik. Ute på stan, i uttalanden i\r\ntidningar osv., kan man från samma håll få höra att\r\nalla partier i Sverige och regeringen har anpassat sig\r\ntill Ny demokrati. Hur kan det gå ihop? Ny\r\ndemokratis ordförande har gett oss beskedet att\r\nderas kampanj utåt mot flyktingar har åstadkommit\r\nsådant obehag för partiet att den måste tonas ned\r\ninför valrörelsen. Det bådar gott. Det visar att den\r\nstora enighet som finns från samtliga andra partier,\r\nmedier och engagerade människor nu bär frukt.\r\nDet är uppenbarligen en del i detta parti som ännu\r\ninte har förstått de nya tongångarna. De går på,\r\nprecis som de har har gjort under de gångna tre\r\nåren i denna kammare. De har ännu inte förstått de\r\nnya signalerna.</pre><pre>Anf. 32  KARL GUSTAF SJÖDIN (nyd):</pre><pre>Herr talman! Jag vill gå upp i talarstolen för att\r\nkunna se invandrarministern i ögonen i stället för i\r\nnacken när jag upprepar vissa av mina frågor.</pre><pre>Kultur- och invandrarministern var inte här när jag\r\nläste upp ett brev från en invandrare som har bott\r\nhär i 20 år och denna persons syn på problemen\r\nmed invandrare, flyktingar och brottslighet. Jag\r\nkommer att återkomma vid en frågestund för att få\r\nsvar på dessa frågor.</pre><pre>Jag håller med kulturministern om att vi lever i två\r\nvärldar. Brevet jag läste upp är från en värld som\r\njag kallar för verkligheten. Brevet är från en\r\ninvandrare som har upplevt vår flykting- och\r\ninvandrarpolitik och som är kritisk mot den.</pre><pre>Sedan tycker jag mig spåra en föraktfull ton hos\r\nkulturministern när det gäller vissa saker, t.ex. det\r\nbrev som jag läste upp. Det var en fnysning åt vad\r\nen invandrare själv har gett uttryck för.</pre><pre>Kulturministern hänvisade till ett besök i Gävle.\r\nMen kulturministern redovisade inte den\r\nuppfattning som framkom hos elever i den första\r\nårskullen på gymnasiet i Gävle när de besvarade ett\r\nantal frågor. 55 % tror att utlänningarna kommer\r\ntill Sverige för att utnyttja våra sociala förmåner.\r\n70 % tycker att de som begår brott skall utvisas.\r\n47 % anser att fler invandrare inte skall släppas in.\r\n80 % anser att först skall landets egna befolkning\r\nha arbete. Detta var de skolelevers uppfattning i\r\ndessa frågor som Birgit Friggebo besökte i Gävle.\r\nDe är framtida väljare. Jag tror att vi som\r\nrepresentanter för Sveriges folk skall ha detta i\r\nbakhuvudet. Om vi inte lyssnar på dessa röster från\r\nframför allt ungdomarna, kommer vi att skapa ett\r\nmer främlingsfientligt samhälle än det som finns i\r\ndag. Det ansvaret har vi som representerar Sveriges\r\nfolk.</pre><pre>Anf. 33  JOHN BOUVIN (nyd):</pre><pre>Herr talman! Kulturministern! Jag skulle gärna\r\nvilja har svar på en enkel fråga. Är kulturministern\r\nmedveten om att hon har begått ett grundlagsbrott?\r\nJag skulle gärna vilja ha ett svar. Hon har faktiskt\r\nbegått ett brott. Det är i sig fruktansvärt.</pre><pre>Har kulturministern läst gårdagens artikel i\r\nExpressen som Basu Alam, representant för\r\nFolkpartiet och byrådirektör på Statens\r\ninvandrarverk, har skrivit? Vi i Ny demokrati\r\nställer till hundra procent upp bakom den artikeln.</pre><pre>Anf. 34  ARNE JANSSON (nyd):</pre><pre>Herr talman! Jag har en fråga till kulturministern.\r\nAnser kulturministern att Sveriges invandrar- och\r\nflyktingpolitik har en bred förankring i det svenska\r\nsamhället?</pre><pre>Kulturministern har besökt Invandrarcentrum i\r\nGävle. Där har man gjort en utredning om\r\nåsikterna hos eleverna i första årskursen i\r\ngymnasiet. 70 % av eleverna sade att invandrare\r\nskall utvisas när de begår brott. Kulturministern\r\nhar nu sett till att fyra bosnier och en somalier\r\ndömda för brott i Sverige skall få stanna tillfälligt\r\neller permanent. Det har regeringen bestämt i ett\r\npraxisbeslut.</pre><pre>De tre som får tillfälliga uppehållstillstånd har\r\nföljande bakgrund. En är dömd till två års fängelse\r\nför grov misshandel.</pre><pre></pre><pre>Den andre är vid tre tillfällen dömd till dagsböter\r\noch har suttit en månad i fängelse.\r\nBrottsrubriceringarna lyder: misshandel, hot mot\r\ntjänsteman, snatteri och rattfylleri.</pre><pre>Den tredje är dömd för två snatterier och misstänkt\r\nför ytterligare några snatterier.</pre><pre>Anf. 35  CLAUS ZAAR (nyd):</pre><pre>Herr talman! Kulturministern! Jag vill ställa en\r\nfråga när det gäller kostnaderna. Anser\r\nkulturministern att svensk flyktingpolitik inte\r\npåverkar svensk ekonomi?</pre><pre>Anf. 36  STEN ANDERSSON i Malmö (m):</pre><pre>Herr talman! Låt mig först betona att jag inte har\r\nnågra som helst ''barn'' med Ny demokrati. Min\r\nuppfattning om den svenska asylpolitiken kom till\r\nlångt innan det partiet ens var påtänkt. I vissa\r\nfrågor har detta parti inställningar och\r\nuppfattningar som ligger miltals ifrån det som jag\r\nstår för.</pre><pre>Statsrådet sade att utskottet var totalt enigt, så när\r\nsom på ett parti. Det är sakligt korrekt. Jag vågar\r\nmed bestämdhet hävda att enigheten om den förda\r\nasylpolitiken inte är lika total utanför detta hus. Jag\r\nbryr mig inte om att bolla med siffror från den eller\r\nden undersökningen, men mitt sammantagna\r\nintryck är att den asylpolitik som i dag förs inte är\r\nförankrad hos en majoritet av det svenska folket.</pre><pre>Sedan talade statsrådet om att ett antal bosnier\r\nhade fått praktikplatser i Sverige. Det är i och för\r\nsig mycket trevligt för dem. Men jag känner många\r\nsvenskar som har blivit arbetslösa och som under\r\nden tid då de stämplar icke kan erhålla någon\r\npraktikplats. Det hade varit något klädsamt om\r\nockså dessa arbetslösa kunde erhålla den\r\nmöjligheten.</pre><pre>Vi har nu det högsta antalet arbetslösa någonsin\r\noch en dålig ekonomi, främst beroende på tidigare\r\nregeringars försyndelser. Det är då förvånansvärt\r\natt vi har en asylpolitik som skiljer sig vida från den\r\nsom i dag bedrivs ute i Europa. Min fråga till\r\nstatsrådet är: Av vilka skäl anser vi i Sverige oss att\r\ni nuvarande läge ha råd att driva en asylpolitik som\r\nsaknar motsvarighet i varje annat land i Europa?</pre><pre>Anf. 37  Kulturminister BIRGIT FRIGGEBO\r\n(fp):</pre><pre>Herr talman! Vi har många problem i Sverige, stora\r\nekonomiska problem. Det ställer stora krav på oss\r\ni regeringen och på Sveriges riksdag. Vi måste fatta\r\nmånga svåra beslut. Det är klart att det vore bra att\r\nde partier som nu åstadkommer turbulens när det\r\ngäller den ekonomiska politiken och aldrig kan\r\nbestämma sig för vilken fot de skall stå på -- de\r\nhoppar från tuva till tuva, från ena dagen till den\r\nandra -- kunde ta och strama upp sig litet grand, så\r\natt osäkerheten på marknaden blev mindre. Då\r\nkunde man arbeta vidare på den grund som är lagd\r\nför en bättre ekonomisk utveckling.</pre><pre>Det finns också problem inom flyktingpolitiken och\r\ninvandrarpolitiken. Här har det lagts fram en rad\r\nförslag under de gångna åren för att man skall\r\nkunna komma till rätta med dessa problem. Det\r\nhandlar om smuggling, om utvisning på grund av\r\nbrott, om dyra kostnader för förläggningar och en\r\nrad andra saker. Detta har konstruktivt diskuterats\r\ni denna kammare. Förslagen har konstruktivt\r\nbearbetats i utskotten. Och man har sedan fattat\r\nbeslut. Samtliga partier har deltagit för att\r\nåstadkomma förbättringar. Det är en sak.</pre><pre>En annan sak är att ständigt och konsekvent i varje\r\ndebatt misstänkliggöra flyktingarna, de\r\nasylsökande som kommer hit och deras motiv, att\r\nmisstänkliggöra tjänstemän och andra inom\r\nmyndigheterna som handlägger denna politik och\r\natt misstänkliggöra politiker som fattar beslut om\r\nflyktingpolitiken.</pre><pre>Det är riktigt att det finns olika uppfattningar i det\r\nsvenska samhället om invandrar- och\r\nflyktingpolitiken. Men det är också riktigt att det\r\nfinns väldigt mycket mytbildning kring vad den\r\nsvenska flyktingpolitiken egentligen innebär. Det\r\nfinns en del människor i denna riksdag som har\r\nansvar och som deltar i och underblåser denna\r\nmytbildning. De försöker aldrig att ta reda på hur\r\ndet är i verkligheten för att kunna tala om hur\r\nsanningen egentligen är. Jag har inte hört ett ord i\r\ndag från de som är mycket kritiska när det gäller\r\nalla de människor som under senare år har kommit\r\ntill Sverige och nu får skydd. Jag har inte heller hört\r\nnågonting om vad detta betyder för dessa\r\nmänniskor. Det finns också många svenskar och\r\ngamla invandrare som deltar i arbetet för att göra\r\ndet bästa av den här situationen och som stöder\r\ndem som kommer hit.</pre><pre>Jag har nu fått en del frågor. Jag har fått dem många\r\ngånger tidigare. Det har förts otaliga debatter i\r\ndenna kammare under de gångna åren då dessa\r\nfrågor har besvarats. Men de återkommer ändå\r\ngång på gång. Den allvarligaste kritiken som här\r\nhar förts fram är att regeringen skulle ha begått\r\ngrundlagsbrott. Detta granskas för närvarande i\r\nkonstitutionsutskottet. Jag är alldeles övertygad\r\nom att konstitutionsutskottet på denna punkt\r\nkommer att säga att regeringen har följt Svea rikes\r\nlagar. Det är självklart att det skall gå till på det\r\nsättet.</pre><pre>När det gäller flyktingpolitiken finns det en del som\r\nhar krav på att den skall följa uppgjorda planer, att\r\nden skall vara konsekvent och att den inte skall vara\r\nryckig. Det är naturligtvis vällovliga önskningar för\r\natt man skall få en bra politik. Men vad man\r\negentligen är ute efter är att man vill ha allt eller\r\nintet. Först då blir naturligtvis flyktingpolitiken\r\nbegriplig. ''Stäng alla gränser, släng ut alla\r\nmänniskor!'' Det är väldigt begripligt. ''Öppna alla\r\ngränser. Låt alla komma hit, och låt alla stanna!''\r\nDet är också väldigt begripligt.</pre><pre>Vi har en biståndspolitik i Sverige som innebär att\r\nvi ger pengar till andra länder för att de skall\r\nutvecklas. Vi når mycket få människor med den\r\nbiståndspolitiken. Men jag har aldrig hört någon\r\nsäga att vi skall sluta att ge pengar, därför att vi bara\r\nnår några få, därför att vi inte kan hjälpa alla. Det\r\nförhåller sig på samma sätt med flyktingpolitiken.\r\nDet faktum att vi inte kan hjälpa alla innebär inte\r\natt vi skall avstå från att hjälpa dem som vi kan\r\nhjälpa. Vi gör så gott vi kan.</pre><pre>Herr talman! Jag tycker att riksdagens ledamöter,\r\nnär de under sommaren och så småningom under\r\nden gryende hösten skall gå ut i en valrörelse, har\r\nen förpliktelse att ta upp debatter och diskussioner\r\nom invandrar- och flyktingpolitiken. Men låt den\r\ndebatten bygga på kunskap om hur det faktiskt\r\nförhåller sig. Vi från regeringen har försökt att\r\nbidra till denna kunskap genom att skicka ut en\r\nbroschyr till alla hushåll. I denna broschyr pläderas\r\ndet inte för en viss flyktingpolitik, utan man\r\nförsöker att redovisa en del grundfakta. Även detta\r\nkritiseras av dem som är kritiska mot\r\nflyktingpolitiken. Man vill naturligtvis inte att\r\ngrundfakta om hur det fungerar skall nå ut till\r\nmänniskor.</pre><pre>Anf. 38  KARL GUSTAF SJÖDIN (nyd):</pre><pre>Herr talman! Visst har denna regering sett till att\r\nöka exempelvis antalet utvisningar av utländska\r\nmedborgare som begått brott. 1990 var antalet\r\nutländska brottslingar 31 000. Av dessa utvisades\r\n300--400. I dag utvisas ca 700 av dessa drygt 30 000\r\nbrottslingar. Så visst har man ökat antalet\r\nutvisningar bland dem som begår brott i Sverige.</pre><pre>\r\nMen som jag tidigare redogjorde för och som min\r\nkollega Arne Jansson redogjorde för i detalj har\r\ndenna regering i dag angett signalen för hur många\r\nbrott man kan begå utan att riskera några så\r\ndrastiska åtgärder som att bli utvisad. Detta ger fel\r\nsignaler.</pre><pre>Slutligen talade Birgit Friggebo om skydd i Sverige.\r\nVari låg det humana i att plötsligt bevilja 40 000\r\nbosnier uppehållstillstånd medan man samtidigt\r\nbörjar att jaga dem som har skydd i Sverige. Det är\r\nmänniskor som har levt och fungerat här i 3--7 år.\r\nDem visar man ut. Är det att ge dem skydd i\r\nSverige, Birgit Friggebo?</pre><pre>Svensk flyktingpolitik är kaos. Sveriges\r\ninvandrarpolitik är som ett bingolotto, vilket en\r\nrepresentant som har bott här i 20 år har skrivit.</pre><pre>Statsrådet Friggebo! Detta skall vi debattera vid en\r\nfrågestund. Jag skall då redogöra för hela brevets\r\ninnehåll. Då vill jag ha svar på dessa frågor. Vi skall\r\ninte uppehålla oss vid dessa i dag.</pre><pre>Visst, vi skall hålla oss till sakfrågor i valrörelsen.\r\nDe främsta kunskaper jag kan få är från de som är\r\ninvandrare, som har bra positioner här i landet och\r\nsom anlitas av ett antal myndigheter i Sverige på\r\ngrund av sina språkkunskaper och kulturella\r\nkunskaper. Jag kommer att föra ut deras budskap,\r\nför jag litar på att de är seriösa. Men det kommer\r\ndå att bli svidande kritik även från dem som själva\r\när drabbade av denna flykting- och\r\ninvandrarpolitik.</pre><pre>Anf. 39  ARNE JANSSON (nyd):</pre><pre>Herr talman! Jag ställde två frågor till statsrådet,\r\nmen jag fick inte svar på en enda. Det är väl\r\nbrukligt i dessa sammanhang. Men jag vill\r\nåterupprepa en fråga som är ganska lätt att besvara:\r\nAnser kulturministern att Sveriges invandrar- och\r\nflyktingpolitik har en bred förankring i det svenska\r\nsamhället?</pre><pre>I sitt anförande anklagade statsrådet plötsligt andra\r\npartier för att ha orsakat turbulens i den\r\nekonomiska politiken. Vad gör då statsrådet som\r\nplötsligt beviljar kollektiva uppehållstillstånd för\r\n40 000 individer? Det är 1,7 miljarder kronor hit\r\noch en halv miljard dit. Är inte det att orsaka\r\nplötsligt ekonomiskt kaos?</pre><pre>Anf. 40  CLAUS ZAAR (nyd):</pre><pre>Herr talman! Jag vill också upprepa min fråga.\r\nAntingen hör inte vår kulturminister eller också vill\r\nhon inte eller kan hon inte höra. Min fråga var:\r\nAnser kulturministern att nuvarande\r\nflyktingpolitik inte påverkar svensk ekonomi? I\r\ndetta sammanhang nämnde jag att räntan i\r\nDanmark, där man för en annan flyktingpolitik, i\r\ndag ligger 1,7 % lägre än vår. Ändå har de en\r\narbetslöshetssituation som är liknande vår.</pre><pre>Eftersom vi nydemokrater anklagas för att inte vara\r\nsakliga vill jag för invandrarministern kort återge\r\nen intervju med kosovoalbaner vid\r\nflyktingmottagningen i Ystad den 27 maj 1992:</pre><pre>--  Varför kom ni till Sverige?</pre><pre>--  Vi ville visserligen komma till ett land som ligger\r\nnärmare, eftersom det är en lång och besvärlig resa\r\nhit. Men vi känner oss säkrare i Sverige.</pre><pre>--  Vem har upplyst er om att Sverige tar emot\r\nflyktingar?</pre><pre>--  Jugoslaviska televisionen.</pre><pre>--  Har någon svensk ambassad eller liknande gjort\r\nnågot?</pre><pre>--  Nej, men vi ser för det mesta på albansk TV.</pre><pre>--  Vad arbetade ni med?</pre><pre>--  Vi har samtliga varit studerande vid\r\nuniversitetet.</pre><pre>--  Hur bodde ni?</pre><pre>--  Vi bodde alla i lägenheter som vi hyrde.</pre><pre>--  Hur kom ni hit?</pre><pre>--  Vi åkte alla tåg till Belgrad, dit vi tog oss på olika\r\nsätt. Dessutom har vi det gemensamt att vi alla\r\nlånat pengar av vänner och släktingar.</pre><pre>I slutet av intervjun frågade vi vilka förväntningar\r\nde hade. Då kom det fram att det inte hade något\r\nmed religionen att göra att de kom hit, utan att det\r\nvar av ekonomiska skäl.</pre><pre>Anf. 41  STEN ANDERSSON i Malmö (m):</pre><pre>Herr talman! Statsrådet talade här om att någon\r\neller några i form av populism hoppade från tuva\r\ntill tuva. Om jag bad landets ledande politiska\r\nledarskribenter att tala om vilket parti som mest har\r\nhoppat från tuva till tuva, så förbjuder mig min\r\nenkla men goda uppfostran att nämna namnet på\r\ndet partiet.</pre><pre>Statsrådet talade också om mytbildning. Är det\r\nnågon som har bidragit till mytbildning avseende en\r\nstor grupp invandrare så är det fru statsrådet.\r\nBeskyll inte andra för mytbildning!</pre><pre>Herr talman! Jag förstår mycket väl att det är svårt\r\nför statsrådet att med den korta tid hon har till sitt\r\nförfogande besvara samtliga frågor från fyra\r\nledamöter. Icke heller mina frågor blev besvarade,\r\nvilket jag accepterar. Men jag vill ändå upprepa en\r\nfråga: Vad är det för naturlag som säger att Sverige\r\nmot bakgrund av dagens extremt dåliga\r\nekonomiska situation och det stora antalet\r\narbetslösa skall bedriva en asylpolitik som vida\r\nskiljer sig från samtliga andra länders ute i Europa?\r\nJag begär bara, fru statsrådet, att få ett klart svar\r\npå denna fråga.</pre><pre>Anf. 42  JOHN BOUVIN (nyd):</pre><pre>Herr talman! Kulturministern besvarade inte heller\r\nmina frågor, utan hon hänvisade till att\r\nkonstitutionsutskottet skall uttyda om ifall\r\nregeringen har begått ett grundlagsbrott. Jag skall\r\nåter läsa upp vad som står i 9 kap. 10 §\r\nregeringsformen: Regeringen får icke utan\r\nriksdagens bemyndigande taga upp lån eller i övrigt\r\nikläda staten ekonomisk förpliktelse.</pre><pre>För min egen del står det klart och tydligt att\r\nSveriges riksdag har begått grundlagsbrott.</pre><pre>Jag ställde också en annan fråga om ifall\r\nkulturministern hade läst gårdagens artikel av Basu\r\nAlam, folkpartist och byrådirektör vid Statens\r\ninvandrarverk. Han vill att man skall hjälpa\r\nflyktingarna att återvända. Om hon inte har läst\r\nartikeln, så skall jag se till att hon läser den, för att\r\nfå veta om hon ställer upp på vad han säger i\r\nartikeln.</pre><pre>Anf. 43  Kulturminister BIRGIT FRIGGEBO\r\n(fp):</pre><pre>Jag skall försöka att snabbt svara på några av\r\nfrågorna. Regeringen fattade i förra veckan beslut\r\nom några personer som kom från länder där det\r\npågår krig. Frågan från våra myndigheter var hur\r\ndessa personer skulle behandlas, eftersom de hade\r\nbegått brott. Den fråga regeringen hade att ta\r\nställning till var om det över huvud taget var möjligt\r\natt sända tillbaka dessa personer till sina länder.\r\nVårt svar blev: Vi kan i dag inte skicka tillbaka\r\nmänniskor till Bosnien för att där bli kanonmat.\r\nDessutom är det rent praktiskt svårt att skicka\r\ntillbaka dessa människor. Det vore inhumant.</pre><pre>Dessa personer fick då tillfälliga uppehållstillstånd\r\ni vårt land. De finns här och kan under inga\r\nomständigheter utvisas. Det betyder inte att de fått\r\nnågot löfte om att permanent få stanna här i\r\nSverige.</pre><pre>Claus Zaar frågade om svensk ekonomi påverkas\r\nav svensk flyktingpolitik. Självklart påverkar alla\r\nutgifter och inkomster svensk ekonomi. Frågan är\r\nbara vilken värdering man gör av vilka kostnader\r\noch intäkter som vi skall ha i den statliga budgeten.\r\nRiksdagen skall strax fatta beslut i bred förankring\r\nom att ta på oss de omedelbara utgifterna för\r\nflyktingpolitiken just nu. Gör man en\r\nsammantagen kalkyl av invandringens effekter på\r\nsvensk ekonomi, skall man finna att de under årens\r\nlopp har varit positiva. Det kommer dessutom nya\r\nutredningar via Invandrar- och flyktingkommittén,\r\nsom just har fått i uppdrag att studera dessa saker.\r\nMen det intressanta är vilken värdering man har av\r\natt man kan hjälpa till och ge skydd åt de människor\r\nsom massakreras och slaktas, numera t.o.m. i vårt\r\nnärområde i Europa.</pre><pre>Claus Zaar läste upp en tidningsartikel om personer\r\nsom kom från Kosovo 1992. Jag vill bara hänvisa till\r\nden utfrågning som utskottet har haft beträffande\r\nsituationen i Kosovo. Utfrågningen finns återgiven\r\ni en bilaga till detta betänkande. Jag\r\nrekommenderar den till läsning.</pre><pre>Sten Andersson i Malmö frågade om vi skall\r\nbedriva en asylpolitik samtidigt som andra länder i\r\nEuropa bedriver en annan asylpolitik. Sveriges\r\nasylpolitik bestämmer Sveriges riksdag ensam om.\r\nSom jag har sagt tidigare har den en bred\r\nförankring. När vi närmar oss Europa, måste vi\r\nförsöka åstadkomma en samordning av\r\nflyktingpolitik och invandrarpolitik. Kan vi\r\nåstadkomma ett sådant internationellt samarbete,\r\när jag övertygad om att den totala effekten i Europa\r\nblir en mer generös flyktingpolitik.</pre><pre>Jag vet inte om jag skall svara på John Bouvins\r\nfrågor. Han är så -- ja, man får kanske inte säga\r\nsådant i Sveriges riksdag -- men de fullmakter som\r\nregeringen har skaffat sig beträffande upptagande\r\nav lån ger regeringen möjlighet att fatta beslut. När\r\ndet gäller iklädandet av ekonomiska förpliktelser är\r\ndet regelverken för de olika politikområdena som\r\nstyr det ekonomiska utfallet. Bedömningen av det\r\nekonomiska utfallet redovisas varje år i budgeten.\r\nSenast i måndags lade regeringen fram en prognos\r\nom vad utfallet skulle bli, om man följer våra\r\ngrundläggande lagar och regelverk. Det är nästan\r\nlitet genant att behöva stå här och undervisa en\r\nman, som är ledamot av Sveriges riksdag, om de\r\ngrundläggande reglerna för hur vårt samhälle\r\nfungerar. Det finns inte något argument som man\r\nundviker att använda i denna debatt för att\r\nmisskreditera, svärta ner och sprida myter och\r\nosanningar samt för att visa sitt förakt mot att vi\r\nvisar generositet i detta land. Vi försöker göra så\r\ngott vi kan. Vi försöker hjälpa så många människor\r\nsom vi över huvud taget kan.</pre><pre>Anf. 44  BERITH ERIKSSON (v):</pre><pre>Herr talman! Jag vill bara göra en rättelse av\r\nVänsterpartiets yrkande. Vårt yrkande gällde\r\nmom. 3, asylrätt vid våldtäkt, och inte mom. 5,\r\nkrigsvägrare.</pre><pre>Anf. 45  CLAUS ZAAR (nyd):</pre><pre>Herr talman! Jag tackar för erkännandet att den\r\nsvenska flyktingpolitiken verkligen påverkar\r\nSveriges ekonomi. Vi vet i dag hur dålig den\r\nekonomin är. Det finns då också behov av att\r\nförändra den i det kaos som har uppstått. Det sker\r\nen osund verksamhet i skydd av både biståndet och\r\nflyktingpolitiken. Det förekommer mutor och\r\nsvarta pengar i mycket stor omfattning. Jag vill\r\nfråga invandrarministern hur det är med de positiva\r\ndelarna. Hur stor del av de taxerade inkomsterna\r\nkommer från våra invandrare? Det vore intressant\r\natt få veta det.</pre><pre>Anf. 46  STEN ANDERSSON i Malmö (m):</pre><pre>Herr talman! Har har respekt för att ett statsråd på\r\ngrund av tidsbrist kanske inte kan delta i en debatt\r\ni riksdagen som rör hennes fögderi. Ett faktum är\r\natt statsrådet har suttit här under hela debatten och\r\nlyssnat. Men hon går inte upp förrän klockan är en\r\nminut i tolv. Det innebär att debatten blir något\r\nförryckt. Det hade varit bättre om hon hade\r\ndeltagit tidigare.</pre><pre>Jag är, fru statsråd, väl medveten om att Sverige\r\nåtminstone hittills har bestämt sin egen politik. Har\r\nvi samma utveckling av ekonomin som tidigare\r\nregeringar är skuld till, lär vi inte vara ensamma\r\nalltför länge framöver.</pre><pre>Min fråga löd: Vilken naturlag säger att Sverige av\r\nalla länder i Europa skall bedriva en asylpolitik,\r\nsom gör att Sverige totalt skiljer sig både från våra\r\ngrannar och från de länder som befinner sig längre\r\nfrån oss men i samma världsdel? För mig men\r\nframför allt -- och det är det viktigaste -- för massor\r\nmed människor utanför detta hus i hela vårt land\r\nvore det angeläget med ett svar på den frågan.\r\nVarifrån får vi dessa resurser, när vi i dag, fullt\r\nberättigat, på grund av en dålig ekonomi tvingas\r\nacceptera stora nedskärningar på område efter\r\nområde?</pre><pre>Anf. 47  JOHN BOUVIN (nyd):</pre><pre>Herr talman! Som svar på kulturministerns\r\npåstående vill jag säga att jag är väldigt glad över\r\natt jag inte begriper detta system, som medför att\r\nvi lånar 1 miljard kronor per dygn. Jag vill för tredje\r\ngången fråga kulturministern -- men jag väntar mig\r\ninte något svar -- om hon har läst artikeln i\r\nExpressen, som förklarar hur en invandrare ser på\r\nsaken. Den är faktiskt väldigt bra, och Ny\r\ndemokrati instämmer till 100 %.</pre><pre>Är invandrarministern på det klara med att den\r\nverksamhet som Sveriges regering bedriver inte\r\nstämmer överens med vad svenska folket tycker\r\noch tänker? Demokratin kan vi lägga på sophögen.</pre><pre>Anf. 48  ARNE JANSSON (nyd):</pre><pre>Herr talman! Med risk för att bli tjatig måste jag\r\nupprepa min fråga till kulturministern för tredje\r\ngången. Med tanke på alla opinionsmätningar, som\r\nstatsrådet uppenbarligen inte bryr sig om, frågar\r\njag: Anser kulturministern att Sveriges invandrar-\r\noch flyktingpolitik har en bred förankring i det\r\nsvenska samhället?</pre><pre>Anf. 49  Kulturminister BIRGIT FRIGGEBO\r\n(fp):</pre><pre>Herr talman! Besluten om invandrar- och\r\nflyktingpolitiken i detta land fattas av Sveriges\r\nriksdag. Vi skall nu gå till beslut. Det föreligger ett\r\nbetänkande, som är enhälligt utom på en enda\r\npunkt, där Ny demokrati skiljer ut sig. Alla andra\r\npartier är eniga.</pre><pre>Svenska folket har valt sina representanter till\r\ndenna riksdag. Det betyder att representanterna\r\nför det svenska folket är djupt eniga om\r\nflyktingpolitiken. Därmed finns det en bred\r\nförankring.</pre><pre>Det utesluter inte att det finns många olika\r\nuppfattningar i många olika frågor när det gäller\r\nflyktingpolitiken. Låt mig bara ta en. Vi hade en\r\nmycket stor attitydundersökning förra hösten. En\r\nmajoritet av det svenska folket tyckte att vi skulle\r\nha en restriktivare invandringspolitik. Sedan\r\nfrågade man på olika punkter var förändringar\r\nskulle åstadkommas.</pre><pre>En fråga var om folk tyckte att vi skulle bli\r\ngenerösare med att ta emot fattiga människor,\r\nmänniskor som kommer från fattiga länder. Det var\r\nen betydande majoritet som tyckte det. När det\r\ngäller den uppfattningen finns det ingen förankring\r\nhär i Sveriges riksdag, därför att det inte utgör skäl\r\nför att få komma till Sverige, söka asyl och få\r\nuppehållstillstånd här över huvud taget. Men\r\nsamtidigt visar det att det finns en mänsklig\r\nuppfattning hos många människor i Sverige -- dvs.\r\nman vill vara med och hjälpa till när det gäller de\r\nmänniskor som man tycker synd om. I detta fall\r\nhandlade det om fattiga människor, inte om\r\nmänniskor som var förföljda på grund av krig,\r\ndiktatur osv.</pre><pre>Vi får väldigt många olika signaler när det gäller\r\nflyktingpolitiken. Om jag skall sammanfatta dem är\r\ndet så att man inte är särskilt intresserad av dem\r\nsom ännu inte har kommit hit. När det kommer\r\nganska många hit blir man orolig och undrar: Är\r\ndet inte för många? Kostar det inte för mycket?</pre><pre>Men om man tittar på de människor som redan är\r\nhär, som redan har kommit hit, finner man att\r\nväldigt många säger: Jag tycker så hemskt synd om\r\ndem, om de skall behöva återvända hem. Kan de\r\ninte få stanna? Kan inte just de som jag känner få\r\nstanna här, för jag tycker personligen att det är synd\r\nom dem?</pre><pre>Det är klart att det inte går att bygga upp en\r\nskyddspolitik och en flyktingpolitik på sådana\r\nsignaler. Men det finns alltså en signal om ett\r\nmänskligt beteende här i Sverige, om en\r\nhumanitet -- vi skall försöka hjälpa människor som\r\nhar det svårt. Då är det en uppgift för oss som\r\npolitiker att försöka omforma detta i regler och\r\nbestämmelser som objektivt kan hanteras av våra\r\nmyndigheter -- och de finns där och tillämpas. I\r\ngrunden handlar det om att ge människor som flyr\r\nfrån förföljelse, tortyr och krig möjlighet att göra\r\ndet och om att människor som av olika humanitära\r\nskäl inte kan återvända hem också slipper göra det.</pre><pre>Jag är fullt medveten om att det inte är lätt att föra\r\ndiskussioner om flyktingpolitiken, därför att man\r\nockså måste ha en ganska omfattande kunskap om\r\nde länder som de asylsökande kommer från. Det är\r\nnaturligtvis inte många förunnat att hinna läsa alla\r\nrapporter från Amnesty, från\r\nUtrikesdepartementet, från FN:s\r\nflyktingkommissarie o.d., utan det blir ofta fråga\r\nom ett förtroende för de människor -- politiker och\r\nmyndighetspersoner -- som fattar beslut. Här\r\nåterstår mycket när det gäller att skapa ett\r\nförtroende för att vi på rättvisaste möjliga sätt ger\r\nde människor skydd som behöver det.</pre><pre>Jag har upplevt att riksdagens partier är besjälade\r\nav att vi har en sådan politik här i Sverige. Det finns\r\ni denna kammare, tyvärr, undantag som använder\r\nvarje argument och varje möjlighet till att\r\nsmutskasta politiken, smutskasta invandrarna och\r\nsmutskasta flyktingarna samt till att så oro och\r\nfrämlingsfientlighet bland oss.</pre><pre>Anf. 50  GUSTAF VON ESSEN (m):</pre><pre>Herr talman! Vi hade ju en genomgång av våra\r\nståndpunkter här mellan kl. 9 och kl. 12. Sedan\r\nkom en ny debatt i gång, och det är väl inget fel i\r\ndet. Jag tycker bara att invandrarministerns\r\nförlängning av debatten har inneburit att Claus\r\nZaar och John Bouvin har fått alldeles för stor\r\nuppmärksamhet. Jag tror inte att någon här i\r\nkammaren tycker att det är särskilt bra. Jag hoppas\r\nsåledes att vi nu kan avsluta den här debatten.</pre><pre>Anf. 51  ARNE JANSSON (nyd):</pre><pre>Herr talman! Jag blev litet förvånad över\r\nkulturministerns sista utsaga, nämligen att vi\r\nsmutskastar invandrarna, flyktingarna och\r\nflyktingpolitiken. Det är helt fel. Då har\r\nkulturministern inte förstått vad vi kritiserar.</pre><pre>Vi kritiserar invandringspolitiken. Vi tycker att det\r\när den som är fel. Vi smutskastar definitivt inte\r\ninvandrare och flyktingar som statsrådet här talade\r\nom.</pre><pre>Överläggningen var härmed avslutad.</pre><pre>Beslut</pre><pre>Mom. 3 (asylrätt vid våldtäkt)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>275 för utskottet</pre><pre>10 för men.</pre><pre>1 avstod</pre><pre>63 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 68 m, 28 fp, 25 c, 20 kds, 21 nyd, 1 -</pre><pre>För men.:</pre><pre>8 v, 2 -</pre><pre>Avstod:</pre><pre>1 kds</pre><pre>Frånvarande:</pre><pre>26 s, 12 m, 5 fp, 6 c, 5 kds, 2 nyd, 6 v, 1 -</pre><pre>Mom. 6 (Kosovo)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>277 för utskottet</pre><pre>10 för men.</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 68 m, 27 fp, 25 c, 22 kds, 21 nyd, 2 -</pre><pre>För men.:</pre><pre>1 fp, 8 v, 1 -</pre><pre>Frånvarande:</pre><pre>26 s, 12 m, 5 fp, 6 c, 4 kds, 2 nyd, 6 v, 1 -</pre><pre>Mom. 11 (gömda flyktingar och flyktingbarnens\r\nsituation)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>275 för utskottet</pre><pre>10 för men.</pre><pre>2 avstod</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 68 m, 28 fp, 25 c, 20 kds, 21 nyd, 1 -</pre><pre>För men.:</pre><pre>8 v, 2 -</pre><pre>Avstod:</pre><pre>2 kds</pre><pre>Frånvarande:</pre><pre>26 s, 12 m, 5 fp, 6 c, 4 kds, 2 nyd, 6 v, 1 -</pre><pre>Mom. 14 (inriktning av den framtida flykting- och\r\ninvandringspolitiken)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>264 för utskottet</pre><pre>21 för res. 1</pre><pre>64 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 67 m, 27 fp, 25 c, 22 kds, 8 v, 3 -</pre><pre>För res. 1:</pre><pre>21 nyd</pre><pre>Frånvarande:</pre><pre>26 s, 13 m, 6 fp, 6 c, 4 kds, 2 nyd, 6 v, 1 -</pre><pre>Mom. 37 (medelsanvisning till\r\nkommunersättningen)</pre><pre>1. utskottet</pre><pre>2. res. 7 (s)</pre><pre>3. res. 8 (nyd)</pre><pre>Förberedande votering:</pre><pre>117 för res. 7</pre><pre>21 för res. 8</pre><pre>148 avstod</pre><pre>63 frånvarande</pre><pre>Kammaren biträdde res. 7.</pre><pre>Huvudvotering:</pre><pre>153 för utskottet</pre><pre>112 för res. 7</pre><pre>20 avstod</pre><pre>64 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>68 m, 28 fp, 25 c, 22 kds, 8 v, 2 -</pre><pre>För res. 7:</pre><pre>111 s, 1 -</pre><pre>Avstod:</pre><pre>20 nyd</pre><pre>Frånvarande:</pre><pre>27 s, 12 m, 5 fp, 6 c, 4 kds, 3 nyd, 6 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av tredje vice talmannen medgav\r\nkammaren att konstitutionsutskottets betänkande\r\nKU19, finansutskottets betänkanden FiU11,\r\nFiU13, FiU14, FiU15, FiU16 och FiU17 samt\r\nskatteutskottets betänkande SkU27 fick avgöras i\r\nett sammanhang efter avslutad debatt.</pre><pre>6 §  En ombildning av\r\narbetsgivarorganisationen för det statliga\r\nområdet</pre><pre>Föredrogs</pre><pre>konstitutionsutskottets betänkande</pre><pre>1993/94:KU19 En ombildning av\r\narbetsgivarorganisationen för det statliga området\r\n(prop. 1993/94:77).</pre><pre>Anf. 52  INGVAR JOHNSSON (s):</pre><pre>Herr talman! På förslag av ett enhälligt\r\narbetsmarknadsutskott godkände riksdagen förra\r\nåret att Statens arbetsgivarverk skulle ombildas till\r\nen uppdragsmyndighet. Syftet med denna\r\nförändring var att skapa en från regeringen mer\r\nfristående arbetsgivarorganisation. Regeringen\r\nåterkom i höstas med förslag till de lagändringar\r\nsom erfordras.</pre><pre>Vid utskottsbehandlingen har vi socialdemokrater\r\nblivit överens med majoriteten så när som på en\r\npunkt. Vi föreslog i vår utskottsgruppsmotion, och\r\nvi fick stöd för detta i arbetsmarknadsutskottets\r\nyttrande, att regeringen skulle utse ledamöterna i\r\nstyrelsen för den nya arbetsgivarorganisationen. Vi\r\nmenade att regeringen och utskottsmajoriteten inte\r\ntillräckligt hade beaktat de invändningar i frågan\r\nsom Lagrådet framförde mot bakgrund av 1 kap.\r\n6 § regeringsformen om att regeringen styr riket.</pre><pre>Vi menar att den modifiering av det tidigare\r\nförslaget till organisation som skett efter\r\nlagrådsremissen endast är av formell karaktär.\r\nRegeringen måste ges ett starkare inflytande över\r\narbetsgivarorganisationen än vad förslaget innebär\r\nför att regeringsformens krav i nämnda del skall\r\nanses uppfyllda.</pre><pre>Jag beklagar att det inte nåddes enighet om detta i\r\nutskottet. Det såg så ut ett tag. Därför avlämnade vi\r\nsocialdemokrater en reservation, som jag vill yrka\r\nbifall till.</pre><pre>Utöver detta vill jag bara fästa kammarens\r\nuppmärksamhet på att propositionen i övrigt hade\r\nstora brister. Som framgår av betänkandet hade\r\nfinansutskottet mycket betydande invändningar i\r\nsitt första yttrande. Utskottet ansåg att riksdagens\r\nställningstagande förra våren inte till alla delar var\r\ntill fyllest och innehöll ett antal oklara frågor. Först\r\nsedan Finansdepartementet svarat på de oklara\r\nfrågorna i en promemoria tillstyrkte finansutskottet\r\ni ett andra yttrande förslaget att slopa stadgandet i\r\nregeringsformen, att finansutskottet skall\r\ngodkänna avtal i fråga om anställningsvillkor för\r\nstatens arbetstagare.</pre><pre>Herr talman! Bristerna i propositionen har skapat\r\nen del oklarheter och lett till att riksdagen först nu,\r\növer fyra månader senare, är beredd att fatta beslut\r\ni frågan.</pre><pre>Anf. 53  KARL-ERIK PERSSON (v):</pre><pre>Herr talman! Jag kan börja med att instämma i den\r\nkritik som Ingvar Johnsson hade mot propositionen\r\noch behandlingen av ärendet. Det är inte första\r\ngången frågan om statens roll som arbetsgivare\r\ndiskuteras. Vi hade flera gånger i\r\narbetsmarknadsutskottet förut när jag satt i det\r\nutskottet uppe frågan hur staten skall hantera\r\npersonalpolitiken osv. Vi förde då fram att staten\r\nbör vara ledande i personalpolitiska frågor.</pre><pre>Staten släpper nu sin kontroll och möjligheten att\r\nvara ledande när det gäller lönebildningen. För mig\r\nverkar det konstigt. Här går man in i en\r\norganisation som SAF, som jag inte ser som en\r\nföretagsorganisation. Den har också en politisk\r\nroll, något som staten borde hålla sig ifrån men\r\nändå ha kontroll över sina egna företag. Nu släpper\r\nman den totalt ifrån sig.</pre><pre>Jag kan faktiskt inte förstå detta. Att Samhall har\r\nhamnat under SAF är för mig helt obegripligt. Jag\r\ntycker att det är ett konstigt sätt att agera.</pre><pre>I andra sammanhang säger den borgerliga\r\nregeringen att konkurrens är bra och monopol är\r\nfel. Det får man höra i alla andra sammanhang\r\nutom när det gäller kontrollen över lönebildningen\r\noch de statliga företagen. Då skall de statliga\r\nföretagen in i den största arbetsgivarorganisation\r\nsom vi har på arbetsmarknaden. Det går inte ihop,\r\nom det nu inte är andra mål och medel man är ute\r\nefter. Vad syftet är är det svårt att säga, för det går\r\nfaktiskt inte att utläsa vare sig i betänkandet eller i\r\npropositionen.</pre><pre>Herr talman! Bengt Hurtig har i\r\nkonstitutionsutskottet lämnat en meningsyttring\r\nmed anledning av förslaget på två moment,\r\nnämligen mom. 1 och 6. Jag yrkar härmed bifall till\r\nmeningsyttringen.</pre><pre>Anf. 54  OLA KARLSSON (m):</pre><pre>Herr talman! Betänkandet handlar om\r\nombildningen av arbetsgivarorganisationen på det\r\nstatliga området och därtill kopplade\r\ngrundlagsförändringar. Syftet med förändringen,\r\nliksom med de tidigare förändringarna inom det\r\nstatliga arbetsgivarområdet, har varit att skapa en\r\nfrån regering och riksdag mer självständig\r\narbetsgivarorganisation. Den skall kunna samverka\r\npå likartade villkor med andra\r\narbetsgivarorganisationer. Den skall framför allt ta\r\nett större ansvar för en lönebildning som främjar\r\nsamhällsekonomisk balans och konkurrenskraft.</pre><pre>Lönebildningen på det statliga området skall inte\r\nvara en politisk fråga, som regleras i efterhand i\r\nriksdagens utskott efter det att avtal träffats som\r\nkanske inte ryms i myndigheternas anslagsram. Det\r\nskall vara en fråga för myndigheterna att i\r\nsamverkan se till att avtalen anpassas till fastställda\r\nanlagsramar eller finansieras genom\r\neffektiviseringar eller andra kostnadsreduceringar\r\ninom området.</pre><pre>Propositionen har därför inriktats på att skapa en\r\norganisationsform som både fyller konstitutionens\r\nkrav på regeringens lednings- och styrfunktion och\r\nändå är så pass fristående att löneavtalen anpassas\r\ntill myndighetsanslagen utan att det leder till krav\r\npå uppräknade anslag.</pre><pre>Det här förslaget kommer inte att lösa alla de\r\nproblem vi har. Det är ett steg på vägen. Det\r\nkommer även fortsättningsvis att ställas krav på den\r\npolitiska nivån att inte lägga sig i lönefrågor.</pre><pre>I utskottet är det främst frågan av vem och hur\r\nstyrelsen i det föreslagna arbetsgivarkollegiet skall\r\nutses som har vållat diskussion. Utskottets\r\nmajoritet har uppfattningen att den lösning som\r\nföreslagits i propositionen ligger inom grundlagens\r\nram och också bidrar till att skapa större\r\nsjälvständighet för den nya myndigheten,\r\narbetsgivarkollegiet.</pre><pre>Vi har konstaterat att modellen där regeringen\r\nutser ledamöterna i kollegiet innebär att\r\nstadgandena i 1 kap. 6 § regeringsformen om att\r\nregeringen styr riket respektive i 11 kap. 6 § första\r\nstycket om myndigheters lydnadsplikt är beaktade.\r\nVi anser också att det skulle innebära en onödig\r\nbegränsning i myndighetens oberoende ställning\r\nom också styrelsen skulle utses av regeringen.</pre><pre>Vi ser inga hinder för att alla statliga myndigheter\r\nskall kunna vara goda arbetsgivare med den\r\nföreslagna organisationen. Utskottet avstyrker\r\ndärför de aktuella motionsyrkandena.</pre><pre>Herr talman! Med hänvisning till det sagda yrkar\r\njag bifall till utskottets hemställan.</pre><pre>Anf. 55  INGELA MÅRTENSSON (fp):</pre><pre>Herr talman! I samband med förslaget från\r\nregeringen har det dykt upp en fråga om\r\nförsäkringskassornas arbetsgivaransvar och om\r\nförslaget innebär en förändring på detta område.</pre><pre>Jag tycker att det är bra att utskottet konstaterar att\r\nförslaget inte innebär någon sådan förändring. Det\r\nsom gäller nu kommer också att fortsätta att gälla.</pre><pre>Jag vill gärna citera från utskottets betänkande: ''I\r\nlagen om allmän försäkring (1962:381) föreskrivs\r\natt anställnings- och arbetsvillkor för tjänstemän\r\nvid försäkringskassorna skall fastställas under\r\nmedverkan av regeringen eller den myndighet\r\nregeringen bestämmer. Med stöd av\r\nställföreträdarlagen sker statens medverkan för\r\nnärvarande genom Statens arbetsgivarverk eller\r\nmyndighet som regeringen bestämmer. Genom en\r\növergångsbestämmelse avses ställföreträdarlagen\r\nfortfarande gälla för försäkringskasseområdet.''</pre><pre>Jag vill med detta anförande göra konstaterandet\r\natt det är viktigt att detta står i betänkandet, så att\r\nman inte skall tro att förslaget i sig kommer att\r\ninnebära någon förändring när det gäller\r\narbetsgivaransvaret.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>7 §  Tilläggsbudget inom Finansdepartementets\r\nområde</pre><pre>Föredrogs</pre><pre>finansutskottets betänkande</pre><pre>1993/94:FiU11 Tilläggsbudget inom\r\nFinansdepartementets område (prop.1993/94:105\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut fattades efter 13 §.)</pre><pre>8 §  Fastighetsförvaltning och statlig\r\nlokalförsörjning</pre><pre>Föredrogs</pre><pre>finansutskottets betänkande</pre><pre>1993/94:FiU13 Fastighetsförvaltning och statlig\r\nlokalförsörjning (prop. 1993/94:100 delvis).</pre><pre>Anf. 56  PER OLOF HÅKANSSON (s):</pre><pre>Herr talman! Det ärende som vi nu skall debattera\r\noch så småningom också avgöra handlar om\r\nfastighetsförvaltningen och den statliga\r\nlokalförsörjningen. Utskottet tar upp frågor som\r\nberör Statens fastighetsverk och Statens\r\nlokalförsörjningsverk, tillstyrker anslag, tillstryker\r\nlåneram och en del andra ting i sammanhanget.</pre><pre>I dessa sakfrågor är utskottet enigt. Vad vi är oeniga\r\nom är en fråga som kom upp under behandlingen\r\nav ärendet i utskottet. Vi kunde då konstatera att\r\ndiskussionen vad gäller den gamla stridsfrågan om\r\navvecklingen som sådan nu inte var aktuell att\r\nfortsätta. Det vi behövde diskutera var det sätt på\r\nvilket avvecklingen hade inletts och delvis också\r\ngenomförts.</pre><pre>För den sakens skull skaffades in upplysningar\r\ngenom det som på modern svenska kallas för en\r\nhearing. Det visade sig då, för att inte ta till\r\növerord, att frågan som sådan, dvs.\r\nByggnadsstyrelsens omställning, var erbarmligt illa\r\nskött.</pre><pre>Självfallet drog vi den slutsatsen att detta på något\r\nsätt måste följas upp. Vi kunde konstatera att en\r\ndel av frågan hade en komplicerad juridisk\r\nkaraktär. De delarna undersöks för närvarande av\r\nJustitiekanslern. Frågan är om delar eller stora\r\ndelar skall lämnas över till åtal.</pre><pre>Den delen var självfallet inte föremål för diskussion\r\ni utskottet. Vi kunde bara konstatera att det var en\r\ndel i den något röriga bild av avvecklingen som\r\npresenterades för oss.</pre><pre>Vad som däremot var intressant att försöka få ett\r\ngrepp om var den roll som regeringen spelat och\r\nhur den politiska ledningen för verksamheten hade\r\nutövats. För att få ett bättre underlag i den delen\r\nförsökte vi från socialdemokratiskt håll att få in\r\nkompletterande upplysningar via en begäran från\r\nutskottets sida.</pre><pre>Vi kunde då konstatera att det inte fanns stöd för\r\nden typen av förfrågan till regeringen. Det var med\r\nett beklagande som vi kunde notera att vid en\r\nomröstning avvisades med ordförandens\r\nutslagsröst en propå om att man skulle infordra en\r\nredogörelse för vad som egentligen departementet\r\noch departementsledningen hade gjort respektive\r\ninte gjort i denna omställningsprocess, som\r\ninnehöll så mycket av märkligheter.</pre><pre>Nu står vi framme vid ett färdigjusterat\r\nbetänkande. Vi kan då läsa följande i slutet av\r\nreservationen från företrädare för\r\nregeringspartierna. Det gäller alltså det förlopp\r\nsom vi ville ha en begäran om upplysningar om.\r\nDär står: ''Utskottet har på denna punkt begärt en\r\nkomplettering av redovisningen vad gäller\r\nregeringens roll i avvecklingsprocessen.'' Det\r\nskriver man alltså i sin reservation.</pre><pre>Det skulle vara oerhört intressant att få höra\r\nregeringspartiernas företrädare förklara hur denna\r\nbegäran har utformats. Utskottet har med ett\r\nmajoritetsbeslut avvisat just denna begäran. Jag\r\nkan upplysa kammaren om att utskottsmajoriteten\r\nsjälvfallet har denna typ av begäran i sin text. Men\r\ndet spännande här är: Hur har minoriteten ett\r\nunderlag för sin i reservationen framställda text,\r\ndär man säger att utskottet har begärt in en sådan\r\nkomplettering?</pre><pre>Herr talman! Jag är alldeles övertygad om att denna\r\nfråga i en eller annan mening dess värre -- och jag\r\nvill understryka detta -- kommer tillbaka till\r\nkammaren. I sak är ärendet oerhört illa skött.</pre><pre>Anf. 57  IAN WACHTMEISTER (nyd):</pre><pre>Herr talman! Inför denna fullsatta kammare\r\nkommer jag att ta upp frågor som egentligen\r\nregeringen mer än någon annan skulle lyssna på!\r\nMen de sitter väl på Rosenbad vid lunchbordet med\r\nhögtalarna påkopplade. Detta handlar om\r\nregeringsfrågor.</pre><pre>I går var regeringen här, och det diskuterades en\r\nkompletteringsproposition. Då kompletterade man\r\nde frågetecken som fanns förut med några\r\nfrågetecken till. Det var i och för sig intressant.</pre><pre>Det vi skall tala om i dag är ett par saker som\r\nkommer att behandlas strax efter mitt anförande.\r\nDet handlar om konsekvenserna av regeringens\r\nagerande och Riksbankens handlande m.m. Det\r\ngäller konsekvensanalyser och annat som är viktigt.</pre><pre>Herr talman! Jag vill understryka att regeringen har\r\nen verkställande roll. Vi är lagstiftande och\r\ngranskande i denna riksdag, men det är regeringen\r\nsom skall verkställa. När den verkställer är det\r\nväldigt viktigt att den gör det på rätt sätt, och det\r\nsker inte alltid. Ibland är det så klantigt att man tar\r\nsig för pannan. Vi har exempel på det just i dag på\r\ndenna punkt. Man har tittat på Byggnadsstyrelsens\r\nomorganisation, privatisering eller vad man nu vill\r\nkalla det.</pre><pre>När man tittar i Riksrevisionsverkets rapport ser\r\nman sådana här grejer: avgörande brister i\r\nbeslutsunderlag, omotiverade förändringar av\r\nattestordningar, utbetalning på så bristfällig\r\ninformation är anmärkningsvärd.</pre><pre>Så fortsätter det: anmärkningsvärd avsaknad av\r\nplaner, bristfällig kontroll, maskiner och\r\ninventarier har slumpats bort till kompisar i\r\nnybildade bolag, relativt stora förmåner till\r\nbolagsbildarna, stora budgetöverskridanden, osv.</pre><pre>Sedan kommer ett verkligt understatement i\r\nRiksrevisionsverkets rekommendationer. Där står:\r\n''Problemen och misstagen är dock av sådan\r\nkaraktär att det nämnda förslaget till riktlinjer bara\r\ndelvis undanröjer dem. Det kan därför finnas\r\nmotiv, enligt RRVs bedömning, att regeringen\r\nockså överväger möjligheterna att finna en\r\nhandläggningsordning inom regeringskansliet och\r\nmellan regeringen och berörda myndigheter som\r\nbättre säkrar kvaliteten i processerna.'' Det kan\r\nman verkligen säga. Detta är otroligt!</pre><pre>Jag gjorde några noteringar från den diskussion vi\r\nhade i finansutskottet om detta. Jag kan läsa upp\r\nnågra rader. Jag skriver för mitt eget minnes skull.\r\nDet kan vara bra ibland, så att man kommer ihåg\r\nsådana här otroliga saker. Privatiseringen eller\r\nbolagiseringen av kungliga Byggnadsstyrelsen var\r\nett fullständigt fiasko. Man knöt till sig allt tänkbart\r\nfolk, tog alla tänkbara erfarenheter och körde\r\nalltihop åt pepparn. Sedan hoppade det in några\r\nrevisorer från Öhrlings och lyckades rädda alltihop.\r\nAtt man lyckades med det hade alltså ingenting att\r\ngöra med regeringens handhavande eller\r\nmyndigheternas handhavande -- det var så klantigt\r\natt det var ett fullständigt världsrekord i klantighet.\r\nJustitiekanslern är inkopplad, men det enda man\r\ninte är riktigt på det klara med är vilka som var\r\nskurkar eller hur många skurkar det var fråga om.</pre><pre>Hade det här ägt rum i ett annat land, exempelvis i\r\nAmerika, där man i flera månader kan hålla på att\r\ndebattera Whitewater -- för att inte tala om\r\nWatergate -- skulle man gå på något alldeles otroligt\r\ni den här frågan.</pre><pre>Om det i Sverige fanns några levande journalister\r\nsom sysslade med annat än att dricka kaffe och i\r\nstället höll på med undersökande journalistik,\r\nskulle också de ställa frågan: Vad hände egentligen\r\ni samband med omdaningen av Byggnadsstyrelsen?</pre><pre>Vad som har hänt är fullständigt fantastiskt!</pre><pre>Jag har förut frågat hur dum man får vara i politiken\r\nutan att bestraffas, och jag vet nu att dumhet icke\r\när straffbart i den här hanteringen. Det är i alla fall\r\nmärkligt att frågan om Byggnadsstyrelsens\r\norganisation också har paralleller på många andra\r\nställen.</pre><pre>De ledamöter från finansutskottet som är här nu\r\nkommer i håg att Ny demokrati vid behandlingen\r\nav det här ärendet talade om en 20-procentig\r\nrationaliseringspotential, vi sade att alla statliga\r\nverk borde rationaliseras med 20 %. Vi hade då sett\r\nhela det här klanteriet, en revisor hade berättat att\r\ndet gick att plocka in 30 eller 40 %, och vi föreslog\r\ndå en rationalisering på 20 %. Utskottet sade då:\r\nNej, nej, absolut inte! Det går inte. Vi avstyrker. Så\r\nkan det gå till.</pre><pre>Herr talman! Jag vill påpeka följande: Det var\r\nväldigt nära att skattebetalarna i Sverige fick betala\r\nflera hundra miljoner kronor av ren klumpighet,\r\nklantighet och snudd på kriminalitet i den här\r\nhandläggningen. Det här är givetvis en fråga som\r\nregeringen skall stå till svars för. Av den\r\nanledningen anslöt vi oss också till önskemålet att\r\nhögsta regeringsinstans, i det här fallet\r\nfinansministern, själv skall komma till riksdagen\r\noch redogöra för frågan. Det är ändå regeringen\r\nsom har det verkställande ansvaret för det som sker\r\ni Sverige.</pre><pre>Anf. 58  LARS LEIJONBORG (fp):</pre><pre>Herr talman! Det här betänkandet är i huvudsak\r\nenigt, men på en punkt kom det under\r\nutskottsbehandlingen att bli en diskussion om\r\nordval.</pre><pre>Vi ser inte alls olika på det som hände i samband\r\nmed Byggnadsstyrelsens privatisering och\r\nbolagisering. Allt material som hittills föreligger\r\ntyder på att ett antal helt oacceptabla händelser\r\ninträffade. I beskrivningen av det olyckliga som då\r\nskedde har jag egentligen ingen annan åsikt än den\r\nsom t.ex. Ian Wachtmeister har givit uttryck för.</pre><pre>Det som sedan har skett tycker jag ändå visar att\r\nsystemet har fungerat ganska väl.\r\nOegentligheterna -- av allt att döma är det fråga om\r\noegentligheter -- har upptäckts,\r\nRiksrevisionsverket har beskrivit dem i en rapport,\r\noch frågan har överlämnats till justitiekanslern,\r\nsom överväger huruvida den skall lämnas till\r\nåklagare och bli föremål för domstolsprövning.\r\nDen som var tillförordnad generaldirektör vid det\r\nhär tillfället har inte längre den befattningen. På\r\nsamma sätt som Ian Wachtmeister har lämnat sin\r\nbefattning på grund av intern kritik, har den\r\ndåvarande tillförordnade generaldirektören lämnat\r\nbefattningen. Kontrollsystemen har alltså fungerat.</pre><pre>Regeringen har också följt frågan mycket noga och\r\ngjort det som på regeringen ankommer. I de\r\nborgerliga partierna menar vi därför att det inte\r\nfinns någon anledning att i betänkandetexten ens\r\nantyda att regeringen har något ansvar för det som\r\nhar skett.</pre><pre>Vi är naturligtvis också mycket angelägna om att\r\ndet ordentligt redovisas vad som har förevarit i\r\ndenna fråga. Vi har ju också fått löfte om att en\r\nsådan redovisning kommer att lämnas, och jag är\r\növertygad om att den kommer att vara skriftlig.\r\nÅsiktsskillnaderna oss emellan är alltså inte stora.</pre><pre>Jag är något tveksam om huruvida\r\nutskottsmajoriteten önskar att riksdagen skall ställa\r\nsig bakom de skrivningar man har gjort på den här\r\npunkten. I den mån det föreligger något yrkande\r\nom att riksdagen skall ställa sig bakom\r\nmajoritetstexten, vill jag yrka bifall till den\r\nreservation som finns, så att riksdagen i så fall\r\nställer sig bakom den text som finns angiven i\r\nreservationen.</pre><pre>Anf. 59  PER OLOF HÅKANSSON (s)\r\nreplik:</pre><pre>Herr talman! Det var en med hänsyn till ärendets\r\nkaraktär ganska snygg och konsekvent reträtt som\r\nLars Leijonborg här uppvisade. Jag skall inte\r\npressa honom på varför, eftersom vi bägge är\r\nnästan pinsamt medvetna om att ärendet är otroligt\r\nilla skött.</pre><pre>Vad som förvånar mig är att de borgerliga\r\nledamöterna i utskottet nu tar upp den begäran som\r\nman tidigare försökte mörklägga. I reservationen\r\ntill betänkandet skriver man: ''Utskottet har på\r\ndenna punkt begärt en komplettering av\r\nredovisningen vad gäller regeringens roll i\r\navvecklingsprocessen.'' Det var precis detta som vi\r\nsocialdemokrater önskade att utskottet skulle gå in\r\nmed en begäran om men som då avvisades.</pre><pre>Jag skall inte pressa Lars Leijonborg på motiven till\r\ndetta. Jag bara hoppas att den öppna redovisning\r\nsom Lars Leijonborg har talat om skall komma till\r\nstånd också kommer till stånd. Det är här nämligen\r\ninte bara fråga om en skillnad i ordvalet, utan\r\ndenna fråga har en substans som gör att det finns\r\nanledning att titta litet närmare på den.</pre><pre>Om det råder någon oklarhet om vad jag vill yrka\r\nbifall till, skall jag be att få göra det alldeles tydligt\r\noch klart: Jag yrkar bifall till utskottets hemställan\r\npå samtliga punkter.</pre><pre>Anf. 60  LARS LEIJONBORG (fp) replik:</pre><pre>Herr talman! Det framgår nu av Per Olof\r\nHåkanssons inlägg att det egentligen inte föreligger\r\nnågon åsiktsskillnad oss emellan. Hade vi under\r\nutskottsbehandlingen ägnat denna fråga något\r\nlängre tid, hade vår reservation förmodligen\r\nkunnat undvikas.</pre><pre>Både Per Olof Håkansson och jag -- och också alla\r\nandra i utskottet, tror jag -- är av den meningen att\r\ndet som skedde i samband med avvecklingen av\r\nByggnadsstyrelsens egen-regi-verksamhet var\r\nmycket olyckligt. Jag förmodar att den fortsatta\r\nprocessen kommer att visa att det som\r\nRiksrevisionsverket har fått fram är korrekt, och i\r\nså fall är detta naturligtvis en skandal, som har\r\nkostat statsverket åtskilliga miljoner. Detta är inte\r\nacceptabelt. Finansutskottet är enigt om att denna\r\naffär ordentligt måste redas ut och att de som är\r\nansvariga också måste få bära sitt ansvar.</pre><pre>Jag menar att regeringens roll i detta har varit exakt\r\nden som regeringens roll skall vara. Regeringen har\r\ngjort det som på den ankommer och ingripit på det\r\nsätt den skall ingripa. Jag är övertygad om att det\r\nockså kommer att framgå av den ytterligare\r\nredovisningen. Vi är alltså helt överens om att vi nu\r\nskall ta del av den redovisning som vi kommer att\r\nfå från regeringen.</pre><pre>Anf. 61  PER OLOF HÅKANSSON (s)\r\nreplik:</pre><pre>Herr talman! Det är utmärkt att vi är överens om\r\nvad för material som vi kommer att få fram. Men\r\ndet som Lars Leijonborg betecknar som en olycka\r\nvar ju ändå den votering i finansutskottet då\r\nutskottet med hjälp av ordförandens utslagsröst\r\navvisade en begäran om att få in dessa\r\nkompletterande upplysningar, upplysningar som vi\r\nnu uppenbarligen är ense om att vi skall få fram.\r\nDet kan inte tolkas på något annat sätt än att man\r\ni utskottet då gjorde ett försök att mörklägga och\r\natt man nu har upptäckt att detta\r\nmörkläggningsförsök inte var hållbart.</pre><pre>Vi är uppenbarligen ändå helt ense om att det i vår\r\nkommer fram ett material, ett material som vi\r\nsjälvfallet får studera och dra slutsatser av.</pre><pre>Anf. 62  LARS LEIJONBORG (fp) replik:</pre><pre>Herr talman! Vår uppfattning är att vi, när vi nu här\r\ni landet har fått en sådan utomordentlig regering\r\noch en sådan utomordentlig finansminister, inte i\r\nonödan, när grund för detta helt saknas, skall\r\nantyda att den regeringen och den finansministern\r\nhar ansvar för något som de inte har ansvaret för.\r\nDen antydan som utskottsmajoriteten ville lägga in\r\ni sitt yttrande reagerade vi emot, och det är det vi\r\nhar markerat i vår reservation.</pre><pre>I övrigt är vi helt överens.</pre><pre>Anf. 63  IAN WACHTMEISTER (nyd)\r\nreplik:</pre><pre>Herr talman! Jag förstår att det måste vara ett\r\nutslag av s.k. folkpartihumor, vilket är en mycket\r\nsvårdefinierbar företeelse i det politiska Sverige,\r\nnär herr Leijonborg jämför mig med den klantiga\r\ngeneraldirektören som vi blev av med så\r\nsmåningom.</pre><pre>Jag vill påminna herr Leijonborg om att jag\r\nlämnade min partiledarpost frivilligt och med\r\nmycket gott samvete. Jag brukar säga ibland att det\r\nkan vara bra att föregå med gott exempel. Jag\r\ntycker att det finns många här inne som skulle\r\nkunna lämna in eftersom de har varit med för länge.</pre><pre>I sakfrågan tycker jag att det viktiga är att Lars\r\nLeijonborgs partikamrat Wibble, finansministern,\r\nmed sällskap på Rosenbad måste förstå, reagera\r\noch respektera den reaktion som kommer från\r\nriksdagen och finansutskottet. Man har förfarit på\r\nett uppseendeväckande klantigt sätt inom det\r\nverksamhetsområde som är regeringens ansvar.</pre><pre>Jag är rädd för att detta bara blir en krusning på\r\nytan. Det spelar väl ingen roll. Slutet gott, allting\r\ngott. Vi förlorade inte ett par hundra miljoner. Tack\r\nvare att revisorerna var duktiga kunde det hållas\r\nner. Men jag tycker att det är precis lika allvarligt i\r\nalla fall. Det är en stor och viktig principfråga -- det\r\när därför jag har ställt upp i den här debatten -- att\r\nriksdagen håller tummen på ögat på regeringen när\r\nden inte sköter sin verkställande roll.</pre><pre>Anf. 64  LARS LEIJONBORG (fp) replik:</pre><pre>Herr talman! Jag beklagar på sätt och vis att\r\nfinansutskottet blev oenigt på den här punkten. Jag\r\nhåller med Ian Wachtmeister om att det är oerhört\r\nviktigt att riksdagen i utövandet av sin kontrollmakt\r\nmarkerar att regeringen har vissa skyldigheter\r\ngentemot riksdagen. Riksdagen har som sådan\r\nanledning att påminna om det.</pre><pre>Det påpekas ganska ofta här i kammaren att vi inte\r\nhar ministerstyre här i landet. Det hindrar\r\nministrarna från att gripa in och göra en massa fina\r\nsaker som riksdagsmän brukar vilja att de skall\r\nåstadkomma. Den omvända effekten av att vi inte\r\nhar ministerstyre är ju att ministrar inte heller kan\r\nställas till ansvar för detaljer som går snett i\r\nämbetsverkens verksamhet.</pre><pre>Regeringen har ett tydligt ansvar att utfärda\r\ninstruktioner för verken och på annat sätt följa\r\nverkens verksamhet. Men de felsteg som av allt att\r\ndöma har skett i samband med avvecklingen av\r\nByggnadsstyrelsens egenregiverksamhet faller inte\r\npå regeringen eller något departement att lägga sig\r\ni. Däremot skall man naturligtvis reagera i samma\r\nögonblick det står klart att felaktigheter har\r\nbegåtts. Enligt min bedömning har man reagerat\r\nmed all den skyndsamhet och kraft som har varit\r\nmöjlig. Jag är övertygad om att det kommer att\r\nframgå ännu tydligare när vi får kompletterande\r\nmaterial.</pre><pre>Anf. 65  PER OLOF HÅKANSSON (s):</pre><pre>Herr talman! Lars Leijonborgs näst sista inlägg\r\ngjorde mig något konfunderad. Där sade han i\r\nklartext att det socialdemokraterna och\r\nmajoriteten efterfrågar, nämligen vad regeringen\r\noch finansministern har gjort, vill han inte vara med\r\npå. Däremot vill han ha in upplysningar.</pre><pre>Då tillåter jag mig att fundera litet. Det är bra om\r\nLars Leijonborg har svar på den fråga jag ställer.\r\nVad är det för typ av upplysningar som Lars\r\nLeijonborg förväntar sig som svar på den fråga som\r\nockså finns redovisad i reservationen? Det är\r\nuppenbarligen så att det är regeringens handlande\r\nsom vi är intresserade av. Frågan har handlagts i\r\nFinansdepartementet. Jag tycker inte att det är så\r\nmärkvärdigt att skriva att utskottet är av den\r\nbestämda uppfattningen att regeringens och främst\r\nfinansministerns roll i den avveckling som\r\ngenomfördes under sommaren och början av\r\nhösten 1993 klart skall redovisas.</pre><pre>Om vi är ense om att det är den redovisningen vi\r\nskall ha, Lars Leijonborg, är det bra. Är vi inte ense\r\nom detta skulle det vara utmärkt om Lars\r\nLeijonborg upplyste kammaren om vad det är för\r\nredovisning som har beställts i reservationen.</pre><pre>Anf. 66  LARS LEIJONBORG (fp):</pre><pre>Herr talman! Jag tror att det är svårt att dra ut på\r\nden här debatten så förfärligt mycket längre med\r\nden åsiktsskillnad som föreligger. De flesta\r\ndebatter som förs här i kammaren gäller ju\r\nbetydligt större åsiktsskillnader.</pre><pre>Vi är överens om att riksdagen har ett ansvar att\r\nbevaka regeringens handläggning av olika frågor\r\noch att regeringen gör det regeringen skall göra. I\r\ndetta sammanhang har utskottet bett att få en\r\nkomplettering när det gäller den här affären vad\r\navser regeringens befattning med den. Vi har också\r\nfått löfte om att få en sådan redovisning. Det\r\nframgår både av majoritetens och reservanternas\r\ntext att en sådan kompletterande redovisning\r\nkommer att komma.</pre><pre>Jag vet inte exakt vilka upplysningar vi får. I så fall\r\nhade vi inte behövt be om dem. Men jag är\r\növertygad om att vi kommer att få veta exakt vad\r\nregeringen har gjort i den frågan. Jag är också tills\r\nvidare övertygad om att det kommer att visa att\r\nregeringen har handlagt frågan korrekt. Det finns\r\ningenting som tyder på att man inte skulle ha\r\nhandlagt den korrekt. Det är därför som vi\r\nreagerade en aning mot ordvalet i majoritetstexten.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>9 §  Riksbankens förvaltning år 1993</pre><pre>Föredrogs</pre><pre>finansutskottets betänkande</pre><pre>1993/94:FiU14 Riksbankens förvaltning år 1993\r\n(redog. 1993/94:RB1 och RB5).</pre><pre>Anf. 67  DAN ERIKSSON i Stockholm\r\n(nyd):</pre><pre>Herr talman! Den 19 november 1992 beslöt\r\nriksbanksfullmäktige att den svenska kronan skulle\r\nflyta fritt. Beslutet kom efter en kaotisk höst med\r\nåterkommande räntechocker. Med en druckens\r\nenvishet höll riksbanksfullmäktige fast vid\r\nväxelkursen medan valutorna föll som käglor i\r\nEuropa. Det var ett ganska stort misstag som\r\nbegicks. Vi i Ny demokrati ville inte ge Riksbanken\r\nansvarsfrihet för 1992. Man kan lugnt säga att det\r\när ovanligt att så sker.</pre><pre>Konsekvenserna kunde överblickas under 1993.\r\nFullmäktiges förvaltningsberättelse innehåller,\r\nförutom resultat- och balansräkning, en hel del\r\nkommentarer kring penning- och valutapolitiken.\r\nMen effekterna för samhällsekonomin och\r\nbedömningar av vad det kostade staten att falla\r\nmed flaggan i topp saknas. Jag tycker att det är\r\nganska allvarligt. Det finns olika uppgifter om hur\r\nmycket det här har kostat. Det är svårt att beräkna,\r\nmen 30--40 miljarder borde inte vara någon\r\növerdriven uppskattning. Det är alltså inte\r\nsmåpotatis som vi talar om.</pre><pre>Frågan borde därför ha fått den dignitet som den\r\nförtjänar. Riksbanksfullmäktige borde ha\r\nrannsakat sig och lyft upp frågan i ljuset.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>10 §  Statistikfrågor</pre><pre>Föredrogs</pre><pre>finansutskottets betänkande</pre><pre>1993/94:FiU15 Statistikfrågor (prop. 1993/94:100\r\ndelvis).</pre><pre>Anf. 68  ALF EGNERFORS (s):</pre><pre>Herr talman! I finansutskottets betänkande nr 15\r\nbehandlas anslagen till Statistiska centralbyråns\r\nverksamhet för det kommande budgetåret. I och\r\nmed dessa förslag fullföljs den förändrade\r\nansvarsfördelningen för den statliga statistiken som\r\nriksdagen beslutade om förra året. Vi\r\nsocialdemokrater anförde då i en reservation till det\r\nbetänkandet vår tveksamhet inför det sätt på vilket\r\ndenna förändring skulle genomföras.</pre><pre>Motiven för förändringarna var enligt regeringen\r\natt effektivisera statistikproduktionen och öka\r\nanvändarnas inflytande över vilken statistik som\r\nskall produceras. Dessa målsättningar kan vi i och\r\nför sig mycket väl instämma i, och vi gjorde det\r\nockså förra gången som denna fråga debatterades.\r\nMen vår reservation den gången baserades på vad\r\nvi uppfattade som en felaktig tidsföljd för\r\ngenomförandet och dessutom de inte helt utredda\r\njuridiska konsekvenserna av ett ändrat\r\nhuvudmannaskap.</pre><pre>Vi vidhåller härvidlag vår uppfattning om att denna\r\nförändring borde ha genomförts i ett långsammare\r\ntempo och först efter att\r\nintegritetsskyddsutredningen avlämnat sitt\r\nslutbetänkande. Vi har dock inte på denna punkt\r\nreserverat oss den här gången utan nöjer oss med\r\natt i ett särskilt yttrande framhålla detta.</pre><pre>Vår reservation nr 1 till detta betänkande, som jag\r\nhärmed yrkar bifall till, tar upp statistiken ur\r\njämställdhetsperspektivet. I ett modernt och\r\nkomplext samhälle som vårt är statistiken av\r\navgörande betydelse för möjligheten att skapa sig\r\nen helhetsbild av utvecklingen i samhället, såväl i\r\ndetalj som i dess helhet. Att så är fallet styrks av\r\natt flertalet av remissinstanserna som yttrat sig över\r\nförslaget till förändrad ansvarsfördelning för den\r\nstatliga statistiken just framhållit vikten av en\r\nstatistik som är objektiv, lättillgänglig och\r\npresenterad på ett sätt som gör det möjligt även för\r\ngemene man att ta del av densamma.</pre><pre>Vid behandlingen av det här betänkandet i\r\nutskottet uppvaktades vi också av företrädare för\r\nSCB:s vetenskapliga råd, som i sin framställning\r\nunderströk vikten av vad jag nyss har sagt. Vi kan\r\nockså konstatera att i dessa bedömningar råder det\r\ninte några skiljaktiga meningar mellan majoritet\r\noch opposition. Däremot skiljer vi oss som sagt\r\nnågot i synen på hur den nödvändiga statistiken\r\nskall produceras.</pre><pre>Vi socialdemokrater har i motion A40 yrkat på att\r\nytterligare 1 miljon kronor skulle ställas till SCB:s\r\nförfogande för att SCB därigenom skulle få\r\nmöjlighet att på ett bättre sätt ta fram statistik som\r\nbelyser de könsmässiga skillnader som finns inom\r\nsamhällets olika sektorer. Framför allt är detta av\r\nstor vikt vad gäller förhållandena på\r\narbetsmarknaden, där vi vet att utvecklingen under\r\nsenare tid inte stärkt jämställdheten utan snarare\r\ngått åt motsatt håll. Jag tänker då närmast på\r\nlönestatistik och sådant.</pre><pre>Herr talman! Med de här orden vill jag återigen\r\nyrka bifall till vår reservation 1 och även till\r\nreservation 4 i förekommande fall.</pre><pre>Anf. 69  DAN ERIKSSON i Stockholm\r\n(nyd):</pre><pre>Herr talman! Först kom budgeten med några\r\nhundra miljoner i nettobesparingar. Sedan kom\r\nkompletteringspropositionen med besparingar på\r\n130 miljoner nästa år. Det är inget annat än\r\nskandal. I stället lånar vi miljard efter miljard. Vi\r\nhar inte rätt att inteckna kommande generationers\r\nvälfärd på det sätt som nu görs.</pre><pre>Om det går bra för oss, är vi ändå skyldiga nästan\r\n2 000 miljarder år 1999. Går det mycket bra för oss,\r\nkommer vi att ha bara drygt 60 miljarder i\r\nunderskott i statsfinanserna 1998/99. Och går det\r\nmindre bra, då blir det mycket värre. Det finns inga\r\nbedömningar gjorda om när vi kommer att ha en\r\nbudget i balans. Det bara rullar på.</pre><pre>Det här är naturligtvis ett gigantiskt svek mot\r\nkommande generationer och en mycket stor\r\nungdomsfråga, inte minst i valet. Stor statsskuld\r\nhämmar tillväxten, och vi slår undan benen för dem\r\nsom kommer efter oss, på flera olika sätt.</pre><pre>I kompletteringspropositionen finns en\r\nkänslighetsanalys i form av tre olika nivåer på\r\ntillväxt. Det är bra, men det borde utvecklas. Då\r\nskulle förståelsen för att det måste till åtgärder öka.</pre><pre>Vi är skyldiga att åtminstone tala om hur bedrövligt\r\nvi ställer till det för de kommande generationerna.\r\nDet är inte för mycket begärt att ge en lättfattlig\r\nkonsekvensanalys till kommande generationer. Det\r\nblir ju ändå de unga som får betala kalaset.</pre><pre>Med anledning av det anförda yrkar jag bifall till\r\nreservation 3.</pre><pre>Anf. 70  JOHAN LÖNNROTH (v):</pre><pre>Herr talman! Jag skall kort sammanfatta de\r\nviktigaste delarna i den kritik som riktats mot den\r\npågående omläggningen av ansvarsfördelningen för\r\nden statliga statistiken.</pre><pre>För det första har den s.k. genomförandekommittén\r\ninte visat ett tillräckligt intresse att göra de\r\nkonsekvensutredningar som regeringens direktiv\r\nförutsatte. Det som behöver granskas är särskilt\r\nvad överföringen av ansvaret till myndigheterna får\r\nför följder när det gäller statistikens objektivitet\r\noch självständighet samt när det gäller\r\nallmänhetens tillgång till fri och obunden\r\ninformation.</pre><pre>Jag tycker att vi i dagarna fått en utmärkt\r\nillustration till behovet av en trovärdig\r\nstatistikproduktion. I en bilaga till\r\nkompletteringspropositionen analyserar\r\nFinansdepartementet inkomstfördelningens\r\nförändringar under de borgerliga regeringsåren, på\r\nbasis av en beräkningsmodell som tidigare\r\nutarbetats inom SCB. Deras slutsats är att\r\ninkomstfördelningen blivit jämnare åren 1991--\r\n1994.</pre><pre>Samtidigt har den socialdemokratiska\r\nriksdagsgruppen beställt en motsvarande\r\nfördelningsstudie -- ''Ökade klyftor med\r\nregeringens politik'', heter den -- som är utarbetad\r\nav SCB och som visar rakt motsatt resultat.</pre><pre>Det här är en bra illustration till att vi behöver en\r\nstatlig statistikproduktion med hög integritet. Det\r\nvisar också att vi behöver en ny\r\nlåginkomstutredning med bred sammansättning\r\noch med tillgång till oberoende expertis.</pre><pre>Jag yrkar som i min meningsyttring bifall till de\r\nmotioner som kräver det här.</pre><pre>För det andra, för att återvända till kritiken mot\r\ngenomförandet av omläggningen av ansvaret för\r\nstatistiken, finns det en inbyggd konflikt i och med\r\natt Statistiska centralbyrån skall utveckla den\r\ngrundläggande metodiken och vara konsult åt de\r\nmyndigheter som man samtidigt skall konkurrera\r\nmed om produktionsuppdragen. En beställande\r\nmyndighet kan exempelvis hota med att reducera\r\nuppdragen till Statistiska centralbyrån, om den\r\nutsätts för kritik.</pre><pre>För det tredje har det riktats kritik mot att flytta ut\r\nstatistikproduktionen från SCB på sådana områden\r\ndär flera myndigheter är inblandade och där en\r\nsamlad överblick är nödvändig. Det gäller\r\nhälsoområdet, och det gäller kanske allra främst\r\nmiljöområdet.</pre><pre>När det gäller miljön har myndigheterna själva,\r\nalltså Naturvårdsverket och\r\nKemikalieinspektionen, ifrågasatt behovet av en\r\nutflyttning. Vi har ju här i riksdagen varit eniga om\r\natt vi skall ha försök att räkna på\r\nbruttonationalprodukten, skaffa oss en ''grön''\r\nbruttonationalprodukt. Det betyder att vi måste ha\r\nen samordning mellan miljöstatistiken och\r\nnationalräkenskaperna.</pre><pre>Också det här är ett mycket starkt argument för att\r\nde olika områdena av statistiken förs samman\r\nunder en ansvarighet och då naturligen Statistiska\r\ncentralbyrån.</pre><pre>Jag har också i min meningsyttring stött en\r\nintressant motion från två kds:are som handlar om\r\nbehovet av att utveckla ett totalprisindex. Jag har\r\ndärutöver också stött en motion av Anders Svärd\r\noch Karl-Erik Persson som gäller utlokalisering av\r\nSCB till Örebro.</pre><pre>Jag yrkar alltså bifall till min meningsyttring.</pre><pre>Anf. 71  TOM HEYMAN (m):</pre><pre>Herr talman! Det är glädjande att konstatera att\r\nden omläggning av statistikproduktionen som har\r\nskett nu har en bred enighet i uppställningen i\r\nriksdagen. Den s.k. beställarmodellen med\r\ndelegerat ansvar till myndigheterna omfattas nu av\r\nde allra flesta som ett bra sätt att sköta\r\nstatistikproduktionen på. För min del är jag rätt\r\növertygad om att detta kommer att leda till en bra\r\nstatistikproduktion, när väl övergångsproblemen är\r\nlösta.</pre><pre>Självfallet blir det alltid övergångsproblem. Varje\r\ngång man stuvar om i den statliga sektorn,\r\nupptäcker myndigheter att ansvaret har flyttats, att\r\nman kanske har fått ett ansvar för något som man\r\ninte tidigare har haft ansvar för, och då vill man\r\ngärna tillbaka till det gamla.</pre><pre>Johan Lönnroth tar upp detta fenomen när det\r\ngäller miljöstatistiken. Naturvårdsverket och\r\nKemikalieinspektionen skulle inte kunna enas om\r\nvilka krav som skall ställas och vilka uppgifter som\r\nskall tas fram. Jag är relativt övertygad om att om\r\nde väl ges ansvaret kommer de också i sinom tid att\r\nhitta metoderna.</pre><pre>Johan Lönnroth riktar tämligen besk kritik mot\r\nsjälva genomförandet och säger att\r\ngenomförandekommittén inte har ägnat detta\r\nproblem tillräcklig uppmärksamhet. Det är\r\nallvarligt. Jag kan inte kommentera det i detalj\r\neftersom jag inte känner igen uppgifterna. Men jag\r\nförutsätter att regeringen, som har ansvaret, ser till\r\natt genomförandekommittén fullgör sin uppgift och\r\natt den statistikproduktion som vi alla är beroende\r\nav sker på bästa sätt.</pre><pre>Alf Egnerfors har det inte så lätt i den\r\nsocialdemokratiska debatten. Att försöka skapa\r\nstor jämställdhetsdebatt utifrån ett statistikanslag\r\nkan inte vara någon stimulerande uppgift. Att en\r\nmiljon mer eller mindre till Statistiska\r\ncentralbyråns jämlikhetsstatistik skulle förändra\r\nrelationerna i Sverige på något avgörande sätt\r\nfinner jag vara ganska otroligt.</pre><pre>I den allmänna debatten har socialdemokraternas\r\nekonomiske talesman Göran Persson ständigt lovat\r\nhårdhänta reduceringar av olika budgetposter.\r\nKonkret kan vi konstatera att hela våren har varit\r\nen enda lång räcka av olika plusyrkanden i både\r\nutskottet och kammaren. Yrkandet på 1 miljon\r\nextra till SCB är det sista i raden. Tanke och\r\nhandling stämmer inte överens alla gånger.</pre><pre>Dan Eriksson i Stockholm vinner en poäng genom\r\natt stödja en motion om generationsräkenskaper\r\nsom har väckts av moderaten Fredrik Reinfeldt.\r\nDet som Fredrik Reinfeldt tar upp är naturligtvis\r\nett angeläget problem, men lösningen ligger kanske\r\ninte riktigt på Statistiska centralbyrån.</pre><pre>Jag tror att den som följer tidningsdebatten och\r\nläser ekonomiska artiklar blir väldigt väl\r\ninformerad om både generationsskulden och\r\nstatsskuldens inverkan på kommande generationer.\r\nDet hjälper nog inte att man ger ett uppdrag till\r\nStatistiska centralbyrån. Det varken förändrar eller\r\nförbättrar situationen. Däremot är det angeläget\r\natt frågan faktiskt tas upp och debatteras.</pre><pre>Slutligen vill jag säga något om Johan Lönnroths\r\nyrkande om lokaliseringen till Örebro. Motionen\r\nhar behandlats och avslagits i utskottet.\r\nHuvuddelen av Statistiska centralbyråns personal\r\när lokaliserad till Örebro. Med tanke på den\r\nverksamhet man bedriver och den nya teknik som\r\nkommer -- jag tänker på elektroniska motorvägar\r\noch möjlighet till fjärrarbete -- kan jag säga att det\r\när få verksamheter som så väl lämpar sig för att\r\nlokaliseras till t.ex. Örebro som Statistiska\r\ncentralbyråns. Jag förutsätter att man också i\r\nfortsättningen tar vara på de möjligheter som ges i\r\ndetta sammanhang.</pre><pre>Därmed, herr talman, yrkar jag bifall till\r\nhemställan i betänkandet och avslag på samtliga\r\nreservationer och meningsyttringar.</pre><pre>Anf. 72  DAN ERIKSSON i Stockholm (nyd)\r\nreplik:</pre><pre>Herr talman! Om Tom Heyman har andra lösningar\r\npå hur man kan göra konsekvensanalyser och föra\r\nut dem skall inte jag vara sen att lyssna. Det viktiga\r\när ju skyldigheten att informera om det elände vi\r\nhåller på att ställa till med för framtida\r\ngenerationer. Tom Heyman får gärna komma med\r\nförslag till hur vi skall göra konsekvensanalyser.</pre><pre>Jag tror att det behövs litet mer information än den\r\nsom finns i tidningarna. Jag tror inte att ungdomar\r\ni allmänhet har riktigt klart för sig hur illa det är\r\nställt och hur det kommer att se ut när vi går in i\r\nnästa lågkonjunktur med en statsskuld som kanske\r\när 2 000 miljarder. Jag tror inte att alla har kläm på\r\ndet.</pre><pre>Anf. 73  TOM HEYMAN (m) replik:</pre><pre>Herr talman! Det är självfallet angeläget att man\r\ngör sådana analyser, men jag tror inte att Statistiska\r\ncentralbyrån är rätta instansen att göra det. Det\r\nligger snarast på departementsnivå.</pre><pre>Låt mig också säga att Dan Eriksson i Stockholm\r\noch nydemokraterna själva verksamt har bidragit\r\ntill att skapa denna situation. Det är få av de\r\nutgifter som har föreslagits i kammaren under\r\nvåren som nydemokraterna inte har stött. Varje\r\nvecka har vi kunnat räkna ut att budgeten har\r\nförsämrats med ett antal 100 miljoner eller i alla fall\r\ntiotals miljoner på grund av nydemokratiska\r\ninsatser. Dan Eriksson är icke utan skuld i detta\r\nsammanhang.</pre><pre>Anf. 74  DAN ERIKSSON i Stockholm (nyd)\r\nreplik:</pre><pre>Herr talman! Det var bra att få klarlagt att\r\nkonsekvensanalyser behövs.</pre><pre>Inget annat parti har lagt fram förslag om så stora\r\nbesparingar som vi har gjort -- 35 miljarder. De\r\nförslagen har reflexmässigt klubbats av från\r\nregeringens sida.</pre><pre>Det är riktigt att vi har gått med på utgifter för ett\r\nantal miljoner, men vi har också sparat ett antal\r\nmiljoner. Om regeringssidan bara ville sätta sig ned\r\noch tala med oss skulle vi nog hitta större\r\nbesparingar än de 130 miljoner som regeringen\r\nkommer dragandes med. Det är inte mycket.</pre><pre>Anf. 75  JOHAN LÖNNROTH (v) replik:</pre><pre>Herr talman! Jag vill bara säga till Tom Heyman att\r\ndet inte var min egen beska kritik jag förde fram.\r\nJag refererade den kritik som Jan Hoem\r\npresenterade för utskottet. Han har stöd i denna\r\nkritik av ett stort antal kolleger bland de\r\nprofessionella statistikerna.</pre><pre>Jag tolkade Tom Heyman så, att han tänker följa\r\nupp den beska kritiken och se till att regeringen\r\nundersöker om det ligger någonting i den. Det var\r\npositivt. Man gav andra direktiv till\r\ngenomförandekommittén.</pre><pre>Både Tom Heyman och jag är göteborgare. Vi\r\nkänner till det oerhört starka sug mot Stockholm\r\nsom gäller all verksamhet -- inte minst statlig. Jag\r\ntror att det är bra att man på alla möjliga sätt\r\nmarkerar att det är rimligt att hela verksamheten\r\nflyttas till Örebro. Jag tolkar också på denna punkt\r\nTom Heyman positivt. Det han sade om den nya\r\ndatateknologin osv. möjliggör en mer fullständig\r\nutflyttning av verksamheten till Örebro. Det kan\r\nvara bra att vi i riksdagen när vi nu skall besöka\r\nÖrebro kan hälsa örebroarna att en koncentration\r\nav hela verksamheten till staden är på gång.</pre><pre>Anf. 76  TOM HEYMAN (m) replik:</pre><pre>Herr talman! Jag har ingen annan uppfattning om\r\nlokaliseringen till Örebro än den som det ges\r\nuttryck för i betänkandet. I dag uppfyller man de\r\nkrav som tidigare har ställts, dvs. att merparten av\r\nde anställda skall vara anställda i Örebro.</pre><pre>Det ankommer på SCB att verka för att\r\nproduktionen samlas på ett ställe. Man har på SCB\r\ni stor utsträckning själv fört fram uppfattningen att\r\ndet vore bra för den egna verksamheten om det\r\nskedde en samlokalisering, och då gärna till\r\nÖrebro.</pre><pre>När det gäller kritiken mot\r\ngenomförandekommittén kan man konstatera att\r\ndet alltid finns kritik mot det sätt på vilket en\r\nförändring genomförs, oavsett om verksamheten är\r\nstatlig eller privat. Man måste också låta den nya\r\norganisationen verka. Man måste låta problemen\r\nsätta sig, och man måste låta folk få arbeta med\r\nproblemlösningarna och själva komma till rätta\r\nmed en del av svårigheterna innan man ingriper\r\nfrån centralt håll. Om man gör det vänjer man folk\r\nvid att inte ta eget ansvar för verksamheten.</pre><pre>Anf. 77  ALF EGNERFORS (s):</pre><pre>Herr talman! Jag får först tacka Tom Heyman för\r\nhans omsorg om mitt välbefinnande. Jag kunde när\r\njag läste protokollet från det förra tillfälle när vi\r\ndiskuterade statistiken notera att han även då hyste\r\nomsorg om mitt välbefinnande.</pre><pre>När det gäller ekonomin hade vi redan i den kalkyl\r\nsom gjordes i vårt budgetalternativ i början av året\r\nräknat in den aktuella miljonen. Det finns också\r\nmöjligheter för regeringen att låta SCB\r\nomdisponera överskottet på\r\nuppdragsverksamheten till den egna\r\nverksamheten, så att SCB skulle kunna\r\nkomplettera statistiken i enlighet med vårt\r\nönskemål.</pre><pre>Jag kan också hålla med Tom Heyman om att vi\r\nunder resten av året kanske inte kommer att\r\ndiskutera statistiken särskilt mycket mera än vad vi\r\nnu har gjort här i kammaren.</pre><pre>Överläggningen var härmed avslutad</pre><pre>(Beslut fattades efter 13 §.)</pre><pre>11 §  Vissa strukturfrågor inom offentlig\r\nsektor</pre><pre>Föredrogs</pre><pre>finansutskottets betänkande</pre><pre>1993/94:FiU16 Vissa strukturfrågor inom offentlig\r\nsektor.</pre><pre>Anf. 78  YVONNE SANDBERG-FRIES\r\n(s):</pre><pre>Herr talman! Bakom den något torra rubriken\r\n''Vissa strukturfrågor inom offentlig sektor'' döljer\r\nsig något som är mycket viktigt för medborgarna\r\noch som är mycket allvarligt för det svenska\r\nsamhället, nämligen det mycket omfattande\r\nsystemskifte som regeringen är i färd med att\r\ngenomföra. Man har dessutom mycket bråttom\r\nmed detta systemskifte.</pre><pre>Det verkar som om det skall hinnas med så mycket\r\nsom möjligt på detta område, oavsett vilket pris\r\nsom man får betala för att få det genomfört. Det är\r\nmöjligt att man redan har insett att svenska folket\r\negentligen inte är så särskilt intresserat av detta.\r\nMan vill då skynda sig så mycket som möjligt,\r\neftersom man förstår att folkviljan efter valet\r\nkanske kommer att slå igenom på ett annat sätt.</pre><pre>Man rusar här i väg och gör den ena tokigheten\r\nefter den andra. Det handlar om allt från att sälja ut\r\nstatliga företag och naturtillgångar på ett sätt som\r\nväcker anstöt för alla som har något begrepp om\r\nhur förmögenheter borde åstadkommas i vårt land.\r\nDet handlar om bilprovning, skolpeng,\r\nbarnomsorgspeng, privatisering av stora delar av\r\nhälso- och sjukvården osv. Listan skulle kunna\r\ngöras mycket lång.</pre><pre>Det som tas upp i detta betänkande är det allvarliga\r\nförhållandet att man i många fall gör detta utan att\r\nföre besluten över huvud taget fundera över vilka\r\nkonsekvenser de får. Man funderar t.ex. inte på om\r\nservicen blir sämre i glesbygden eller om det leder\r\ntill en ökad segregation. När man överkompenserar\r\nprivata skolor och i stället tvingar kommunerna att\r\nskära ned på resurserna till den allmänna skolan\r\ndrar man inte den slutsatsen att detta leder till att\r\nmånga av de barn och ungdomar som har det\r\nstörsta behovet av hjälpinsatser drabbas av\r\nstödminskningar.</pre><pre>Man ser inte att det här leder till ökade skillnader\r\noch orättvisor i samhället. Det beror på att man inte\r\ni förväg har analyserat konsekvenserna. Man har\r\ninte frågat sig vilka transaktionskostnader som\r\ndenna enorma systemförändring medför och vilka\r\nkonsekvenser för kvaliteten på de berörda\r\nverksamheterna som förändringarna får. Hur går\r\ndet med det demokratiska inflytandet? Vilka blir\r\nfördelningseffekterna, och hur går det med\r\nrättssäkerheten?</pre><pre>Man har i många fall inga system för vare sig\r\nkvalitetssäkring eller uppföljning och utvärdering.\r\nÄnnu mindre har man i förväg analyserat vilka\r\nkonsekvenserna skulle bli. Vi tycker att detta är\r\nutomordentligt allvarligt.</pre><pre>Regeringen har, som jag sade inledningsvis, inte\r\nsärskilt stort stöd för detta inom det svenska folket.\r\nStatistiska centralbyrån, som vi just talade om,\r\ngjorde för inte så länge sedan en redovisning av en\r\nenkät där man frågade svenska folket hur man ser\r\npå privatiseringarna. Det visade sig att en\r\növerväldigande majoritet av Sveriges folk inte alls\r\nvill ha denna utveckling. 80 % anser att sjukhus och\r\nskolor i huvudsak skall drivas i offentlig regi. Bara\r\n8 % anser att sjukhusen bör drivas i privat regi.\r\nÄnnu färre, 6 %, vill att skolorna skall drivas i\r\nprivat regi.</pre><pre>Man har på grund av de ideologiska skygglappar\r\nsom man har haft gått fram med brådska och slarv\r\nunder de senaste tre åren. Det nyliberala\r\nsystemskiftet har varit ett slags överordnad ideologi\r\nför regeringen. Men folk är inte dummare än att\r\nman har märkt att det inte riktigt stämmer. Det\r\nvisar sig därför också att tilltron till de privata\r\nlösningarna har gått ned kraftigt under de senaste\r\nåren.</pre><pre>För tre år sedan trodde 48 % av svenskarna att de\r\nsjälva skulle få bättre vård på ett privat sjukhus än\r\npå ett offentligt. I dag är den siffran mer än\r\nhalverad.</pre><pre>Regeringen och riksdagsmajoriteten blandar ihop\r\ntvå saker, nämligen privatisering och valfrihet. För\r\noss socialdemokrater, som är ganska pragmatiskt\r\nlagda, ofta med erfarenheter från kommuner och\r\nlandsting, och som tillhör ett parti som varit vant att\r\narbeta med och förändra verkligheten, är det\r\nmycket viktigt att påpeka att denna\r\nsammanblandning är farlig.</pre><pre>Valfrihet är bra, och en sådan skall vi försöka\r\nåstadkomma, men att utgå från att det målet\r\nuppnås bara genom privatiseringar är däremot ett\r\nslags närmast religiös föreställning. Det finns inget\r\nstöd för att en sådan uppfattning överensstämmer\r\nmed verkligheten.</pre><pre>Vi framhåller i de båda reservationer som vi har\r\nfogat vid detta betänkande för det första att det är\r\nrimligt att begära att regeringen tänker efter före\r\noch analyserar, funderar över och försöker förutse\r\nkonsekvenserna av vad man gör. Det är rimligt att\r\nockså vi i riksdagen får ta del av ett sådant\r\nanalysarbete innan vi skall ta ställning till de olika\r\nförslag som kommer i en strid ström.</pre><pre>För det andra är det rimligt att hela det experiment\r\nsom nu har pågått i tre år verkligen utvärderas\r\nordentligt. Vi vill därför att det skall genomföras ett\r\nbrett forsknings- och utredningsarbete just i syfte\r\natt analysera konsekvenser av det systemskifte som\r\nnu pågår.</pre><pre>Jag yrkar bifall till reservationerna 2 och 3.</pre><pre>Anf. 79  DAN ERIKSSON i Stockholm\r\n(nyd):</pre><pre>Herr talman! Att rationalisera bort sig själv är\r\nsvårt. Ett bra exempel på det är när frågan om att\r\nminska antalet ledamöter i riksdagen tas upp. Då\r\nfinns det minsann argument emot. Alla vet vi att\r\ndet när det skall göras förändringar finns gott om\r\nmotargument.</pre><pre>I princip bör all verksamhet som kan\r\nkonkurrensutsättas privatiseras. För att få bättre\r\nfart på det nödvändiga förändringsarbetet bör en\r\nsärskild rationaliseringskommission inrättas,\r\nbestående av fristående experter som tar tag i\r\nfrågorna och kommer med förslag om åtgärder.</pre><pre>En riktigt sammansatt kommission, utan\r\nbindningar, skulle kunna bli mycket effektiv och\r\nskulle kunna se till att det blir fart på\r\nrationaliseringarna och privatiseringarna. En\r\nsärskild avvecklingskommission, fri från\r\nsärintressen och andra bindningar, skulle kunna\r\nutreda och föreslå vilka verksamheter och\r\nmyndigheter som bör avvecklas och vilka som bör\r\nsköta administrationen. När det är klarlagt vilka\r\nverksamheter som är bra skulle det kunna finnas\r\nutrymme att utöka dessa, i stället för att ha andra,\r\ndåliga verksamheter.</pre><pre>Herr talman! Med det anförda vill jag säga att vi i\r\nNy demokrati givetvis står bakom våra båda\r\nreservationer, men av hänsyn till kammarens arbete\r\nyrkar jag endast bifall till reservation 1.</pre><pre>Anf. 80  LENNART HEDQUIST (m):</pre><pre>Herr talman! Jag vill börja med att yrka bifall till\r\nalla moment i finansutskottets hemställan i\r\nbetänkande FiU16.</pre><pre>Det har redan sagts att det i många avseenden är\r\nväsentliga frågor som behandlas i detta\r\nbetänkande. Det beror inte på att vi har att ta\r\nställning till ett antal motionsyrkanden -- de är\r\nmarginella i sammanhanget -- utan därför att\r\nutgångspunkten för utskottets skrivning är den\r\nredovisning som regeringen ger i finansplanen av\r\nomprövning och förnyelse av den offentliga\r\nsektorn. Det är en viktig redovisning som här görs,\r\nen redovisning som beställts av riksdagen. Det\r\nväsentliga är också att resultat av det\r\nförändringsarbete som pågår i den offentliga\r\nsektorn nu mycket tydligt börjar uppvisas. Jag\r\nåterkommer snart till det.</pre><pre>Låt mig först säga något mer principiellt om den\r\nfortsatta utvecklingen av formerna för riksdagens\r\noch regeringens styrning av den offentliga sektorn.\r\nI finansplanen anges det att under de senaste åren\r\nhar ett större intresse ägnats åt just verksamhetens\r\nresultat. Ordet resultatstyrning har i vissa\r\navseenden blivit ett modeord även här.</pre><pre>För egen del vill jag betona hur viktigt det är att inte\r\nfokusera en enda del i en planeringsprocess som bör\r\nutgöra en helhet. Det är alltid viktigt att först\r\nklarlägga själva syftet med verksamheten,\r\nexempelvis vad den finns till för, om den har ett\r\nfortsatt berättigande osv. När man bestämt sig\r\nbeträffande verksamheten, bör tydliga\r\nuppföljningsbara mål sättas upp. Utifrån de målen\r\när det viktigt att undersöka vilka aktiviteter som\r\nskall utföras för att nå dessa mål och om det\r\nmöjligen finns enklare, effektivare och billigare sätt\r\natt nå målen på.</pre><pre>Uppnådda resultat skall sedan självfallet följas upp\r\nmot målen; det är en väsentlig del. Men här handlar\r\ndet kanske inte i första hand om en uppföljning och\r\nutvärdering av resultaten i efterhand -- det är något\r\nsom i så fall sker om resultaten inte längre kan\r\npåverkas.</pre><pre>Ett ändamålsenligt verktyg för regering och riksdag\r\när att säkerställa att önskade resultat verkligen\r\nuppnås och att processen innehåller en tidig och\r\nverkningsfull rapportering av avvikelser mot\r\nuppsatta mål, så att åtgärder kan vidtas som\r\nkorrigerar kursen, om man ser att de uppsatta\r\nmålen verkar vara i fara. Att i efterhand granska\r\noch följa upp, när resultaten redan blivit andra än\r\nde önskade, är inte till fyllest.</pre><pre>Rapportering, återkoppling, till departement och\r\nriksdag om avvikelser från den av riksdagen\r\nangivna kursen måste vara något som är lika\r\nbetydelsefullt som något annat i den process som\r\nstyr den statliga verksamheten. Det kunde vara\r\nintressant att fundera över hur ofta vi här i detta hus\r\nfår delårsrapporter från statliga myndigheter och\r\nstatlig verksamhet i relation till hur ofta vi ser\r\ndelårsrapporter från de börsnoterade företagen.</pre><pre>Med denna förändrade styrmodell förutsätts det\r\nsjälvfallet att inte minst riksdagen blir betydligt\r\nbättre på att sätta upp mål för de statliga\r\nverksamheterna, så att de också bättre kan följas\r\nupp på det kontinuerliga sätt som torde vara en\r\nförutsättning för en allt effektivare offentlig\r\nverksamhet. Det är glädjande att många kliv på\r\ndetta område tas, inte minst när vi så småningom\r\nskall sätta Riksdagsutredningens olika förslag i\r\npraktisk handling.</pre><pre>Herr talman! Jag övergår nu till det som jag\r\nmåhända förväntades tala om i anslutning till detta\r\närende. Jag vill fastslå att en tidigare ogynnsam\r\nproduktivitetsutveckling för den offentliga sektorn\r\nnu tycks vara bruten.</pre><pre>Efter 30 år av i huvudsak fallande produktivitet\r\nvisar det sig att vi nu har ökande produktivitet i den\r\noffentliga sektorn för i stort sett all verksamhet.\r\nDen rapport som ESO, Expertgruppen för studier\r\nav offentlig verksamhet, presenterade förra veckan\r\nvisade nämligen på detta. Från 1960, när man\r\nbörjade följa detta, fram till 1990 var\r\nproduktiviteten fallande. Från 1990 är\r\nproduktiviteten ökande.</pre><pre>I utskottet hade vi tidigare inte tillgång till denna\r\nrapport. Men vi har kunnat konstatera att\r\nKommunförbundet säger detsamma beträffande\r\nden kommunala verksamheten, dvs. en mycket\r\nkraftig produktivitetshöjning under de senaste två\r\nåren. Landstingsförbundet har i sina skrivelser\r\npåtalat exakt samma tendens.</pre><pre>Det innebär för t.ex. den kommunala sektorn att\r\nnär den kommunala volymen mätt i pengar med\r\nfasta priser nu för första gången på länge sjunkit --\r\nav finansplanen kan vi se att det är en\r\nkonsumtionsminskning av den kommunala\r\nsektorn -- har serviceutbudet, dvs. de tjänster som\r\nmedborgarna får, snarast ökat påtagligt. Bättre\r\ntycker inte jag att effekterna av avreglering, av\r\nökad entreprenadverksamhet, av privata initiativ,\r\nav förändrade styr- och verksamhetsformer kan\r\nbeskrivas än just att man nu får mer för pengarna.</pre><pre>Utifrån den utgångspunkten ter det sig något\r\npatetiskt att höra Yvonne Sandberg-Fries tala om\r\nsin verklighetsbild. Yvonne Sandberg-Fries säger,\r\nprecis som det framhålls i den socialdemokratiska\r\nreservationen, att detta förnyelsearbete sker med\r\nför stor brådska. Vad är egentligen innebörden av\r\ndet hon säger? Produktiviteten har sjunkit i den\r\noffentliga sektorn under nästan 30 års tid. Plötsligt\r\nfår vi till stånd en utveckling med stigande\r\nproduktivitet. Det var verkligen i sista stund som\r\nden utvecklingen kom.</pre><pre>Yvonne Sandberg-Fries säger ytterligare att\r\ntjänsteutbudet på exempelvis den kommunala\r\nsektorn, i ett läge med krympande resurser, skulle\r\nha varit betydligt mindre än det nu kunnat bli\r\ngenom den stigande produktiviteten, om man inte\r\nvidtagit dessa åtgärder utan låtit den tidigare\r\nutvecklingen ha sin gång.</pre><pre>Jag tycker alltså att den redovisning som regeringen\r\nhar givit i fråga om förnyelse och omprövning i\r\noffentlig sektor, ställd i det sammanhanget att man\r\nnu kan påvisa resultat, visar hur väsentligt det är att\r\ndet här arbetet får fortsätta. Samtidigt är de\r\nfunderingar som redovisas i motionerna, om\r\nfortsatt uppföljning och utvärdering av det som\r\npågår, en självklarhet. Som företrädare för\r\nutskottet vill jag inte säga att det egentligen finns\r\nnågon motsättning här, därför att det är klart att de\r\nönskemål som finns i motionerna skall villfaras.\r\nMen det pågår redan ett utvecklingsarbete, som vi\r\nkan se an med tillförsikt -- i likhet med rapporten\r\nfrån ESO -- eftersom det kommer att visa på\r\npositiva resultat.</pre><pre>Anf. 81  YVONNE SANDBERG-FRIES\r\n(s):</pre><pre>Herr talman! Det här med produktivitet är\r\nintressant att diskutera. Jag vill först av allt säga att\r\nvi socialdemokrater är mycket intresserade av att\r\nproduktiviteten skall vara så hög som möjligt,\r\nockså i den offentliga sektorn. Det var därför som\r\nvi t.ex. genom statsbidragskonstruktioner\r\npåskyndade arbetet i landstingen när det gällde att\r\nförkorta vårdköer för olika typer av åkommor, som\r\ngrå starr och hjärt- och kärlsjukdomar, och andra\r\nmycket besvärande köer. Det kan vi nu avläsa\r\neffekterna av, vilket är alldeles utmärkt.</pre><pre>Samtidigt har jag också studerat rapporten från\r\nESO. Jag skulle nog vara litet försiktig med vad jag\r\nsäger om jag var företrädare för regeringspartierna.\r\nDen markerat stora produktivitetsförbättringen\r\nligger nämligen i staten. Produktiviteten har där\r\nökat med 14,1 % under de senaste åren.</pre><pre>ESO säger själv i kommentaren: Till en del kan\r\ndetta förklaras med att myndigheterna måste ha\r\nviss överkapacitet under goda tider för att kunna\r\nmöta ökad belastning i lågkonjunktur. Liknande\r\nförutsättningar har, förutom\r\narbetsmarknadsmyndigheterna,\r\ninvandrarmyndighet, kronofogdar och\r\nkriminalvård. Den extremt stora\r\nproduktivitetsökningen 1990--1992 beror till stor\r\ndel på att efterfrågan på statliga tjänster har ökat\r\ngenom lågkonjunkturen och flyktingströmmarna.</pre><pre>En av de stora anledningarna till den ökade\r\nproduktiviteten på den statliga sidan är alltså den\r\nextremt höga arbetslöshet som vi har i Sverige i\r\ndag. Som socialdemokrat tycker jag kanske inte att\r\ndet måttet på produktivitet är det bästa att hålla sig\r\ntill.</pre><pre>Vad vi kritiserar, förutom att det inte görs\r\ntillräckligt för att utvärdera resultatet av vad\r\nregeringen redan har gjort, är det som Lennart\r\nHedquist ordade mycket om i början, nämligen att\r\nvi måste tänka efter före, fundera över vad vi\r\nåstadkommer med våra beslut i den här kammaren.\r\nJag skulle vilja rekommendera en bok som Göran\r\nDahlgren har skrivit som heter Framtidens\r\nsjukvårdsmarknader, Vinnare och förlorare. Han\r\ngår där igenom en stege av privatiseringar av olika\r\ngrad och drar slutsatser av detta. Jag skall\r\nåterkomma till det i nästa inlägg.</pre><pre>Anf. 82  LENNART HEDQUIST (m):</pre><pre>Herr talman! Det var en riktig poäng i Yvonne\r\nSandberg-Fries påpekande att den mycket kraftiga\r\nförbättringen av produktiviteten i staten har sina\r\nspeciella skäl och att det är naturligt att sådana\r\nsiffror kommer fram i en lågkonjunktur, när vissa\r\nstatliga verksamheter får gå med högre fart.</pre><pre>Däremot är ju situationen helt annorlunda\r\nbeträffande kommuner och landsting. Det är\r\nnämligen så att man snarast skulle kunna befara att\r\nproduktiviteten sjunker där i en lågkonjunktur.\r\nMan kan studera det och se att det har varit så\r\ntidigare.</pre><pre>Vad som nu händer, och som ESO rapporterar om,\r\när en produktivitetsförbättring i kommuner och\r\nlandsting i början på 90-talet. Men de har ändå inte\r\nmätt senare delen av 1992 och 1993, då det finns\r\ntydliga tecken på att den\r\nproduktivitetsförstärkningen har accelererat.</pre><pre>Det innebär, Yvonne Sandberg-Fries, att om vi inte\r\nskulle ha fått den här förnyelsen inom den\r\nkommunala sektorn, som nu också genomsyrar en\r\nstor del av den offentliga sektorn i övrigt, hade det\r\ninneburit att medborgarna för samma summa\r\npengar hade fått betydligt mindre tjänsteutbud. Nu\r\nskall vi vara tacksamma för att kommunerna har\r\nklarat den här omställningen och har kunnat ge\r\nmedborgarna ett mycket gott tjänsteutbud,\r\nsamtidigt som kakan har krympt.</pre><pre>Därför är det fel av Socialdemokraterna att hävda\r\natt vi har gått för snabbt fram. Det var ju faktiskt\r\nmer eller mindre 30 år av socialdemokratisk tid som\r\nledde till produktionsfallet. Därför var det\r\nbråttom, om det här skulle räddas.</pre><pre>Anf. 83  YVONNE SANDBERG-FRIES\r\n(s):</pre><pre>Herr talman! Lennart Hedquist sade tidigare att\r\nmitt första inlägg var patetiskt. Jag måste få\r\nreturnera det omdömet. Den verklighet som\r\nmänniskor upplever ute i landet är faktiskt inte att\r\nallting inom vård och omsorg och den typen av\r\ntjänster som utförs inom den offentliga sektorn har\r\nblivit bättre. Vi upplever i stället en stark folklig\r\nvrede över den urgröpning och urholkning av den\r\nsociala tryggheten, inte minst bland de äldre, som\r\nhar skett de senaste åren.</pre><pre>Jag skulle än en gång vilja säga: Var försiktig med\r\natt dra alltför långtgående slutsatser av ESO-\r\nrapporten, även om man där har gjort försök att\r\nockså mäta kvalitet. Kvalitet i vård och omsorg är\r\nnämligen någonting oerhört svårmätbart.</pre><pre>Jag kan inte frigöra mig från tanken att detta\r\nfaktum att vi inte får några analyser och\r\ngenomtänkta förslag på det här området hänger\r\nsamman med att det är en ideologisk vision som bär\r\nden här regeringen och att man därför väljer att\r\nbortse från verkligheten.</pre><pre>I den bok av Göran Dahlgren som jag nämnde\r\ntidigare konstaterar han, att för varje steg vi går\r\nfrån ett rent budgetkontrollerat system, via köp--\r\nsälj-system och statsunderstöd till privata tjänster,\r\ntill ett rent marknadssystem inom t.ex. hälso- och\r\nsjukvården, minskar kvaliteten och ökar\r\nkostnaderna. Detta måste man också ta till sig, om\r\nman är seriös.</pre><pre>Göran Dahlgren skriver också att kraven på att\r\ntänka efter före måste vara speciellt höga vid\r\nförändringar inom hälso- och sjukvården, därför att\r\ndet kan bli för sent att gå tillbaka till en offentlig,\r\nbudgetstyrd vård om man väntar med\r\nbedömningen av de positiva och negativa\r\neffekterna av konkurrens och ökat privat\r\nvårdutbud tills man har facit i hand. Det är alltså\r\nsvårt att gå från denna privatiserade vård tillbaka\r\ntill en bättre fungerande offentlig vård. Det kanske\r\när det som är meningen med regeringens politik.</pre><pre>Anf. 84  LENNART HEDQUIST (m):</pre><pre>Herr talman! Om utvecklingen blir den som\r\nYvonne Sandberg-Fries säger att Göran Dahlgren\r\ntror, med användande av vissa förändrade\r\nstyrsystem, skulle det ju visa sig i form av fallande\r\nproduktivitet, ökande kostnader och lägre kvalitet.\r\nI en kommande rapport ges exempel på vad som\r\nleder till en fallande produktivitet.</pre><pre>Nu har vi fått en påtagligt stigande produktivitet i\r\nden offentliga sektorn, och det har många orsaker.\r\nEn stor del av orsakssammanhanget är den\r\nvalfrihetsrevolution som har initierats av\r\nregeringen och den avreglering som har skett av\r\nkommuner och landsting, som gör att de kan söka\r\nsig till nya, effektivare verksamhetsområden.</pre><pre>Yvonne Sandberg-Fries säger att det finns ett\r\nfolkligt missnöje med att man inte får tillräckligt\r\nmed service på sina håll. Jag tror säkert att det är\r\nså. Men om produktiviteten hade fortsatt att falla\r\npå samma sätt som under den socialdemokratiska\r\ntiden, hade man bara kunnat producera ännu\r\nmindre service inom den givna ekonomiska ramen.\r\nJag tror att medborgarna är väldigt tacksamma för\r\nden ökade produktivitet som har blivit följden av\r\nen förändrad politik i den offentliga sektorn.</pre><pre>Anf. 85  YVONNE SANDBERG-FRIES\r\n(s):</pre><pre>Herr talman! Det förvånar mig att Lennart\r\nHedquist inte över huvud taget vill diskutera de\r\nrent metodologiska problem som finns i de här\r\nsammanhangen. Det är så stora och allvarliga\r\nfrågor som vi här diskuterar att man kanske även\r\nfrån den borgerliga sidan borde visa litet\r\nödmjukhet, även om man är ideologiskt uppfylld av\r\növertygelsen att privatisering är svaret på alla livets\r\nfrågor. Det finns faktiskt problem med att mäta\r\nkvaliteter av olika slag i den offentliga vården, vare\r\nsig det handlar om barn, ungdomar eller äldre. Det\r\ntycker jag att även Lennart Hedquist borde kunna\r\nerkänna.</pre><pre>Dessutom tycker jag inte att jag har fått något\r\nnöjaktigt svar på frågan varför vi inte får bättre\r\nunderlag innan vi fattar beslut. Är det meningen att\r\nvi skall ställas inför fullbordat faktum och inte\r\nkunna reparera de skador som regeringens politik\r\nhar orsakat eller vad är anledningen till att vi, som\r\nsocialutskottet skriver, inte får tillräckligt underlag\r\nfrån regeringen för att kunna bedöma\r\nkonsekvenserna av regeringens förslag?</pre><pre>Anf. 86  LENNART HEDQUIST (m):</pre><pre>Herr talman! Jag skall gärna se till att Yvonne\r\nSandberg och jag möts mot slutet av den här\r\ndebatten genom att säga att jag i inledningen av\r\nmitt anförande uppehöll mig just vid de\r\nmetodologiska frågor som har samband med\r\nmedvetenheten om hur viktigt det är att regering\r\noch riksdag ägnar sig åt planeringsprocessens\r\nsamtliga steg. Det innebär att man tar ställning till\r\nsyftet med en verksamhet, att man sätter upp\r\ntydliga, uppföljbara mål, att man ser närmare på\r\nhur de målen skall kunna uppnås och att man\r\ndärutöver har en god rapportering, så att man kan\r\nvidta korrigerande åtgärder om man inte är på väg\r\ndit man har för avsikt att ta sig. Det betyder att man\r\nmåste ha en konsekvent och bra uppföljning och\r\nresultatutvärdering. Jag uppfattar det så att det\r\nråder samstämmighet om att det är viktigt att det\r\nutvecklingsarbetet får fortgå.</pre><pre>En annan sak som jag tog upp i mitt anförande var\r\natt socialdemokraterna i sin reservation i utskottet\r\nuppehållit sig så mycket vid att det hänt så mycket\r\nunder senare år och att man kanske har gått fram\r\nlitet väl snabbt. Det inlägget görs mot bakgrund av\r\n30 års fall av produktiviteten i den offentliga\r\nsektorn. Nu när det redovisas en starkt ökande\r\nproduktivitet i den offentliga sektorn kommer man\r\nmed den här kritiken! Det finner jag något\r\nmärkligt. I själva verket bör man vara tacksam över\r\nden förändring av trenden som har skett under de\r\nsenaste åren.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>12 §  Riksdagens revisorer och deras kansli</pre><pre>Föredrogs</pre><pre>finansutskottets betänkande</pre><pre>1993/94:FiU17 Riksdagens revisorer och deras\r\nkansli (prop. 1993/93:100 delvis).</pre><pre>Andre vice talmannen konstaterade att ingen talare\r\nvar anmäld.</pre><pre>Beslut fattades efter 13 §.)</pre><pre>13 §  Slopad årlig fordonsskatt på vissa\r\nveteranfordon</pre><pre>Föredrogs</pre><pre>skatteutskottets betänkande</pre><pre>1993/94:SkU27 Slopad årlig fordonsskatt på vissa\r\nveteranfordon (prop. 1993/94:181).</pre><pre>Anf. 87  MAX MONTALVO (nyd):</pre><pre>Herr talman! I propositionen föreslås befrielse från\r\nårlig fordonsskatt för motorcyklar, personbilar,\r\nlastbilar och bussar med rullande trettioårsgräns.\r\nDen idén stöder Ny demokrati till fullo. Men vi är\r\nfundersamma över att man begränsade sig till just\r\ndessa fordon när man ändå var i tagen. Därför har\r\nvi stött två moderata motioner, Sk35 och Sk36, som\r\nhandlar om släpvagnar, husvagnar och traktorer,\r\nför att de också skulle komma med. Men det fick vi\r\nnaturligtvis inget gehör för -- så långt vågade man\r\ninte gå. Det är likadant med de fordonen som med\r\nde först nämnda -- de är också historiskt\r\nintressanta. Det är därför litet småaktigt att ha så\r\nsnäva ramar.</pre><pre>När det gäller traktorerna är det inte ens någon\r\nekonomisk förlust att ta med dem -- de flesta är väl\r\navregistrerade och rullar så att säga som\r\nandratraktorer och liknande. Ekonomiskt sett hade\r\ndet inte gjort någon skillnad. Man kan därför\r\nifrågasätta vad ni över huvud taget tänkte på när ni\r\ngjorde ert ställningstagande. Det kanske berodde\r\npå brist på kunskap på området?</pre><pre>Man blir också litet förvånad över att det kommer\r\nen proposition som bara snuddar vid ämnet.\r\nFörväntningarna från fordonshobbyns folk på den\r\nborgerliga regeringen var och är stora, inte minst\r\nefter de löften som de borgerliga partiledarna avgav\r\ni Motorkulturrådets rundfrågning före valet 1991.</pre><pre>Jag har här ett nummer av tidningen Classic Motor\r\nfrån den 7 juli 1991, med Motorkulturrådets\r\nvalinformation i svart på vitt. Här lovar alla\r\nborgerliga partier utom naturligtvis Folkpartiet att\r\nde skall göra en hel del för motorfolket i form av\r\nskattelindringar. Och vad blev det? Det blev inte\r\nmer än en tummetott av det! Det är beklämmande!\r\nJag skulle vilja säga rent ut att det är ett svek. Jag\r\ntror att motorfolket kommer att döma er ganska\r\nhårt efter sådana här fjanterier. Ni har här haft\r\nchansen att göra någonting för en massa människor\r\nute i landet utan att det kostar några stora pengar.\r\nDet måste alltså vara så att ni inte har begripit det\r\nhär ämnet utan bara har åstadkommit en liten\r\ntummetott för att över huvud taget ha gjort\r\nnågonting på det här området under den här\r\nperioden. Det är mycket beklagligt.</pre><pre>Vi nydemokrater tycker att man också skulle ha\r\ntagit bort försäljningsskatten t.ex. när det gäller\r\namatörbyggda fordon. Man bygger ihop ett fordon\r\nav delar som redan är beskattade en gång här i\r\nlandet, och så får man betala försäljningsskatt en\r\ngång till! Jag är i och för sig inte förvånad över att\r\ndet händer i Sverige, men det är ju inte klokt, om\r\nni förstår hur jag menar.</pre><pre>Likadant tycker vi att man skulle ta bort\r\nförsäljningsskatten på import på bilar som är äldre\r\nän 30 år. Vi har också väckt en motion om att man\r\nskall införa en sextioårsgräns för helt fri import av\r\nkulturhistoriskt intressanta bilar. Varför vill vi då\r\ndet? Ni som har hängt med litet grand på det här\r\nområdet vet att det gick ut en hel del fina klassiker\r\nfrån det här landet när kronan sjönk så mycket som\r\nden gjorde, på grund av att det blev billigt för\r\nutlänningar att köpa fina bilar här. Nu måste vi få\r\nstopp på det, och vi måste få tillbaka de\r\nklenoderna. Enda sättet är då att ta bort\r\nkostnaderna.</pre><pre>Det står faktiskt svenskägda bilar hos samlare och\r\npå museer ute i Europa och i övriga världen som\r\nägarna inte har råd att ta hem på grund av\r\nkostnaderna. Ni i den här kammaren måste se till\r\natt det vidtas en kulturfrämjande åtgärd när det\r\ngäller motorhobbyn. Det är inte bara tavlor och den\r\ntypen av konst som skall ha kulturstöd -- ni borde\r\ntänka litet grand på den här typen av verksamhet,\r\ninte minst för att det är väldigt stimulerande för\r\nvåra ungdommar att ha någonting bra att syssla\r\nmed.</pre><pre>Statsfinansiellt gäller det här som sagt väldigt små\r\npengar. Jag är därför mycket förvånad över att ni\r\ninte har tittat mer på de här grejerna än ni gjort\r\nutan bara avstyrker allting på det här viset. Det drar\r\nfaktiskt ett löjets skimmer över den nuvarande\r\nregeringen att den har lovat så mycket och håller så\r\nlitet.</pre><pre>Med detta yrkar jag bifall till reservation 1 och 2.</pre><pre>Anf. 88  LARS BIÖRCK (m):</pre><pre>Herr talman! Det är naturligtvis en blandad kultur-\r\noch skattefråga vi har att diskutera i dag.</pre><pre>Vi moderater ser självfallet mycket positivt på\r\ndenna hobby. Vi vill på alla sätt medverka till att\r\ndet skall bli förenklade regler och låga avgifter, så\r\natt folk skall kunna syssla med den.</pre><pre>Det handlar om en massa tekniska entusiaster som\r\nbidrar till att bevara en del av vårt kulturarv. Det är\r\nnaturligtvis till stor glädje för dem själva, men det\r\när även till glädje för oss andra. Vi känner nog alla\r\nett nostalgiskt sug när vi ser välvårdade\r\nveteranfordon på gatorna.</pre><pre>Den regel som det handlar om i dag gäller\r\nfordonsskatten. Den har tidigare varit begränsad\r\ntill fordon av årsmodell 1950 eller äldre. Nu införs\r\ni stället ett rullande trettioårssystem. I denna fråga\r\ntycks vi vara helt överens.</pre><pre>Det finns en fråga till, som har tagits upp av Max\r\nMontalvo. Den gäller den försäljningsskatt som har\r\nutgått och som i EU-anpassningssyfte nu kommer\r\natt göras om till någon form att registreringsavgift.\r\nDet pågår ett utredningsarbete. Riksskatteverket\r\nhar arbetat fram någonting, och vi kommer säkert\r\natt få se en proposition till hösten.</pre><pre>Det finns all anledning att tro att de önskemål som\r\nvi och andra har kommer att tillgodoses i detta\r\narbete. Försäljningsskatten för äldre fordon\r\nkommer på något sätt att förändras eller tas bort.\r\nDet kanske t.o.m. pratas om en tioårsgräns.</pre><pre>Det finns naturligtvis andra saker som har tagits\r\nupp i denna utredning. Det handlar om\r\ndispensavgiften när det gäller avgaskrav. Men i dag\r\nbehandlar vi ett ärende som har gått från\r\nFinansdepartementet via skatteutskottet. Vi får då\r\nanta att frågan om dispensavgiften bevakas inom\r\nMiljödepartementet, där den hör hemma, och att\r\ndet blir ett positivt besked för bilentusiasterna.</pre><pre>Frågan om traktorer och släpvagnar är ytterst liten\r\noch marginell. Vi pratar inte om några stora\r\npengar, men personligen ser jag gärna att lättnader\r\nkommer till stånd även på det området.</pre><pre>Herr talman! Man skulle kunna säga: Det kommer\r\nmera. Med detta yrkar jag bifall till hemställan i\r\nskatteutskottets betänkande nr 27 och avslag på\r\nmotionerna.</pre><pre>Anf. 89  MAX MONTALVO (nyd) replik:</pre><pre>Herr talman! Lars Biörck säger att Moderaterna\r\nhar förhoppningar om att det skall hända mer på\r\nden här fronten. Jag kan förstå det. Det är ett 20-\r\nprocentsparti som med ett antal småpartier inte har\r\nfått igenom så mycket. I princip har man sålt sin själ\r\ntill djävulen. Jag förstår irritationen. Jag är också\r\nlitet besviken och förvånad.</pre><pre>Vi ser fram emot förändringar när det gäller\r\nförsäljningsskatten. Det är bra att Riksskatteverket\r\nhar intresse av att anpassa detta till EU, men det\r\nhade väl inte skadat att man hade genomfört en\r\nreform nu. Då hade man åtminstone varit säker på\r\natt det hade hänt någonting. Vi vet ju inte vad\r\nRiksskatteverket kommer fram till.</pre><pre>Lars Biörck har positiva förhoppningar när det\r\ngäller Miljödepartementet. Jag tycker att han är väl\r\noptimistisk. Där har man ju aldrig förstått\r\nnågonting om denna hobby.</pre><pre>Anf. 90  LARS BIÖRCK (m) replik:</pre><pre>Herr talman! Max Montalvo har alldeles rätt. Jag\r\när optimistisk.</pre><pre>Framför allt när det gäller den viktigaste delen, dvs.\r\nförsäljningsskatten, är det bara att konstatera att\r\närendet måste behandlas på rätt ställe i rätt\r\nsammanhang. Man kan inte bryta ut frågan.</pre><pre>Jag tycker att vi båda skall vara glada och positiva\r\noch se fram emot att det kommer någonting som\r\ngynnar motorentusiasterna.</pre><pre>Anf. 91  MAX MONTALVO (nyd) replik:</pre><pre>Herr talman! Lars Biörck, jag tackar för\r\noptimismen och ser fram emot att det så snart som\r\nmöjligt kommer en proposition från regeringen på\r\ndetta område. Då blir det någonting gjort.</pre><pre>Anf. 92  JAN SANDBERG (m):</pre><pre>Herr talman! Jag är mycket glad över att riksdagen\r\nsnart skall fatta ett beslut om vägskattebefrielse för\r\nfordon som är äldre än 30 år.</pre><pre>Både jag och mitt parti, Moderaterna, har länge\r\ndrivit krav om förbättringar för dem som är aktiva\r\ninom motorhobbyområdet.</pre><pre>Detta förslag är bara ett av flera som finns i en\r\nspeciell motorhobbyutredning. Den innehåller det\r\nförslag som riksdagen nu har möjlighet att\r\nbehandla. Den innehåller också andra förslag, bl.a.\r\nom befrielse från accis då äldre fordon importeras,\r\nbefrielse från accis för s.k. amatörbyggen,\r\navskaffande av den s.k. dispensavgiften för\r\namatörbyggda fordon och avskaffande av de\r\nimportförbud som de facto gäller för bilar av\r\nårsmodell 1976--1988.</pre><pre>För Moderaterna är målsättningen helt klar. Vi vill\r\ngenomföra Motorhobbyutredningens förslag.</pre><pre>\r\nSocialdemokraterna har glädjande nog ställt upp på\r\ndetta förslag. Det länder dem till heder. Men jag\r\nminns debatten om en något större fråga i denna\r\nkammare. Man pratade om steget att införa\r\nlöntagarfonder. Med det menade man att man inte\r\nskulle gå så mycket längre än man gjorde med det\r\nbeslut som då fattades.</pre><pre>Jag undrar om Socialdemokraterna också ser på det\r\nförslag som finns i detta betänkande som ett steg,\r\ndvs. att man inte är beredd att gå vidare. Eller delar\r\nSocialdemokraterna uppfattningen att även de\r\nandra förslagen i Motorhobbyutredningen bör\r\ngenomföras?</pre><pre>Jag vet att det finns många människor ute i landet\r\nsom vill få besked på denna punkt. Jag vore därför\r\ntacksam om Socialdemokraterna kunde göra ett\r\nklarläggande.</pre><pre>Anf. 93  KARL HAGSTRÖM (s):</pre><pre>Herr talman! Vi socialdemokrater har ställt oss\r\nbakom detta förslag, men något löfte om att detta\r\nskulle vara ett steg för att gå vidare kommer vi inte\r\natt ge.</pre><pre>Anf. 94  JAN SANDBERG (m):</pre><pre>Herr talman! Jag tackar för detta besked. Det är\r\nganska klarläggande.</pre><pre>Överläggningen var härmed avslutad.</pre><pre>Beslut</pre><pre>KU19 En ombildning av arbetsgivarorganisationen\r\nför det statliga området</pre><pre>Mom. 1 (avslag på propositionen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>277 för utskottet</pre><pre>9 för men.</pre><pre>63 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 69 m, 26 fp, 24 c, 22 kds, 21 nyd, 1 v, 2 -</pre><pre>För men.:</pre><pre>8 v, 1 -</pre><pre>Frånvarande:</pre><pre>26 s, 11 m, 7 fp, 7 c, 4 kds, 2 nyd, 5 v, 1 -</pre><pre>Rolf L Nilson (v) anmälde att han avsett att rösta\r\nnej men markerats ha röstat ja.</pre><pre>Mom. 4 (styrelsen för arbetsgivarorganisationen)</pre><pre>1. utskottet</pre><pre>2. res. (s)</pre><pre>Votering:</pre><pre>164 för utskottet</pre><pre>121 för res.</pre><pre>1 avstod</pre><pre>63 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 69 m, 26 fp, 24 c, 22 kds, 21 nyd, 1 -</pre><pre>För res.:</pre><pre>110 s, 9 v, 2 -</pre><pre>Avstod:</pre><pre>1 s</pre><pre>Frånvarande:</pre><pre>26 s, 11 m, 7 fp, 7 c, 4 kds, 2 nyd, 5 v, 1 -</pre><pre>Mom. 6 (statens arbetsgivarpolitik)</pre><pre>1. utskottet</pre><pre>2. men. i motsvarande del</pre><pre>Votering:</pre><pre>275 för utskottet</pre><pre>11 för men.</pre><pre>63 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>111 s, 69 m, 26 fp, 24 c, 22 kds, 21 nyd, 2 -</pre><pre>För men.:</pre><pre>1 s, 9 v, 1 -</pre><pre>Frånvarande:</pre><pre>26 s, 11 m, 7 fp, 7 c, 4 kds, 2 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>FiU11 Tilläggsbudget inom Finansdepartementets\r\nområde</pre><pre>Kammaren biföll utskottets hemställan.</pre><pre>FiU13 Fastighetsförvaltning och statlig\r\nlokalförsörjning</pre><pre>Mom. 1 (anslag till Statens lokalförsörjningsverk)</pre><pre>Propositioner ställdes först beträffande uttalandet\r\nom avvecklingen av Byggnadsstyrelsens\r\negenregiverksamhet. Därefter företogs utskottets\r\nhemställan till avgörande.</pre><pre>Uttalandet:</pre><pre>1. godkännande av utskottets uttalande</pre><pre>2. godkännande av uttalandet i res. (c, m, fp, kds)</pre><pre>Votering:</pre><pre>145 för utskottet</pre><pre>141 för res.</pre><pre>63 frånvarande</pre><pre>Kammaren godkände utskottets uttalande.</pre><pre>Partivis fördelning av rösterna:</pre><pre>För utskottet:</pre><pre>112 s, 1 m, 21 nyd, 9 v, 2 -</pre><pre>För res.utskottets uttalande: 68 m, 26 fp, 24 c, 22\r\nkds, 1 -</pre><pre>Frånvarande:</pre><pre>26 s, 11 m, 7 fp, 7 c, 4 kds, 2 nyd, 5 v, 1 -</pre><pre>Birgitta Wistrand (m) anmälde att hon avsett att\r\nrösta nej men markerats ha röstat ja.</pre><pre>Hemställan:</pre><pre>Kammaren biföll utskottets hemställan.</pre><pre>FiU14 Riksbankens förvaltning år 1993</pre><pre>Kammaren biföll utskottets hemställan.</pre><pre>FiU15 Statistikfrågor</pre><pre>Mom. 1 (ansvarsfördelning för den statliga\r\nstatistiken)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>271 för utskottet</pre><pre>11 för men.</pre><pre>67 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>108 s, 69 m, 25 fp, 23 c, 22 kds, 22 nyd, 2 -</pre><pre>För men.:</pre><pre>2 s, 8 v, 1 -</pre><pre>Frånvarande:</pre><pre>28 s, 11 m, 8 fp, 8 c, 4 kds, 1 nyd, 6 v, 1 -</pre><pre>Mom. 2 (jämställdhetsstatistik)</pre><pre>1. utskottet</pre><pre>2. res. 1 (s)</pre><pre>Votering:</pre><pre>165 för utskottet</pre><pre>122 för res. 1</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 69 m, 26 fp, 24 c, 22 kds, 22 nyd, 1 -</pre><pre>För res. 1:</pre><pre>111 s, 9 v, 2 -</pre><pre>Frånvarande:</pre><pre>26 s, 11 m, 7 fp, 7 c, 4 kds, 1 nyd, 5 v, 1 -</pre><pre>Mom. 3 (naturresurs- och miljöräkenskaper m.m.)</pre><pre>1. utskottet</pre><pre>2. men. (v)</pre><pre>Votering:</pre><pre>263 för utskottet</pre><pre>12 för men.</pre><pre>10 avstod</pre><pre>64 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>99 s, 69 m, 26 fp, 24 c, 22 kds, 22 nyd, 1 -</pre><pre>För men.:</pre><pre>1 s, 9 v, 2 -</pre><pre>Avstod:</pre><pre>10 s</pre><pre>Frånvarande:</pre><pre>28 s, 11 m, 7 fp, 7 c, 4 kds, 1 nyd, 5 v, 1 -</pre><pre>Mom. 4 (system med s.k. generationsräkenskaper)</pre><pre>Yrkanden:</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>266 för utskottet</pre><pre>21 för res. 3</pre><pre>62 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 69 m, 26 fp, 24 c, 22 kds, 1 nyd, 9 v, 3 -</pre><pre>För res. 3:</pre><pre>21 nyd</pre><pre>Frånvarande:</pre><pre>26 s, 11 m, 7 fp, 7 c, 4 kds, 1 nyd, 5 v, 1 -</pre><pre>Mom. 5 (totalprisindex)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>Kammaren biföll utskottets hemställan genom\r\nuppresning.</pre><pre>Mom. 8 (en låginkomstutredning)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Mom. 9 (lokalisering av hela Statistiska\r\ncentralbyrån till Örebro)</pre><pre>1. utskottet</pre><pre>2. men. i motsvarande del (v)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>FiU16 Vissa strukturfrågor inom offentlig sektor</pre><pre>Mom. 2 (en statlig rationaliseringskommission)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>262 för utskottet</pre><pre>22 för res. 1</pre><pre>65 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 68 m, 26 fp, 22 c, 22 kds, 9 v, 3 -</pre><pre>För res. 1:</pre><pre>22 nyd</pre><pre>Frånvarande:</pre><pre>26 s, 12 m, 7 fp, 9 c, 4 kds, 1 nyd, 5 v, 1 -</pre><pre>Mom. 3 (konsekvensanalyser vid privatiseringar)</pre><pre>1. utskottet</pre><pre>2. res. 2 (s)</pre><pre>Votering:</pre><pre>162 för utskottet</pre><pre>122 för res. 2</pre><pre>65 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 67 m, 25 fp, 24 c, 22 kds, 22 nyd, 1 -</pre><pre>För res. 2:</pre><pre>111 s, 9 v, 2 -</pre><pre>Frånvarande:</pre><pre>26 s, 13 m, 8 fp, 7 c, 4 kds, 1 nyd, 5 v, 1 -</pre><pre>Sylvia Lindgren (s) anmälde att hon avsett att rösta\r\nnej men markerats ha röstat ja.</pre><pre>Mom. 4 (kartläggning och analys av\r\nprivatiseringens kostnader och effekter)</pre><pre>1. utskottet</pre><pre>2. res. 3 (s)</pre><pre>Votering:</pre><pre>162 för utskottet</pre><pre>124 för res. 3</pre><pre>63 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>68 m, 26 fp, 23 c, 22 kds, 22 nyd, 1 -</pre><pre>För res. 3:</pre><pre>112 s, 1 c, 9 v, 2 -</pre><pre>Frånvarande:</pre><pre>26 s, 12 m, 7 fp, 7 c, 4 kds, 1 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>FiU17 Riksdagens revisorer och deras kansli</pre><pre>Kammaren biföll utskottets hemställan.</pre><pre>SkU27 Slopad årlig fordonsskatt på vissa\r\nveteranfordon</pre><pre>Mom. 2 (en utvidgning till nya fordonskategorier)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>262 för utskottet</pre><pre>22 för res. 1</pre><pre>65 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>113 s, 67 m, 25 fp, 23 c, 22 kds, 9 v, 3 -</pre><pre>För res. 1:</pre><pre>22 nyd</pre><pre>Frånvarande:</pre><pre>25 s, 13 m, 8 fp, 8 c, 4 kds, 1 nyd, 5 v, 1 -</pre><pre>Mom. 3 (försäljningsskatt m.m.)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>260 för utskottet</pre><pre>24 för res. 2</pre><pre>65 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>111 s, 67 m, 25 fp, 23 c, 22 kds, 9 v, 3 -</pre><pre>För res. 2:</pre><pre>2 s, 22 nyd</pre><pre>Frånvarande:</pre><pre>25 s, 13 m, 8 fp, 8 c, 4 kds, 1 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>14 §  Ersättningsrättsliga frågor</pre><pre>Föredrogs</pre><pre>lagutskottets betänkande</pre><pre>1993/94:LU27 Ersättningsrättsliga frågor.</pre><pre>Anf. 95  CARIN LUNDBERG (s):</pre><pre>Herr talman! Nästan det värsta jag visste när jag var\r\nliten var när min mamma sade: ''Vad var det jag sa!\r\nDu skulle ha hört på mig.'' Hon hade förmanat mig\r\noch ändå hade jag gjort precis det som hon hade\r\nsagt att jag inte skulle göra med de följder som hon\r\nhade varnat mig för. Ändå har jag lust att säga i dag:\r\n''Vad var det vi sa!''</pre><pre>Hade den borgerliga majoriteten i lagutskottet\r\nlyssnat på oss socialdemokrater, hade\r\nförhållandena i dag varit annorlunda.</pre><pre>Det här betänkandet handlar om jämkat\r\nskadeståndsansvar enligt produktansvarslagen.</pre><pre>I lagutskottet ansåg vi socialdemokrater angående\r\nbetänkande 1991/92:14 att EG-direktivet inte\r\nhindrade oss i Sverige från att behålla\r\njämkningsregeln i skadeståndslagen också för\r\nproduktskador. I det moderna samhället är det\r\nomöjligt för den enskilde konsumenten att själv\r\nundersöka och bedöma varors egenskaper. Den\r\nenskilde tvingas att lita på att tillverkaren och\r\ndistributören noggrant kontrollerar sina produkter\r\noch informerar om eventuella skaderisker. Därför\r\nansåg vi det särskilt viktigt med ett fullgott skydd\r\nför konsumenten vid produktskador.</pre><pre>En jämkning enligt mönstret i EG-direktivet\r\ninnebar en försämring, och vi reserverade oss mot\r\ndet beslutet.</pre><pre>I betänkande 1992/93:LU9 behandlades ett nytt\r\nförslag om jämkning av skadestånd om den\r\nskadade själv genom vårdslöshet eller uppsåtligen\r\nvållat skadan. Vi ansåg inte heller den här gången\r\natt skadeståndet skulle jämkas.</pre><pre>Den särskilda jämkningsregeln enligt EG-\r\ndirektivet gav ett sämre skydd vid personskada än\r\nskadeståndslagens regel. Vi ville inte försämra för\r\nkonsumenterna och trodde inte att det skulle bli\r\nsärskilt betungande för dem som har ansvaret för\r\nproduktskador.</pre><pre>I och med EES-avtalet och EG-direktivet är det i\r\ndag omöjligt att införa en svensk jämkningsregel\r\nsom är förmånligare för de skadelidande. Om man\r\nhade följt propositionens förslag hösten 1991, eller\r\ni alla fall avvaktat, hade situationen varit\r\nannorlunda. Då hade man kunnat föra en\r\nsakdiskussion om särskilda jämkningsregler i\r\nproduktansvarslagen utifrån de erfarenheter som vi\r\nhar fått under det år som lagen har tillämpats. Det\r\när inte heller någon idé med en utvärdering och\r\nuppföljning.</pre><pre>Herr talman! Jag ville bara säga att jag tyckte att\r\ndet var oöverlagt och förhastat att införa en\r\njämkningsregel i produktansvarslagen.</pre><pre>Anf. 96  MARGARETA GARD (m):</pre><pre>Herr talman! Jag tycker att det är en mycket\r\nmärklig debatt som Carin Lundberg försöker att få\r\ni gång. Detta är ju ett motionsyrkande som\r\nsocialdemokraterna har haft vid ett flertal tillfällen.\r\nNu har man emellertid backat och bara avgett ett\r\nsärskilt yttrande. Om denna regel hade införts i\r\nproduktansvarslagen hade man i alla fall fått lov att\r\nta bort den nu. Det är mycket märkligt att\r\nsocialdemokraterna kommer så här i efterhand, när\r\nman ser att detta var fel enligt EES-avtalet.</pre><pre>Carin Lundberg sade att om detta hade gjorts\r\ntidigare, hade vi i dag kunnat föra en sakdiskussion.\r\nDet hade ju varit till intet förpliktande, Carin\r\nLundberg, eftersom EES-avtalet reglerar hur detta\r\nskall gå till. Att komma i efterhand och säga att\r\nman inte kan reservera sig på grund av EES-avtalet\r\noch att det hade varit bra om socialdemokraterna\r\nhade fått gehör för sin motion tidigare är som att\r\nkasta in jästen efter degen.</pre><pre>Anf. 97  CARIN LUNDBERG (s):</pre><pre>Herr talman! Margareta Gard sade att vi\r\nsocialdemokrater i lagutskottet har backat och att\r\ndet är ett märkligt beteende. Jag tycker att\r\nledamoten borde ha läst betänkandet bättre. Vi\r\nville visa att man inte hade behövt att genomföra\r\ndenna försämring. Nu när den är genomförd går det\r\ninte enligt gällande EES-avtal och EG-direktivet\r\natt förändra det hela. Det är faktiskt ett argument\r\nsom EG-motståndarna kan tänkas använda i\r\ndebatten som ett exempel på hur det inte skall gå\r\ntill.</pre><pre>Anf. 98  MARGARETA GARD (m):</pre><pre>Herr talman! Vi har ändå en skadeståndslag som\r\nträder in, och den är ganska generös, måste jag\r\nsäga. Det råder alltså inte någon rättslöshet när det\r\ngäller produktansvaret. Man har alltså att välja\r\nmellan två lagar och kan då välja den lag som är\r\nmest generös. Det är också anledningen till att vi\r\nen gång sade nej. Vi ville ha samma regler för våra\r\nproducenter som deras konkurrenter ute i Europa\r\nhar. Detta är väldigt viktigt, och det insåg den\r\nborgerliga majoriteten. Vi måste ge våra företag\r\nsamma regler som deras konkurrenter har. Det var\r\nanledningen till att vi då inte ville införa en\r\nsträngare regel i produktansvarslagen. Nu har man\r\nkommit fram till att enligt EES-avtalet gäller denna\r\nlikformighet för alla företag. Jag tycker att det är\r\nnågot märkligt att Carin Lundberg kommer så här\r\ni efterhand och säger att om vi hade gjort detta\r\ntidigare, hade vi kunnat föra en sakdiskussion. Det\r\när väldigt viktigt att vi har samma regler som andra\r\nländer har.</pre><pre>Anf. 99  CARIN LUNDBERG (s):</pre><pre>Herr talman! Jag noterar att också Margareta Gard\r\nbackar, precis som hon sade att jag hade gjort. Vi\r\ntyckte att man inte skulle försämra för\r\nkonsumenten. Det var därför som vi inte ville ha\r\nden förändring som den borgerliga majoriteten\r\ngenomförde. Med mitt inlägg ville jag bara säga att\r\nnu är det här gjort och att det inte går att göras\r\nbättre. Vi beklagar det.</pre><pre>Överläggningen var härmed avslutad.</pre><pre>(Beslut fattades efter 15 §.)</pre><pre>15 §  Stöd till ekologisk odling och\r\nträdgårdsnäringen, m.m.</pre><pre>Föredrogs</pre><pre>jordbruksutskottets betänkande</pre><pre>1993/94:JoU22 Stöd till ekologisk odling och\r\nträdgårdsnäringen, m.m. (prop. 1993/94:157).</pre><pre>Anf. 100  BJÖRN ERICSON (s):</pre><pre>Herr talman! I det ärende som kammaren nu har att\r\nbehandla, jordbruksutskottets betänkande JoU22,\r\ntas bl.a. upp ett nytt stöd till ekologisk odling och\r\nförstärkta resurser till trädgårdsnäringen. Till\r\nbetänkandet finns fyra reservationer fogade, varav\r\ntvå är socialdemokratiska. Även om vi\r\nsocialdemokrater har givit uttryck för\r\nmeningsskiljaktigheter också på andra delar i\r\nbetänkandet nöjer jag mig med att kommentera de\r\nsocialdemokratiska reservationerna.</pre><pre>Herr talman! Jag vill först säga att vi\r\nsocialdemokrater gläder oss åt att det nu har\r\nframlagts en proposition på detta område, vilket\r\nockså framgår av den socialdemokratiska\r\njordbrukspolitiska motionen från januari i år. Vi\r\ndelar jordbruksministerns uppfattning som\r\nkommer till uttryck i proposition 1993/94:157, att\r\n''ekologisk odling bör ses som en del i en strategisk\r\nsatsning för svenskt jordbruk''.</pre><pre>Även om regeringens förslag om ytterligare 10\r\nmiljoner kronor till stöd för ekologisk odling är en\r\nbra ansats anser vi att det är helt otillräckligt. Det\r\när just därför som reservation 1 har tillkommit.</pre><pre>I Sverige behövs en utökad areal ekologisk odling.\r\nEfterfrågan på vissa alternativodlade produkter\r\növerstiger redan i dag tillgången. I snabb takt ökar\r\nkonsumenternas intresse för dessa produkter. De är\r\nt.o.m. beredda att betala högre priser för de\r\nlivsmedel som utan konstgödsel och kemiska\r\nbekämpningsmedel framställts ekologiskt eller på\r\nett naturnära sätt. Bristen på ekologiska produkter\r\nkan faktiskt skada marknaden. Om varorna saknas\r\ni butikshyllorna, vilket jag menar att de alltför ofta\r\ngör i dag, är risken stor att konsumenterna slutar\r\natt köpa dessa produkter. Av bl.a. dessa skäl\r\nförekommer det att ekologiskt odlad spannmål har\r\nimporterats till Sverige för att hjälpligt klara vårt\r\nlands efterfrågan.</pre><pre>Sveriges jordbruk har enligt min mening\r\nutomordentligt goda klimatiska, traditionella och\r\nkunskapsmässiga förutsättningar för framställning\r\nav ekologiskt odlade produkter. Det borde vara en\r\ngemensam strävan att vi inom landet skall vara så\r\ngott som självförsörjande med dessa produkter.\r\nÄven i exporthänseende är den ekologiska\r\nodlingen en produktion som borde kunna utökas\r\navsevärt.</pre><pre>På den europeiska livsmedelsmarknaden bör\r\nsvenska högkvalitativa produkter utan\r\nrestsubstanser från själva odlingen kunna få en\r\nframskjuten plats. För att göra detta möjligt krävs\r\nett starkt stöd från statsmakterna. I reservation 1\r\nföreslår vi att anslaget förstärks med ytterligare 30\r\nmiljoner, således till 50 miljoner.</pre><pre>Herr talman! I reservation 4 tar vi upp en fråga på\r\ndet internationella området, där det enligt vår\r\nmening finns brister i regeringens miljöpolitik.\r\nBl.a. är det nödvändigt att följa och aktivt försöka\r\npåverka miljöutvecklingen i olika internationella\r\nforum. Som ett led i detta arbete menar vi\r\nsocialdemokrater att de tekniska attachéerna och\r\nlantbruksråden skall ges ett tydligt miljöuppdrag\r\natt bevaka forskning och teknisk utveckling samt\r\nländernas miljöpolitik. Vi är helt klara över att\r\nfrågan om organisation och fördelning av\r\narbetsuppgifter bland utlandspersonalen hör till\r\nregeringens kompetensområde. Men vi\r\nsocialdemokrater menar att riksdagen bör uttala\r\nnödvändigheten av denna förstärkning av vårt\r\ninternationella miljöarbete.</pre><pre>Herr talman! Jag vill slutligen yrka bifall till\r\nreservationerna 1 och 4 samt i övrigt till utskottets\r\nhemställan.</pre><pre>Anf. 101  CLAUS ZAAR (nyd):</pre><pre>Herr talman! I betänkandet om stöd till ekologisk\r\nodling och trädgårdsnäring har Ny demokrati en\r\nreservation beträffande trädgårdsnäringen. Vi ser\r\nen god framtid för den ekologiska odlingen, vilken\r\nföregående talare talade sig varm för.</pre><pre>Det finns speciella förutsättningar att klara\r\nekologisk odling just i Sverige. Vi kan dra nytta av\r\nvårt klimat. Det finns också speciella\r\nförutsättningar för utsädesodling just i Sverige. Vi\r\nmåste hela tiden söka de nischer där vi har fördelar\r\noch utnyttja dessa. Man skall inte bara ha en\r\nstorskalig syn på jordbruken. Här finns möjligheter\r\nför småföretagare inom jordbrukssektorn att visa\r\nframfötterna.</pre><pre>När det gäller trädgårdsnäringen är jag däremot\r\norolig för att vi i Sverige inte ges förutsättningar att\r\nkonkurrera på lika villkor med viktiga\r\nkonkurrentländer. Arbetskostnaderna för den\r\nintensiva trädgårdsodlingen slår hårt på produktens\r\npris. Samtidigt är man beroende av tidsfaktorn.\r\nMan måste skörda en viss dag. Jordgubbar kan inte\r\nvänta på fälten till nästa dag. Men man saknar\r\npersonal som är villig att utföra arbetet. Trots den\r\nenormt höga arbetslösheten hade åtskilliga odlare\r\nförra året problem med att få produkterna\r\nskördade. Man har alltså lyckats så långt att man\r\nhar fått fram produkten. Men sedan, i sista ledet,\r\nfår man den inte skördad tack vare att anvisad\r\npersonal tröttnar. De tycker att det är för varmt och\r\natt de får börja arbeta för tidigt osv. Man är helt\r\nenkelt beroende av speciell arbetskraft, men de\r\nlokala länsarbetsnämnderna medger inte sådan.\r\nDetta är just nu en aktuell fråga som hör samman\r\nmed trädgårds- och bärodlingen. Den behandlas av\r\nansvariga myndigheter på ett icke tillfredsställande\r\nsätt.</pre><pre>Om man inte har en lösning skall man låta de\r\nberörda trädgårdsodlarna föreslå lösningarna och\r\nsedan acceptera dessa. Håll inte på och konstra på\r\ndet sätt som arbetsmarknadsmyndigheterna nu gör!\r\nVad det ger för resultat har vi sett -- bär som ruttnar\r\nbort. Det är en felaktig inställning till\r\nträdgårdsodling.</pre><pre>Det är även viktigt att utskottet är positivt till ett\r\nstöd för att stimulera exporten av\r\nträdgårdsprodukter. Vi nydemokrater är normalt\r\nsett emot alla stöd, men just för att komma i gång\r\nmed småföretagandet kan man acceptera sådana\r\nsaker. Det behövs dock en komplettering när det\r\ngäller anställningsreglerna för tillfällig arbetskraft.\r\nDet skall inte vara krångliga och svårare och\r\nmedföra större kostnader än t.ex. västra Tyskland\r\nhar för sin arbetskraft. Vi måste hela tiden inse att\r\ndet är genom småföretagarna som vi kan växa.\r\nDärför är det enormt viktigt att de kan få del av\r\ndessa pengar.</pre><pre>Jag vill samtidigt påpeka att produktutvecklingen\r\ninom trädgårdssektorn är utomordentligt viktig. De\r\nkonsumentfärdiga grönsaksprodukterna har tagit\r\nen snabb marknad i såväl USA som England och\r\nFrankrike. Det sker en snabb förändring. Sverige\r\nmåste hänga med. Vi har gjort det genom\r\ninvesteringar, men produkterna går då till\r\nsnabbmatsrestaurangerna. De tvättade, hackade\r\noch färdigförpackade grönsakerna måste ut till\r\nkonsumenterna.</pre><pre>Det måste bli enkelt för konsumenten. Då ökar\r\nman också konsumtionen. Det är precis vad som\r\nhar skett i USA och i England. Vi måste hänga\r\nmed. Det finns anläggningar i t.ex. Östergötland.\r\nMen vilka driver anläggningarna? Jo, flitiga f.d.\r\nlanthandlare, som har fattat galoppen. De ser vad\r\nkonsumenten vill ha. Men det sker genom\r\nsnabbmatskedjorna. Det är dags att produkterna\r\nlevereras direkt till konsumenten. Jag väntar mig\r\natt de signalerna skall ges när det gäller\r\nträdgårdsodlingen. Vi måste anpassa produkterna\r\ntill konsumentens krav. Det gäller både utförande\r\noch smak.</pre><pre>Jag vill också beröra den svenska fruktodlingen.\r\nNere i restaurangen var det länge sedan vi såg några\r\nsvenska äpplen. Men när man talar med\r\nfruktodlarnas representanter, får man veta att de\r\nmycket väl kan leverera svenska äpplen året runt\r\nbara vi vill ha sådana. Producenten kan leverera.\r\nDet är inte där problemet sitter. I dag är ekonomin\r\ninom fruktodlingen ohållbar. Just under den tid då\r\ndet finns svenska äpplen att sälja pressar man\r\npriserna till en för producenten orimligt låg nivå. Vi\r\nkonkurrerar på det sättet ut hela vår egen odling.\r\nDen är snart ett minne blott, om vi inte gör\r\nnågonting.</pre><pre>Det krävs en översyn, där man studerar\r\ndistributionen och marknadsföringen. Framför allt\r\nbehöver vi en förpackad frukt, som kommer fram\r\ntill konsumenten oskadad. Frukten har i dag inte ett\r\nacceptabelt utseende när den ligger i hyllan, om det\r\ninte är fråga om behandlad frukt från andra länder.</pre><pre>Vi måste åstadkomma en produktutveckling, som\r\när en del av odlingen. Det räcker inte med att bara\r\nodla produkten. Man måste också få fram den till\r\nkonsumenten i acceptabelt skick, dvs. med hög\r\nkvalitet.</pre><pre>När det gäller trädgårdsnäringen yrkar jag, herr\r\ntalman, bifall till vår reservation nr 3.</pre><pre>Anf. 102  JAN JENNEHAG (v):</pre><pre>Herr talman! Det politiska språket karakteriseras\r\nofta av något slags periodicitet. Användningen av\r\nbegrepp och ord blir en modebetonad verksamhet.\r\nI dag säger sig alla egentligen stödja ekologisk\r\nodling. I detta begrepp kan man lägga in vilken\r\nbetydelse man önskar. Jag tycker ändå att det hänt\r\nnågot väsentligt i den meningen att allt fler -- och\r\njag är övertygad om snart sagt alla -- kommer att\r\nomfatta principen att vår livsmedelsproduktion\r\nmåste bygga på naturgivna förutsättningar, vilket\r\ndet konventionella jordbruket inte har gjort. Så\r\nenkelt är det.</pre><pre>Det är glädjande med en sådan utveckling. Man\r\nkan beklaga att den har tagit lång tid och att den\r\nhar motverkats av mäktiga krafter. En stor del av\r\nkemikalieindustrin och\r\nväxtförädlingsverksamheten samt andra mäktiga\r\nkrafter har självklart haft ett intresse av att fördröja\r\növergången till mer naturgivna produktionssätt.\r\nDet är bra att den delen av förändringsarbetet är\r\navklarat.</pre><pre>Man kan ha olika former för stödet till denna\r\nverksamhet. Vi från Vänsterpartiet anser det\r\nlämpligt att studera tillämpningen av de\r\ntraditionella stödformerna. Vår åsikt är att man\r\nmåste se över arealstödet och göra det likformigt\r\növer landet, ett rakt arealstöd. Då kan man hävda\r\natt arealstödet tillkom för att ge odlaren en i princip\r\noförändrad inkomstnivå. Det är klart att\r\nförutsättningarna då förändrades. Det är ett pris\r\nsom vi måste betala. Stödet skulle gynna dels de\r\nekologiska odlarna, dels jordbruksproduktionen i\r\nnorra Sverige och i Norrlands inland, vilket från\r\nmånga synpunkter är önskvärt. Det skulle också\r\nminska administrationen. Man skulle kunna föra\r\növer tyngdpunkten mot ekologisk odling utan att\r\nöka statens kostnader.</pre><pre>Spannmålsöverskottet måste finansieras på något\r\nvis. Ett av instrumenten för detta har varit den s.k.\r\nförmalningsavgiften. Av ekologiskt odlad\r\nspannmål finns det ingen överproduktion. Det\r\nexporteras i dag praktiskt taget ingenting. På något\r\nvis borde vi kunna hitta en konstruktion, där\r\npengar från förmalningsavgiften skulle kunna gå\r\ntillbaka. Den måste ju betalas även av dem som\r\nodlar med ekologiska produktionsmetoder.</pre><pre>Vi kan naturligtvis begagna olika metoder för att\r\nöka stödet. Men vad vi nu kan konstatera är att det\r\ni riksdagen och i samhället i stort råder en samsyn\r\nom behovet av att gynna denna produktion. Ju\r\nsnabbare vi kan göra det, desto bättre. Det har\r\nsagts tidigare här att det finns en\r\nkonsumentefterfrågan. Den bör inte vara\r\notillfredsställd alltför länge.</pre><pre>Föreställningen att konsumentens makt alltid kan\r\nmatcha de stora ekonomiska intressena tror jag är\r\növerdriven i många fall.</pre><pre>Det har också betydelse för hur vi ser på vår\r\nförmåga att hävda vårt lantbruk i ett större\r\nsammanhang i Europa och på möjligheterna att\r\nutnyttja högkvalitativa livsmedel också som\r\nexportvara.</pre><pre>Den uppfattning som vi har och som jag har gett\r\nuttryck för i min meningsyttring står jag naturligtvis\r\nbakom. Men jag inskränker mig till att yrka bifall\r\ntill meningsyttringen vad gäller mom. 2.</pre><pre>Anf. 103  INGVAR ERIKSSON (m):</pre><pre>Herr talman! I jordbruksutskottets betänkande\r\nnr 22 behandlas regeringens proposition om stöd\r\ntill ekologisk odling och till trädgårdsnäringen samt\r\nfrågan om kravet på betestvång för mjölkkor och\r\nett antal motioner väckta under den allmänna\r\nmotionstiden.</pre><pre>Utskottet tillstyrker regeringens förslag på alla\r\npunkter utom på en. Den punkten gäller\r\nregeringens förslag om att det tidigare anslaget\r\nbeträffande stöd till skuldsatta jordbrukare som\r\ndrabbats av avregleringen, omställningen, skulle\r\nutvidgas till att tillämpas även avseende skuldsatta\r\nträdgårdsföretagare.</pre><pre>Oppositionen -- bestående av socialdemokrater,\r\nvänsterpartister och nydemokrater -- röstade\r\nemellertid bort anslaget vid ett tidigare plenum här\r\nunder våren. Regeringssidan, som ansåg\r\nregeringens förslag välmotiverat, har därför nu inte\r\nkunnat tillstyrka regeringsförslaget. Vi förutsätter\r\ndock att regeringen i lämpligt sammanhang\r\nåterkommer till riksdagen med förslag om att det\r\nvid behov skall vara möjligt att ge stöd till\r\nskuldsatta trädgårdsföretagare.</pre><pre>Herr talman! Då det gäller frågan om ekologisk\r\nodling finner utskottet flera skäl som talar för att\r\nden ekologiskt odlade arealen nu bör öka. Detta\r\nligger väl i linje med tidigare fattade beslut om\r\nmiljömålet. Och kan då konsumentintresset bli\r\nnågot större, blir det mer än en liten\r\nnischproduktion.</pre><pre>Det finns goda förutsättningar för ekologisk\r\nproduktion i landet. Möjligheterna till ökad\r\navsättning av produkterna såväl inom som utom\r\nlandet synes nu också bli större.</pre><pre>Förhandlingarna om ett svenskt EU-medlemskap,\r\nvilka nu avslutats, gav också ett resultat som bör\r\ninnebära goda möjligheter till en ökad ekologiskt\r\nodlad areal i landet. Sverige får tillgång till EG:s\r\nstöd till ekologisk odling och miljövänliga\r\nproduktionsmetoder under förutsättning att det blir\r\nen svensk medfinansiering.</pre><pre>Dock måste det framhållas att den ekologiska\r\nodlingens omfattning och lönsamhet framöver i helt\r\navgörande grad främst är beroende av efterfrågan\r\npå marknaden.</pre><pre>En överproduktion på området skulle snabbt leda\r\ntill sänkta priser och därmed till olönsamhet, med\r\nnegativa konsekvenser för många seriöst satsande\r\nodlare.</pre><pre>Utskottet har trots detta satt upp målet att 10 % av\r\nlandets odlade areal år 2000 bör kunna vara\r\nekologiskt odlad. Regeringens förslag, som\r\ntillstyrks, innebär att den ekologiska odlingen\r\nutöver nuvarande anslag för marknadsföring m.m.\r\ntilldelas 2 miljoner kronor budgetåret 1994/95 för\r\ninformation och marknadsföring. Därutöver\r\nanvisas 8 miljoner kronor till särskilt arealbidrag\r\nför budgetåret 1994/95. Därmed avstyrks\r\nmotionsyrkandena.</pre><pre>Reservation nr 2, vari kds föreslår att ekologisk\r\nodling bör få påbörjas på omställd mark med 1994\r\nsom karensår, har utskottet inte kunnat gå till\r\nmötes. Förslaget strider mot grundtanken i 1990 års\r\nlivsmedelspolitiska beslut. Produkter som odlas på\r\nomställd mark får inte gå till livsmedel.</pre><pre>Vid en övergång till EG:s regelverk kan förslaget\r\ninte realiseras. Dock utvidgas möjligheterna för\r\nstöd till ekologisk odling i sammanhanget, som jag\r\ntidigare har framhållit.</pre><pre>Herr talman! Då det gäller trädgårdsnäringen delar\r\nutskottet regeringens bedömning att det finns\r\nförutsättningar för en långsiktigt konkurrenskraftig\r\nsvensk trädgårdsnäring. Vid ett medlemskap i EU\r\nblir konkurrensen hårdare. Med tanke på den\r\nnyligen antagna GATT-överenskommelsen finns\r\ndet starka skäl för ytterligare insatser som bidrar till\r\nökad konkurrenskraft hos svensk trädgårdsnäring.</pre><pre>Utskottet tillstyrker regeringens förslag till\r\nåtgärder, och flera av motionsyrkandena kan då i\r\nhuvudsak anses tillgodosedda i utskottets skrivning\r\nhär.</pre><pre>Även yrkande 2 i motion 227 är tillgodosett genom\r\natt 5 miljoner kronor avsätts som stöd till kvalitets-\r\noch avsättningsfrämjande åtgärder på\r\nfruktodlingens område.</pre><pre>Vidare pågår ett arbete med att utvärdera ett antal\r\naktiva bekämpningsmedelssubstanser och med en\r\nharmonisering beträffande synen på risker med\r\nbekämpningsmedel i Norden. Syftet är att få till\r\nstånd gemensamma arbetsrutiner för\r\ndokumentationskrav, kriterier för godkännande,\r\nutvärderingar samt informationsutbyte när det\r\ngäller biocider. Härigenom kan också motionen\r\nanses tillgodosedd i detta avseende.</pre><pre>I betänkandet behandlas, som sagt, också frågan\r\nom betestvång för mjölkkor. I det sammanhanget\r\nhar Patrik Norinder skrivit en motion, vari han\r\nyrkar att länsstyrelsen skall vara dispensmyndighet\r\ni frågor om undantag för kravet på betesgång.\r\nEnligt motionen är det betydelsefullt att få en\r\nlikartad bedömning av dispensfrågorna såväl\r\nmellan kommuner som inom större regioner. Det\r\nfår inte vara så att en kommungräns ger olika\r\nbedömning av sådana ärenden. Det får heller inte\r\nvara så att det är stora skillnader t.ex. mellan\r\nförutsättningarna i södra Sverige och\r\nförutsättningarna i norra Sverige.</pre><pre>Jag vill också påpeka här att Riksdagens revisorer\r\ni ett utlåtande hävdat den uppfattning som Patrik\r\nNorinder ger uttryck för i sin motion. Utskottet\r\nansluter sig i princip till de intentioner som det talas\r\nom i motionen. Men man har i det här\r\nsammanhanget ansett att det enligt 24 §\r\ndjurskyddslagen är den kommunala nämnden, som\r\nhar tillgång till djurskyddsutbildad personal, som\r\nskall sköta de här dispensfrågorna. Annars finns ju\r\nuppfattningen att dessa i stället borde föras över till\r\nlänsstyrelsen.</pre><pre>Utskottet har i det här sammanhanget dock mycket\r\nkraftfullt påpekat att det är viktigt att\r\nbedömningarna är likartade. Man har också\r\npåpekat att det finns goda möjligheter till\r\növerklagan till länsmyndigheten i sammanhanget.\r\nDärför har man ansett den motionen besvarad.</pre><pre>Nydemokraterna säger i sin reservation om\r\nträdgårdsnäringen att man vill ha en utredning av\r\nkonsekvenserna för svenska odlare när det gäller\r\nden prisdumpning som ibland uppträder. Vi finner\r\ndet inte meningsfullt att för närvarande göra en\r\nsådan utredning. Regeringens förslag går ut på att\r\nstärka trädgårdsnäringens konkurrenskraft i\r\nsamband med EU-inträdet. Därför följer man\r\nväldigt noga och uppmärksamt vad som sker på\r\nområdet. Mot den bakgrunden har vi inte kunnat\r\nställa oss bakom de krav som förs fram i\r\nreservationen.</pre><pre>I den socialdemokratiska reservationen, nr 4, tas\r\nmiljöbevakningen av tekniska attachéer och\r\nlantbruksråd upp. Man menar att det finns brister\r\nnär det gäller denna verksamhet.</pre><pre>Utskottet vill erinra om att lantbruksrådens\r\nuppgifter ursprungligen reglerades i en\r\nregeringsförordning med instruktion för\r\nlantbruksråden och lantbruksattachéerna. De har\r\ntill uppgift att bevaka vad som sker i sina respektive\r\nbevakningsområden. Samma sak gäller miljöråden,\r\nsom på motsvarande sätt skall bevaka vad som sker\r\ni omvärlden när det gäller miljön.</pre><pre>Verksamheten kommer enligt\r\nUtrikesdepartementet att intensifieras och man\r\nkommer också att utbilda de människor som sysslar\r\nmed detta. Därför menar majoriteten att det inte\r\nfinns någon anledning att nu gå reservanterna till\r\nmötes på den här punkten.</pre><pre>Herr talman! Jag yrkar till sist bifall till utskottets\r\nhemställan i dess helhet och avslag på\r\nreservationerna.</pre><pre>Anf. 104  BJÖRN ERICSON (s) replik:</pre><pre>Herr talman! Det är riktigt som Ingvar Eriksson\r\nsäger att det finns ett uppdrag för miljöattachéer och\r\nlantbruksråd att följa miljöpolitiken i respektive\r\nland. Men det är enligt vår mening inte tillräckligt\r\ntydligt utsagt att de också skall följa forskning och\r\nteknisk utveckling samt miljöpolitiken i övrigt i\r\nrespektive land. Det är mycket viktigt att vi får nära\r\nrapportering om detta. Det är av det skälet som vi\r\ni reservationen har uttryckt oss på det här sättet och\r\nmenat att det är oerhört viktigt att få fram just en\r\nnoggrannare rapportering på det området.</pre><pre>Anf. 105  INGVAR ERIKSSON (m) replik:</pre><pre>Herr talman! Jag håller givetvis med om att det är\r\nviktigt att denna bevakning sker på ett bra och\r\nkunnigt sätt. Jag sade också i mitt anförande att det\r\ni det här sammanhanget pågår intensifierade\r\ninsatser genom Utrikesdepartementets försorg. De\r\nsyftar också till att utbilda den personal som sysslar\r\nmed detta.</pre><pre>Med hänsyn till det vill jag än en gång upprepa att\r\ndet inte finns någon bärande anledning till att nu ta\r\nupp den här frågan ytterligare. Frågan följs alltså\r\nmycket noga. Inte minst i EU-sammanhang\r\nupplever vi den konkreta uppföljningen av\r\nmiljöpolitiken i de länder som är aktuella i det\r\nsammanhanget. Det kan tas som ett gott exempel\r\npå att man kan nå framgång genom de här\r\ninsatserna. Vi har av det skälet inte ansett att vi bör\r\ngå med på det krav som ställs i reservation nr 4.</pre><pre>Anf. 106  CARL OLOV PERSSON (kds):</pre><pre>Herr talman! Jag yrkar bifall till hemställan i\r\njordbruksutskottets betänkande JoU22 utom på\r\npunkt 2 där jag yrkar bifall till reservationen av Carl\r\nOlov Persson.</pre><pre>Omställningsbeslutet var inte bra. Att lägga så\r\nmycket pengar på att lägga ned i stället för att satsa\r\npå att bygga upp ser vi som oförnuftigt. Kds har\r\nmotionerat och även reserverat sig i utskottet i\r\nfråga om det ekologiska jordbruket. Vi kräver att\r\ndelar av omställningsarealen skall kunna användas\r\ntill att starta ekologiskt jordbruk på.</pre><pre>Vi är oerhört positiva till att jordbruksutskottet\r\ntillkännager att vi skall ha målsättningen att till år\r\n2000 ha 10 % av åkermarken konverterad till\r\nekologiskt jordbruk. Eftersom kds har arbetat för\r\nett arealbidrag för det ekologiska jordbruket är vi\r\ntacksamma för att det nu blir omkring 200 kr per\r\nhektar i arealbidrag till det ekologiska jordbruket.</pre><pre>Nu förpliktigar faktiskt ett sådant tillkännagivande.\r\nVi måste handla. Då hade det varit bra om\r\nutskottet och riksdagen hade kunnat ta ställning för\r\nkds förslag och i den här frågan beslutat tillåta\r\nekologisk odling på viss del av den omställda\r\nmarken utan krav på återbetalning.</pre><pre>Vi har faktiskt 120 000 hektar mer omställt än vad\r\nsom krävs enligt de trädeskrav EU ställer upp.\r\n370 000 hektar åkermark ingår i programmet.\r\nEnligt det program som EU har skall det behövas\r\n250 000 hektar i träda. Det gör att vi borde kunna\r\nta till vara delar av den här marken för att bygga\r\nupp ett ekologiskt jordbruk.</pre><pre>Sköredeutfallet från en ekologisk odling är\r\ndessutom så pass mycket lägre att det inte bidrar till\r\natt skapa något överskott som vi får problem med\r\npå exportsidan. Efterfrågan på ekologiskt odlade\r\nlivsmedel har vi hört här bara ökar, såväl i Sverige\r\nsom i våra grannländer. Sverige skulle alltså kunna\r\nta vara på den här arealen och skaffa sig fördelar i\r\nform av ökade marknadsandelar.</pre><pre>Jag beklagar att vår motion inte har tillstyrkts. Jag\r\nbetraktar det som en nationalekonomiskt dålig\r\naffär. Vårt förslag hade inte kostat en skattekrona,\r\nmedan Socialdemokraternas förslag driver upp\r\nlånebehov och statsskuld. Troligen gör även\r\nVänsterns förslag det.</pre><pre>Vi från kds sida kommer att målmedvetet arbeta\r\nvidare för att få hela det ekologiska program som\r\njordbruksutskottet har tagit ställning för\r\nförverkligat. Synd bara att vi inte redan nu tar ett\r\nrejält kliv in i förverkligandet av de stolta orden och\r\nåtagandena.</pre><pre>Anf. 107  INGVAR ERIKSSON (m) replik:</pre><pre>Herr talman! Jag berörde i mitt anförande skälen\r\ntill att vi inte kunde tillstyrka Carl Olov Perssons\r\nplädering för den motion som jag har för mig har\r\nväckts av Harry Staaf.</pre><pre>Staten och odlarna har träffat en överenskommelse\r\nsom gäller 1990 års jordbrukspolitik. Den innebär\r\natt omställd mark inte får användas till\r\nlivsmedelsproduktion. Det är av det skälet som vi\r\ninte kan tillstyrka den här motionen.</pre><pre>Jag vill också, som jag gjorde i mitt anförande,\r\npåpeka att i EU-sammanhang uppstår helt andra\r\nmöjligheter till stöd -- en form av miljöstöd -- för\r\natt utveckla också den svenska ekologiska odlingen\r\nmed hjälp av pengar från EU, förutsatt att vi själva\r\när beredda att bistå med medel i samma\r\nomfattning. Det är uppenbart att detta är mycket\r\nintressant. Vi har förhoppningar om att kunna\r\nanvända dessa medel för att gå vidare.</pre><pre>Carl Olov Perssons resonemang om att\r\nskördeutfallet är lägre är riktigt, men det hjälper\r\ninte när principen är fastlagd, att vi inte skall odla\r\nlivsmedel på den omställda marken.</pre><pre>När det gäller själva den ekologiska odlingens\r\nutveckling tror jag att det också finns risker om man\r\ngår för fort fram. Det är därför vi från regeringens\r\nsida har valt den försiktiga linjen, att ge en klar\r\nsignal om vad som gäller och en lagom stor\r\nstimulans för detta. Det är viktigt att vi får en lugn\r\noch stabil utveckling av den ekologiska odlingen.\r\nDå kommer vi att få duktiga odlare. Man kommer\r\natt få en stabil ekonomi och lönsamhet. Risken är\r\nannars, om vi får en för snabb övergång av för stora\r\narealer, att man får stora överskott och kraftiga\r\nprisfall. Därmed slås lönsamheten undan för dem\r\nsom är skickliga och dugliga odlare. Det vore det\r\nvärsta som kunde hända.</pre><pre>Jag vill därmed hoppas att Carl Olov Persson och vi\r\nandra i utskottet som i övrigt är överens skall kunna\r\nhantera de här frågorna på ett ansvarsfullt sätt även\r\ni framtiden.</pre><pre>Anf. 108  CARL OLOV PERSSON (kds)\r\nreplik:</pre><pre>Herr talman! Det är kanske onödigt med en debatt\r\nmellan representanter för regeringspartier i\r\nkammaren, men jag ville säga att vi ju kan utnyttja\r\ntiden fram till 1996 som karenstid. Vi kan visa\r\nvägen för att uppnå det mål som vi har slagit fast.\r\nDet tycker jag är viktigt.</pre><pre>Jag tror inte att det finns någon risk för att det\r\nskulle bli för mycket av ekologiskt odlade livsmedel\r\nså att det skulle slå undan benen för fortsatt\r\nproduktion på grund av låga priser. Jag tror inte att\r\nstimulansen att få använda de åkermarker som blir\r\növer vid omställningen för ekologisk odling på\r\nnågot sätt hade skadat. Det hade snarare byggt upp\r\nintresset för ekologiskt jordbruk och gjort att vi\r\nkanske hade kunnat uppnå målet 10 %.</pre><pre>Anf. 109  INGVAR ERIKSSON (m) replik:</pre><pre>Herr talman! Om man inte har odlat den omställda\r\nmarken alls fram till 1996, är det öppet att börja\r\nodla direkt. Jag finner inte att det skulle vara några\r\nstörre problem i det sammanhanget. Jag tror inte\r\natt det behövs några speciella beslut för detta. Kan\r\nman bevisa att marken har legat i träda eller att det\r\ninte odlats livsmedel och använts handelsgödsel\r\neller växthusmedel, klarar arealen prövningen.</pre><pre>Anf. 110  CARL OLOV PERSSON (kds)\r\nreplik:</pre><pre>Herr talman! Vi förordar i vår motion, och i\r\nreservationen finns det också texter som innebär\r\ndet, att en förhandling skall ske och avtal upprättas\r\nom att all jordbruksmark skall tas i anspråk för\r\nekologiskt jordbruk och pågå under minst fem år.\r\nJag tycker att vi i riksdagen har möjlighet att\r\nbesluta om detta -- omställningsbeslutet har vi ju\r\nändå rört i så pass mycket under åren som gått.</pre><pre>Anf. 111  BJÖRN ERICSON (s) replik:</pre><pre>Herr talman! Carl Olov Persson försökte ge skenet\r\nav att det socialdemokratiska förslaget, att\r\nyttterligare stödja ekologisk odling med 30\r\nmiljoner, skulle driva på lånebehovet i statskassan.\r\nDå vill jag bara erinra honom om att de 30\r\nmiljonerna ryms inom den budget som\r\nsocialdemokraterna presenterade i januari. Den\r\nbudgeten slutade på en förstärkning av statskassan\r\nmed 5 miljarder.</pre><pre>Anf. 112  CARL OLOV PERSSON (kds)\r\nreplik:</pre><pre>Herr talman! Det kan mycket väl vara så att de\r\nryms i det socialdemokratiska budgetförslaget. Det\r\ninnehöll ju en hel del skattehöjningar och ett och\r\nannat som vi kanske inte skulle vilja ha i det här\r\nläget när vi behöver få i gång sysselsättning. Jag tror\r\ninte att man kan resonera på det viset. Det är ändå\r\nen budgetpost. Vårt förslag innebär inte en krona i\r\nskattekostnader och ger, såvitt jag kan förstå,\r\nmycket mera än socialdemokraternas förslag.</pre><pre>Anf. 113  BJÖRN ERICSON (s) replik:</pre><pre>Herr talman! Jag upprepar att det\r\nsocialdemokratiska budgetalternativet innebar en\r\nförstärkning av statskassan på 5 miljarder.</pre><pre>Som Ingvar Eriksson sade i sitt inlägg om den\r\nomställda marken är det bara att köra i gång med\r\nalternativodling om marken legat i träda till 1996.\r\nDet är ju vad Carl Olov Persson är ute efter.</pre><pre>Anf. 114  CARL OLOV PERSSON (kds)\r\nreplik:</pre><pre>Herr talman! Jag måste återgå till de fem\r\nmiljarderna, även om vi inte skall ha en\r\nbudgetdebatt här. Där var det fråga om\r\nskattehöjningar och minskade bidrag. Vad\r\nsocialdemokraterna där föreslog på jordbrukssidan\r\nvar en katastrof för det öppna landskapet och för\r\nodlingen över huvud taget. Det har konstaterats i\r\nkammaren tidigare att det kunde innebära så pass\r\nmycket att vi skulle få lov att lägga ner 700 000\r\nhektar åkermark. Jag tycker inte att vi skall vara\r\nglada åt den typen av förslag.</pre><pre>Anf. 115  BIRGER ANDERSSON (c):</pre><pre>Herr talman! I det betänkande som vi nu diskuterar\r\nfinns nästan 50 olika motionsyrkanden. Alla\r\nyrkanden utom ett har utskottet avstyrkt. En av\r\nmotionerna, motion Jo208, har utskottet emellertid\r\nställt sig bakom och vill ge ett tillkännagivande till\r\nregeringen. Motionärerna är Lennart Brunander\r\noch jag själv. Anledningen till att Lennart\r\nBrunander, som är Centerns företrädare i\r\njordbruksutskottet, ej deltar i debatten i dag är att\r\nhan är i Sydafrika och tjänstgör som valövervakare.</pre><pre>I vår motion Jo208 pekar vi på att det är\r\nförhållandevis små arealer som odlas ekologiskt i\r\nvårt land. Vi gör bedömningen att arealerna\r\nbehöver öka. Efterfrågan på ekologiskt odlade\r\nprodukter har ökat under senare år. Bristen på\r\nekologiskt odlade produkter kan skada\r\nmarknaden. Ibland saknas ekologiskt odlade\r\nprodukter i butikshyllorna, och då kanske\r\nkonsumenterna tröttnar, slutar att efterfråga\r\nsådana och väljer andra varor i stället.</pre><pre>Fortfarande är det alltså små arealer som odlas\r\nekologiskt. Vår motion går ut på att den arealen\r\nskall utökas. Vi föreslår att riksdagen ställer upp ett\r\nmål att 10 % av arealen skall vara ekologiskt odlad\r\når 2000. Vi föreslår att regeringen snarast utarbetar\r\nett förslag till hur detta mål skall uppnås.</pre><pre>I utskottsbetänkandet skrivs: ''Utskottet föreslår\r\natt riksdagen med anledning av motion Jo208\r\nhemställer att regeringen utarbetar ett program\r\nmed målsättningen att 10 % av åkerarealen bör\r\nvara ekologiskt odlad år 2000.''</pre><pre>Vi två centermotionärer uttrycker vår stora\r\ntillfredsställelse med utskottets välvilliga\r\nbehandling.</pre><pre>Till sist vill jag understryka vikten av information\r\noch upplysning gentemot både producenter och\r\nkonsumenter. Det är också viktigt med forskning.\r\nUnder de senaste decennierna har växtförädlingen\r\nvarit mycket starkt inriktad på hög avkastning och\r\nstora insatser på produktionsmedel för att få denna\r\nhöga avkastning. Andra sortegenskaper måste\r\nvägas in och väga tungt. Det innebär med andra ord\r\natt forskningen bör vidgas och inriktas på att\r\ntillhandahålla sorter som passar den ekologiska\r\nodlingen.</pre><pre>Herr talman! Jag yrkar bifall till utskottets\r\nhemställan.</pre><pre>Överläggningen var härmed avslutad.</pre><pre>Beslut</pre><pre>LU27 Ersättningsrättsliga frågor</pre><pre>Kammaren biföll utskottets hemställan.</pre><pre>JoU22 Stöd till ekologisk odling och\r\nträdgårdsnäringen, m.m.</pre><pre>Mom. 2 (stöd till ekologisk odling)</pre><pre>1. utskottet</pre><pre>2. res. 1 i motsvarande del (s)</pre><pre>Votering:</pre><pre>157 för utskottet</pre><pre>117 för res. 1</pre><pre>75 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 67 m, 26 fp, 23 c, 22 kds, 17 nyd, 1 -</pre><pre>För res. 1:</pre><pre>107 s, 8 v, 2 -</pre><pre>Frånvarande:</pre><pre>30 s, 13 m, 7 fp, 8 c, 4 kds, 6 nyd, 6 v, 1 -</pre><pre>Mom. 3 (vissa frågor i övrigt om främjandet av\r\nekologisk odling m.m.)</pre><pre>1. utskottet</pre><pre>2. res. 2 (kds)</pre><pre>Votering:</pre><pre>250 för utskottet</pre><pre>23 för rees. 2</pre><pre>1 avstod</pre><pre>75 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>108 s, 66 m, 27 fp, 22 c, 16 nyd, 8 v, 3 -</pre><pre>För res. 2:</pre><pre>1 c, 22 kds</pre><pre>Avstod:</pre><pre>1 nyd</pre><pre>Frånvarande:</pre><pre>30 s, 14 m, 6 fp, 8 c, 4 kds, 6 nyd, 6 v, 1 -</pre><pre>Mom. 4 (stöd för åtgärder som ökar\r\nträdgårdsnäringens konkurrenskraft)</pre><pre>1. utskottet</pre><pre>2. res. 1 i motsvarande del (s)</pre><pre>Votering:</pre><pre>156 för utskottet</pre><pre>119 för res. 1</pre><pre>74 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>66 m, 27 fp, 23 c, 22 kds, 17 nyd, 1 -</pre><pre>För res. 1:</pre><pre>109 s, 8 v, 2 -</pre><pre>Frånvarande:</pre><pre>29 s, 14 m, 6 fp, 8 c, 4 kds, 6 nyd, 6 v, 1 -</pre><pre>Mom. 9 (tillämpningen av stödet till\r\nträdgårdsnäringen m.m.)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>259 för utskottet</pre><pre>17 för res. 3</pre><pre>73 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 67 m, 27 fp, 23 c, 22 kds, 8 v, 3 -</pre><pre>För res. 3:</pre><pre>17 nyd</pre><pre>Frånvarande:</pre><pre>29 s, 13 m, 6 fp, 8 c, 4 kds, 6 nyd, 6 v, 1 -</pre><pre>Mom. 13 (miljöbevakning av tekniska attachéer och\r\nlantbruksråd)</pre><pre>1. utskottet</pre><pre>2. res. 4 (s)</pre><pre>Votering:</pre><pre>158 för utskottet</pre><pre>119 för res. 4</pre><pre>72 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>67 m, 27 fp, 23 c, 22 kds, 18 nyd, 1 -</pre><pre>För res. 4:</pre><pre>109 s, 8 v, 2 -</pre><pre>Frånvarande:</pre><pre>29 s, 13 m, 6 fp, 8 c, 4 kds, 5 nyd, 6 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>16 §  Riktlinjer för en fortsatt\r\nkretsloppsanpassning av samhället m.m.</pre><pre>Föredrogs</pre><pre>jordbruksutskottets betänkande</pre><pre>1993/94:JoU23 Riktlinjer för en fortsatt\r\nkretsloppsanpassning av samhället -- åtgärder för\r\natt minska riskerna med kemikaliehanteringen\r\n(prop. 1993/94:163).</pre><pre>Anf. 116  ÅKE SELBERG (s):</pre><pre>Herr talman! Kemikaliefrågorna är ett av\r\nSocialdemokraternas prioriterade områden inom\r\nmiljöpolitiken. Det var vi som utformade lagen om\r\nkemiska produkter, och det var vi som tillsatte\r\nKemikalieinspektionen. Det var också en\r\nsocialdemokratisk regering som tog de första\r\ninitiativen till en begränsning av skadliga\r\nkemikalier. Det var också Socialdemokraterna som\r\nbeslöt att halvera bekämpningsanvändningen inom\r\njordbruket.</pre><pre>När den borgerliga regeringen presenterade\r\npropositionen om kemikalieanvändningen kunde\r\nman i tidningarna läsa att amalgamet skulle\r\nförbjudas. Nu var det inte så. Något förbud har\r\nregeringen aldrig föreslagit. Regeringens förslag\r\ninnebär endast att regeringen skall ta upp\r\növerläggningar med tandvårdens huvudmän för att\r\nfasa ut användningen av amalgam ur tandvården.</pre><pre>Trots mångårig debatt och trots en mängd\r\nvetenskapliga bevis för att kvicksilvret är både\r\nmiljö- och hälsofarligt har regeringen inte lyckats\r\nföreslå någon lagstiftning om förbud.</pre><pre>Man ställer sig frågan: Vad tänker regeringen göra\r\nom enskilda tandläkare struntar i\r\növerenskommelsen om att inte använda amalgam?</pre><pre>I detta fall, där det föreligger en sådan uppenbar\r\nrisk för hälsa och miljö, anser vi att ett förbud vore\r\nbåde effektivt och nödvändigt.</pre><pre>Frågan om amalgamets farlighet har dragits i\r\nlångbänk ända sedan vår tid i regeringsställning. Vi\r\ntillsatte Avvecklingsutredningen, vars resultat\r\nligger till grund för regeringsbeslutet.\r\nTidsgränserna för en avveckling av amalgamet\r\nslogs då fast. Trots detta föreslår inte regeringen\r\nnågon lag. Jag undrar: Är det ovilliga tandläkare\r\nsom styr den borgerliga politiken?</pre><pre>Andra viktiga åtgärder på det här området är att se\r\ntill att tandläkarna får betydligt bättre utbildning\r\nom alternativa tandlagningsmaterial. Tandläkarna\r\nsjälva säger att amalgam är lätt att använda, man\r\nbehöver bara blanda och sedan applicera\r\nmaterialet. Så snart det har stelnat är det bara att\r\nslipa bort överflöd, och så är det färdigt. Därmed\r\nblir också amalgam billigt för patienten. Plaster och\r\nkeramiska material kräver betydligt större\r\nkunskaper och kräver att tandläkaren har bra\r\nhandlag och rätt teknik. Ofta tar det också längre\r\ntid, och det syns naturligtvis på\r\ntandläkarräkningen.</pre><pre>Tandläkarna måste få kunskap om alternativa\r\nmaterial redan i grundutbildningen. De läkare som\r\när verksamma måste ges en bra och effektiv\r\nvidareutbildning.</pre><pre>Hur är det på tandläkarhögskolorna, fortsätter man\r\natt lära ut amalgamtekniken trots att amalgamet\r\nskall bort från tandvården?</pre><pre>Förbjuder man amalgam behövs inga vidare\r\nåtgärder. Om ett förbud inte kommer till stånd bör\r\nprissättningen ändras, så att människor som kanske\r\ninte har det så gott ställt inte väljer amalgam och\r\ndess risker av ekonomiska skäl.</pre><pre>Det är också nödvändigt att tandläkarna bättre lär\r\nsig känna igen biverkningarna av olika\r\ntandvårdsmedel. Det gäller i hög grad amalgamet,\r\nmen det gäller också många av de nya materialen.\r\nDet finns patienter som har bytt tandfyllningar\r\nbåde tre och fyra gånger för att tandläkarens\r\nkunskaper om vad materialen innehåller har varit\r\nbristfälliga. Ett exempel utgör de patienter som är\r\nallergiska mot titan. De kan reagera våldsamt mot\r\nkompositer eller plaster, eftersom dessa material\r\nofta innehåller det vita färgämnet titandioxid.</pre><pre>På denna punkt fick vi en positiv skrivning i\r\nbetänkandet. Jag förutsätter därför att regeringen\r\nsnarast vidtar de åtgärder som behövs vidtas.</pre><pre>I övrigt är propositionen, som har det ambitiösa\r\nnamnet Riktlinjer för en fortsatt\r\nkretsloppsanpassning av samhället -- åtgärder för\r\natt minska riskerna vid kemikaliehanteringen,\r\ntämligen slätstruket. Precis som många andra av\r\nregeringens propositioner på miljöområdet\r\ninnehåller den mycket av beskrivningar av hur det\r\när och vilka utredningar som är tillsatta.\r\nRegeringens miljöpolitik har därmed blivit ganska\r\nslätstruken. Jag frågar mig därför om den\r\nborgerliga regeringen verkligen tar miljön på allvar.</pre><pre>Det är frivilliglinjen som har dominerat, och\r\nmönstret går igen i kemikaliepropositionen.\r\nAmalgamavvecklingen är frivillig, och det mesta\r\nskall avvecklas på frivillighetens väg.\r\nKemikalieinspektionen skall informera bort farliga\r\nkemikalier hos företag, kommunerna skall frivilligt\r\nmiljöanpassa sina vatten- och avloppssystem, och\r\ndet införda producentansvaret är så löst definierat\r\natt i princip vem som helst kan vara producent.</pre><pre>Följden har blivit att det råder en hel del oreda på\r\navfallsområdet. Socialdemokraterna anser att\r\nlagstiftningen måste stramas åt och ansvaret för\r\navfallet definieras bättre. Vi kräver en rad åtgärder\r\nantingen i form av skärpt lagstiftning eller andra\r\nstyrmedel.</pre><pre>Jag kan också konstatera att regeringen tagit fasta\r\npå vårt förslag under den allmänna motionstiden att\r\nutöka Kemikalieinspektionens budget med 2\r\nmiljoner kronor för att stärka arbetet gentemot\r\nEU. Det tycker jag är bra.</pre><pre>Riksrevisionsverket har nyligen kommit ut med en\r\nrapport som är kritisk till myndigheternas\r\ninformation. Bl.a. anser RRV att\r\nKemikalieinspektionen och Riksrevisionsverket\r\nskall ge kommunerna bättre stöd när det gäller\r\ntillsynen över kemikaliehanteringen. Vi har tagit\r\nupp detta problem i vår motion. Men vi anser också\r\natt företagen behöver få bättre möjligheter till\r\nkunskapsinhämtning.</pre><pre>Uppgiften att informera bör inte ligga på de\r\nmyndigheter vars huvuduppgift är att utöva tillsyn\r\növer företagen. Därför föreslår vi att det bildas ett\r\nkonsultbolag som är delägt av branschorganen och\r\nstaten. Det kan ske på liknande sätt som när det\r\ngäller Institutet för vatten- och luftvårdsforskning.\r\nDärmed kan kemikaliekompetensen samlas\r\nutanför myndigheternas sfär. Det blir lättare för\r\nföretagen att skaffa den kunskap som behövs.</pre><pre>I vår januarimotion krävde vi 100 miljoner kronor\r\nav arbetsmarknadspolitiska medel för att sanera\r\ngamla miljöfarliga områden. Förslaget bifölls inte\r\nav riksdagsmajoriteten. Jag vill fortfarande hävda\r\natt de arbetsmarknadspolitiska medlen skall\r\nanvändas på ett sätt som gagnar miljön. Saneringen\r\nav mark är arbetskraftsintensiv. Flera projekt är så\r\nlångt gångna att de kan sättas i gång omedelbart.\r\nAnvänd våra arbetslösa till att utföra dessa nyttiga\r\noch angelägna arbeten!</pre><pre>Herr talman! Vi står naturligtvis bakom alla de\r\nsocialdemokratiska reservationer som vi fogat till\r\nbetänkandet, men vi kommer endast att begära\r\nomröstning på reservationerna 1, 4, 5, 13 och 14. I\r\növrigt yrkar jag bifall till hemställan i betänkande\r\nJoU23.</pre><pre>Anf. 117  Miljöminister OLOF JOHANSSON\r\n(c):</pre><pre>Herr talman! Jag ber om ursäkt att jag går in\r\ntidigare i debatten. Det är ingen sidovördnad mot\r\nde debattörer från oppositionen som kommer\r\nefteråt. Jag har ett möte med en av de främsta\r\nmiljöföreträdarna i världen inom kort, och jag\r\nmåste därför göra den här anpassningen. Det är\r\nMaurice Strong som är på besök i Sverige.</pre><pre>För närvarande pågår ett mycket stort arbete på\r\nsvenskt initiativ för att också internationellt föra\r\nfram de viktiga kemikaliefrågorna och\r\nkemikaliekontrollen med sikte på en långsiktigt\r\nhållbar utveckling.</pre><pre>På Norra Latin pågår just den här veckan en FN-\r\nkonferens om kemikaliesäkerhet. Där deltar 130\r\nstater och 500 delegater. Det är en global konferens\r\ni verklig mening.</pre><pre>\r\nDär handlar det om att följa upp Agenda 21 kapitel\r\n19. I det sammanhanget föreslås sex\r\nprogramområden för det fortsatta\r\nkemikaliearbetet, bl.a. ökad riskutvärdering,\r\nharmoniserade grunder för klassificering och\r\nmärkning, upprättande av riskreduktionsprogram,\r\nstärkt nationell kompetens och kapacitet och\r\nförhindrad illegal internationell handel. Det gäller\r\nt.ex. import av giftiga och farliga produkter som ej\r\när sanktionerad av mottagarlandet.</pre><pre>Det är avgörande för den globala utvecklingen att\r\nvi ser till att så många av utvecklingsländerna som\r\nmöjligt kommer med i detta arbete. Vi måste\r\ndessutom få i gång styrningen och ledningen av\r\narbetet i de länder som är på väg in i\r\nmarknadsekonomin och där inte särskilt mycket\r\narbete på det här området har utförts tidigare.\r\nDärför har Sverige stött deltagandet från alla de\r\nfattigare länderna i världen för att de också skall\r\nkunna delta.</pre><pre>Syftet är att man skall dela upp jobbet och att\r\nOECD-länderna skall dela med sig av\r\nerfarenheterna till de fattiga länderna. De fattiga\r\nländerna skall inte drabbas av de restriktioner som\r\nvi genomför i våra länder. Det är inte meningen att\r\nman skall flytta problemen någon annanstans i\r\nvärlden genom att dumpa avfall i fattiga länder\r\ndärför att de behöver pengar eller genom att\r\nkemikalieindustrin flyttar sina\r\nmarknadsansträngningar när det gäller substanser\r\nsom vi förbjuder i industriländerna.</pre><pre>Jag vill alltså betona hur viktigt det är att vi arbetar\r\ninternationellt på dessa områden. Det är därför\r\nsom vi i proposition nr 163 har lagt tonvikten både\r\npå det lokala och på det internationella planet. En\r\nförutsättning för internationella insatser och\r\nframsteg är emellertid aktiva nationella insatser.</pre><pre>Man kan alltid önska sig mer. Det var det Åke\r\nSelberg ägnade sig åt i sitt anförande. Jag skall\r\ngärna ge en del kommentarer till det. Mycket av\r\nden kritik som Åke Selberg framförde mot\r\nregeringens politik i det här avseendet faller\r\nnaturligtvis tillbaka på tidigare regeringar. Detta är\r\nen process där man måste vara medveten om att\r\nutvecklingen har pågått under mycket lång tid.\r\nKemikaliesamhället är ingen nyhet. Det är en\r\nständigt expanderande verksamhet med\r\nutnyttjande av mer och mer kemikalier i strängt\r\ntaget alla samhällen världen runt.</pre><pre>Det är riktigt att det har gjorts en hel del. Men vi\r\nmåste också ständigt förstärka de insatserna. Vi ser\r\nnya problem. Mycket av städningsarbetet efter det\r\nsom har hänt tidigare återstår. Det är där som\r\nkretsloppsanpassningen kommer in i bilden. Det är\r\nen självklarhet att vi, så långt det står i vår makt,\r\nmåste undvika att farliga kemikalier blandas in i\r\nallsköns avfall. Om så sker blir inte bara\r\nkemikalierna ett problem utan det totala\r\navfallsproblemet blir ännu större.</pre><pre>Det är den grundläggande synen som har saknats\r\ntidigare. Annars skulle man ju ha insett det här\r\nproblemet och gjort något åt det för mycket länge\r\nsedan. Det har varit en av grunderna för\r\nkretsloppspropositionen och kretsloppsidéerna.</pre><pre>Det är självklart att den här propositionen inte\r\ninnehåller allt. I en del fall fullföljer vi de idéer som\r\nvi hade i kretsloppspropositionen. Vi slår inte\r\nomedelbart till med de hårdaste metoderna från\r\nsamhällets sida. Men signalerna måste vara\r\nutomordentligt tydliga. Om ingenting händer på\r\nfrivillig väg, avtalsvägen, och genom utbildning och\r\ninformation, som är mjuka medel, måste vi också\r\nindikera att vi är beredda att gå vidare och ta till\r\nhårdare metoder. Vi har tidigare saknat den\r\nutvecklingen.</pre><pre>Det här innebär alltså att vi naturligtvis fullföljer\r\ntillämpningen av de principer som har omfattats av\r\nalla, utgår jag ifrån, med försiktighetsprincipen och\r\nsubstitutionsprincipen som grund. Men vi är också\r\ninriktade på att skärpa åtgärderna successivt. Det\r\nfinns i den här propositionen många sådana\r\nindikationer om vad som komma kan.</pre><pre>Jag tycker att det är litet tråkigt att Åke Selberg\r\nanvänder svepande formuleringar, för det behöver\r\nman inte göra. Det finns mycket klart redogjort i\r\npropositionen för vad planerna innebär. Det är\r\ningenting som har dragits i långbänk -- i så fall har\r\ndet skett under tidigare decennier.</pre><pre>Frågorna om amalgamet har nu tagits upp med\r\nsamma typ av bila hängande i luften. Vi anger klart\r\natt förbud är på gång, att det sätts gränser. Att\r\ninleda överläggningar med i sammanhanget\r\nberörda parter kan aldrig vara något fel, för mycket\r\nav praktiken skall ju ske där ute. Det sker inte här\r\ni riksdagen, utan praktiken sker hos berörda parter,\r\nmen man måste ha en tidsgräns att arbeta mot.</pre><pre>Den tidsgränsen borde ha satts för länge sedan. Nu\r\nkommer den, i den här regeringens förslag. Det ger\r\nkraft i de överläggningar som sedan tas upp med\r\nberörda parter och branscher. Det är metodiken,\r\noch det har ingenting att göra med tvehågsenhet,\r\nutan målsättningen är alldeles kristallklar, och den\r\när också tidslagd i den proposition som vi har\r\nframför oss.</pre><pre>Jag utgår ifrån att min kollega Görel Thurdin, som\r\nhar arbetat särskilt med det här området, kan ge\r\nytterligare komplettering i det fallet.</pre><pre>Så när Åke Selberg höjer rösten på det området, är\r\ndet för sent. Det som borde ha gjorts för länge\r\nsedan är nu planerat och tidslagt och kommer att\r\nske, med de partier i regeringen som nu finns där.</pre><pre>Jag vill alltså klargöra denna grundläggande\r\nprincip, som gäller på varje område: Vi är beredda\r\natt använda mycket hårda medel när det gäller att\r\nkomma åt kvicksilvret, när det gäller att komma åt\r\nblyet och när det gäller att komma åt kadmium,\r\nliksom när det gäller att komma åt träskyddsmedel\r\noch -- självklart -- miljöfarliga batterier. Principen\r\ngäller likaså de åtgärder som vi föreslår i fråga om\r\nklor och PVC. Vi håller på att arbeta med de\r\nfrågorna, och också detta är exempel på höjda\r\nambitionsnivåer och ingenting annat.</pre><pre>På flera av de här områdena har åtgärder dessutom\r\nvidtagits som även de borde ha vidtagits långt\r\ntidigare. Det bästa exemplet är att vi här i landet\r\nalltför länge har tillåtit oss att sprida ut bly via\r\ndrivmedel. Nu håller blyet på att försvinna ur\r\nbensinen. Det kommer att vara i stort sett borta vid\r\nhalvårsskiftet.</pre><pre>När vi ökade differentieringen av skatten på\r\ndrivmedel hade den blyade bensinen en\r\nmarknadsandel på 40 %. I dag är den på väg mot\r\nnoll. Det visar effektiviteten i de styrmedel som vi\r\nhar använt.</pre><pre>Anf. 118  ÅKE SELBERG (s) replik:</pre><pre>Herr talman! Jag vill börja med att önska\r\nmiljöministern all framgång vid det stora\r\nmiljömötet som han skall delta i. Det här är i högsta\r\ngrad internationella frågor, och självklart ger\r\ninternationella överenskommelser det bästa\r\nresultatet i de övergripande miljöfrågorna.</pre><pre>Miljöministern säger att mycket av den kritik som\r\njag för fram faller tillbaka på den tidigare\r\nregeringen. När det gäller amalgamet sade jag\r\nockså i mitt huvudanförande att naturligtvis har det\r\ndröjt för länge och att frågan dragits i långbänk\r\näven under vår tid i regeringsställning. Men vi\r\ntillsatte en avvecklingsutredning, och den ligger till\r\ngrund för det förslag som den nuvarande\r\nregeringen har lagt fram. Där slogs tidsgränserna\r\nför en avveckling av amalgamet fast, och vi menar\r\natt det fanns möjlighet att lägga fram ett\r\nförbudsförslag i den proposition som regeringen nu\r\nkom med.</pre><pre>Det kan naturligtvis aldrig vara fel att föra\r\növerläggningar, självklart inte. Men om\r\növerläggningarna skall vara framgångsrika och det\r\nverkligen skall hända någonting, måste man också\r\nställa krav vid de överläggningarna. Vi tycker att\r\njust i fråga om amalgamet hade man kunnat lägga\r\nfram ett förslag om förbud.</pre><pre>Miljöministern säger att han inte vill slå till med de\r\nhårdaste metoderna genast. Om det är en ny fråga,\r\nkan man kanske resonera på det sättet, men här är\r\ndet ju gamla saker som undan för undan har\r\nkommit i dagen och som har varit föremål för\r\ndebatt vid många tillfällen. Man borde ha kunnat ta\r\nlitet hårdare tag här, eftersom det är gamla frågor.</pre><pre>Anf. 119  Miljöminister OLOF JOHANSSON\r\n(c):</pre><pre>Herr talman! Jag noterar att Åke Selberg dämpade\r\nsin kritik en aning, i varje fall i tonen. Det är bra,\r\nför vi behöver naturligtvis föra en dialog på det här\r\nområdet.</pre><pre>När det gäller amalgamet är det riktigt att underlag\r\nför beslut har tagits fram av den utredning som\r\ntillsattes av den tidigare regeringen, men den\r\nsocialdemokratiska regeringen kom aldrig upp till\r\nbevis. Nu har vi fört arbetet vidare och berett\r\närendet noggrant. Det innebär naturligtvis att när\r\ndet klarläggs tydliga tidsgränser för avveckling av\r\namalgamet så är de välgrundande.</pre><pre>Att de står i propositionen innebär att alla berörda\r\nparter får de signaler som är nödvändiga för att\r\nkunna göra omställningen. Det är lika självklart\r\nfrån vår utgångspunkt att vidtas inte åtgärderna så\r\när förbud det som skall lagstiftas fram.</pre><pre>Det är inte absolut nödvändigt att man använder\r\ndet vapnet på område efter område, för om man\r\ngör det strängt taget överallt, får vi en\r\nutomordentligt reglerande lagstiftning. De idéer\r\nsom vi har framfört i kretsloppssammanhanget, och\r\nsom en del har missuppfattat som otydligheter, är\r\nofta de verksamma för att sätta press på dem som\r\nskall göra arbetet.</pre><pre>Det är den principen som vi vill fullfölja. Det\r\nhandlar inte om någon tveksamhet, någon\r\ntvehågsenhet eller någon otydlighet, utan det\r\nhandlar om att sätta press på dem som utför jobbet,\r\natt hålla kontrollen och kontakten och att hålla\r\ndialogen i gång för att se till att saker och ting\r\nhänder.</pre><pre>Den metoden tror vi är utomordentligt verksam.\r\nSedan kan den stöttas med olika andra åtgärder,\r\nt.ex. ekonomiska styrmedel på rader av områden.\r\nJag nämnde blyet som ett exempel, men det finns\r\nmånga fler som också är omnämnda i betänkandet,\r\nbl.a. kadmium, där vi har infört miljöavgift.</pre><pre>Självklart skall vi sedan följa upp hur de här\r\ninstrumenten fungerar i verkligheten och se till att\r\nmålsättningarna fullföljs. Det är så vi arbetar\r\nmetodiskt på område efter område inom\r\nkemikaliesektorn.</pre><pre>Anf. 120  ÅKE SELBERG (s) replik:</pre><pre>Herr talman! Miljöministern säger att man inte kan\r\nskapa förbud överallt. Det kan man självfallet inte.\r\nSjälvfallet skall man förhandla för att nå resultat.\r\nMen ibland kommer man till en situation när man\r\nmåste höja rösten och säga till att det får ta slut.\r\nMänniskor far illa. Jag har träffat många personer\r\nsom mår oerhört dåligt just på grund av amalgamet.\r\nDet är inte trevligt att konstatera hur de\r\nmänniskorna mår. De mår väldigt dåligt.</pre><pre>Det finns andra material. Därför är det oerhört\r\nviktigt att vi snabbt får en avveckling av amalgamet.</pre><pre>Miljöministern talar om gamla försyndelser. Jag\r\nminns att den socialdemokratiska regeringen lade\r\nfram en miljöproposition -- förmodligen den största\r\ni sitt slag -- för riksdagen 1988. Det var knappast\r\nnågon hejd på den kritik som kom från de\r\nborgerliga partierna vid det tillfället. Av den\r\nanledningen var förväntningarna väldigt stora när\r\nCentern tillsatte miljöministerposten.</pre><pre>Vi tycker att det råder en klar tvehågsenhet när det\r\ngäller miljöfrågorna för närvarande i regeringen.</pre><pre>Anf. 121  Miljöminister OLOF JOHANSSON\r\n(c):</pre><pre>Herr talman! Jag skall inte höja rösten på något\r\nsätt. Jag bara konstaterar att vi har olika metoder\r\nnär det gäller att hantera de viktiga miljöfrågorna.\r\nStorleken på propositionerna är inte det\r\navgörande. Socialdemokraterna använde metoden\r\natt samla ihop allting i en enda tegelsten under\r\nvalperioden 1988 och tre år senare. Vi har använt\r\ndenna successiva metod och tagit område efter\r\nområde. Det är inte metoden som avgör. Det är\r\nväldigt viktigt att man håller hög fart hela tiden på\r\nmiljöområdet. Det har vi gjort.</pre><pre>Många av de saker vi föreslår är av den karaktären\r\natt de borde ha gjorts långt tidigare. Amalgamet är\r\nett exempel. När det nu fanns utredningsmaterial\r\nfrån den tidigare regeringen hade vi självfallet\r\ningenting emot att fullfölja det. Jag konstaterar\r\nbara att den tidigare regeringen inte kom med\r\nnågot färdigt förslag. Det kommer nu.</pre><pre>Jag har också konstaterat att vi har kommit i gång\r\nför sent på rader av områden där vi har stora\r\nproblem. Men de aviseringar som görs i denna\r\nproposition ger oss möjligheter att snabba upp\r\ntakten framöver. Den attityden borde ha kommit\r\nfram tidigare så att vi kunde ha fått i gång processen\r\ni rätt riktning.</pre><pre>Blyet -- åtminstone bly i drivmedel-- är det\r\ntydligaste exemplet. Jag såg att frågan om blyhagel\r\ntas upp i en socialdemokratisk reservation.\r\nRiksdagen har satt en tidsgräns. Vi har ägnat oss åt\r\natt tala om för de berörda parterna på detta område\r\natt det finns en tidsgräns. Om man inte klarar att\r\nkomma bort från blyhagel och annat på\r\nfrivillighetens väg får vi överväga skärpta åtgärder.\r\nJag utgår från att riksdagen är beredd att ställa upp\r\neftersom det är riksdagen som har satt upp\r\ntidsgränserna i det fallet.</pre><pre>Det är bara att konstatera att vi i Sverige har lyckats\r\nbättre än vad man har gjort på andra håll när det\r\ngäller att hantera bekämpningsmedlen. Jag vill\r\ngärna ge en eloge till socialdemokraterna på den\r\npunkten. Vi fullföljer den politiken. Vi är uppe i\r\nmellan 60 och 70 % reducering av\r\nbekämpningsmedelsanvändningen i jordbruket.\r\nDet är en väldigt viktig del av den utveckling som\r\nmåste till för att vi skall kunna konkurrera med allt\r\nrenare livsmedel. Det är precis vad den\r\ninternationella marknaden efterfrågar och måste\r\nfå.</pre><pre>Anf. 122  MAX MONTALVO (nyd):</pre><pre>Herr talman! Vi i Ny demokrati har i stort sett\r\nfunnit propositionen godtagbar. Vi tycker dock att\r\nvissa frågor har behandlats på ett något underligt\r\nsätt.</pre><pre>Vi är för miljöåtgärder som är vettiga. Att förbjuda\r\nförsäljningen av blyad bensin innebär bara problem\r\nför den lilla människan. Vi tycker att förslaget är ett\r\nslag i luften, och det är inte bra.</pre><pre>De som har fordon som endast går att köra på blyad\r\nbensin kommer att få problem. Den s.k.\r\nmiljöbensinen har vid tester i äldre motorer visat sig\r\nge högre motortemperatur och ett annat ljud eller\r\nen annan klang i motorn då fordonet körs. Det\r\nindikerar att onormalt slitage förekommer.\r\nSkadorna på motorn kommer långsamt, varför man\r\ninte upptäcker skadan förrän efter kanske ett par\r\nårs drift.</pre><pre>Om man har en äldre motorcykel med luftkylt\r\nlättmetalltopplock kan man inte alls köra på oblyad\r\nbensin.</pre><pre>I propositionen betonas den goda utvecklingen,\r\ndvs. sjunkande försäljning, väldigt starkt. Varför\r\nmåste man då gå in och stoppa försäljningen?\r\nVarför låter man inte marknaden sköta\r\nnedtrappningen?</pre><pre>Eftersom blyad bensin är en färskvara anser vi att\r\ndet är nödvändigt med ett distributionsnät.</pre><pre>Utskottet förutsätter att regeringen genom\r\nundantagsregler tar hänsyn till de behov som finns\r\nvad gäller veteranfordon och andra fordon.</pre><pre>Hur tänker man sig försäljningen? Skall alla åka till\r\nen central punkt och hämta hem bensin i dunkar?\r\nVi ser stora problem med undantagsreglernas\r\nkonsekvenser för dem som blir drabbade.</pre><pre>Om det nu skulle bli så att man åker och hämtar en\r\nsex sju dunkar och ställer i garaget uppstår det\r\nproblem också för brandkåren. Det är inte alls bra.\r\nDet finns problem. Det är inte så lätt som\r\nmiljöivrarna tror. Det är inte bara att stänga av och\r\ntro att allt är frid och fröjd. Så kan man inte göra\r\nom samhället skall fungera. Vi har faktiskt motorer\r\nsom behöver denna bensin fortfarande.</pre><pre>Ny demokrati anser vidare att energiåtervinning ur\r\npappersprodukter skall jämställas med\r\nåteranvändning och materialåtervinning. Det\r\nräcker inte att säga att den metod som bäst\r\nhushållar med resurserna skall användas, vilket\r\nutskottet gör.</pre><pre>Ny demokrati vill förstärka utskottets skrivning om\r\nhur viktiga miljöcentralerna är i ett\r\nkretsloppssamhälle. Centralerna är kommunala\r\nangelägenheter, men eftersom vi vill ha ett\r\nkretsloppssamhälle som fungerar måste\r\nmiljöcentralerna fungera så att vanliga människor\r\nfår någonstans att ta vägen med grejerna. Det är\r\nviktigt att vi påpekar det här ifrån riksdagen.</pre><pre>Miljöministern talade om styråtgärder vad gäller\r\nblyad bensin. Vi undrar vad det är för styråtgärder.\r\nVarför tog man inte tillfället i akt att höja skatten\r\npå bensinen? Då hade man haft möjlighet att göra\r\nnågot för statskassan. Det är ju så populärt i denna\r\nkammare.</pre><pre>Han sade också att regeringen skall kontrollera hur\r\nreglerna slår för de vanliga människorna. Hur skall\r\nman kunna få i gång distributionsnätet igen om man\r\nkommer fram till att reglerna slår väldigt olyckligt\r\nför dessa människor? Det är en omöjlighet. Det\r\nmiljöministern sade var bara nonsens.</pre><pre>Det är sådana saker vi i Ny demokrati reagerar\r\nemot. Det är inte sunt fönuft utan miljöiver som\r\nligger i botten. Det måste vara någon måtta på den.</pre><pre>Vi står naturligtvis bakom alla våra reservationer,\r\nmen på grund av att vi vill spara tid yrkar vi bifall\r\nendast till reservation 2 och 6.</pre><pre>Anf. 123  JAN JENNEHAG (v):</pre><pre>Herr talman! Efter meningsväxlingen mellan Åke\r\nSelberg och miljöministern torde det som i dag\r\nfinns att säga om amalgam vara sagt. Jag kan förstå\r\natt man behöver en övergångstid. Det kommer att\r\nbehövas ändringar av kursplaner, en ny inriktning\r\nav fortbildningen för tandläkarna och kanske också\r\nhelt enkelt en naturlig avgång bland en del av de\r\ninom tandläkarutbildningen verksamma\r\npersonerna.</pre><pre>Men jag tror inte att de här förändringarna kommer\r\nutan att man utövar en mycket snabb och effektiv\r\npress. Jag tror att det vore utomordentligt\r\nvärdefullt om vi sade att amalgam är farligt i dag\r\nlikaväl som om ett, två eller tre år. Samhället skall\r\nnu äntligen sätta press på de verksamma i\r\nbranschen att ta sitt ansvar.</pre><pre>Miljöministern berörde också rent allmänt frågan\r\nom bekämpningsmedel. Sverige använder relativt\r\nlitet bekämpningsmedel, men vi kan inte i liter och\r\nkilo mäta framgången i arbetet på att alltmer\r\nminska användningen. Frågan är ju vilken\r\ngiftverkan dessa medel har på sikt. Detta har\r\nmycket litet samband med en volymminskning. Det\r\nvore lika klokt eller oklokt att i kronor mäta\r\nanvändningen av dessa medel. Kanske skulle det\r\nvara ett mera rättvisande mått -- vad vet jag -- men\r\nvolym- och viktmått är föga relevanta.</pre><pre>När det gäller överträdelser av\r\nkemikalielagstiftningen vill jag säga att det är få\r\nförseelser inom det kriminella området som får så\r\nfå påföljder och påföljder med så föga av\r\nkännbarhet som dessa. Det är ytterst få brott som\r\nens blir polisanmälda, och av dem går ännu färre till\r\nprövning i domstol. Av dem som prövas i domstol\r\när det få som genom en fällande dom leder till\r\nkännbara straff. Det här är en tandlöshet som på\r\nsikt kostar samhället mycket. Det innebär att brott\r\nmot kemikalielagstiftningen och annan miljöfarlig\r\nverksamhet har en onödigt stor omfattning.</pre><pre>I detta sammanhang tror jag definitivt på\r\nallmänpreventionen. Jag menar att vi inte genom\r\nnågot slags allmän vädjan till berörda personer och\r\nintressen får bukt med en grå sektor i samhället i\r\nvilken man medvetet använder miljöfarliga ämnen\r\noch avsiktligt begår brott mot lagarna. Det är\r\nutsiktslöst.</pre><pre>Jag tycker att vi borde uppdra åt regeringen att göra\r\nlagarna på det här området mera verkningsfulla.\r\nDet bör omfatta allt från lagarnas inriktning i form\r\nav straffsatser till en uppföljning av hur detta\r\nområde har skötts från de rättsvårdande\r\nmyndigheternas sida. Det gäller hela kedjan från\r\ndet att brott över huvud taget inte blir anmälda,\r\nvidare över att de inte går till åtal och slutligen till\r\natt domarna är milda även i förhållande till den\r\nlagstiftning som vi har.</pre><pre>Hur får vi ett kretsloppsinriktat samhälle? Vi har i\r\ndag mängder av kunskap om detta. Vi vet hur\r\nbranscher och verksamheter bidrar till\r\nmiljöproblemen, och vi skall redovisa uppgifter\r\nsom ger grund för hur vi skall få handlingsplaner för\r\nolika samhällssektorer. Vi bör upprätta\r\nbranschprogram och redovisa och följa upp dem\r\nkontinuerligt. Vi skall komplettera dessa\r\nbranschvisa genomgångar med\r\ninformationskampanjer till allmänheten om hur\r\nnegativa miljökonsekvenser kan undvikas.</pre><pre>I stort sett vet vi vad det handlar om. Det gäller\r\nbilbranschen, stålindustrin, jordbruket,\r\nbyggindustrin, kemikalieindustrin och\r\nskogsindustrin. Det gemensamma för dem är att vi\r\ndär slåss mot starka ekonomiska krafter. Men vi har\r\nockså att kämpa mot ett slags liknöjdhet från\r\nallmänhetens sida. Det finns en utbredd\r\nföreställning att vi egentligen har dessa faktorer\r\nunder kontroll. Det är oerhört viktigt att vi får en\r\nsökande och prövande attityd i alla led, och det kan\r\nvi få bara om det ständigt diskuteras och informeras\r\nom dessa frågar.</pre><pre>Naturligtvis är också frågan om ekonomiska\r\nstyrmedel en del i detta. När vi får nya produkter\r\noch ämnen i cirkulation i vår omgivning måste vi\r\nutforma ett återvinningsförlopp och en\r\ndestruktionsbeskrivning för dem. Kostnaderna för\r\nvarans fullständiga cykliska förlopp skall ingå i\r\npriset på produkten. Så är i dag i många fall inte\r\nförhållandet, trots att de flesta ansluter sig till\r\nprincipen att det bör vara så.</pre><pre>Jag hoppas att vi får en minskning av användningen\r\nav produkter vars enda funktion är att slängas. Jag\r\ntror att vi är på väg dit, även om vi inte har sett\r\nnågra kraftiga minskningar av avfallsmängderna.\r\nDet är möjligt att våra problem är jämförelsevis\r\nhanterbara i förhållande till vad som gäller i världen\r\ni övrigt. Sverige är gynnat, med en stor yta och en\r\nliten befolkning samt med fördelaktiga\r\nomständigheter i största allmänhet.</pre><pre>Det är också möjligt att trycket för att förändra\r\nkommer att utövas från andra håll. Det behöver\r\ninte bli sämre för det. Men vi kan åtminstone börja\r\nmed att få grepp om det som vi redan har beslutat\r\nom. Deponering och förbränning av osorterat\r\navfall skulle ha upphört i fjol men pågår\r\nfortfarande. Vi måste naturligtvis få fram åtgärder\r\nsom gör att riksdagens beslut följs.</pre><pre>Jag gjorde häromdagen ett inlägg i en helt annan\r\nfråga, nämligen kommunernas tredska vad avser\r\natt följa riksdagsbeslut. I en färsk bok av den förre\r\nriksdagsledamoten Hans Lindblad konstateras\r\ngång på gång att riksdagsbeslut gäller såvida icke\r\nmyndighet anser annorlunda. Motståndet kommer\r\natt fortgå så länge riksdagen inte har ett\r\nuppföljningsarbete och inte med kraft hävdar att\r\nbesluten skall gälla och att lagarna skall följas.</pre><pre>För att få till stånd den nödvändiga minskningen av\r\navfallsmängderna måste vi få en total källsortering\r\nav sopor från hushåll och industri. Det finns ingen\r\nväg förbi detta. Om vi också sorterar soporna så\r\nlokalt som möjligt -- och det är först då som de kan\r\nhanteras effektivt i nästa led -- och om vi\r\nrangordnar återbruk före återvinning, tar vi mindre\r\nenergi i anspråk.</pre><pre>För detta krävs vissa administrativa apparater. Det\r\nmedför krav på standardisering av olika produkter,\r\ni första hand förpackningar. Det för också med sig\r\nett krav på en förändring av den storskaliga\r\nvaruproduktionen. En ökad andel av produktionen\r\nbör förläggas nära konsumenten.\r\nLivsmedelsproduktionen är ett bra exempel på\r\ndetta.</pre><pre></pre><pre>För en tid sedan hade jag och miljöministern en\r\ndebatt om sanering och återställning av\r\nmiljöskadade områden -- eller som tangerade det.\r\nDet var fråga om en anläggning för destruktion av\r\nexempelvis skadade jordar. Huruvida man skall ha\r\nett antal destruktionsanläggningar eller en enda\r\nstor, och om man skall ha mobila anläggningar må\r\nväl vara en ekonomisk och teknisk fråga. Men att\r\nvi behöver förslag som innebär en kraftigt höjd\r\nambitionsnivå när det gäller att minska\r\nolägenheterna är helt klart.</pre><pre>I den meningsyttring jag har gjort till betänkandet\r\nfinns det ytterligare något som jag skulle vilja ta\r\nupp, nämligen miljömärkningen. En\r\nmiljömärkning som ger uppgifter om innehåll och\r\nmiljöeffekt och där konsumenterna ställs inför en\r\nrealistisk valmöjlighet måste utvecklas ytterligare.\r\nMärkning med symbol för miljövänlighet är i dag\r\nett -- låt oss kalla det -- sammelsurium av olika\r\nsystem. Konsumenterna är med rätta förvirrade.\r\nUppgifter om innehåll och miljöeffekt måste ges\r\nmer fullständiga beskrivningar, och märkningen\r\nskall vara tydlig, konsekvent och begriplig. Den\r\nskall också endast avse sådant som det faktiskt är\r\nmöjligt att ta ställning till, inte allmänt osorterade,\r\nostrukturerade, välvilliga märkningar.</pre><pre>Herr talman! Jag yrkar bifall till min meningsyttring\r\nvad gäller mom. 3--5 och 7. Jag låter dem stå som\r\nsymbol för även de övriga punkterna.</pre><pre>Anf. 124  IVAR VIRGIN (m):</pre><pre>Fru talman! Det betänkande vi debatterar handlar\r\nom fortsatt kretsloppsanpassning av samhället. Det\r\nhandlar om åtgärder för att minska riskerna för\r\nkemikaliehanteringen.</pre><pre>Det kan vara rimligt att gå tillbaka till den\r\nregeringsförklaring som avgavs i samband med den\r\nnya regeringens tillträde.</pre><pre>Den första punkten handlar om vikten av att fullt ut\r\nföra Sverige in i det europeiska samarbetet genom\r\nförhandlingar om medlemskap i den europeiska\r\ngemenskapen.</pre><pre>Den fjärde punkten i regeringsförklaringen handlar\r\nom att forma en långsiktig och hållbar utveckling\r\nmot ett samhälle med frisk luft, rent vatten samt\r\nlevande sjöar och skogar.</pre><pre>Båda dessa punkter belyses väl i det betänkande\r\nsom vi nu debatterar. I regeringsförklaringen talas\r\ndet mycket om miljömål. Det talas om att sätta upp\r\nmiljömål, om att försöka precisera en tidpunkt när\r\nen viss åtgärd skall vara vidtagen och om att vidta\r\nåtgärder för att se till att det uppsatta miljömålet\r\nverkligen uppnås.</pre><pre>I regeringsförklaringen talas det också om\r\nmiljöbalk. Den ligger nu hos lagrådet, och vi\r\nhoppas att den kommer att kunna avlevereras i så\r\ngod tid att vi kan få motionsreaktioner på den före\r\ndetta riksdagsårs slut. Denna lagstiftning är\r\nutomordentligt viktig, och den kommer att\r\nunderlätta miljöarbetet i framtiden. Många av de\r\nidéer som framfördes av borgerliga partier under\r\nhela 80-talet är nu inarbetade i denna miljöbalk.</pre><pre>I regeringsförklaringen talas det också om\r\nbioteknik. I det ärendet ligger en proposition på\r\nriksdagens bord.</pre><pre>Dessutom nämns det rätt mycket om internationellt\r\nsamarbete. Vi hörde också miljöministern tala om\r\nden konferens i Stockholm som för närvarande\r\npågår. Det känns tillfredsställande att konstatera\r\natt Sverige är värd för den mycket viktiga och stora\r\nkonferensen om kemikaliesäkerhet. Den är ett\r\nutflöde av debatten och av besluten i Rio som nu\r\nkommer till uttryck. Det är hedrande för Sverige att\r\nfå vara värd för en konferens av den typen. Det\r\nvisar den ställning Sverige har på detta område,\r\nnämligen att Sverige helt enkelt lyckats\r\nutomordentligt väl på kemikalieområdet och därför\r\nkan stå som värd för en sådan konferens.</pre><pre>Tidsmässigt är denna debatt perfekt inpassad med\r\ntanke på konferensen, som började i måndags och\r\nslutar på fredag. Konferensen är stor, med 130\r\nländer som deltar. Framför allt är det FN-organ,\r\nsom WHO, ILO och UNEP, som står som\r\ninbjudare och Sverige som värd.</pre><pre>En hel del av den konferensens syfte återkommer i\r\ndetta betänkande. Ett exempel är det program som\r\nmiljöministern tog upp, nämligen programmet för\r\natt minska antalet bekämpningsmedel. Det hela\r\nstartade egentligen i början av 60-talet med Rachel\r\nCarsons bok Tyst vår. Det skedde kanske ingenting\r\ni början av 60-talet, men successivt har kunskapen\r\nom de förödande effekter som vissa kemikalier kan\r\nha på naturen nått ut. Fler och fler människor har\r\nfått insikt om det, och utvecklingsarbetet i industrin\r\nsatte i gång ungefär vid denna tidpunkt.</pre><pre>Det är säkerligen det som bildat bakgrunden till det\r\nmycket positiva halveringsprogram på\r\nbekämpningsmedelsområdet som kunde sjösättas i\r\nmitten av 80-talet. Vi har nu lyckats med en första\r\nhalvering och är på väg in i en andra omgång.\r\nRedan i den andra omgången har vi lyckats nå 65 %\r\nav de 75 % som är målsättningen i detta program.\r\nDet visar att Kemikalieinspektionen gör ett fint\r\njobb och att man tillsammans med brukare och de\r\norganisationer som säljer produkterna har lyckats\r\nutomordentligt väl.</pre><pre>Många av de ämnen som används har en helt annan\r\nfunktion i dag än de hade tidigare. Tidigare var\r\nanvändningsområdet mycket bredspektrigt, vilket\r\ninnebar att en stor del av de växter och djur som\r\neventuellt kunde hota en gröda slogs ut. Nu arbetar\r\nman mycket selektivt och kan åstadkomma en\r\nexakt bekämpning. Ofta används naturens egna\r\nmetoder genom exempelvis enzympreparat för att\r\nåstadkomma detta.</pre><pre>I betänkandet tas också problemen med kvicksilver\r\nupp. Det råder inga tvivel om att vi kommit mycket\r\nlångt på det området. Åke Selberg talade mycket\r\nom amalgamet. Men den debatten bör vi egentligen\r\nta upp den 18 maj när vi behandlar frågan om hur\r\nmänniskor påverkas av amalgam. Jag tror att\r\närendet vinner på det. Jag ser det här framför allt\r\nsom ett viktigt led i att förbättra miljön i Sverige,\r\nför att se till att inte kvicksilver kommer ut i vår\r\nnatur. Det är en mycket viktig del i detta -- kanske\r\nden viktigaste.</pre><pre>Man skall också ha klart för sig, att om vi i dagsläget\r\nsläpper ut ungefär 2--3 ton kvicksilver per år så tar\r\nvi samtidigt emot ungefär 100 ton utifrån, enligt\r\nNaturvårdsverkets bedömningar. Debatten om\r\nkvicksilverpåverkan bör rimligtvis ses mot den\r\nbakgrunden. Vi skall självfallet göra vad vi kan för\r\natt ytterligare förbättra vårt läge, men vi skall\r\nsamtidigt ha klart för oss att vi gör de stora\r\ninsatserna i internationella förhandlingar, där vi\r\nkanske kan sälja vår idé om att fasa ut kvicksilvret\r\noch minska användningen. Det är kanske en av\r\nvåra viktigaste uppgifter.</pre><pre>Utskottet har uppmärksammat detta, genom ett\r\nsärskilt tillkännagivande på just det här området,\r\ndär vi ber regeringen att undersöka möjligheterna\r\natt använda ett exportförbud för kvicksilver som en\r\ndel i dessa förhandlingar.</pre><pre>Det är däremot inte alls säkert att ett exportförbud\r\nrätt upp och ned, som Socialdemokraterna vill ha,\r\när den bästa metoden. Det kan nämligen visa sig att\r\nbrytandet av nytt kvicksilver åstadkommer större\r\nmiljöskador än vad det innebär att återvunnet\r\nkvicksilver kan användas, så att kretsloppet sluts\r\nnågot mer än i det fallet att råvaran hela tiden\r\ntillförs utifrån. Regeringen bör naturligtvis\r\növerväga detta ordentligt, och utskottet har gjort\r\nskrivningar som ger regeringen den möjligheten\r\nfullt ut.</pre><pre>Med det här, fru talman, vill jag yrka bifall till\r\nutskottets hemställan.</pre><pre>Anf. 125  LENNART DALÉUS (c):</pre><pre>Fru talman! Kretsloppspropositionen antogs här i\r\nkammaren för ungefär ett år sedan med väldigt\r\nbred majoritet och god uppslutning. Det visade sig\r\natt alla partier var beredda att sluta upp i den\r\nströmfåra i ett nytt miljöarbete som\r\nkretsloppspropositionen anvisade. Jag tycker, fru\r\ntalman, att den här samstämmigheten mycket väl\r\nåterspeglas i de inlägg som har gjorts här i dag kring\r\ndet betänkande och den proposition som\r\nbehandlas.</pre><pre>Det kan vara värt att i denna debatt peka på att\r\nflera olika viktiga steg har tagits för en\r\nkretsloppsanpassning av samhället, inte bara\r\ngenom denna proposition och detta betänkande,\r\nutan också på andra sätt. Den av regeringen tillsatta\r\nKretsloppsdelegationen har t.ex. påbörjat arbetet\r\nmed att ta in varugrupp efter varugrupp i det som i\r\npropositionen tidigare kallades producentansvaret.\r\nKretsloppsdelegationen lade alltså för några veckor\r\nsedan fram ett förslag till regeringen om införande\r\nav producentansvar på däck. Man arbetar med\r\nbilar, elektronik och byggnadsmateriel, och\r\nnaturligtvis med det speciella uppdrag som\r\ndebatterades här i kammaren i går i samband med\r\nen fråga, som gäller hanteringen av miljöproblem\r\nrelaterade till PVC-plast.</pre><pre>Man kan alltså se ett mycket tydligt mönster i detta\r\natt kretsloppsarbetet fortsätter med en konkret och\r\ntydlig inriktning. Det gäller inte minst det arbete\r\nsom -- framför allt med mark- och planministerns\r\nstöd och initiativ -- bedrivs ute i kommunerna i\r\nfråga om anpassningen till och antagandet av en\r\nlokal Agenda 21. Vi kan redan nu ute i\r\nkommunerna se att detta rymmer väldigt mycket av\r\nomsorg om kemikaliefrågan också, vid sidan av\r\nandra miljöaspekter på kretsloppsanpassningen.</pre><pre>Det är glädjande att se att de här ansträngningarna\r\nför en kretsloppsanpassning har vunnit anklang och\r\ngehör i de grupper och hos de aktörer som kan\r\npåverka utvecklingen på miljöområdet. Det här\r\nåterspeglas naturligtvis i det aktuella betänkandet\r\noch i dagens debatt.</pre><pre>Några frågor är centrala, bl.a. den som flera talare\r\nhar berört, dvs. hanteringen av blyad bensin.\r\nUtvecklingen går där entydigt åt rätt håll. Det är då\r\nuppenbart att den blyade bensinen är på väg bort\r\nur hanteringen. Jag tror att 1994 kommer att vara\r\njust det år då vi ser den blyade bensinen försvinna\r\nsom ett miljöhot.</pre><pre>Amalgam och kvicksilver väcker berättigad\r\nuppmärksamhet. Det är glädjande att se att\r\nutskottet nu har markerat vikten av bl.a. den\r\ncentermotion där man pekar på att Sverige bör\r\nverka för att den globala kvicksilveranvändningen\r\noch den internationella handeln med kvicksilver\r\nupphör.</pre><pre>I sammanfattningen kan vi se, fru talman, att den\r\nproposition och det betänkande som behandlas i\r\ndag innebär att vi stabilt fortsätter på vägen mot en\r\nkretsloppsanpassning av samhället. Återigen vill\r\njag säga att det är glädjande att det finns en så bred\r\nuppslutning kring den attityden hos alla aktörer,\r\ninte bara i denna kammare.</pre><pre>Därmed yrkar jag bifall till utskottets hemställan.</pre><pre>Anf. 126  MAX MONTALVO (nyd) replik:</pre><pre>Fru talman! Lennart Daléus säger att 1994 är året då\r\nden blyade bensinen kommer bort från marknaden.\r\nDet lät ju mycket mildare än det som stod i\r\npropositionen. Jag tror nog att vi alla här inne är\r\növerens om att det är bra om den försvinner\r\ngenerellt från marknaden. Men hur skall ni göra\r\nmed dessa undantag? Hur skall ni klara\r\ndistributionen? Jag fick inget svar på den frågan.\r\nSkall det finnas en central punkt, dit man åker och\r\nhämtar bensin i en dunk, som man ställer hemma i\r\ngaraget? Hur kommer det att fungera? Det sägs ju\r\natt det skall göras undantag.</pre><pre>Anf. 127  ÅKE SELBERG (s) replik:</pre><pre>Fru talman! Lennart Daléus berörde propositionen\r\nangående kretsloppsanpassningen och sade att det\r\nfinns ett stort intresse för den. Det är helt riktigt;\r\ndet finns ett väldigt intresse just för\r\nkretsloppsanpassningen på miljöområdet.</pre><pre>Jag skulle ändå vilja ställa en fråga till Daléus:\r\nVarför är ni inte intresserade av att gå med på vårt\r\nförslag om att sanera de kontaminerade markerna,\r\ndvs. de olika deponier som det är ganska gott om i\r\nvårt land?</pre><pre>Vi lade under den allmänna motionstiden fram ett\r\nförslag, som vi nu följer upp och som vi vill trycka\r\npå. Det här är ju ett område som kan ge många\r\narbetslösa jobb -- samtidigt är det jobb som är\r\nmycket bra från miljösynpunkt, s.k. gröna jobb.</pre><pre>Vi tog upp redan 1988 i miljöpropositionen upp\r\nfrågan om att återställa dessa härdar, som\r\ninnehåller arsenik och litet av varje, på områden\r\ndär det inte finns någon huvudman.</pre><pre>Varför stöttar ni oss inte i det här förslaget?</pre><pre>Anf. 128  LENNART DALÉUS (c) replik:</pre><pre>Fru talman! Hanteringen av de gamla\r\nkemikaliedumparna är ett välkänt problem, som\r\ninte är obeaktat -- vilket Åke Selberg verkar vilja\r\ngöra gällande. Vi har erfarenhet från USA, med\r\nbl.a. det kända exemplet ''Love Canal'', som\r\nskapade ett system med en s.k. superfund, som\r\ninnebar att man finansierade saneringen med hjälp\r\nav dels federala insatser, dels insatser från den nu\r\nexisterande kemikalieindustrin.</pre><pre>Redan en tidigare borgerlig regering drog i gång en\r\nverksamhet och började kartlägga de olika\r\nkemikaliedumparna. Det resulterade i att man\r\nkunde säga att det finns olika sätt att hantera dem\r\npå, allt från att låta dem ligga till att försiktigt börja\r\ngräva i dem. Det viktiga är kartläggningen, som\r\nNaturvårdsverket också har ägnat stor\r\nuppmärksamhet åt.</pre><pre>Den här frågan är inte bortglömd. Det är i stor\r\nutsträckning en kommunal angelägenhet men\r\nockså en statlig angelägenhet. Att nu gå in med\r\ngenerella åtgärder mot kemikaliedumparna är inte\r\nnödvändigtvis det bästa sättet. Det rimliga är att\r\nlåta Naturvårdsverket ange lämpliga, generella\r\ngrepp, och sedan får man se vilka åtgärder de olika\r\nenskilda dumparna förtjänar.</pre><pre>Anf. 129  JOHN ANDERSSON (-):</pre><pre>Fru talman! Jag begärde ordet för att göra en\r\nkommentar till en reservation i betänkandet,\r\nnämligen reservationen om blyhagel. Återigen\r\nmåste jag ställa mig frågan varför och till vilken\r\nnytta man ställer så direkta yrkanden. Jag tycker att\r\ndet yrkandet har mycket litet med verkligheten att\r\ngöra.</pre><pre>Jag funderar också över vilken prioritering som\r\nligger bakom reservationen. Jag tror att man får\r\nvara litet försiktig och inte agera så att man drar ett\r\nlöjets skimmer över miljöfrågorna -- därtill är de\r\nalltför allvarliga, tycker jag.</pre><pre>I reservationen yrkar man att användning av\r\nblyhagel och blysänken skall förbjudas senast år\r\n1997. Det är alltså om två år. Man måste fråga sig\r\nom detta är möjligt. Ytterligare en fråga blir: Är\r\ndet här en sak som har så hög prioritet?</pre><pre>Först till möjligheten: Än har man inte lyckats få\r\nfram material som kan mäta sig med bly. Det finns\r\növer en halv miljon hagelbössor här i landet, och\r\nderas värde uppgår till ca 2 miljarder kronor. En\r\nmycket liten del, kanske mindre än 10 %, av dessa\r\ngevär kan använda järn- eller stålhagel. Jag skulle\r\nvilja fråga: Har ni något förslag om hur man skall\r\ngöra med alla dessa gevär? Vill ni anslå medel för\r\natt lösa in dem? Skulle den här reservationen\r\nbifallas är det en halv miljon gevär som är\r\nförbjudna om två år.</pre><pre>Sedan till den andra frågan: Utgör användningen av\r\nblyhagel någon miljöfara? Man har diskuterat de\r\nproblem som kan uppstå vid skjutbanor, där det\r\ndag efter dag, år efter år, avlossas hagelskott. Men\r\ndet problemet kan man mycket enkelt åtgärda med\r\nett lager av torv. Flera undersökningar, såväl i\r\nSverige som i utlandet, visar att det är möjligt. Det\r\nallra effektivaste filtret är ett oblandat torvskikt\r\nsom är ca 10 cm tjockt. Det hindrar\r\ngenomträngning av blyföroreningar i åtminstone\r\ntusen år vid en skjutbana med verksamhet av\r\nnormal omfattning.</pre><pre>När det gäller jakt vid våtmarker är alla eniga om\r\natt man inte skall använda blyhagel, men det är ju\r\ndärför att fåglarna äter haglen och blir förgiftade av\r\ndet. Då det däremot gäller jakt på fastmark finns\r\ndet inga problem. Jägarnas hagel i skogen är\r\nfullständigt ofarliga hur surt det än är och hur surt\r\ndet än blir -- det säger en av landets främsta\r\nblyexperter. Problem kommer däremot att uppstå\r\nom man tvingas skjuta med järn- eller stålhagel.\r\nHela skogsindustrin bävar för en sådan nyordning.</pre><pre>Jag undrar varför reservanterna inte i stället har\r\nhaft i åtanke alla de blykablar som är nedgrävda i\r\nmarken. Ta bara Televerket! Det har ett kabelnät\r\npå 16 000 mil blymantlad telekabel. Det gör 450 000\r\nton bly. Mellanortsnätet beräknas ha samma\r\nomfattning, alltså sammanlagt 900 000 ton bly. Det\r\nfinns alltså närmare 1 miljon ton bly i marken\r\nenbart genom Televerkets försorg! Men det kanske\r\ninte är något problem? Det skulle vara intressant\r\natt höra reservanternas syn på detta. Den här\r\nreservationen tycker jag verkligen motsvarar\r\nordspråkets talesätt att sila mygg men svälja\r\nelefanter.</pre><pre>Fru talman! Visst skall vi göra allt för att minska\r\nmiljöproblemen, men då skall man börja i rätt\r\nända, tycker jag.</pre><pre>Anf. 130  MAX MONTALVO (nyd):</pre><pre>Fru talman! Lennart Daléus tystnad som svar på min\r\nfråga hur undantagsreglerna skulle fungera i\r\npraktiken bekräftar bara vad alla inom\r\nfordonshobbyn fruktat: Det här är enbart en\r\növerilad miljöåtgärd, utan en genomtänkt plan för\r\ndem som drabbas. Sådana miljöåtgärder får i\r\nlängden negativ verkan, då många av dessa\r\npersoner kommer att bli negativa till allt vad\r\nmiljötankar heter.</pre><pre>Anf. 131  LENNART DALÉUS (c):</pre><pre>Fru talman! Ny demokrati och regeringen har\r\nuppenbarligen olika uppfattningar om vilka värden\r\nsom skall försvaras. Jag är glad över att\r\npropositionen och betänkandet speglar var vi\r\nlägger tyngdpunkten i miljövärderingarna. Att det\r\nsedan inte stämmer med Max Montalvos och Ny\r\ndemokratis avvägning av miljövärderingarna\r\ngentemot t.ex. trafikens, industrins och andras\r\nintressen är bara att beklaga. Jag är glad att\r\nregeringen med den här propositionen har\r\nförsvarat miljötyngdpunkten i arbetet.</pre><pre>Anf. 132  MAX MONTALVO (nyd):</pre><pre>Fru talman! Miljövärderingar som inte är i pakt\r\nmed folket kommer icke att accepteras, Lennart\r\nDaléus.</pre><pre>Överläggningen var härmed avslutad.</pre><pre>Beslut</pre><pre>Mom. 3. 4. 5 och 7 (kemikaliekontrollens\r\ninriktning, m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>267 för utskottet</pre><pre>9 för men.</pre><pre>73 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 68 m, 27 fp, 22 c, 21 kds, 18 nyd, 1 -</pre><pre>För men.:</pre><pre>7 v, 2 -</pre><pre>Frånvarande:</pre><pre>28 s, 12 m, 6 fp, 9 c, 5 kds, 5 nyd, 7 v, 1 -</pre><pre>Mom. 8 (sanering och återställning av\r\nmiljöskadade områden)</pre><pre>1. utskottet</pre><pre>2. res. 1 (s)</pre><pre>Votering:</pre><pre>158 för utskottet</pre><pre>120 för res. 1</pre><pre>71 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 27 fp, 23 c, 20 kds, 18 nyd, 1 -</pre><pre>För res. 1:</pre><pre>110 s, 1 kds, 7 v, 2 -</pre><pre>Frånvarande:</pre><pre>28 s, 11 m, 6 fp, 8 c, 5 kds, 5 nyd, 7 v, 1 -</pre><pre>Mom. 9 (materialåtervinning och energiutvinning)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>260 för utskottet</pre><pre>18 för res. 2</pre><pre>71 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 69 m, 27 fp, 23 c, 21 kds, 7 v, 3 -</pre><pre>För res. 2:</pre><pre>18 nyd</pre><pre>Frånvarande:</pre><pre>28 s, 11 m, 6 fp, 8 c, 5 kds, 5 nyd, 7 v, 1 -</pre><pre>Mom. 13 (internationell handel med kvicksilver)</pre><pre>Godkännande av utskottets hemställan med</pre><pre>1. utskottets motivering</pre><pre>2. motiveringen i res. 4 (s)</pre><pre>Votering:</pre><pre>157 för utskottet</pre><pre>120 för res. 4</pre><pre>72 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 26 fp, 23 c, 20 kds, 18 nyd, 1 -</pre><pre>För res. 4:</pre><pre>110 s, 1 fp, 7 v, 2 -</pre><pre>Frånvarande:</pre><pre>28 s, 11 m, 6 fp, 8 c, 6 kds, 5 nyd, 7 v, 1 -</pre><pre>Mom. 14 (avveckling av amalgamanvändningen)</pre><pre>1. utskottet</pre><pre>2. res. 5 (s)</pre><pre>Votering:</pre><pre>154 för utskottet</pre><pre>120 för res. 5</pre><pre>1 avstod</pre><pre>74 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>68 m, 24 fp, 23 c, 21 kds, 17 nyd, 1 -</pre><pre>För res. 5:</pre><pre>109 s, 2 fp, 7 v, 2 -</pre><pre>Avstod:</pre><pre>1 fp</pre><pre>Frånvarande:</pre><pre>29 s, 12 m, 6 fp, 8 c, 5 kds, 6 nyd, 7 v, 1 -</pre><pre>Mom. 17 (avveckling av användningen av blyad\r\nbensin)</pre><pre>1. utskottet</pre><pre>2. res. 6 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 27 (miljöanpassade vatten- och\r\navloppssystem m.m.)</pre><pre>1. utskottet</pre><pre>2. res. 13 (s)</pre><pre>Votering:</pre><pre>157 för utskottet</pre><pre>118 för res. 13</pre><pre>74 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 26 fp, 23 c, 21 kds, 17 nyd, 1 -</pre><pre>För res. 13:</pre><pre>109 s, 7 v, 2 -</pre><pre>Frånvarande:</pre><pre>29 s, 11 m, 7 fp, 8 c, 5 kds, 6 nyd, 7 v, 1 -</pre><pre>Mom. 28 (producentansvaret)</pre><pre>1. utskottet</pre><pre>2. res. 14 (s)</pre><pre>Votering:</pre><pre>159 för utskottet</pre><pre>118 för res. 14</pre><pre>72 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>69 m, 27 fp, 23 c, 21 kds, 18 nyd, 1 -</pre><pre>För res. 14:</pre><pre>109 s, 7 v, 2 -</pre><pre>Frånvarande:</pre><pre>29 s, 11 m, 6 fp, 8 c, 5 kds, 5 nyd, 7 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av talmannen medgav kammaren att\r\njordbruksutskottets betänkande JoU25 fick företas\r\ntill avgörande vid morgondagens arbetsplenum.</pre><pre>17 §  Vissa fiskeripolitiska frågor</pre><pre>Föredrogs</pre><pre>jordbruksutskottets betänkande</pre><pre>1993/94:JoU24 Vissa fiskeripolitiska frågor (prop.\r\n1993/94:158).</pre><pre>Anf. 133  KAJ LARSSON (s):</pre><pre>Fru talman! Vi skall nu behandla\r\njordbruksutskottets betänkande JoU24 om vissa\r\nfiskeripolitiska frågor. Jag tror att det inte är någon\r\nnyhet när jag säger att fiskerinäringen i Sverige har\r\nstora problem, det har nog sagts tidigare från denna\r\ntalarstol. Men det kanske är ännu värre i dag än vad\r\ndet har varit tidigare. Flera olika orsaker bidrar till\r\ndetta.</pre><pre>Jag skall börja med att tala om Östersjön och de\r\nproblem som finns med yrkesfisket i Östersjön. Vi\r\nvet att torskbeståndet i Östersjön har reducerats\r\nkraftigt. Den totala kvoten i Östersjön är nu\r\nungefär 10 % av vad den var för 10--15 år sedan.\r\nDet är nog ganska svårbegripligt för oss politiker att\r\nvi förra året fick beskedet att det inte finns någon\r\ntorsk i Östersjön medan erfarna yrkesfiskare för\r\nnågon månad sedan sade att det aldrig har funnits\r\nså mycket torsk i Östersjön som just nu. Jag tror\r\ndock att båda uppgifterna kan stämma.</pre><pre>Biologer säger att enligt gjorda undersökningar är\r\ntorskbeståndet kraftigt reducerat. Jag tror att både\r\nbiologerna och yrkesfiskarna har rätt. Torsken\r\nförflyttar sig, och torskbeståndet torde nog vara\r\nkraftigt reducerat. Därför tycker jag att det är bra\r\natt man från regeringens sida sätter av medel för\r\nselektering av fiskredskap. Därigenom kan fiskarna\r\nsortera bort den mindre fisken, som kan växa till\r\nsig.</pre><pre>Torskfisket i Östersjön ligger nu nere fram till den\r\n20 augusti. Det är totalstopp, eftersom man har\r\nfiskat upp halva årets kvot. Det skedde på två\r\nmånader, januari och februari. Yrkesfiskarna får då\r\nhålla sig till sillfisket i Östersjön. Då uppstår nästa\r\nproblem -- lönsamheten är dålig.</pre><pre>Prisregleringen upphörde den 1 januari. Därför\r\nuteblir bidraget till yrkesfisket. Man får ca 1:50 kr.\r\nper kilo sill, eller strömming som det också heter.\r\nLönsamheten för yrkesfisket blir mycket dålig.\r\nNästa steg är att man ligger stilla i hamnen i stället\r\nför att fiska. Det sker t.ex. vid sydkusten i dag.\r\nFöljden blir att beredningsindustrin inte får\r\nråvaror. Beredningsindustrin har i dag sagt upp all\r\npersonal. Om det inte blir någon förändring får\r\nman troligen lägga ner verksamheten.</pre><pre>Denna utveckling är tråkig. Fisket befinner sig nu\r\ni en övergångsperiod. Man hoppas att Sverige blir\r\nmedlem i EU. Därigenom skulle de svenska\r\nyrkesfiskarna få samma villkor som fiskarna i\r\növriga Europa. Man tror att man då skulle klara sig.</pre><pre>Det finns också problem med laxfisket. Laxen har\r\ndrabbats av en sjukdom som kallas M74. ''74'' står\r\nför år 1974 då sjukdomen upptäcktes. Trots\r\nforskning och undersökningar vet man i dag inte\r\nmer om denna sjukdom än vad man visste 1974.\r\nDödligheten bland de kläckta ynglen är upp till\r\n90 %. Det medför att kraftverken, som skall göra\r\nkompensationsutsättningar, inte klarar av det här.\r\nPå sikt kommer vi att få mindre lax i Östersjön. I\r\ndag talar man om att man skall sätta stopp för\r\nyrkesfisket av lax i Östersjön. Om det blir\r\nverklighet, innebär det ytterligare en försämring\r\nför yrkesfisket.</pre><pre>Det är viktigt att man tar tag i problemen från\r\nregeringens sida. Det har forskats i sjukdomen M74\r\ni 20 års tid, och som jag sade så står man och\r\nstampar på samma ställe. Vi måste samla ihop\r\nforskningsresultaten, och vi måste samla forskarna.\r\nDet måste göras en utvärdering av vad man har\r\nkommit fram till. Vi måste komma underfund med\r\nvad det är som orsakar sjukdomen.</pre><pre>Laxen är inte bara viktig för yrkesfisket. Den har\r\nockså stor betydelse för sportfisket. Jag läste i en\r\nbroschyr vilken betydelse sportfisket har för vår\r\nturistnäring. I Tyskland säljer vi turistresor bl.a.\r\ngenom att tala om vilket sportfiske vi har. Om det\r\nskulle visa sig att laxbeståndet minskar, äventyras\r\näven turistverksamheten.</pre><pre>Innan jag kommer in på reservationerna vill jag i\r\nfråga om sillfisket nämna att riksdagen förra året\r\nbeslutade i enlighet med ett socialdemokratiskt\r\nförslag att ge 5 miljoner kronor som ett regionalt\r\nbidrag till sillfisket på ost- och sydkusten.\r\nMeningen var att när regleringskassorna upphörde\r\nskulle dessa pengar under en övergångsperiod\r\nutgöra en kompensation till sillfisket. Riksdagen\r\nställde sig helt bakom detta. Nu har det visat sig att\r\nFiskeriverket betalade ut pengarna i våras baserat\r\npå 1993 års fiske. Följaktligen har yrkesfiskarna fått\r\n5 miljoner kronor på en postanvisning utan att\r\npengarna på något sätt har varit förknippade med\r\nårets fiske. Det är bara att tacka och ta emot. Jag\r\ntycker att det är bekymmersamt och tråkigt att det\r\nhar blivit så. Det har inte blivit någon stimulans för\r\nsillfisket. Om det hade blivit så som det var tänkt,\r\nhade kanske beredningsindustrin på sydkusten\r\nkunnat räddas.</pre><pre>Svenskt yrkesfiske står med andra ord vid en\r\növergång till något nytt. Det är viktigt att det ges\r\nhjälp och stöd så att yrkesfisket kan övervintra\r\ntiden fram till ett eventuellt medlemskap i EU.</pre><pre>Fru talman! Jag skall nu gå in på reservationerna.\r\nDet finns fyra socialdemokratiska reservationer.\r\nReservation 1 gäller frågan om att fartygslicenser\r\nskall knytas till vissa fiskeslag.</pre><pre>I propositionen och i betänkandet föreslås det att\r\nnya fartygslicenser skall knytas till ett visst\r\nfiskeslag. Vi socialdemokrater tycker att detta är\r\nonödigt. Fartygen binds upp på ett felaktigt sätt.\r\nJag nämnde torskfisket på sydkusten. Om det\r\nskulle vara slut på torsken, innebär detta förslag att\r\ndet fartyget inte får gå upp i Skagerrak och fiska\r\nenbart därför att fartyget har licens för torskfiske.\r\nVi tycker att yrkesfisket skall ha denna flexibilitet.\r\nDet är viktigt för att yrkesfisket skall kunna leva\r\nvidare. Jag yrkar bifall till reservation 1.</pre><pre>Reservation 3 tar upp frågor rörande problemen\r\nmed laxen och M74. Jag har redan pratat om den\r\nfrågan. Jag yrkar därför bifall till reservation 3.</pre><pre>Reservation 4 berör\r\nmiljökonsekvensbeskrivningar. Jag tycker att det är\r\nbra med miljökonsekvensbeskrivningar -- precis\r\nsom på andra områden. Men här framgår det att\r\nnäringen självt skall bära kostnaderna för\r\nundersökningarna. Jag tycker inte att man skall\r\njämföra fiskerinäringen med andra näringar eller\r\nindustrier. För några år sedan diskuterade vi i\r\nutskottet bomtrålning. Om ett fartyg vill ägna sig åt\r\nbomtrålning på västkusten, måste det fiskelaget\r\nbekosta miljökonsekvensbeskrivningen. Om ett\r\nnytt fartyg kommer till platsen och vill använda\r\nsamma typ av fiskeredskap för bomtrålning, har\r\nmiljökonsekvensbeskrivningen redan gjorts. Jag\r\ntycker att det är fel att näringen självt skall betala\r\nkostnaderna. Vi tycker att det är myndigheterna\r\nsom skall stå för den saken i fråga om fisket. Jag\r\nyrkar bifall till reservation 4.</pre><pre>Reservation 7 gäller allmän fiskevårdsavgift.\r\nFrågan om allmän fiskevårdsavgift har utretts,\r\ndebatterats och diskuterats under många år. Alla\r\nberörda vill ha och står bakom förslaget om en\r\nallmän fiskevårdsavgift. T.o.m. den största\r\nintressenten som skall vara med och betala,\r\nSveriges sportfiskeförbund, är med och verkar\r\npådrivande i frågan. Varför det? De inser att om det\r\ninte blir en bra fiskevård kommer fisketillgången\r\natt sjunka kraftigt.</pre><pre>Likaså är det med yrkesfiskarna och Fiskeriverket.\r\nI propositionen framgår det att alla som har avgivit\r\nremisssvar är positiva till en allmän\r\nfiskevårdsavgift. Likväl finns det motstånd i\r\nriksdagen. Likväl vågar jordbruksministern inte\r\nlägga fram ett förslag. Det finns en organisation, en\r\nperson, som är bromskloss. Den personen sitter här\r\ni kammaren i dag. Jag är litet förvånad att han inte\r\nhar anmält sig till talarlistan.</pre><pre>Jag tycker att det är underligt att vi har en\r\njordbruksminister som enbart lyssnar till den\r\npersonen, den organisationen, och struntar i vad\r\nalla andra tycker. Han vågar därför inte lägga fram\r\nförslaget. Vi är medvetna om att oavsett vem det är\r\nsom kommer att regera, kommer det inte att finnas\r\nutrymme via budgeten att finansiera en bra\r\nfiskevård i Sverige. I våra grannländer Finland,\r\nNorge och Danmark finns det fiskevårdsavgifter.\r\nMen i Sverige skall de inte finnas. Varför? Jag\r\nhoppas att vi skall få svar på den frågan i kväll.</pre><pre>Min tanke med en allmän fiskevårdsavgift är att\r\npengarna skall gå direkt till fiskevård i hav och\r\ninsjöar. Pengarna skall gå till anläggningar och\r\nservice till sportfisket. Även vattenägarna skall få\r\nstöd. Vissa utredningar skall göras. Det är inte\r\nmeningen att pengarna skall gå in i statsbudgeten,\r\nutan pengarna skall gå via Fiskeriverket direkt till\r\nfiskevården. Det finns också många älvar och åar\r\nsom har använts för flottning där fiskarna nu har\r\nsvårt att fortplanta sig. Det finns försurade sjöar\r\nsom behöver åtgärdas. Det finns många dåliga\r\nuppvandringsleder i älvarna för laxen. Om det\r\nkommer turister hit för att fiska, kommer de att ha\r\nstora svårigheter att finna fisken.</pre><pre>Fru talman! Dessa frågor är oerhört viktiga. Jag\r\nskall med stort intresse lyssna på vad de andra\r\ntalarna här i kväll kommer att ha för åsikter om\r\nfiskevårdsavgifter.</pre><pre>Bromsklossen Carl G Nilssons partikamrat i\r\nMalmö, kommunalrådet Joakim Ollén, tillika\r\nordförande i Svenska kommunförbundet, är också\r\nen stor pådrivare. Svenska kommunförbundet har\r\nskrivit till Sportfiskeförbundet. Kommunförbundet\r\nanser att det är viktigt att en fiskevårdsavgift införs.\r\nMen likväl är det stopp.</pre><pre>Jag undrar om det är någon splittring i\r\nregeringskansliet. Vågar de inte fatta något sådant\r\nbeslut?</pre><pre>Fru talman! Jag lämnar frågan om\r\nfiskevårdsavgiften. Det finns i betänkandet en\r\nmotion av John Andersson, Jo401. Jag skall\r\nerkänna att när motionen behandlades i utskottet\r\nvar jag inte riktigt klar över vad den innebar. Men\r\nefter behandlingen har jag tittat näramre på\r\nmotionen och kravet på ett fiskevårdsområde ovan\r\nodlingsgränsen. Kravet stämmer helt överens med\r\nvåra tankar, och jag yrkar därför bifall till den\r\nmotionen.</pre><pre>(forts.)</pre><pre>Ajournering</pre><pre>Kammaren beslöt kl. 17.59 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00</pre><pre>17 § (forts.)f415 &gt;   Vissa fiskeripolitiska frågor</pre><pre>(forts. JoU24)</pre><pre>Anf. 134  JAN JENNEHAG (v):</pre><pre>Herr talman! Till detta betänkande ansluter jag mig\r\ntill de socialdemokratiska reservationerna. Det är\r\nen sak som jag skulle vilja ta upp, och som även Kaj\r\nLarsson berörde, nämligen frågan om allmän\r\nfiskevårdsavgift.</pre><pre>I fjol sade utskottet att man inte vill ha en sådan.\r\nMen historien är också att den som då var med\r\nnärmast fick uppfattningen att detta\r\nställningstagande gjordes i avvaktan på att den\r\nutredning som skulle behandla frågan blev klar.</pre><pre>Den allmänna uppfattningen var att utredningen\r\nskulle komma att föreslå en allmän fiskevårdsavgift,\r\noch därmed skulle saken vara klar. Regeringen\r\nskulle följa utredningens förslag. Någon\r\nargumentation eller motiv i övrigt framfördes\r\nvarken från regeringens eller utskottets sida.</pre><pre>Så kommer då utredningen, och den föreslår en\r\nallmän fiskevårdsavgift. Men i propositionen står\r\ningenting annat än att man inte vill ha den. Det är\r\ninte tillstymmelse till argumentation. Utskottet\r\nskriver också följdriktigt att man inte har ändrat\r\ninställning, och avstyrker således en avgift.</pre><pre>Detta är litet knepigt. Det är litet svårt att\r\nargumentera med någon som inte ger argument och\r\ninte försöker att ta ställning till någon slags\r\nsakdiskussion. Jag tycker att det är trist.\r\nRegeringen kunde ha försökt att hitta några skäl till\r\nvarför man säger nej.</pre><pre>Jag utgår ifrån att det är läget för de ledamöter i\r\ndetta utskott som inte vill ha en allmän\r\nfiskevårdsavgift. Vilka är skälen? Låt oss ta fram\r\ndem så att vi kan granska dem. Att bara titta på ett\r\nnej ger ingenting.</pre><pre>Anf. 135  CARL OLOV PERSSON (kds):</pre><pre>Herr talman! Jag vill börja med att yrka bifall till\r\nutskottets hemställan i jordbruksutskottets\r\nbetänkande nr 24.</pre><pre>Vi återkommer ganska tätt med debatterna. Det\r\ngäller att koncentrera sig något och inte varje gång\r\nta upp alla fiskefrågor.</pre><pre>Vi vet alla att arbetslösheten i dag är ett av landets\r\nstörsta problem. Politiker från alla partier som finns\r\nrepresenterade i detta parlament säger: De nya\r\njobben skall komma i de gamla och nya\r\nsmåföretagen. Arbetslösheten och den påstådda\r\nkunskapen om hur vi skall få fler arbeten\r\nförpliktigar.</pre><pre>I kusttrakterna, på öarna, vid hav och insjöar\r\nbehövs det extra mycket insatser för att de\r\nmänniskor som bor där skall ha ett arbete att gå till.\r\nDär mer än på några andra platser är det de små\r\nföretagen som måste bli arbetsgivare. Då är det\r\nviktigt att företagen i dessa trakter får bra\r\nförutsättningar.</pre><pre>Svenska yrkesfiskare som verkar i dessa områden\r\nhar länge haft en oerhört trängd ekonomi. Det är\r\nflera skeenden som samverkar till det, och jag skall\r\ninte nu räkna upp orsakerna till dagens svåra\r\nsituation. Jag vill i stället peka på några åtgärder\r\nsom skulle kunna underlätta för yrkesfiskarna, som\r\när en mycket viktig arbetsgivarkategori, och den\r\nnäring som finns runt omkring yrkesfisket.</pre><pre>Oberoende av EES- och EU-avtal lever vi i en värld\r\ndär handeln i allt större utsträckning sker över\r\nländergränser. Då måste skattereglerna för fisket\r\nvara likvärdiga med omvärldens. Den svenska\r\nyrkesfiskaren bör få göra schablonavdrag vid fiske\r\ntill havs efter ungefär samma regler som gäller för\r\ndanska och norska fiskare.</pre><pre>För att motverka problemet med de starkt\r\nvarierande fiskeinkomsterna bör yrkesfiskare få\r\nmöjlighet att sätta av inkomster mellan olika år efter\r\nsamma modell som råder inom skogsbruket med det\r\ns.k. skogskontot. Jag kan fortsätta att räkna upp\r\nolika saker. Men allt detta är ju positivt behandlat i\r\npropositionen och i betänkandet.</pre><pre>Arbetet för att nu stötta företagarna och\r\nsysselsättningen i dessa bygder bör påskyndas. De\r\nmåste få behålla alla arbetstillfällen så långt det går.\r\nOm möjligt måste det tillskapas nya arbeten för att\r\nboende i dessa bygder skall kunna gå till ett bra\r\narbete.</pre><pre>Herr talman! Jag skall vända mig till Kaj Larsson.\r\nVi delar naturligtvis Kaj Larssons oro över\r\nsjukdomen M 74 och att det kanske finns något\r\nliknande både på lax och torsk. Kaj Larsson säger\r\natt det är dags att samla in forskning från 20 års tid\r\ntillbaka. Det är nog dags att ta detta på allvar.</pre><pre>Jag tror att det i första hand beror på miljöskador i\r\nÖstersjön. Vi som nu har haft middagsrast kanske\r\nslog på text-TV och tittade. Just nu förbereder man\r\nett förslag där man kanske om en vecka måste ta\r\nställning till att vi skall stoppa allt laxfiske i\r\nÖstersjön om vi inte kan få ordning på detta. Detta\r\när en fråga som jag tror alla delar oron över.</pre><pre>Utskottsmajoriteten har heller inte någon annan\r\nuppfattning när det gäller flexibiliteten i reglerna\r\nför yrkesfisket, om vilken det finns en\r\nsocialdemokratisk reservation. Det framgår av\r\nbetänkandet att vi tycker ungefär likadant. Men vi\r\nanser att Fiskeriverket skall ta ansvar och fastställa\r\ndessa villkor.</pre><pre>Så till nästa fråga som Kaj Larsson tog upp. Fisket\r\när en viktig inkomstkälla för människor i glesbygd,\r\nsom jag tidigare sade. Befolkningen i dessa trakter\r\nhar av hävd haft sina inkomster från vattnet. Nu\r\ntalas det om en allmän fiskevårdsavgift. Vi i kds har\r\nsagt att vi ställer oss bakom att frågan om hur de\r\nfiskevårdande insatserna skall finansieras utreds.</pre><pre>Vilka är det då som skall ha huvudansvaret för\r\nfiskevården, och hur skall nyttjandet av resurserna\r\ndelas? Givetvis är det de som bor i glesbygden och\r\nsom haft fiskeresursen som inkomst under\r\nårhundraden tillbaka som måste vara\r\nhuvudpersoner.</pre><pre>Det går alltså inte att kategoriskt säga: Nu skall vi\r\ninföra en allmän fiskevårdsavgift; och förutsätta att\r\nde människor som levt på fiskeresursen skall ställa\r\nupp och bjuda på sin gamla inkomstkälla till alla\r\ntillresande, även turister från andra länder.</pre><pre>Denna fråga måste alltså lösas i samråd mellan alla\r\ninblandade parter. Vi måste nalkas den med större\r\nödmjukhet än hittills. Det går inte bara att säga att\r\ndet skall införas en avgift och att de som äger\r\nfiskevattnet skall delta i detta på villkor som de inte\r\nalls varit med att förbereda.</pre><pre>Vi måste fråga oss: Hur gynnar vi bäst företagandet\r\noch boendet i glesbygd? Detta är en resurs som skall\r\ntillvaratas i första hand i dessa trakter. Tack för\r\nordet.</pre><pre>Anf. 136  KAJ LARSSON (s) replik:</pre><pre>Herr talman! Carl Olov Persson säger här att vi inte\r\nbara kan införa en fiskevårdsavgift. Det är en fråga\r\nsom är mycket väl utredd.</pre><pre>År 1991 gjorde Per Wramner en mycket omfattande\r\nutredning där det klart och tydligt står hur en avgift\r\nskall kunna införas och finansieras, vem som skall\r\nta hand om kassan, hur pengarna skall portioneras\r\nut och vad de skall gå till.</pre><pre>Det framgår tydligt och klart, som jag sade i\r\ninledningen, att det inte är fråga om några pengar\r\nsom går via statsbudgeten, utan de skall gå till\r\nFiskeriverket. De olika organisationerna skall vara\r\nmed och fördela pengarna. Det gäller exempelvis\r\nyrkesfiskarna, sportfiskarna och vattenägare.</pre><pre>Den här frågan behöver inte utredas mer, utan den\r\när mycket väl utredd. Det är bara mod som behövs\r\nför att införa en fiskevårdsavgift. Så om Carl Olov\r\nPersson hade kommit över sin feghet hade en sådan\r\navgift kunnat införas omedelbart, eller vi hade i alla\r\nfall kunnat ge Fiskeriverket i uppdrag att verkställa\r\ndetta.</pre><pre>Vi har nu i 20 års tid utrett frågan om sjukdomen\r\nM 74. Det är nu viktigt att vi samlar ihop det vi har.\r\nCarl Olov Persson sade att han under\r\nmiddagspausen hade hört att det kan bli fråga om\r\nett fiskestopp. Ja, det är riktigt att man i dag\r\ndiskuterar det. Jag tror personligen inte att det löser\r\nproblemet att Sverige ensidigt stoppar yrkesfisket\r\nav lax i Östersjön. Vi kan i dag se att man i Finland\r\nhar fiskat betydligt utöver sin tilldelade kvot. Då\r\nhjälper det inte att Sverige inför ett stopp. Viktigt är\r\natt vi först och främst kommer underfund med vad\r\nsom är orsaken till sjukdomen M 74.</pre><pre>Herr talman! I mitt inledningsanförande glömde jag\r\natt yrka bifall till reservation nr 7 angående\r\nfiskevårdsavgifter, så jag vill därför göra det nu. Jag\r\nvill också ta tillbaka mitt yrkande om bifall till\r\nmotion Jo401, detta av formella skäl, eftersom\r\nmotionen innehåller lagtext.</pre><pre>Anf. 137  CARL OLOV PERSSON (kds)\r\nreplik:</pre><pre>Herr talman! Kaj Larsson! Vi har i utskottet inte\r\nsagt att en fiskevårdsavgift skall införas, utan vi\r\nsade att frågan om hur fiskevårdande insatser skall\r\nfinansieras skall utredas. Man har då kanske från\r\nFiskeristyrelsen gått litet tufft fram när man går ut\r\noch säger att man har fått i uppgift att införa en\r\nfiskevårdsavgift och att frågan bara är hur den skall\r\nfinansieras och på vilket sätt den skall delas upp.</pre><pre>Man måste vara litet försiktig med hur man uttalar\r\nsig, eftersom det är så många viktiga intressenter\r\nsom skall dela både på fiskevattnet som en resurs\r\noch på kostnaden för detta. Man måste då fråga sig\r\nvem som skall vara huvudman, vilka som skall stå\r\nför det här. Vi kan inte heller bara köra över\r\näganderätten, som är något ganska viktigt. Det\r\ngäller för oss att få respekt för äganderätten hos dem\r\nsom äger, så att vi får ett bra ägande i det här landet.</pre><pre>Anf. 138  KAJ LARSSON (s) replik:</pre><pre>Herr talman! Det finns som jag har sagt tidigare en\r\nfullständig enighet om detta. Det finns bara en\r\nbromskloss, och det är vattenägarna. Jag tror att\r\ndet kvittar hur vi diskuterar detta -- vi får ändå inte\r\nvattenägarna med oss. Det är fråga om ett\r\negenintresse, att de av ekonomiska skäl inte vill\r\ninföra fiskevårdsavgifter. Frågan är då: Skall detta\r\nstyra hela fiskevården i vårt land, dvs. skall vi låta\r\ndet ekonomiska egenintresset ha en avgörande\r\nbetydelse?</pre><pre>Jag tycker att detta är förskräckligt. Fiskevården\r\nhar oerhört stor betydelse för hela rekreationen i\r\nSverige och för turistnäringen. Frågan är utredd,\r\ndet är klarlagt hur detta skall kunna fungera. Alla\r\nstår som jag sade bakom. De som skall betala den\r\nstora summan, dvs. länsstyrelser och andra\r\nmyndigheter, står bakom. Det är bara att sätta i\r\ngång.</pre><pre>Anf. 139  CARL OLOV PERSSON (kds)\r\nreplik:</pre><pre>Herr talman! Carl G Nilsson är apostroferad. Han\r\nkommer att gå upp i debatten senare och klargöra\r\nsin inställning.</pre><pre>Utskottet pekade inte ut att det skulle vara fråga om\r\njust en fiskevårdsavgift, utan man sade att det skulle\r\nutredas på vilket sätt detta skall finansieras.\r\nUtskottet var fullständig enigt om detta. Det kan\r\nfinnas andra former än en fiskevårdsavgift.</pre><pre>Anf. 140  OLLE LINDSTRÖM (m):</pre><pre>Herr talman! Jag kommer i ett kort anförande att ta\r\nupp en delfråga i detta betänkande. Det gäller\r\nfredningstiderna för lax och öring.</pre><pre>I motion Jo414 har jag redovisat mina synpunkter\r\noch farhågor över att ett fåtal yrkesverksamma\r\nfiskare utefter Norrbottenskusten får svårigheter att\r\nutöva sin verksamhet. Jag delar utskottets\r\nuppfattning att det från tid till annan är nödvändigt\r\nmed fredningstider för att skydda den\r\nnaturreproducerande laxen. Det får emellertid inte\r\ninnebära att fredningstiderna är längst där en\r\nbråkdel av laxfångsterna görs.</pre><pre>Av allt fiske efter lax sker 90 % av fångsterna söder\r\nom gränsen för Norrbottens och Lapplands län. Av\r\nåterstående 10 % tar yrkesfiskarna utefter\r\nNorrbottenskusten cirka hälften. Dessa siffror visar\r\natt någon avgörande inverkan generellt sett inte kan\r\nnås genom en hård reglering av yrkesfisket på den\r\ndelen av Norrlandskusten. Laxfiskeförbudet i detta\r\nområde råder i dag under maj och juni månad, då\r\ndet i princip råder totalstopp för allt laxfiske i\r\nområdet.</pre><pre>Sedan 1983 har olika restriktioner drabbat\r\nyrkesfiskarna, och dessa har nu ytterligare skärpts.\r\nDet är också en av anledningarna till att bara ett\r\nfåtal yrkesfiskare för närvarande finns kvar.</pre><pre>Mot den här bakgrunden är det inte förvånande att\r\nfiskarna i norra Sverige upplever situationen som\r\nojämlik. Enbart runt Gotland ökade laxfisket under\r\n1993 med 120 ton. Detta motsvarar tolv års laxfiske\r\nvid Norrbottens kuststräcka. Det här visar att om\r\nrestriktioner skall ge resultat, måste insatserna\r\ngöras där huvuddelen av laxfisket sker.</pre><pre>I den utredning som Per Wramner från\r\nFiskeriverket redovisade förra hösten sägs det att\r\nyrkesfisket skall stärkas och att skärgårdsboendet\r\nskall stimuleras. De fredningstider som nu föreslås\r\ngälla för norra Sverige strider definitivt mot dessa\r\nståndpunkter.</pre><pre>Divergensen i uppfattningar om laxbeståndets\r\nstorlek mellan å ena sidan yrkesfiskarna och å andra\r\nsidan Fiskeriverket är dessutom betydande.</pre><pre>Skulle ändock restriktioner vara nödvändiga i\r\nfortsättningen -- och allt tyder väl på det -- måste\r\nbegränsningen av fisket ske där laxfisket är störst,\r\nnämligen i Östersjön.</pre><pre>I dag har man också redovisat någon form av\r\nförslag, som skall bli offentligt i morgon, i vilket\r\nman talar om att helt stoppa laxfisket under 1994.\r\nSkulle vi från svensk sida ensidigt göra detta, blir\r\nman naturligtvis glad i övriga länder i området,\r\nspeciellt i Finland, eftersom dessa länder då skulle få\r\nväsentligt förbättrade möjligheter till laxfångst. Jag\r\nhoppas verkligen att det förslaget inte kommer att\r\nvinna gehör.</pre><pre>Med detta vill jag, herr talman, yrka bifall till min\r\nmotion Jo414 under mom. 18, och i övrigt yrkar jag\r\nbifall till utskottets hemställan.</pre><pre>Anf. 141  CHRISTER SKOOG (s):</pre><pre>Herr talman! Carl Olov Persson tog upp\r\nlaxproblematiken. Jag kan något informera\r\nkammarens ledamöter om det TT-meddelande som\r\nhar kommit i dag och som många av er har hört talas\r\nom. Sven-Olof Petersson och jag sitter i\r\nFiskeriverkets styrelse, och vi blev lika förvånade\r\nsom alla andra över meddelandet.</pre><pre>Inom Fiskeriverket har det, herr talman, funnits en\r\nspeciell utredningsgrupp, som skall ta fram ett\r\nunderlag till generaldirektören och till\r\nFiskeriverkets styrelse och dess ledamöter. Syftet är\r\natt vi skall ge regeringen ett underlag inför ett beslut\r\nsom skall fattas senare i fråga om laxproblematiken.</pre><pre>Jag kan redan nu säga att allt tyder på att de beslut\r\nsom Fiskeriverket tidigare har fattat när det gäller\r\nlaxfrågan har följt de anvisningar som har kommit\r\nfrån denna kammare och från regeringen. Men nu\r\nhar den numera beryktade och omtalade sjukdomen\r\nM 74 kommit. Det är den som ställer till problem.\r\nVi får avvakta och se vad verkets styrelse säger och\r\nvad regeringen sedan säger. Nämnas bör att\r\ngeneraldirektören Per Wramner har gått till TT och\r\ndementerat uppgifterna. Det går inte att någon\r\nannan uttalar sig i Fiskeriverkets namn.</pre><pre>Herr talman! Det har funnits en frihet längs våra\r\nkuster under många år. Människor som har verkat\r\noch levt i skärgården har fritt fått fiska och klara sitt\r\ndagliga uppehälle. De har kanske t.o.m. klarat sin\r\nstora familjs och sina släktingars behov av fisk.\r\nDenna frihet beskars i och med införandet av den\r\ns.k. fiskelagen.</pre><pre>På ett för mig ganska förvånande sätt i en stat av\r\nSveriges dimensioner reglerar den in i detalj hur\r\nmånga meter garn och hur många krok jag får ha.\r\nDen beskär över huvud taget fri- och rättigheterna i\r\nskärgården för många skärgårdsbor. Dessa\r\nmänniskor har svårt att förstå vad vi håller på med\r\nhär i riksdagen. Det är faktiskt noterbart att\r\nfriheten inskränks under en regering som brukar\r\nprata om frihet.</pre><pre>Vi pratar ju om dubbelbeskattning i andra\r\nsammanhang. Om de människor som tidigare har\r\nfiskat skall få fortsätta måste de betala in en avgift\r\npå 500 kr till länsstyrelsen för att ärendet över\r\nhuvud taget skall behandlas. Om Bo Lundgren hade\r\nvarit här hade vi kunnat prata om\r\ndubbelbeskattning. Detta är verkligen\r\ndubbelbeskattning.</pre><pre>I motion 417, som jag härmed yrkar bifall till, har\r\nvi socialdemokrater från Blekinge, Skåne och\r\nBohuslän tagit upp det här problemet, som är en\r\nföljd av införandet av fiskelagen.</pre><pre>Fiskelagen är ett oerhört trubbigt instrument. Den\r\ntar över huvud taget ingen regional hänsyn till de\r\nolika förutsättningar som finns längs våra\r\nkuststräckor. Man får ha 600 meter garn om man\r\ninte är yrkesfiskare, precis som om förhållandena\r\nskulle vara likadana överallt. Det tas inte hänsyn till\r\nde trånga vikarna i Stockholms skärgård eller det\r\nstora havet Östersjön. Där är inte förutsättningarna\r\nlika.</pre><pre>För att erhålla yrkesfiskelicensen går man, enligt\r\nmin mening, in på skattelagstiftningen. Den som\r\nskall få yrkesfiskelicens skall under tre år tillbaka\r\nkunna redovisa en inkomst av fisket på ett halvt\r\nbasbelopp netto. Man tar bort möjligheterna för den\r\nenskilda människan att med hjälp av\r\nskattelagstiftningen göra de verderbörliga\r\navskrivningar och annat som varje företagare har\r\nrätt till. Det riktiga vore att det var bruttobeloppet\r\nsom räknades. Det är bruttobeloppet som är måttet\r\npå fiskeansträngningen. Det borde ligga till grund\r\nför bedömningen om man skall kunna få\r\nyrkesfiskelicens.</pre><pre>Vi har också pekat på att det behövs en utvärdering\r\nefter en tid. Det här kan få regionalekonomiska\r\nkonsekvenser i skärgårdsområdena. Det borde på\r\nnågot sätt samordnas med den nu pågående\r\nskärgårdsutredningen. Det skulle vara en\r\nregionalekonomisk utvärdering som tar fram hur\r\ndet här påverkar möjligheterna att bo kvar i\r\nskärgården och att kunna hitta de olika små\r\ninkomstkällorna som gör att man kan föra ett\r\ndrägligt liv längs våra kuster.</pre><pre>Det har också hänt en del fadäser i samband med\r\ninförandet av fiskelagen. Det fanns motioner som\r\nbifölls om att även ålsax skulle få användas i\r\nframtiden. Tanken vid behandlingen i riksdagen var\r\ndock att den skulle få användas av alla fiskande. Nu\r\nhar det blivit så att det bara är de som har\r\nyrkesfiskelicens som får använda den. Vi har tagit\r\nupp detta i motioner och föreslår att alla som fiskar\r\nskall få använda den.</pre><pre>Det är likadant med tobisnot. Mycket av detta kan\r\nverka främmande för den stora breda allmänheten.\r\nMen för de som är berörda i skärgården är det\r\nviktiga saker.</pre><pre>Herr talman! Jag hade faktiskt förväntat mig ett\r\nhedersomnämnande av motionen, men det här\r\navslaget gör att jag känner mig tvingad att yrka\r\nbifall till motion 417 som väcktes under den\r\nallmänna motionstiden.</pre><pre>Anf. 142  CARL OLOV PERSSON (kds)\r\nreplik:</pre><pre>Herr talman! Det var väldigt mycket fakta som\r\nChrister Skoog tog fram. Vi har debatterat dem\r\nganska nyligen här i kammaren. Det finns ingen\r\nanledning att gå in i dessa detaljer en gång till. Det\r\nkanske inte är dags med en utvärdering ett kvartal\r\nefter det att vi har fattat ett beslut.</pre><pre>Christer Skoog säger att friheten inskränks med den\r\nnya lagen. Det kan väl vara den övergripande\r\nrubriken på det som sades från talarstolen alldeles\r\nnyss.</pre><pre>En enig riksdag beslutade om detta, och ett enigt\r\nutskott lade fram betänkandet. I det här\r\nsammanhanget kan det kanske tänkas att Christer\r\nSkoog inte har något parti att vara med i.</pre><pre>Anf. 143  CHRISTER SKOOG (s) replik:</pre><pre>Herr talman! Det parti jag är med i är det bästa\r\npartiet. Dock kan även ett bra och stort parti ha\r\nåsikter som kanske inte stämmer överens med mina\r\ni alla detaljer.</pre><pre>Carl Olov Persson som är noggrann kanske\r\nnoterade att jag och några andra socialdemokrater\r\nhade en motion i ärendet som tyvärr inte gick\r\nigenom. Där försökte vi lyfta fram det som är\r\nförankrat i den verklighet som vi lever i. Den var\r\ninte en skrivbordsprodukt, vilket jag menar att\r\nfiskelagen är. Vi har försökt att informera oss ute i\r\nde kustbygder där berörda människor bor. De\r\nförstår inte det kineseri som vi håller på med genom\r\nlagstiftning och inskränkningar.</pre><pre>Hade den motionen som har mitt namn som första\r\nnamn gått igenom när vi behandlade den här frågan\r\nsenast hade vi sluppit mycket byråkrati och mycket\r\narbete på länsstyrelsen. Vi hade sparat många sköna\r\nhundralappar åt de människor som har låga\r\ninkomster ute i vårt land. Men jag vet inte var de\r\nfinns i ert handlingsprogram, Carl Olov Persson.</pre><pre>Anf. 144  CARL OLOV PERSSON (kds)\r\nreplik:</pre><pre>Herr talman! När jag såg motionen upplevde jag att\r\ndet är bra att ha många olika åsikter i ett parti. Då\r\ntillfredsställer man många åsiktsgrupper. I vårt\r\nparti skriver man inte motioner utan att vara\r\növerens med gruppledningen. Här var ni tydligen\r\ninne på att ni skulle tala med två tungor.</pre><pre>Anf. 145  CHRISTER SKOOG (s) replik:</pre><pre>Herr talman! Vi har nog ungefär likadana rutiner i\r\nde flesta partier som har erfarenhet från\r\nriksdagsarbetet. Vi skall informa våra\r\ngruppledningar och företrädare i utskotten om vad\r\nvi som enskilda ledamöter eller i grupp tänker\r\nföreslå riksdagen i motioner. Så har givetvis skett\r\nockså i den här frågan.</pre><pre>Men i ett stort parti som vårt med många ledamöter\r\nfrån olika delar av landet är det väl inte så konstigt\r\natt vi har skilda uppfattningar i sakfrågor. Jag\r\nräknar inte med att få gehör för motionen i dag. Jag\r\nfick inte det förra gången heller. Men jag tror ändå\r\natt tiden kommer att tala för motionen. Flera, t.o.m.\r\nCarl Olov Persson, kommer säkert att inse att det\r\nfinns viktigare frågor för oss politiker än att sitta\r\noch reglera hur många krokar eller hur många\r\nmeter garn den enskilda skärgårdsbon skall få ha\r\nute på havet eller hur mycket man skall nagelfara\r\nhans eller hennes inkomst när de försöker hanka sig\r\nfram i det karga livet ute i verkligheten.</pre><pre>Jag tror att man kommer att inse det så småningom.\r\nJag tror att vi kommer att sluta med sådant här\r\nframöver och i stället syssla med väsentligare saker.\r\nDet skulle kanske Carl Olov Persson och hans\r\nregering ta tag i någon gång.</pre><pre>Anf. 146  SVEN-OLOF PETERSSON (c):</pre><pre>Herr talman! Låt mig säga att detta betänkande är\r\nytterligare en viktig del i ett långsiktigt strategiskt\r\narbete för att främja det svenska fisket. Låt mig\r\nockså konstatera att vi i Centern tycker att det är\r\nviktigt att vi även i framtiden kan ha ett rationellt\r\nsvenskt fiske. Det skall vara ett fiske som är\r\nkonkurrenskraftigt jämfört med omvärlden och\r\nsom har rätt anpassning och rätt inriktning.</pre><pre>Vi vet också att fiskeriföretagen har satsat stora\r\nsummor pengar i utrustningar, fartyg, redskap\r\nm.m., och detta har också skett inom\r\nberedningsindustri och olika kringverksamheter.\r\nDet är investeringar som i dag i många fall blir\r\nförsålda till andra länder till väldigt låga priser, på\r\ngrund av den sviktande lönsamhet som vi tyvärr\r\nalltför mycket haft att brottas med de senaste åren.</pre><pre>Även om antalet yrkesfiskare, drygt 3 000 stycken,\r\noch antalet binäringsfiskare, som bedöms till ca\r\n600, kan anses vara en relativt liten yrkesgrupp, kan\r\nvi ändå konstatera att den tillsammans med\r\nkringnäringarna svarar för en betydande del av\r\nsysselsättningen i bygder vid kuster och i skärgårdar\r\ndär utkomstmöjligheter annars skulle saknas.</pre><pre>Vi vet, och det har belysts tidigare här, vilka\r\nproblem som fisket brottas med i dag: sviktande\r\ntillgång på torsk, låga priser på sill, sjukdom hos\r\nlaxen, etc. Men jag tror ändå att vi skall hitta\r\nlösningar som totalt sett gynnar det svenska fisket.</pre><pre>Låt mig också understryka vikten av att när vi\r\npratar om fisket inte glömma bort\r\nberedningsindustrin -- man gör rätt ofta det -- som\r\när en betydande och viktig industri för att ta till vara\r\nråvaran. Tappar vi beredningsindustrin, är risken\r\natt råvaran måste gå på export och att vi inte kan\r\ntillgodogöra oss vare sig de inkomster som kan\r\nkomma av detta arbete eller de\r\nsysselsättningstillfällen som detta ger.</pre><pre>Många betydelsefulla insatser har gjorts de senaste\r\nåren från regeringens och\r\nJordbruksdepartementets sida för att hjälpa\r\nfiskerinäringen. En fiskeenhet har inrättats på\r\ndepartementet. Vi har fått den tidigare omtalade\r\nutredningen som generaldirektör Per Wramner\r\ngjorde om fisket. Vi har fått en fiskelag, en\r\nfiskeförordning och nya föreskrifter.</pre><pre>Föreskrifterna är bra, anser jag, men de är nya och\r\nkan behöva ses över kontinuerligt. Jag förutsätter\r\natt vi från Fiskeriverkets sida kommer att följa detta\r\nuppmärksamt för att rätta till eventuella\r\nfelaktigheter som kan finnas med och också anpassa\r\nföreskrifterna efter att förutsättningarna kan\r\nkomma att förändras över tiden.</pre><pre>Låt mig konstatera att vi med dessa föreskrifter,\r\nförordningar och fiskelag stärker yrkesfiskets roll\r\noch förhoppningsvis gör det konkurrenskraftigare.</pre><pre>Ett enigt jordbruksutskott och en enig kammare\r\nfattade i fjol beslut om att vi fortfarande skulle\r\ntillåta ålsaxen som fiskeredskap. Det tycker jag var\r\nett väldigt bra och positivt beslut. Det var ett beslut\r\nsom visade att man kunde ta lokala hänsyn och\r\nockså ta till vara litet grand av ett kulturarv som\r\nfinns i detta slags fiske.</pre><pre>Jag har i år en motion, nr 4l3, som gäller -- kanske\r\ni likhet med någon annan som finns kopplad till\r\nbetänkandet -- att man skall få använda ålsaxen på\r\nallmänt vatten utan att behöva ha yrkesfiskelicens.\r\nJag finner att utskottet vill att riksdagen avslår det\r\nyrkandet, och jag får väl acceptera detta i år, men\r\nvi kanske kan ta upp frågan på nytt i framtiden.</pre><pre>I motion 34 har jag tillsammans med ett antal\r\nkolleger tagit upp en del olika frågor, bl.a.\r\ntrygghetsförsäkringen vad gäller fisket. Utskottet\r\ntillstyrker motionen och föreslår att regeringen skall\r\nse till att den summa som var tänkt från början, 4\r\nmiljoner kronor, fördubblas till 8 miljoner, som man\r\nanser behövs till dess att näringen själv tar över\r\nansvaret för det här paketet.</pre><pre>Jag tycker att det är bra om vi kan fatta detta beslut,\r\nför det gör, tror jag, att vi får en något bättre\r\nmöjlighet för dem som är drabbade av att behöva\r\nanlita försäkringen under den tid som är kvar fram\r\ntill nästa budgetårsskifte.</pre><pre>När det gäller yrkesfiskeavdraget konstaterar jag\r\natt arbetet nu är på gång inom regeringskansliet.\r\nMan utreder och ser på frågan. Tidigare\r\nmotionskrav som jag tillsammans med andra har\r\nfört fram här i kammaren kan med detta bli\r\ntillgodosedda, även om det kanske dröjer ett tag\r\nframöver. Men jag tror att det är väldigt viktigt, och\r\njag vill understryka det, att vi måste få en sådan\r\nlösning att de svenska fiskarna får jämbördiga\r\nvillkor med sina yrkesbröder, inte minst i\r\ngrannländerna runt om. Jag tycker det är ett\r\nnormalt anständighetskrav att de skall bli\r\nlikabehandlade.</pre><pre>När det gäller begränsningen av\r\nfiskeansträngningen är det viktigt att vi ser till att vi\r\nkan få internationell samverkan och internationella\r\növerenskommelser. Jag tänker i första hand på\r\nselekterande redskap, som jag tror är en av de\r\nviktigare bitarna, inte minst när det gäller\r\ntorskfisket, för att undvika att vi tar upp för mycket\r\nsmåtorsk.</pre><pre>Sjukdomssituationen för laxen är den att M 74 är ett\r\nfaktum, ett obehagligt faktum. Betydande insatser\r\ngörs från Fiskeriverket, Naturvårdsverket, SJFR\r\nm.fl. för att lösa detta problem. Vi vet inte så mycket\r\nom vad det egentligen är, men det finns många olika\r\nteorier. Jag vill bara understryka, som tidigare\r\nockså sagts, att vi måste ha en lösning på detta och\r\natt alla åtgärder som kan vidtas måste vidtas. En\r\nteori som tagits fram är att rent av s.k.\r\nformhaldehyder kan vara en orsak.</pre><pre>\r\nLåt mig också bara konstatera, herr talman, när\r\ntiden börjar tryta, att jag finner reservation 1 till\r\nbetänkandet något anmärkningsvärd.\r\nReservanterna befarar att vi kan få en koppling av\r\nlicenserna till någon viss sorts fisk eller någon viss\r\nsorts redskap. Jag kan inte hitta någon sådan\r\nformulering eller någon sådan tanke, vare sig i\r\npropositionen eller i utskottsmajoritetens skrivning.</pre><pre>Jag förutsätter att Fiskeriverket också framöver\r\nkommer att följa denna bit och få möjlighet att\r\ndiskutera och lägga fast reglerna, precis som vi fick\r\ngöra när det gällde den allmänna yrkesfiskelicensen.\r\nJag anser att Socialdemokraternas farhågor här är\r\nbetydligt överdrivna och att vi självfallet skall se till\r\natt vi kan ha ett fiske som inte är geografiskt\r\nbegränsat. Det är i alla fall inte meningen, såvitt jag\r\nkan förstå.</pre><pre>Anf. 147  KAJ LARSSON (s) replik:</pre><pre>Herr talman! Eftersom Sven-Olof Petersson är den\r\nenda centerpartisten på talarlistan i detta ärende,\r\nvill jag fråga honom om en sak. Sven-Olof Petersson\r\nvidrörde inte med ett ord allmän fiskevårdsavgift.\r\nVad är Centerns inställning i den frågan? Och vilken\r\när Sven-Olof Peterssons inställning? Hur skall vi gå\r\nvidare för att klara fiskevården i Sverige?</pre><pre>Vad beträffar reservation 1 kan jag hänvisa till s. 14\r\ni propositionen, där det klart sägs att man skall\r\nkunna återkalla licensen ifall användningen inte\r\növerensstämmer med den ursprungliga ansökan. I\r\nden texten ges klart och tydligt besked om att det\r\ngäller att söka för nya fartyg, för ett visst fiskeslag,\r\noch att licensen gäller bara det fiskeslaget. Bedriver\r\nman annat fiske, har Fiskeriverket rätt att återkalla\r\nlicensen.</pre><pre>Anf. 148  SVEN-OLOF PETERSSON (c)\r\nreplik:</pre><pre>Herr talman! På sex minuters taletid hinner man\r\ninte så mycket när man vill diskutera det svenska\r\nfisket. Det var det som gjorde att jag inte hade\r\nmöjlighet att beröra den fråga som Kaj Larsson\r\nställde till mig om det han kallar för\r\nfiskevårdsavgift.</pre><pre>Denna fråga har stötts och blötts under lång tid,\r\nmen enligt min uppfattning finns i dag inget förslag\r\nsom jag direkt kan säga ja och tack till. Jag tycker\r\natt frågan bör ses över ytterligare.</pre><pre>Regeringen skriver också i propositionen att frågan\r\nskall bli föremål för fortsatta överväganden. Jag\r\nförutsätter att regeringen kommer att göra detta och\r\nsjälvfallet också återkomma med förslag om den\r\nlångsiktiga finansieringen av fiskevården.</pre><pre>Det är inte så enkelt att man bara kan säga att nu\r\nskall vi ta den här biten rakt upp och ned. Den nya\r\nfiskelagen säger att uppströms första\r\nvandringshinder ligger ansvaret för fiskevården på\r\nfiskerättsinnehavaren -- eller fiskevattensägaren,\r\nom vi så vill uttrycka oss i stället.</pre><pre>I Östersjön har vi däremot i dag ett fritt\r\nhandredskapsfiske som gör att man inte har samma\r\nmöjlighet som uppströms första vandringshindret i\r\nsötvatten att bilda fiskevårdsområden och på det\r\nsättet kunna hantera de här angelägenheterna på ett\r\nhyggligt och bra sätt.</pre><pre>Kaj Larsson tog också upp den andra delen i\r\nreservationen. Jag kan då bara läsa innantill i\r\npropositionen, att licensen kan återkallas om det\r\nvisar sig att den har meddelats på grund av felaktiga\r\nuppgifter i licensansökan. Man kan ha haft för\r\navsikt att vilseleda tillståndsgivande myndighet. Då\r\ntycker jag att det kan vara en rimlig skrivning.</pre><pre>När man skall bevilja yrkesfiskelicens finns det\r\nförutom t.ex. ekonomiska kriterier också biologiska\r\nkriterier att gå efter. Tillgången till fisk skall vara\r\nsådan att man kan göra bedömningen att det finns\r\nmöjlighet för de fiskande att fiska på ett vettigt sätt.</pre><pre>Anf. 149  KAJ LARSSON (s) replik:</pre><pre>Herr talman! Det står klart och tydligt på raden\r\novanför det Sven-Olof Petersson läste upp att man\r\nhar rätt att återkalla licensen om den sökande\r\nbedriver annat fiske än det som avsågs med den\r\nursprungliga ansökan.</pre><pre>Anf. 150  SVEN-OLOF PETERSSON (c)\r\nreplik:</pre><pre>Herr talman! Jag erinrar mig att vi, när vi\r\nutformade reglerna för den generella\r\nyrkesfiskelicens som började gälla den 1 januari, i\r\nklartext sade att den sökande skulle ange vilka\r\nfiskslag han avsåg att fiska. Dessa regler skiljer sig\r\nfrån reglerna för den fartygsbaserade licens som vi\r\ndiskuterar i detta betänkande. Det innebär\r\nsjälvfallet inte att man bara skall få fiska det man\r\nangivit. Man skall ange sin inriktning. Olika\r\nvariationer och olika växlingar förekommer\r\nsjälvfallet. Denna flexibilitet skall finnas kvar i\r\nfisket.</pre><pre>Vi skall inte heller geografiskt begränsa fisket. Den\r\nsom anger att han vill fånga sill och strömming skall\r\ninte bara hänvisas till Östersjön. Fiskare från\r\nÖstersjön fiskar ibland i Västerhavet -- i Kattegatt\r\noch Skagerrak. En del ligger t.o.m. väster om\r\nJylland och fiskar tungor. Detta tycker jag tyder på\r\nen väldigt stor flexibilitet och anpassningsförmåga\r\nfrån enskilda fiskeriföretag. Det tyder också på en\r\nvilja att hitta lösningar på problemen.</pre><pre>Jag tycker att vi skall bejaka detta och försöka stötta\r\nfiskarna i stället för att måla upp problem, som jag\r\ntycker att Kaj Larsson gör i detta fall.</pre><pre>Västkustbåtar är också inne i Östersjön och\r\nbedriver ett riktat sill- och strömmingsfiske. Det är\r\nett fiske som kanske kan vara lönsamt för dem men\r\nsom är mindre lönsamt för traditionella\r\nÖstersjöfiskare. Detta fiske är omdebatterat, och\r\ndet diskuteras huruvida det ger bifångster eller ej.\r\nDet undersöks nu, som Kaj Larsson väl vet, i\r\nÖstersjölaboratoriets regi i Karlskrona.</pre><pre>Jag tycker att det är viktigt att vi ser fisket som ett\r\nsvenskt fiske och inte försöker dela in det i olika\r\nrutor där var och en skall placeras. Vi måste bejaka\r\nflexibiliteten, mångsidigheten och fiskarnas vilja att\r\nhitta lösningar på de problem som vi i dag tyvärr i\r\nalltför stor utsträckning har att brottas med.</pre><pre>Anf. 151  ERLING BAGER (fp):</pre><pre>Herr talman! I betänkandet behandlas proposition\r\n158. Propositionen i sin tur bygger i stor\r\nutsträckning på den statliga utredning om\r\nfiskeripolitiken som var färdig under hösten 1993.</pre><pre>Jag tycker att de flesta av de frågor som\r\nyrkesfiskarna har att tackla avvägs väl i\r\npropositionen. Jag kommer bara att gå in på några\r\nfrågeställningar.</pre><pre>Jag vill börja med frågan om avdragsrätt för\r\nyrkesfiskarna. Jag har under ett flertal år från\r\nmitten på 80-talet, också tillsammans med kolleger\r\nfrån Folkpartiet, motionerat om en översyn av\r\nskattereglerna för yrkesfiskare. Vi yrkade\r\nexempelvis på en översyn av skattereglerna i en\r\nmotion från förra året. Skatteutskottet uttalade i\r\nbetänkande 1992/93:21 att man var medveten om\r\nyrkesfiskarnas speciella problem och förutsatte att\r\nregeringen skulle pröva frågan i den kommande\r\nsmåföretagarpropositionen. Där behandlades\r\nfrågan dock inte alls.</pre><pre>Också i den utredning om fiskets framtid som jag\r\nnyss nämnde togs ämnet upp. Utredningen\r\nförordade en höjning av svenska fiskares avdrag till\r\nnivån för heldagstraktamente för löntagarna. Men\r\ninte heller i den fiskeriproposition som vi nu\r\nbehandlar har frågan tagits upp.</pre><pre>Flera andra talare har varit inne på att stora delar\r\nav det svenska yrkesfisket har haft och har\r\nlönsamhetsproblem. De orsakas till stor del av att\r\nsvenska fiskefartyg inte längre kan fiska i Nordsjön\r\noch Skagerrak som tidigare. Norges och Danmarks\r\nutvidgade fiskegränser har satt stopp för detta. De\r\nekonomiska zoner som nu finns har vi bristande\r\ntillträde till.</pre><pre>På exportmarknaden konkurrerar vi dock med de\r\nnordiska länderna och med andra länder. Det gäller\r\ndå att kunna ha någorlunda lika villkor.</pre><pre>I Norge har det funnits ett särskilt avdrag sedan\r\n1964. I Danmark antog Folketinget den 19 december\r\n1992 en lag om särskilda skatteavdrag för danska\r\nfiskare vilken också har godkänts av EG-\r\nkommissionen.</pre><pre>Svenska yrkesfiskare är på detta område en udda\r\ngrupp som möjligen kan jämföras med dem som\r\njobbar i svenska handelsflottan. Men dessa har en\r\nlägre skatt -- en sjömansskatt -- och det har inte\r\nfiskarna.</pre><pre>Herr talman! Jag tycker att det är dags för\r\nregeringen att äntligen lägga fram ett förslag om\r\ndenna möjlighet för svenska yrkesfiskare. Jag\r\ntycker att betänkandet understryker behovet av det.</pre><pre>Låt mig också säga att jag tycker att det är väldigt\r\nbra att utskottet har kunnat förstärka medlen i\r\ntrygghetsförsäkringarna med 8 miljoner. Det är\r\nvärdefullt att de ekonomiska frågorna är tryggade\r\nför en tid.</pre><pre>Låt mig också säga att jag känner sympati för det\r\nyttrande Inga-Britt Johansson avgivit om\r\nhummerfisket. Många yrkesfiskare vill på ålderns\r\nhöst fiska hummer på Västkusten. De har kunnat\r\ngöra det i maj och juni. Nu har lagstiftningen\r\nförändrats och möjligheterna att fiska i maj och juni\r\ntagits bort. Fiskarna tvingas ut i mars månad och\r\ntidigare på vintern. Vi vet att vinterstormar har\r\nförorsakat olyckor tidigare. Beslutet har\r\növerklagats till regeringen, och jag hoppas att\r\ntiderna för att fiska hummer på Västkusten åter\r\nskall bli rimliga. bLåt mig nämna ett annat hot som\r\ntas upp i en statlig utredning. Den\r\narbetslöshetskassa som yrkesfiskarna har haft i över\r\n30 år -- den bildades 1963 i full politisk enighet --\r\nföreslås nu i en utredning avvecklas.</pre><pre>Jag hoppas att ingen regering lägger fram ett förslag\r\ntill riksdagen om att ta bort yrkesfiskarnas\r\narbetslöshetskassa. Nuvarande kassa ger\r\nyrkesfiskarna möjlighet att stanna hemma vid hård\r\nväderlek och då det finns risk för nedisning. Om\r\nman tar bort kassan kan fiskarna tvingas ut och\r\nriskera liv och hälsa. Min förhoppning är att detta\r\nförslag skall hamna i papperskorgen.</pre><pre>I övrigt vill jag instämma med dem som har förordat\r\nbifall till majoritetspartiernas ställningstagande i\r\ndetta betänkande.</pre><pre>Anf. 152  CARL G NILSSON (m):</pre><pre>Herr talman! Jag vill gärna börja med att instämma\r\ni mina borgerliga bröders uttalanden om vikten av\r\natt vi slår vakt om ett starkt svenskt fiske och en\r\nstark svensk fiskerinäring. Jag kan försäkra att en\r\nenig regering har just den målsättningen.</pre><pre>Jag är naturligtvis smickrad av att Kaj Larsson\r\nsaknar mig så på talarlistan för denna debatt att han\r\nmer eller mindre direkt uppmanar mig att gå upp i\r\ndebatten. Jag tyckte att det var ganska onödigt att\r\nanmäla mig eftersom jag visste att utskottets\r\ntalesman Carl Olov Persson på ett bra sätt skulle\r\nredogöra för utskottsmajoritetens synpunkter.</pre><pre>Jag är naturligtvis lika smickrad över att Kaj\r\nLarsson betror mig med så stor makt och så stort\r\ninflytande att jag ensam skulle kunna avgöra\r\nregeringens ställningstaganden i dessa frågor i\r\nallmänhet och kanske frågan om fiskevårdsavgift i\r\nsynnerhet.</pre><pre>Carl G Nilsson står ensam med denna synpunkt,\r\nsäger Kaj Larsson. Jag känner mig inte särskilt\r\nensam, eftersom jag har äran och nöjet att vara\r\nordförande i Sveriges Fiskevattenägareförbund. Det\r\när en organisation som har ca 115 000 medlemmar.\r\nDen består av alla kategorier av fiskevattenägare,\r\nfrån den lille enskilde bonden till kommuner,\r\nskogsbolag och häradsallmänningar. Förbundets\r\nförmodligen störste fiskevattenägare är f.d. Domän,\r\nnumera Assidomän. Förbundet är fullständigt enigt\r\nom att inte tillstyrka en allmän fiskevårdsavgift,\r\neftersom det inte finns några argument för en\r\nallmän fiskevårdsavgift eller metskatt, som jag\r\nbrukar föredra att kalla den.</pre><pre>All erfarenhet av allmänna avgifter och skatter visar\r\nnämligen att pengarna till slut hamnar någon\r\nannanstans och att byråkratin sväller och kommer\r\natt äta upp en allt större del av intäkterna. Ett\r\nexempel på en sådan avgift är den allmänna båtskatt\r\nsom vi hade för ett antal år sedan. Det är ett lysande\r\neller kanske rättare sagt avskräckande exempel.\r\nIntäkterna räckte inte ens från början till för\r\nförande av ett register över dessa båtar.</pre><pre>Jag menar att det troligen inte skulle bli så mycket\r\npengar över efter administration av en allmän\r\nfiskevårdsavgift. Central byråkrati skall inte byggas\r\nupp i onödan. Den är ineffektiv och tärande för den\r\nverksamhet som den är till för. Det gäller särskilt\r\nnär syftet är att många människor skall betala en\r\nrelativt låg avgift.</pre><pre>Dessutom kan man misstänka att anslutningen till\r\nen sådan fiskevårdsavgift inte skulle bli särskilt stor.\r\nVi kan peka på exempel från Norge på den punkten.\r\nMan har där en s.k. ''almen fisketrygd''. Enligt\r\nuppgift är det inte mer än ungefär en fjärdedel av\r\nlandets sportfiskare som besvärar sig med att betala\r\navgiften.</pre><pre>För att en avgift skall fungera måste man ha ett\r\nmycket effektivt tillsyns- och kontrollsystem.\r\nKostnaderna för att bygga upp ett sådant system\r\nskulle snart överstiga de extra intäkter som avgiften\r\nskulle inbringa.</pre><pre>Nästa svårighet med en allmän fiskevårdsavgift är\r\natt avgöra hur och till vem de pengar som eventuellt\r\nblir över skulle fördelas. En förmodligen politiskt\r\ntillsatt central kommitté skulle då bedöma\r\nansökningar om tilldelning av sådana medel. Jag\r\ntycker att det skulle vara en omöjlighet att på ett\r\nrättvist sätt se till att varje avkrok av landets\r\nfiskevatten skulle få sin beskärda del.</pre><pre>Dessutom uttalar Sveriges Sportfiskareförbund att\r\ndet skall ha ett avgörande inflytande över hur de här\r\npengarna i så fall skulle användas. Bara det gör att\r\ndet blir mycket svårt att komma överens i denna\r\nfråga.</pre><pre>Det finns alltså, herr talman, inte ett enda hållbart\r\nargument för införande av en allmän\r\nfiskevårdsavgift. Jag tycker att den idén är dömd att\r\nmisslyckas. Hittills har regering och riksdag insett\r\ndetta.</pre><pre>Det enda sättet att skapa de resurser som vi är\r\növerens om behövs är att ta tillräckligt betalt för\r\nfiskekorten och att se till att det finns möjlighet att\r\nsälja fiskekort för de vatten som det är fråga om. Det\r\nskulle vara en sund och riktig princip och skulle\r\ninnebära att man skulle använda intäkterna på\r\nbästa sätt.</pre><pre>Ingen central insamling och fördelning av pengarna\r\nblir mer effektiv än en sådan försäljning av\r\nfiskekort. I stället för att införa denna skatt skall\r\nman alltså låta fiskevattenägarna ta mer betalt för\r\nfiskekorten. Det skulle förbättra sportfisket, och vi\r\nskulle slippa bygga upp en ny administration.\r\nPengarna skulle utan omvägar gå till\r\nfiskevårdsområdets kassa, och vi skulle kunna\r\nanvända pengarna till en praktisk fiskevård.</pre><pre>Anf. 153  KAJ LARSSON (s) replik:</pre><pre>Herr talman! Jag har också tidigare hört ordet\r\nmetskatt användas, och jag vill bestämt protestera\r\nmot det. Det är inte fråga om en skatt utan om en\r\navgift för att finansiera en bra fiskevård i landet.</pre><pre>Carl G Nilsson målar i svart upp en hel del problem\r\noch pekar på att det kommer att bli svårigheter. Vi\r\nkan se hur det är i våra grannländer, där det är klart\r\nbevisat att administrationskostnaderna inte slukar\r\nhela avgiften utan uppgår till ungefär 5 % av denna.\r\nPer Wramner har i sin utredning skisserat att man\r\nskulle kunna få in 50 miljoner kronor till\r\nfiskevården genom dessa avgifter. Av dessa skulle\r\ncirka 2--3 miljoner gå till administration.</pre><pre>Det är vidare i varje fall min tanke att det inte skall\r\nvara politiker som skall dela ut dessa pengar. Som\r\njag sade i mitt inledningsanförande skall det ske\r\ngenom Fiskeriverket, och den kommitté som skall\r\ndela ut de här pengarna skall bestå av sportfiskare,\r\nyrkesfiskare och vattenägare. Pengarna skall gå in\r\ntill Fiskeriverket och fördelas till fiskevården.</pre><pre>Det säger sig självt att administrationen av detta inte\r\nkan kosta så våldsamt mycket. Jag tror att man gör\r\ndetta onödigt besvärligt. Jag är, Carl G Nilsson,\r\növertygad om att det så småningom kommer att\r\ninföras en fiskevårdsavgift. Jag tycker att det är\r\nbekymmersamt att det i dag är ett motstånd mot\r\ndetta.</pre><pre>I remissvaren som redovisas i propositionen skriver\r\nLänsstyrelsen i Västerbottens län bl.a.: ''Sedan\r\nstatsbidraget i praktiken upphörde 1990 har de\r\nallmänna fiskevårdsinsatserna minskat i länet.''\r\nDen allmänna uppfattningen är att när vi håller igen\r\neller rättare sagt stryper bidragen av budgetmedel\r\ntill fiskevården kommer det inte att bedrivas någon\r\nfiskevård i landet.</pre><pre>Vad gäller resonemanget att de avgifter som tas in\r\nskall finansiera fiskevården vill jag peka på att vi\r\nhar en lång kuststräcka där man fiskar med\r\nhandredskap. Dessa handredskapsfiskare kommer\r\natt åka snålskjuts i ett sådant system. Insatserna\r\nkommer att göras i åar och älvar som rinner ut i\r\nhavet. Varför skall dessa fiskare inte vara med om\r\natt betala landets fiskevård? En allmän\r\nfiskevårdsavgift borde därför vara en bra metod.\r\nDet utesluter inte att man också kan sälja fiskekort.</pre><pre>Anf. 154  CARL G NILSSON (m) replik:</pre><pre>Herr talman! I de tusentals fiskevårdsområdena i\r\nvåra insjöar och vattendrag säljs det enligt Per\r\nWramners utredning, vars förslag vi i dag fattar\r\nbeslut om, fiskekort för ungefär 250 miljoner\r\nkronor per år. Jag påstår att mer än hälften eller\r\ntroligtvis största delen av dessa pengar används till\r\njust fiskevård. De flesta fiskevårdsföreningar i vårt\r\nland har nämligen som policy att låta huvuddelen av\r\nsina inkomster gå tillbaka till åtgärder i de egna\r\nvattnen. Det är en effektiv form av fiskevård och\r\nfinansiering av fiskevård.</pre><pre>Det är riktigt, som Kaj Larsson säger, att det finns\r\nkuststräckor där detta inte fungerar. Och vad är\r\nanledningen till det? Jo, Kaj Larssons partis\r\nregering konfiskerade 1984 rätten för\r\nfiskevattenägarna att sälja fiskekort. Då slutade den\r\nverksamheten att fungera.</pre><pre>I Stockholms län sålde man t.ex. fiskekort för ca 1\r\nmiljon kronor om året, och jag vill påstå att dessa\r\npengar i sin helhet gick direkt tillbaka till\r\nfiskevattnen. Naturligtvis ligger lösningen i att vi\r\nskall återinföra möjligheterna för dessa människor\r\natt sälja fiskekort. De har i de flesta fall utan\r\nersättning blivit fråntagna sin rätt att göra det.</pre><pre></pre><pre>Då säger troligen Kaj Larsson att vi har andra\r\nkuststräckor som är inlösta av staten;\r\nNorrlandskusten, Västkusten, osv. Jag motsätter\r\nmig naturligtvis inte principen att pengarna skall gå\r\nden rakaste vägen mellan konsument och\r\nproducent och att staten som ägare säljer fiskekort\r\nför sina egna vatten. Detta går att lösa så att vi får\r\nbehålla den effektivitet som vi nu har när det gäller\r\nde svenska insjöarna.</pre><pre>Anf. 155  KAJ LARSSON (s) replik:</pre><pre>Herr talman! Carl G Nilsson nämnde summan 250\r\nmiljoner kronor. Jag har fått den summan från\r\nVattenägarnas tidning. Jag har inte kunnat få denna\r\nsumma bekräftad. Men oavsett storleken på\r\nsumman kan man konstatera att det i dag finns\r\nbrister i fiskevården.</pre><pre>Det finns mycket att göra för att få en bra fiskevård.\r\nProblemet är att de statsmedel som har gått till\r\nfiskevården via budgetmedel inte finns mer, och\r\nsom jag bedömer det kommer de inte att finnas\r\nframöver. Fiskevårdsavgiften skall ersätta dessa\r\nmedel.</pre><pre>Sportfiskarnas förbund som vill ha denna avgift\r\nnedvärderar alla de 1,2 miljoner människor som är\r\naktiva sportfiskare. Deras egen tidning skriver\r\nt.o.m.: Vakna Karl Erik Olsson! Jag tycker att det\r\när underligt att de som skall betala nu ber att få göra\r\ndet därför att de inser att fiskevården blir sämre.\r\nDet blir den, trots att Carl G Nilsson säger att en\r\nmassa pengar har kommit in. De ser faran för att\r\nderas aktiviteter kommer att minska och bli sämre\r\nframöver om vi inte får en bra fiskevård.</pre><pre>Anf. 156  CARL G NILSSON (m) replik:</pre><pre>Herr talman! Jag kan erkänna för Kaj Larsson att\r\njag själv blev imponerad över siffran 250 miljoner.\r\nJag tror att Per Wramner talar om 250--280\r\nmiljoner i fiskekortsintäkter för hela Sverige. Jag\r\ntrodde själv inte att siffran var så hög förrän jag fick\r\nläsa den. Men jag är medveten om att\r\nfiskevattensägarna runt om i Sverige verkligen har\r\nlärt sig att nyttiggöra sina fiskevatten på ett bra sätt.</pre><pre>Jag tycker att den siffran bevisar att det är den rätta\r\nvägen att gå. Tänk vilken potential vi har om vi\r\nutnyttjar Sveriges samtliga vatten på det sättet. De\r\nfuttiga miljoner som vi har fått i statsbidrag till\r\nfiskevården är en droppe i havet jämfört med de\r\ninkomster som kommer den rätta vägen.</pre><pre>Att Sveriges sportfiskeförbund, som består av ca\r\n100 000 medlemmar och alltså representerar\r\nknappt 10 % av Sveriges sportfiskare, vill ha den\r\nhär avgiften kan man möjligen förstå av olika skäl.\r\nMen jag tycker inte att det är tillräckligt för att vi\r\nskall belasta alla dessa miljoner människor med en\r\nextra avgift eller skatt utöver den som de betalar\r\nnär de köper sitt fiskekort.</pre><pre>Anf. 157  CLAUS ZAAR (nyd):</pre><pre>Herr talman! Ärade publik! Jag blev nästan\r\nförvånad över att se så många på läktaren denna\r\nsena kväll. Jag tänkte starta med att först yrka bifall\r\ntill reservationerna 2, 5 och 9 i betänkandet.</pre><pre>Sedan vill jag gå in på den situation som framför allt\r\nyrkesfiskarna har. Jag vill uppmärksamma\r\nfiskestoppen som jag tar upp i motionen.</pre><pre>Svenskt fiske har genom flera fiskestopp utsatts för\r\nextra ekonomiska påfrestningar. Svenska\r\nyrkesfiskare har under långa perioder på det viset\r\nsaknat sina inkomstmöjligheter. Samtidigt har de\r\nfått se utländska fiskare kunna fortsätta leverera\r\nfisk till den svenska beredningsindustrin.</pre><pre>När man ser detta blir man givetvis upprörd och\r\nundrar hur de politiker som fattar beslut om fisket\r\ntänker. Man undrar vilka regler de går efter och hur\r\nFiskeriverket tolkar dessa regler.</pre><pre>Stora fartyg tar ju under en väldigt kort period upp\r\nsin bestämda kvot -- skövlar. Det är trålfiskare med\r\nen enorm kapacitet som tar upp sin kvot väldigt\r\nsnabbt. Fångsten blir stor. Dessutom uppstår\r\nprispress, eftersom det just då finns för gott om fisk\r\ntill beredningsindustrin. Man jobbar alltså i\r\nobalans. När det är begränsad tillgång till en viss\r\nprodukt gäller det att man utnyttjar tillgången\r\nmaximalt. Då måste man titta närmare på en\r\nbegränsning av fiskeansträngningen med\r\nindividuella kvoter. I alla fall borde man börja\r\npröva detta för ett begränsat område. Vi i Ny\r\ndemokrati anser att 90 dagars fiskekvoter kanske\r\nkan utgöra en grund för fångstbegränsning, som\r\nkan ge en kontinuerlig tillförsel av färsk fisk.</pre><pre>Ett villkor är dock att en sådan begränsning\r\nomfattar alla nationer inom det berörda\r\nfiskeområdet. Det är mycket irriterande med en\r\nensidig tillämpning; med en ensidig tillämpning kan\r\nvi inte lyckas, utan vi måste ha en\r\növerenskommelse med de berörda nationerna.</pre><pre>Den svenska fiskeflottan är i dag för stor i\r\nförhållande till den fångst den producerar. Denna\r\növerkapacitet innebär en konkurrens om de\r\nfiskevatten och de fiskemöjligheter som finns. Med\r\nen individuell fiskekvot skulle man kunna få en\r\njämnare fördelning mellan de yrkesfiskare som\r\nfinns och den kapacitet som fartygen har. På det\r\nviset utnyttjar man havets resurser på ett bättre\r\nsätt.</pre><pre>Dessutom får man beläggning i\r\nberedningsindustrin. Jag har ett meddelande från\r\nföretaget Fiskexporten i Skillinge AB, vilket jag för\r\nett tag sedan hälsade på. I det företaget har man fått\r\ninskränka driften på grund av bl.a. råvarubrist. Det\r\nfiskas nämligen under en så begränsad period att\r\nman inte får någon ekonomi i beredningsindustrin.\r\nAv den anledningen måste 35 anställda stämpla,\r\nsom är direkt berörda. Därutöver finns det\r\npersonal på åkerier och fryserier som också berörs.\r\nDet är alltså inte bara fiskebefolkningen som berörs\r\nav problemen med fisket.</pre><pre>Sedan vill jag säga något om den frihet som beskärs\r\nför skärgårdsbefolkning och yrkesfiskare.\r\nKonsekvenserna i skärgårdsområdena har inte\r\nbelysts tillräckligt. Konsekvenserna för säkerheten\r\nför detta land har inte nämnts ett dugg.</pre><pre>När man sätter sig tillsammans med yrkesfiskare\r\nmed en kopp kaffe, kan de berätta om saker som\r\nman inte tror existerar. Jag har talat med fiskare i\r\nen hamn på Öland. De har berättat att där\r\nförekommer människosmuggling. De anmäler inte\r\nens dessa fall, för polisen kommer ju dagen efter.\r\nSå det är ingen idé...</pre><pre>Anf. 158  TREDJE VICE TALMANNEN:</pre><pre>Taletiden är tyvärr till ända.</pre><pre>Anf. 159  SVEN-OLOF PETERSSON (c):</pre><pre>Herr talman! Jag tänkte närmast ge en kommentar\r\ntill vad Claus Zaar sade om bl.a. kvotering av\r\nfisket.</pre><pre>För att sprida torskfisket är den svenska kvoten i\r\nÖstersjön delad i två delar över året -- en kvot på\r\nvåren, och en kvot på hösten. Den kvot som är\r\navsedd för vårfisket är upptagen. Dock vill jag\r\nunderstryka att för att underlätta för de mindre\r\nyrkesfiskarna har de fått en extra tilldelning på ca\r\n600 ton som de har att tillgå tills dess kvoten är\r\nuppfiskad eller längst t.o.m. den 15 maj.</pre><pre>Jag tycker att detta är ett bra bevis för att de olika\r\nfiskeriföretagen stöds. Det sker genom att hitta\r\nolika lösningar för att dela på kvoterna.</pre><pre>Det har dessutom funnits en frivillig kvotdelning\r\ninom fiskerinäringen. Det har varit en uppdelning\r\nberoende på fiskefartygets storlek. Det har varit\r\nyrkesfiskarnas egen uppdelning. Måhända har den\r\ninte fungerat så väl, men det har i varje fall varit ett\r\nsteg i rätt riktning.</pre><pre>Vidare var det frågan om de individuella kvoterna.\r\nJag kan konstatera att de har införts i en del länder.\r\nDe länderna ångrar dessa kvoter djupt i dag.\r\nAntalet fiskeriföretag har minskat drastiskt.\r\nKvoterna har börjat köpas och säljas. Till slut har\r\nytterst få varit fiskekvotsägare. De flesta har blivit\r\nanställda i stora fiskeriföretag. En personlig kvot\r\nkan jämföras med att en bonde får tillstånd att sälja\r\nsi och så många slaktdjur eller en skogsägare får\r\nbara avverka si och så många träd per år. Det är\r\nfråga om någon form av yrkesförbud för en\r\nyrkesgrupp som mycket väl kan hantera dessa\r\nfrågor.</pre><pre>Anf. 160  CLAUS ZAAR (nyd):</pre><pre>Herr talman! Sven-Olof Petersson, den oro jag\r\nhyser för fisket gäller stordriften som förstör för de\r\nmindre företagen. Småföretagarna lever på en\r\nsommar- och turistförsäljning. De har nu fråntagits\r\nmöjligheten att fiska färsk torsk. Det fisket upphör\r\nden 15 maj. De får i stället åse en produktion av\r\ndjupfryst fisk som hindrar deras möjligheter till\r\nförsörjning.</pre><pre>Den stora försäljning de små fiskeföretagen kan\r\nägna sig åt, där de kan få upp priset på produkten,\r\nsker så nära konsumenten som möjligt och med så\r\nlångt möjligt färdigberedda produkter, t.ex. rökt\r\nfisk. Det är där de kan skapa en ekonomi.</pre><pre>Vidare var det fiskeriföretag som köps och säljs på\r\nIsland. Det är väl en milsvid skillnad mellan hur det\r\nser ut på Island och hur det ser ut i Sverige. Island\r\när en ö som ligger mitt i Atlanten. Det är väl\r\nsjälvklart att förhållandena där inte kan jämföras\r\nmed förhållandena för svenska yrkesfiskare som\r\nendast har tillgång till begränsade områden att fiska\r\ni och med de fiskarter som finns här. Det finns ingen\r\nflexibilitet. Man är helt enkelt inställd på alltför\r\nstela regler.</pre><pre>Man talar om si och så många. Vad är det fråga om\r\ninom jordbrukspolitiken? Jag fick en kommentar\r\nnär det gällde fiskeexporten, nämligen:\r\nJordbruksministern är hopplös och tänker bara på\r\nkor. Det kanske är så.</pre><pre>Anf. 161  SVEN-OLOF PETERSSON (c):</pre><pre>Herr talman! Det är inte bara kor det här handlar\r\nom. Jag hävdar med bestämdhet att det aldrig\r\nnågon gång tidigare har gjorts så mycket för det\r\nsvenska fisket från Jordbruksdepartementets sida\r\nsom i dag, med den jordbruksminister vi har och\r\nmed den politiska ledning vi har på departementet.</pre><pre>Låt mig konstatera att fiskelagen är till för att\r\nstärka yrkesfisket och möjligheterna för dem som\r\nfiskar på heltid eller har det som binäring att få sin\r\nutkomst av det och leva på det i framtiden.</pre><pre>När det gäller torskfisket måste vi komma ihåg att\r\nman inte skall fiska torsk på sommaren. Av fiskarna\r\ndär hemma har jag fått lära mig som tumregel att\r\nman inte skall fiska torsk i månader som saknar r i\r\nsitt namn. Man skall fiska torsk bara fram till slutet\r\nav april, och sedan skall man börja igen i\r\nseptember; då har man r:en med sig. Under\r\nsommarmånaderna är det sällan lyckat med\r\ntorskfiske -- dels är tillgången dålig, dels har man\r\ndå av tradition och av biologiska skäl mest ägnat sig\r\nåt sillfisket; det har varit det dominerande under\r\nden tiden av året.</pre><pre>När det gäller Island vill jag säga att man där har en\r\nstruktur på fisket som Sverige hade tidigare, innan\r\nvi började få den här handeln.</pre><pre>Låt mig också få kommentera det som sagts om\r\nskärgårdarna, herr talman! Vi har faktiskt en\r\nskärgårdsutredning som arbetar och som skall lägga\r\nfram ett förslag inom den närmaste tiden. Jag ser\r\nmed stort intresse fram mot det\r\nutredningsförslaget. Jag förutsätter att tidigare\r\nledamoten av denna kammare och landshövdingen\r\ni Kopparbergs län Gunnar Björk, som är utredare i\r\ndet här fallet, kommer med ett bra förslag som\r\nfrämjar näringarna i dessa glesbygder, de\r\nmänniskor som bor där och deras möjligheter till\r\nutkomst och överlevnad.</pre><pre>Anf. 162  CLAUS ZAAR (nyd):</pre><pre>Herr talman! Då får vi se fram mot resultatet av den\r\nskärgårdsutredningen. Jag får väl avsluta kvällens\r\ndebatt med att säga att jag hoppas att denna\r\nutredning kan se till att vi får en levande skärgård.\r\nJag hoppas att utredningen också tar hänsyn till det\r\njag sade, nämligen att människorna där måste ha en\r\nutkomst året runt.</pre><pre>Jag har också undersökt fiske och fiskeprodukter.\r\nJag håller med om att torsken inte är absolut\r\ntipptopp under sommarperioden, men vad har man\r\natt sälja nu? Man får antagligen inte sälja lax, men\r\ndet är ju det man brukar fiska den här tiden. Nu har\r\nman i stort sett ingenting att sälja annat än flundra\r\nvid exempelvis Ölandskusten. Det är den produkt\r\nman har. Dessutom har man en massa sill, men den\r\när inte så lätt att bli av med enligt de flesta\r\nbedömare.</pre><pre>Anf. 163  SVEN-OLOF PETERSSON (c):</pre><pre>Herr talman! När det gäller sillfisket kan man bara\r\nkonstatera att det i dag brottas med betydande\r\nekonomiska problem. Priset är tyvärr så lågt att det\r\när föga eller rent av ingen lönsamhet i detta fiske.\r\nVi skall försöka göra allt vad som står i vår makt\r\nför att hjälpa upp det priset. Vi försöker nu faktiskt\r\navsätta en del av sillen till mjöl. Även om vi kan\r\nhysa betänkligheter mot detta är det ändå ett sätt\r\natt minska utbudet på konsumtionssillsmarknaden.</pre><pre>Vi har ju tidigare haft ett pristillägg till sillfisket\r\nsom vi nu inte kan betala ut. Det betalades tidigare\r\nut via postanvisningar till de företag som fiskade\r\nsill, vilket verifierades här i kammaren tidigare\r\ndenna afton. Det var ett sätt att hjälpa dem i denna\r\nsvåra situation.</pre><pre>Låt mig också än en gång understryka att jag med\r\nstort intresse ser fram emot Utredningen om\r\nförutsättningarna för en levande skärgård. Jag\r\nförutsätter att Gunnar Björk kommer med bra\r\nförslag som är till nytta för skärgården och som\r\nockså gör att vi kan följa den linje som jag anser att\r\nregeringen har slagit in på när det gäller att främja\r\nföretagsamhet, och olika kombinationsmöjligheter,\r\ninte minst i glesbygds- och skärgårdsområdena,\r\nsamt att få till stånd en levande landsbygd. Det\r\nhandlar onekligen om det.</pre><pre>Jag kan bara konstatera att arbetslösheten är och\r\nförblir ett gissel. Den är dyr och föga produktiv.\r\nDäremot har det visat sig att en mängd olika\r\nutvecklingsprojekt på landsbygden har skapat nya\r\nfasta arbeten till mycket låga kostnader. Varje\r\nprojekt kanske kostar 10 000--12 000 kr.</pre><pre>Jag förutsätter att Gunnar Björks utredning också\r\nligger i linje med detta och att det skall bli en viktig\r\ndel i Centerns och regeringens strävan att främja\r\nden svenska skärgården, de kombinerade företagen\r\noch mångsidigheten hos småföretagen.</pre><pre>Överläggningen var härmed avslutad.</pre><pre>(Beslut skulle fattas den 28 april.)</pre><pre>18 §  Bordläggning</pre><pre>Anmäldes och bordlades</pre><pre>Proposition</pre><pre>1993/94:216 Ombildning av Landshypotek</pre><pre>Motionerna</pre><pre>med anledning av prop. 1993/94:145 Legitimation\r\nför vissa naprapater och kiropraktorer m.m.</pre><pre>1993/94:So64 av Stig Bertilsson (m)</pre><pre>1993/94:So65 av Eva Zetterberg m.fl. (v)</pre><pre>1993/94:So66 av Bo Holmberg m.fl. (s)</pre><pre>med anledning av prop. 1993/94:182 Ny lotterilag</pre><pre>1993/94:Kr4 av Marianne Jönsson och Lennart\r\nBrunander (c)</pre><pre>1993/94:Kr5 av Kent Olsson och Jan Backman (m)</pre><pre>1993/94:Kr6 av Jan Backman och Kent Olsson (m)</pre><pre>1993/94:Kr7 av Kjell-Arne Welin (fp)</pre><pre>1993/94:Kr8 av Elisabeth Persson (v)</pre><pre>1993/94:Kr9 av Elisabeth Persson (v)</pre><pre>1993/94:Kr10 av Harry Staaf (kds)</pre><pre>1993/94:Kr11 av Åke Gustavsson m.fl. (s)</pre><pre>1993/94:Kr12 av Elver Jonsson och Anders Svärd\r\n(fp,c)</pre><pre>1993/94:Kr13 av Göthe Knutson (m)</pre><pre>med anledning av prop. 1993/94:218 Psykiskt\r\nstördas villkor</pre><pre>1993/94:So60 av Birgit Henriksson och Maud\r\nEkendahl (m)</pre><pre>1993/94:So61 av Gudrun Schyman m.fl. (v)</pre><pre>1993/94:So62 av Bo Holmberg m.fl. (s)</pre><pre>1993/94:So63 av Margitta Edgren (fp)</pre><pre>med anledning av prop. 1993/94:221\r\nErsättningssystemet för vuxentandvård</pre><pre>1993/94:Sf45 av Birgitta Dahl m.fl. (s)</pre><pre>1993/94:Sf46 av Arne Jansson (nyd)</pre><pre>med anledning av prop. 1993/94:242 Vissa\r\nändringar i skollagen</pre><pre>1993/94:Ub88 av Stina Gustavsson och Christina\r\nLinderholm (c)</pre><pre>1993/94:Ub89 av Lena Hjelm-Wallén m.fl. (s)</pre><pre>19 §  Anmälan om interpellation</pre><pre>Anmäldes att följande interpellation framställts</pre><pre>den 26 april</pre><pre>1993/94:141 av Hans Göran Franck (s) till\r\nsocialministern om vräkningar m.m:</pre><pre>De kärva ekonomiska tiderna fortsätter att slå hårt\r\nmot hushållen. Under årets tre första månader\r\nregistrerades över 5 000 ansökningar om\r\nvräkningar hos landets kronofogdar.</pre><pre>Färska siffror från Riksskatteverket visar att en av\r\neffekterna av den höga arbetslösheten består.\r\nAntalet ansökningar om vräkning av hushåll är\r\nfortfarande mycket stort, även om en viss mindre\r\nminskning kan konstateras. Anmälningarna gäller i\r\nhuvudsak hyresgäster, men också\r\nbostadsrättsinnehavare som inte betalat avgifterna\r\ntill föreningen samt villaägare.</pre><pre>Under årets första kvartal anmäldes 5 123 fall till\r\nlandets kronofogdemyndigheter. Det är en\r\nminskning från 5 432 eller med 5,7 % jämfört med\r\nsamma period i fjol. Minskningen kan bero på att\r\nfler flyttar innan fastighetsägaren gör ansökan om\r\nvräkning. Däremot ökade andelen anmälningar\r\nsom verkligen går vidare till vräkningar under årets\r\ntre första månader då 1 938 hushåll avhystes\r\njämfört med 1 836 första kvartalet 1993. Det kan\r\nbetyda att allt fler inte kan finna någon bostad på\r\negen hand.</pre><pre>Mot denna bakgrund kan konstateras att\r\nbostadssituationen är ytterst allvarlig för ett stort\r\nantal människor. Till detta kommer att det finns\r\nmånga uteliggare, särskilt i storstäderna. De\r\nåtgärder som hitintills vidtagits ekonomiskt, socialt\r\noch rättsligt har visat sig vara otillräckliga.</pre><pre>I anledning av det anförda får jag fråga\r\nsocialminister Bengt Westerberg:</pre><pre>1. Vilka åtgärder avser regeringen att vidta\r\nekonomiskt, socialt och rättsligt för att minska\r\nantalet verkställda vräkningar?</pre><pre>2. Vilka åtgärder har regeringen vidtagit för att\r\nefterforska och följa upp de vräktas situation?</pre><pre>3. Vad gör regeringen för att hjälpa uteliggarna?</pre><pre>20 §  Anmälan om frågor</pre><pre>Anmäldes att följande frågor framställts</pre><pre>den 26 april</pre><pre>1993/94:478 av Margareta Israelsson (s) till\r\nstatsrådet Ulf Dinkelspiel om Europaparlamentets\r\nåtgärder mot barnpornografi:</pre><pre>Europaparlamentet beslutade den 17 december\r\n1993 om en omfattande rekommendation till\r\nmedlemsländerna rörande pornografi och\r\nbarnsexhandel. Parlamentet underströk behovet av\r\ninternationellt samarbete för att stoppa handeln\r\nmed barnpornografi. En bärande del för denna\r\nsamverkan är nationell lagstiftning mot innehav av\r\nbarnpornografi.</pre><pre>I samband med ett seminarium på Rädda barnen\r\nom ''EU och barnen'' måndagen den 25 april i år\r\nunderströk även utrikeshandelsministern behovet\r\nav samarbete över gränserna för att komma till\r\nrätta med barnpornografin.</pre><pre>Mot denna bakgrund och inför ett eventuellt\r\nsvenskt medlemskap i EU vill jag fråga Ulf\r\nDinkelspiel:</pre><pre>Vilka åtgärder ämnar Europaministern vidta för att\r\nSverige som en eventuell EU-medlem inte blir ett\r\nhinder i arbetet mot barnpornografi i Europa?</pre><pre>1993/94:479 av Ingrid Hemmingsson (m) till\r\narbetsmarknadsministern om Samhall AB:</pre><pre>Samhall AB har på senare år etablerat sig inom\r\nservice och tjänster. Detta har skett över hela\r\nlandet. Inom livsmedel, hotell och restaurang är\r\nrisken påtaglig att det leder till en snedvriden\r\nkonkurrens med andra i branschen.\r\nKundunderlaget är ofta begränsat och Samhall får\r\ndrygt 100 % av lönekostnaderna av staten till stöd\r\nför de arbetshandikappade.</pre><pre>I Jämtlands län är Samhall en stor arbetsgivare. På\r\nsenare tid har Samhall JHP AB övertagit\r\nlivsmedelsaffärer i glesbygden där kundunderlaget\r\när begränsat. Som exempel kan nämnas Sörbygden\r\ndär Samhall konkurrerar med en privat affär 1 mil\r\ndärifrån. Nu planerar Samhall att överta hotell- och\r\nrestaurangverksamheten i konkursdrabbade\r\nFolkets Hus i Strömsund, vilket kommer att drabba\r\nnäringsidkare i samma bransch på orten.</pre><pre>Vilka åtgärder är arbetsmarknadsministern beredd\r\natt vidta så att Samhalls verksamhet inte otillbörligt\r\nkonkurrerar ut enskilda näringsidkare?</pre><pre>den 27 april</pre><pre>1993/94:480 av Stina Eliasson (c) till statsrådet Alf\r\nSvensson om Svenska Unicefkommittén:</pre><pre>I en nyligen avlämnad rapport -- ''Svensk\r\nnationalkommitté för UNICEF'' -- föreslås att den i\r\ndag statliga stiftelsen skall ombildas till en\r\nprivaträttslig stiftelse.</pre><pre>Rapporten innehåller förslag på vissa ganska\r\nlångtgående förändringar: stadgeändringar,\r\nekonomi, budgetarbete, kriterier för\r\nstyrelseledamöter m.m.</pre><pre>Då tidpunkten för förändringen föreslås till\r\nmånadsskiftet juni/juli 1994 förefaller det omöjligt\r\natt tidsmässigt hinna med en ordnad\r\nomorganisation. Det är stor risk för att själva\r\nverksamheten blir lidande under den tidspress som\r\növergången till en ny ordning innebär om\r\ntidpunkten enligt förslaget i rapporten skall hållas.</pre><pre>Ett så genomgripande förändringsförslag bör enligt\r\nmin mening också föregås av ett remissförfarande.</pre><pre>Mot bakgrund av vad jag anfört vill jag fråga\r\nstatsrådet:</pre><pre>Är statsrådet Alf Svensson beredd att ta initiativ till\r\nsådana åtgärder att den verksamhet som Svenska\r\nUnicefkommittén utför inte blir lidande på grund av\r\nden korta tid som står till förfogande fram till dess\r\nen eventuell omorganisation blir verklighet?</pre><pre>1993/94:481 av Stina Eliasson (c) till\r\narbetsmarknadsministern om lanthandeln och\r\narbetsgivaravgifterna:</pre><pre>I propositionen Bygder och regioner i utveckling\r\nfinns många positiva förslag som kommer att stärka\r\nförutsättningarna för lanthandeln.</pre><pre>Det är viktigt att dessa små och viktiga\r\nlandsbygdsföretag ges möjlighet att konkurrera på\r\nlika villkor som likvärdiga företag. Inom\r\nstödområde 1 har bl.a. hotell, pensionat och\r\ncampingverksamhet arbetsgivaravgiften nedsatt\r\nmed 10 %. Dessa verksamheter har en betydande\r\nförsäljning av livsmedel och konkurrerar starkt\r\nmed lanthandeln inom stödområde 1. Lanthandeln\r\nkonkurrerar således inte på lika villkor som de\r\nnämnda verksamheterna.</pre><pre>Mot bakgrund av de exempel jag angivit vill jag\r\nfråga arbetsmarknadsministern:</pre><pre>Är arbetsmarknadsministern beredd att ta initiativ\r\ntill att den sänkta arbetsgivaravgiften i stödområde\r\n1 också skall omfatta lanthandelsföretag?</pre><pre>21 §  Kammaren åtskildes kl. 20.21.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 24 (delvis),</pre><pre>av tredje vice talmannen därefter t.o.m. 6 § anf. 54\r\n(delvis),</pre><pre>av andre vice talmannen därefter t.o.m. 14 § anf. 96\r\n(delvis),</pre><pre>av tredje vice talmannen därefter t.o.m. 16 § anf.\r\n123 (delvis),</pre><pre>av talmannen därefter till ajourneringen kl. 17.59\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}