{"dokumentstatus":{"dokument":{"hangar_id":"2387809","dok_id":"GF09111","rm":"1991/92","beteckning":"111","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"111","slutnummer":"0","datum":"1992-05-13 00:00:00","systemdatum":"2005-10-27 14:01:27","publicerad":"1992-05-13 00:00:00","titel":"Riksdagens snabbprotokoll 1991/92:111 Onsdagen den 13 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{3CD22F70-280E-41A8-8BE0-3793A5F4FC28}","dokument_url_text":"http://data.riksdagen.se/dokument/GF09111/text","dokument_url_html":"http://data.riksdagen.se/dokument/GF09111","dokumentstatus_url_xml":"http://data.riksdagen.se/dokumentstatus/GF09111","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:111</div>\r\n<div class=\"sidhuvud_datum\">Onsdagen den 13 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 7 maj.</pre><pre>2 §  Hänvisning av ärende till utskott</pre><pre>Föredrogs och hänvisades</pre><pre>Förslag</pre><pre>1991/92:19 till konstitutionsutskottet</pre><pre>3 §  Förnyad bordläggning</pre><pre>Föredrogs men bordlades åter</pre><pre>Skatteutskottets betänkande 1991/92:SkU19</pre><pre>Lagutskottets betänkande 1991/92:LU35</pre><pre>Socialförsäkringsutskottets betänkanden\r\n1991/92:SfU10--SfU12 och SfU15</pre><pre>Näringsutskottets betänkanden 1991/92:NU25 och\r\nNU28</pre><pre>4 §  Arbetsmarknadspolitiken, m.m.</pre><pre>Föredrogs</pre><pre>arbetsmarknadsutskottets betänkande</pre><pre>1991/92:AU11 Arbetsmarknadspolitiken, m.m.\r\n(prop. 1991/92:100 och 1991/92:124)</pre><pre>Anf. 1  INGELA THALÉN (s):</pre><pre>Fru talman! Riksdagens beslut att behålla\r\ndelpensionen är inte bara ett glatt besked till alla de\r\näldre som vill trappa ned sin arbetsinsats. Det är\r\nockså en påminnelse om att regeringen är en\r\nminoritetsregering. För att regeringen skall få\r\nigenom sina förslag måste en majoritet av\r\nriksdagsledamöterna ställa sig bakom besluten.</pre><pre>En viktig utgångspunkt för debatten här i dag blir\r\ndå: Hur tänker regeringen skapa politisk majoritet\r\nför den viktigaste politiska frågan nu, nämligen att\r\nbekämpa den ökande arbetslösheten? För det är väl\r\ndet ni vill?</pre><pre>Av utskottsmajoritetens skrivning framgår att ni ''i\r\nlikhet med tidigare år bestämt avvisar arbetslöshet\r\nsom medel i den ekonomiska politiken.''</pre><pre>''Arbetslinjen skall hävdas och aktiva åtgärder\r\nprioriteras i arbetsmarknadspolitiken. Utsatta\r\ngrupper skall stödjas särskilt.\r\nUngdomsarbetslösheten skall pressas tillbaka.''</pre><pre>Men detta leder bara till att utskottsmajoriteten vill\r\nfölja utvecklingen uppmärksamt. Alla vi andra kan\r\nredan nu se vad som händer. Men majoriteten\r\nröstar -- efter sitt konstaterande att den inte kan\r\nacceptera arbetslöshet -- ned alla de förslag från oss\r\nsom skulle komma att stärka den aktiva\r\narbetsmarknadspolitiken.</pre><pre>Därmed har ni i utskottets majoritet på punkt efter\r\npunkt i sak visat att ni -- tvärtemot vad ni säger --\r\ntolererar en starkt stigande arbetslöshet. Det blir\r\nökad arbetslöshet som ett resultat av regeringens\r\npolitik.</pre><pre>Fru talman! Denna debatt skall handla om\r\narbetsmarknadspolitiken i budgetförslaget. Men\r\neftersom kompletteringspropositionen finns på\r\nriksdagens bord och det i utskottets betänkande på\r\nett flertal punkter hänvisas till förslag i\r\nkompletteringspropositionen, går det inte att\r\nundvika att dess prognoser och förslag påverkar\r\nockså denna debatt.</pre><pre>Fru talman! Det är en tragedi och ett\r\nsamhällsekonomiskt slöseri när allt fler människor\r\nställs utanför den ordinarie arbetsmarknaden. Det\r\när knäckande för den som drabbas, det tar bort\r\nframtidstron i samhället och det raserar\r\nsamhällsekonomin och välfärden.</pre><pre>Varje jobb vi kan skapa för en arbetslös är en\r\ndelseger. En vändning av kurvan för arbetslösheten\r\när en etappseger på väg mot målet: den fulla\r\nsysselsättningen.</pre><pre>Det är nu vi måste bryta utvecklingen. Och vi har\r\ngoda möjligheter att göra det -- om den politiska\r\nviljan finns. Regeringen har lagt fram sina förslag,\r\nvi har presenterat våra.</pre><pre>Vi socialdemokrater har i flera sammanhang\r\nframfört att vi har ett intresse av att få en samling\r\nomkring kampen mot arbetslösheten: att vi talar\r\nmed varandra, diskuterar de olika idéerna och\r\nförslagen och försöker ena oss om vad som kan\r\ngöras.</pre><pre>Tyvärr tvingas vi konstatera att regeringspartierna i\r\nriksdagen inte bryr sig om att Socialdemokraterna\r\nhar 40 % av väljarkåren bakom sig och att den\r\nerfarenhet detta representerar inte på något\r\navgörande sätt påverkat de majoritetsförslag som\r\nnu behandlas här.</pre><pre>Regeringen vill inte diskutera med\r\nSocialdemokraterna utan slår hellre ihop sina påsar\r\nmed Ny demokrati för att få den nödvändiga\r\nmajoriteten för den enda vägens misslyckade\r\npolitik.</pre><pre>Av riksdagsarbetet efter regeringsskiftet i höstas\r\nhar vi hittills fått två erfarenheter.</pre><pre>Den ena är att regeringen uppenbarligen ändå\r\ntycker att några av våra förslag är bra men att\r\nregeringspartierna på grund av politisk prestige\r\nsäger nej till förslagen. Därefter lägger regeringen\r\nfram samma förslag -- som sina egna.</pre><pre>Förlorarna är de arbetslösa, som får se insatserna\r\nsenareläggas, och den politiska demokratin. Det\r\nblir fullständigt obegripligt för folk när de får se hur\r\nmajoriteten handskas med riksdagsarbetet. Och\r\ndet drabbar alla politiker.</pre><pre>Låt mig ta några exempel.</pre><pre>I december förra året röstade riksdagen ned vårt\r\nförslag om mer pengar till AMS. Två dagar senare\r\nsade regeringen ja -- med finansfullmakten som\r\ngrund.</pre><pre>Riksdagen sade nej till våra förslag om att ta in\r\nungdomar på ett tredje gymnasieår och ta in fler vid\r\nhögskolan. Några veckor senare lade regeringen\r\nfram egna sådana förslag.</pre><pre>Riksdagen förutsätts i dag rösta nej till vårt förslag\r\nom stöd vid utbildning i industriföretag, samtidigt\r\nsom detta förslag har lagts fram i\r\nkompletteringspropositionen.</pre><pre>Kammaren röstar nej till ett utökat anslag för\r\nvägunderhåll och får strax därefter ett sådant\r\nförslag från regeringen.</pre><pre>I alla dessa fall ställer Ny demokrati upp på detta\r\ngenom sitt passiva bistånd.</pre><pre>Den andra erfarenheten är att regeringspartierna\r\ngärna aktivt förhandlar med Ny demokrati.</pre><pre>Tvångslagen mot ungdomarna är det hittills\r\ntydligaste exemplet på detta:</pre><pre>Regeringen lägger fram ett förslag om s.k.\r\nungdomspraktik; Johnny Ahlqvist från\r\nSocialdemokraterna kommer alldeles strax att\r\nnärmare kommentera den delen av betänkandet.</pre><pre>Vi har konstaterat att förslaget inte fungerar av en\r\nrad olika skäl. Regeringen framhärdar. Sedan visar\r\ndet sig att vi har rätt. Då stiftar regeringspartierna\r\ntillsammans med Ny demokrati en tvångslag som\r\nskall förhindra att vissa ungdomar får tillgång till\r\nsamma rättigheter som alla andra löntagare på\r\narbetsmarknaden. Lagen drivs igenom i utskottet\r\nutan att vi socialdemokrater ens fått se den och\r\nföljaktligen utan diskussion.</pre><pre>Det finns skäl att ställa frågan både till företrädarna\r\ni riksdagens borgerliga partier och till Börje\r\nHörnlund: Var finns omtanken om de unga?</pre><pre>Fru talman! Trots de här dystra erfarenheterna gör\r\nvi nu ett nytt försök. Vi vädjar än en gång till\r\nregeringen att engagera sig i kampen mot\r\narbetslösheten.</pre><pre>Tusentals människor ute i landet har redan deltagit\r\ni en riksomfattande dammsugningskampanj för att\r\nfå fram jobb och skickat in resultaten av sina\r\nansträngningar till oss. Vi har fått in mer än 3 500\r\nprojekt.</pre><pre>Alla dessa människors förslag är en uppmaning till\r\nriksdagen: Ta vara på möjligheterna att ordna jobb!\r\nJobben finns där om man vill.</pre><pre>Finns det några förutsättningar för att våra försök\r\ntill samverkan skall ge resultat? Dessvärre måste\r\njag tillstå att jag är pessimist -- numera, skall jag\r\nkanske tillägga.</pre><pre>Det finns en mycket oroande anledning till min\r\nreaktion. Regeringen talar inte ens längre om den\r\nfulla sysselsättningen. Nu strävar man på sin höjd\r\nefter att få en arbetslöshet som är lägre än\r\nomvärldens. Är det Finlands 13 % eller Danmarks\r\n10 % som är ribban? Detta måste regeringen ge\r\nbesked om, Börje Hörnlund!</pre><pre>500 000 svenskar riskerar att ställas utanför den\r\nordinarie arbetsmarknaden. Efter bara ett halvt år\r\ntvingas regeringen konstatera att den egna\r\npolitiken ökar arbetslösheten nästa år med över\r\n50 000 människor. Därmed kommer arbetslösheten\r\natt bli nästan dubbelt så hög 1993 som\r\nlågkonjunkturåret 1991.</pre><pre>Detta borde ha föranlett krafttag från regeringens\r\nsida. Men det som händer är att kontantstödet i\r\nstället ökar dramatiskt. Nästa år kommer över 30\r\nmiljarder kronor att betalas ut. Det är en ökning\r\nmed minst 16 miljarder kronor jämfört med förra\r\nåret. Det innebär att ett överskott i\r\narbetsmarknadsfonden på 6 miljarder kronor på ett\r\når blir ett underskott på 10 miljarder kronor, året\r\ndärpå 25 miljarder kronor.</pre><pre>Och vad värre är -- utvecklingen fortsätter. Enligt\r\nregeringens egna beräkningar kommer\r\nunderskottet om tre år att vara över 40 miljarder\r\nkronor.</pre><pre>Regeringen kastar alltså ner miljarder i ett stort\r\nsvart hål, hellre än att se till att kostnaderna ryms i\r\nen liten grop. Ni skall nu ut på marknaden och låna\r\nupp miljard efter miljard för att de arbetslösa inte\r\nskall ställas på bar backe -- i stället för att satsa ett\r\nmindre antal miljarder på att tidigarelägga viktiga\r\ninvesteringar, investeringar som ändå skall göras\r\noch som efterlämnar något bestående, som främjar\r\ntillväxten och sätter människor i arbete.</pre><pre>I Västerbotten går drygt 6 700 människor\r\narbetslösa. Arbetslösheten är över 5 % i nio av\r\nlänets kommuner. Bakom dessa siffror döljer sig\r\nmånga enskilda människoöden. Tragedier utspelas\r\nvarje gång en människa blir utan arbete.\r\nMöjligheterna till försörjning och självständighet\r\nminskar. Den arbetslöse ställs utanför\r\ngemenskapen på en arbetsplats.</pre><pre>I den dammsugning på jobb som vi\r\nsocialdemokrater har genomfört har vi i\r\nVästerbotten hittat hundratals jobb. Vi är beredda\r\natt se till att det kommer fram stora investeringar.\r\nDet skulle innebära en minskad arbetslöshet i ert\r\nhemlän, Börje Hörnlund. Det är era grannar, det är\r\nmänniskor från den valkrets som ni representerar,\r\nsom nu går arbetslösa.</pre><pre>Är inte Västerbottens arbetslösa värda att vi\r\ngemensamt försöker minska arbetslösheten? Vi\r\nsocialdemokrater har gjort en stor del av det\r\nregeringen borde ha gjort -- vi har hittat jobben. Nu\r\nhar ni er chans att visa vad ni vill göra, Börje\r\nHörnlund -- i Västerbotten, i Mellansverige, i\r\nstorstadsområdena. Det gäller hela Sverige.</pre><pre>Är ni nu beredda att acceptera tidigareläggningar\r\nav viktiga investeringar, som ni ofta talar om, men\r\ninte gör? Det finns investeringar om 9 miljarder\r\ninom vägverket och banverket som kan\r\ntidigareläggas, 3 miljarder inom SJ och\r\nluftfartsverket, och 4 miljarder inom\r\nbyggnadsstyrelsen.</pre><pre>Om vi gör så, uppnår vi två saker. Vi får viktiga\r\ninvesteringar gjorda, och arbetslösa får jobb. Detta\r\nkan väl inte vara fel -- eller hur?</pre><pre>Vill ni nu satsa extra på jobben åt de arbetslösa\r\nungdomarna? Är ni beredd att göra någon som\r\nhelst extra insats för kvinnorna?</pre><pre>Är ni nu beredda att satsa mer på komvux,\r\nstudiestöd och andra insatser för att stärka\r\nkompetensen, nu när behovet av utbildning är som\r\nstörst? Blir det mera pengar till företagsförlagd\r\nutbildning? Och hur skall regeringen underlätta för\r\nkommunerna att möta den situation som uppstår i\r\nsommar, när tusentals unga inte får jobb och inte\r\nskall gå i skolan?</pre><pre>Nu vet både regeringen och Börje Hörnlund att det\r\nfinns ett genomtänkt och genomarbetat förslag till\r\nen ekonomisk politik, som inte leder in i den\r\nåtervändsgränd som regeringens ekonomiska\r\npolitik leder oss in i.</pre><pre>Vi överlämnade våra förslag i fredags, och det vore\r\ndärför trevligt att få besked i dag. Vi\r\nsocialdemokrater har visat att Sverige har råd att\r\narbeta.</pre><pre>Under decennier har vi här i Sverige byggt upp den\r\naktiva arbetsmarknadspolitiken. Fler och fler\r\nländer tar intryck av den, och en av de viktigaste\r\nfrågorna för oss socialdemokrater i\r\nEuropasamarbetet är att få så många länder som\r\nmöjligt att sätta kampen mot arbetslösheten\r\nfrämst.</pre><pre>Det känns därför extra bittert att Sverige nu ställer\r\nsig i raden av länder där arbetslösheten betraktas\r\nsom en fråga om hur man skall kunna utge\r\nersättning till de arbetslösa. För mig är det en gåta\r\natt Centerpartiet och Börje Hörnlund kan ställa\r\nupp på den politiken.</pre><pre>Jag kanske är för pessimistisk. Börje Hörnlund\r\nkanske lyssnar den här gången. Men det duger inte\r\natt vänta och se nu längre.</pre><pre>Fru talman! Serige behöver en nationell samling för\r\natt hejda arbetslösheten. Carl Bildt har sagt att det\r\nbara finns en väg för Sveriges ekonomiska politik.\r\nRegeringens egna prognoser visar på resultatet.\r\nDen enda vägen har visat sig inte hålla måttet. Det\r\när dags för Sverige att överge en sådan politik.</pre><pre>När regeringen börjar bekämpa arbetslösheten är\r\nvi socialdemokrater beredda till samarbete. Det är\r\nnu vi tillsammans måste satsa för att förhindra att\r\narbetslösheten stiger till nivåer som tidigare varit\r\nokända här i Sverige.</pre><pre>Den som tror att det sedan -- när konjunkturen blir\r\nbättre -- går att på ett enkelt sätt återgå till de gamla\r\ntiderna med full sysselsättning, rekommenderas att\r\nse sig om ute i Europa. Inget land har lyckats med\r\ndetta.</pre><pre>Det är därför som det är så viktigt att alla politiska\r\npartier betämmer sig för att vi inte skall bli ett\r\nsådant arbetslöshetens träskland. Vi\r\nsocialdemokrater har presenterat en politik som\r\ninnebär att vi kan bekämpa arbetslösheten -- nu!\r\nSverige har råd att arbeta -- men inte råd med\r\narbetslöshet.</pre><pre>Fru talman! Jag ber att få yrka bifall till det som\r\nSocialdemokraterna anfört i\r\narbetsmarknadsutskottets betänkande 11 och till de\r\nsocialdemokratiska reservationerna 1, 3, 5, 9, 11,\r\n15 och 23 -- och under förutsättning av bifall till\r\nreservation 15 också till reservation 16.</pre><pre>Anf. 2  ARNE JANSSON (nyd):</pre><pre>Fru talman! Länsarbetsnämnden har det\r\növergripande ansvaret för\r\narbetsmarknadspolitiken i varje län. I klartext\r\nbetyder det att härifrån fördelas pengar till de olika\r\nkontoren i länet med hänsyn tagen till de\r\nfördelningsprinciper som AMS stadfäst.</pre><pre>För att detta skall kunna göras måste bevakning ske\r\nav den lokala företagsamheten samt av\r\narbetslöshetsstatistiken. Andra faktorer som\r\npåverkar är lokal utbildningsnivå och\r\nförutsättningar för näringslivets utveckling.</pre><pre>Andra arbetsuppgifter för länsarbetsnämnderna är\r\natt aktivt stödja olika projekt för att öka livskraften\r\ni arbetslivet inom länets gränser. Vidare sköter\r\nlänsarbetsnämnderna personalutbildning och\r\nlöneutbetalningar.</pre><pre>Allt detta kräver, förutom tjänstemän med\r\nspecialfunktioner, en relativt sett stor administrativ\r\nresurs, och även lokaler. I dagens dataålder, och\r\nmed det stora centralt uppbyggda datanät som\r\narbetsförmedlingarna har, finns resurser att följa\r\nallt detta arbete centralt. Det kan knappast vara\r\nförsvarbart att bygga upp ytterligare en\r\nadministrativ resurs som mellanhand.</pre><pre>Ansvaret för länen kan ligga centralt. Den\r\nkommunikation med övriga länsfunktioner,\r\narbetsgivare, arbetsförmedlingar, skolor,\r\nfackförbund, arbetsgivarorganisationer m.m. som\r\nkan vara av värde, kan numera ske via interaktiv\r\nvideo. På så sätt spar man resekostnader, och man\r\nsliter inte heller så mycket på det mänskliga\r\nkapitalet.</pre><pre>Förhållandena kan variera från län till län. Många\r\nlänsarbetsnämnder har bantats avsevärt de senaste\r\nåren. I Gävleborgs län arbetar dock ca 50 personer\r\npå länsarbetsnämnden med en länsarbetsdirektör\r\nsom chef. Organisationen är på tok för stor.\r\nOerhörda pengar kan sparas in.</pre><pre>Från slutet av 70-talet har arbetsförmedlingarna\r\nutvecklats för att dels kunna ackvirera arbete åt\r\nenskilda människor, dels tillfredsställa\r\narbetsgivarnas krav. Man kan säga att\r\nförmedlingarna har två olika kunder med delvis\r\nhelt olika krav. Dock vore det rimligt att anta att\r\nmänniskans behov av arbete och arbetsgivarnas\r\nbehov av kvalitativ arbetskraft skall kunna förenas\r\ni slutändan.</pre><pre>För att kunna klara denna mycket svåra balansgång\r\nbör arbetsförmedlingarna satsa på välplanerad\r\narbetsmarknadsmässig och företagsanpassad\r\nutbildning.</pre><pre>Det är ytterst viktigt att ta reda på alla fakta om\r\narbetsmarknaden, möjligheter till arbete, och krav\r\npå utbildning, numera både globalt och lokalt, för\r\natt kunna ge rätt service. Man behöver alltså på\r\nförmedlingarna satsa på en kvalitativ vägledning av\r\nförmedlingens kunder, beträffande både egna\r\nresurser och omgivningens krav. I dag är detta ett\r\neftersatt område, och man har satsat sina resurser\r\npå olika servicecentrer, t.ex. i form av\r\n''yrkeskaféer''.</pre><pre>Ett exempel på tänkbara vägar till arbete är Vinna-\r\nprojektet i Hudiksvall. Inom detta satsar man på att\r\ngrundskole- och gymnasieelever får en utbildning\r\nsom är anpassad till industrins behov på orten.\r\nDetta har initierats av näringslivet i samarbete med\r\nlänsarbetsnämnden.</pre><pre>Det har dock hittills inte satsats något på 18--25-\r\nåringar, som i dag är den största gruppen\r\narbetssökande. Fördjupad vägledning och aktiv\r\nbearbetning av denna grupp är oerhört viktigt. För\r\natt klara denna satsning krävs en kvalitativt god\r\narbetsmarknadsutbildning.</pre><pre>Satsningen på ungdomspraktikplatser, där\r\nregeringspartierna och Ny demokrati gemensamt\r\nförhandlat sig fram till en bra lösning, är därför\r\nutomordentligt viktig.</pre><pre>AMU har under många år mer eller mindre haft\r\nensamrätt på arbetsmarknadsutbildning. Parallellt\r\nmed AMU hade många större företag sin egen\r\nutbildning av ungdomar, s.k. industriskolor. I dag\r\när dessa satsningar borta, och AMU har blivit egen\r\nmyndighet och är inte längre underställd AMS.</pre><pre>Med tanke på det allt viktigare kravet på\r\narbetsmarknadsanpassad utbildning, och med\r\nkravet på arbete efter utbildning, borde det vara en\r\nutmärkt lösning att kunna köpa\r\nutbildningsplatserna direkt av de större företagen\r\npå en ort, så att utbildningen kan bli både\r\nändamålsenlig och kostnadseffektiv.</pre><pre>Skall AMU kunna överleva bör man satsa på\r\nflexibla utbildningsinsatser som följer den lokala\r\narbetsmarknadens behov. Utan en sådan inriktning\r\nkommer AMU ganska snart att slås ut av andra\r\nutbildningsanordnare med större flexibilitet.</pre><pre>På mindre orter bör utbildningsinsatserna för\r\nvuxna kunna samlas under ett tak:\r\nuppdragsutbildning, AMU, komvux, folkhögskola\r\noch studieförbund. Här har man vinster i en\r\ngemensam planering, gemensam administration,\r\nstörre utbud av utbildning och större flexibilitet i\r\nurvalet av både utbildning och lärare.</pre><pre>Tidigare har man på mindre orter alltid kunnat\r\nutnyttja gymnasieskolan för utbildning av äldre,\r\nt.ex. vårdutbildning. Med de nya bestämmelser\r\nfrån den 1 december 1991 som riksdagen fattade\r\nbeslut om faller denna möjlighet. Likaså dras\r\nanslaget för vuxenutbildning ner, vilket får till följd\r\natt många vuxna förlorar möjligheter till studier av\r\negenintresse. Det kommer också att innebära att\r\nalla arbetsmarknadsutbildningar måste\r\nupphandlas, vilket i sin tur innebär betydligt större\r\nkostnader än i dag för\r\narbetsmarknadsutbildningen. På en liten ort\r\nkommer detta att bli förödande.</pre><pre>Det är helt klart att arbetsförmedlingen skall ha ett\r\nkrav på sig att klara en avancerad utredning för att\r\nnå målet arbete åt alla. Av denna anledning har\r\narbetsförmedlingarna fått en ny\r\nutredningsorganisation till sin hjälp, AMI. Dock\r\nfinns det utredningsresurser kvar på\r\nförmedlingarna.</pre><pre>Nya AMI-institut växer upp i varje kommun i\r\nSverige, med egen chef, egna vägledare, egen\r\nadministrativ personal, egna lokaler och eget\r\nbudgetansvar. Dock varken får man eller kan man\r\nfatta beslut om arbetsmarknadspolitiska insatser,\r\neftersom dessa belastar arbetsförmedlingens\r\nbudget.</pre><pre>Det finns som tidigare nämnts en utredningsresurs\r\npå arbetsförmedlingen i nära anslutning till den\r\naktiva platsförmedlingen, som är nära\r\nföretagsanknuten. Varför bygga upp en ny\r\norganisation, där tjänstemännen förväntas arbeta\r\nmed samma slag av utredning, men utan närheten\r\ntill den levande förmedlingsverksamheten, och\r\ndessutom utan möjlighet att fatta ekonomiska\r\nbeslut om bidrag för arbets- och\r\nutbildningsåtgärder?</pre><pre>I dag passerar en arbetssökande först\r\nförmedlingens utredning för att komma till AMI.\r\nDärifrån får personen efter mer eller mindre\r\nlångvarig utredning återvända till förmedlingen för\r\nett ekonomiskt beslut, vilket förmedlingen av\r\nlokala arbetsmarknadsskäl inte får fatta. Nu gör\r\nförmedlingen om hela utredningen, och tiden går.\r\nFörutom ett slags rundgångsverksamhet blir\r\neffekten tidsförlust och mänskligt lidande.</pre><pre>Lägg all utredningsverksamhet under\r\nförmedlingens tak, med en chef, ett ekonomiskt\r\nansvar och utnyttjande av personalresurser samt,\r\ninte minst, i absolut närhet till det aktiva\r\nförmedlingsarbetet. Här finns det miljoner att\r\ntjäna.</pre><pre>Inte bara pengar utan även ett bättre utnyttjande av\r\npersonal kan man vinna på en renodling av\r\narbetsområden och sammanslagning av resurser.\r\nFramför allt får man möjlighet till en bättre\r\nutbildad personal som lever upp till de av regering\r\noch riksdag uppsatta målen.</pre><pre>Även arbetsförmedlingens kunder måste vinna på\r\nett sådant system, då det i dag råder en total\r\nförvirring beträffande AMI, AF, AMU etc. Vem är\r\nhuvudman? Vad innebär det ena och det andra?\r\nVar kan jag få hjälp? Dessa frågor ställer sig\r\nnäringslivet, försäkringskassor, läkare och\r\nprivatpersoner.</pre><pre>Verksamheten vid AMS, länsarbetsnämnderna,\r\nAMI och arbetsförmedlingarna kostar stora\r\nbelopp. Likaså har man inom organisationerna\r\nansvar för anförtrodda medel för\r\narbetsmarknadspolitiska åtgärder. Kostnaderna är\r\nmycket stora, och därför måste kvalitet och\r\neffektivitet höjas.</pre><pre>Som ett första steg bör man ta bort\r\nlänsarbetsnämnderna och lägga över funktioner\r\noch ansvar till AMS. En ansvarig skall finnas där\r\nför varje län, kanske även direkt underställd\r\ndepartementet.</pre><pre>AMI bör läggas ner och utredningresurserna föras\r\növer till arbetsförmedlingarna.</pre><pre>Samordna resurser och insatser för handikappade\r\nmed riksförsäkringsverkets och\r\nförsäkringskassornas resurser!</pre><pre>Fru talman! Med detta yrkar jag bifall till\r\nreservation 7 till AU11, och vid ett eventuellt avslag\r\npå reservation 7 yrkas bifall till reservation 8.</pre><pre>Vidare yrkar jag bifall till reservationerna 2, 4, 20,\r\n22 samt bifall till följande:</pre><pre>Reservation 10, vilket innebär bifall till Karl\r\nHagströms m.fl., Socialdemokraterna, motion om\r\nförsöksverksamhet i Gävleborgs län.</pre><pre>Reservation 12, vilket innebär bifall till Jan\r\nBackmans, Moderaterna, motion om reglerna för\r\nutbildningbidrag.</pre><pre>Reservation 13, vilket innebär bifall till Odd\r\nEngströms, Socialdemokraterna, motion om regler\r\nför beredskapsarbeten.</pre><pre>Reservation 21, vilket innebär bifall till Lars\r\nBiörcks, Moderaterna, motion om inträde i\r\narbetslöshetskassa.</pre><pre>Tack.</pre><pre>Anf. 3  LARS-OVE HAGBERG (v):</pre><pre>Fru talman! Vi har en mycket stor arbetslöshet i\r\nvårt land. Olika prognoser har vid olika tillfällen\r\nsagt 4 %, 5 %, 6 % eller 7 %. Just nu är antalet\r\narbetslösa ca 200 000 personer. Det är den öppna\r\narbetslösheten. Därtill har vi alla som finns i\r\narbetsmarknadspolitiska åtgärder.</pre><pre>De som drabbas i den här omgången är framför allt\r\nmän, och speciellt unga män har råkat särskilt illa\r\nut, och i morgon blir det framför allt kvinnor. Det\r\nhar att göra med att den strukturomvandling som\r\nsker i den lågkonjunktur vi nu har drabbar t.ex.\r\nindustrin och den konkurrensutsatta delen.\r\nDärmed får människor gå. Man rensar ut\r\narbetskraft i bl.a. industrin.</pre><pre>Det går att se och räkna ut vad som kommer att\r\nhända på kvinnornas arbetsmarknad i morgon.\r\nDärav följer prognoserna om stor arbetslöshet i\r\nframtiden. Vi har en regering som tittar på lugnt\r\noch stilla och säger: Så här är det; utan att lägga\r\nfram ett enda program.</pre><pre>Jag vet inte om ordspråket, medan gräset gror dör\r\nkon, passar in här. Jag tänker på EG-debatten i vårt\r\nland, att vi när vi blir med i EG kommer att få en\r\narbetslöshet av den här digniteten. Det är bara det\r\natt vi redan har den. Lägger vi samman den\r\narbetslöshet vi har med antalet personer i\r\narbetsmarknadsåtgärder har vi en EG-anpassad\r\narbetslöshet.</pre><pre>Det är inte bara det att arbetslösheten har den här\r\nstorleken, den beror också på samma\r\nförutsättningar, det som råder internationellt inom\r\nden kapitalistiska världen, nämligen att det\r\nfinansiella kapitalet styr. Så anpassas\r\narbetslösheten i det här landet. Det kallas att man\r\nprioriterar inflationsbekämpning, men egentligen\r\när det en ren anpassning.</pre><pre>Regeringen prioriterar inte bekämpningen av\r\narbetslösheten. I tidigare lågkonjunktur 1983 var\r\nantalet beredskapsarbeten 68 000, och nu är antalet\r\n17 000. Satsningen på utbildning och ökad\r\nkunskapsnivå är egentligen halvhjärtad.\r\nInfrastruktursatsningarna kommer inte i gång\r\nordentligt. Det visar t.o.m. utfrågningar här i\r\nriksdagen. ROT-programmet, som skulle kunna\r\nvara en ordentlig möjlighet för byggandet, kom inte\r\nheller i gång, och pengarna till kommunerna skall\r\nstrypas.</pre><pre>Detta är ingenting som regeringen har missat, utan\r\nden håller medvetet denna linje. Arbete åt alla\r\nborde egentligen vara den övergripande politiska\r\nparollen. Även den gamla regeringen övergav den\r\ni sin sista budget, men den borde gälla. Följde man\r\nden borde regeringen naturligtvis säga: Till\r\nårsskiftet skall vi inte ha mer än 3 % arbetslöshet.\r\nHär har vi ett program med åtgärder. Men något\r\nsådant program ser vi inte. Varken Elver Jonsson\r\neller arbetsmarknadsministern kan påvisa något\r\nsådant program eller över huvud taget tänka sig\r\nnågot i den riktningen.</pre><pre>Regeringen säger att man har en långsiktig strategi.\r\nDen strategin är att de som har kapital skall gynnas\r\nför att investera i det här landet. De som vill\r\nvinstmaximera sina tillgångar och kapital skall\r\nstarta verksamheter så att det blir fart i landet. Det\r\när vad regeringen satsar på. För detta krävs det att\r\nman ser till att lönerna är låga. Man tillfredsställer\r\nhelt det finansiella kapitalets krav på rörlighet över\r\ngränserna. Man utmanar det inte ens.</pre><pre>Den inflationsbekämpning som regeringen\r\nbedriver går före åtgärder att minska\r\narbetslösheten. Vi vet att redan 1990 när vi ansökte\r\nom medlemskap i EG minskade antalet\r\nberedskapsarbeten. I betänkandet, som i alla andra\r\nregeringsdeklarationer, försöker man säga att\r\ninflationsbekämpning med låga löner är en\r\nförutsättning. Men arbetslösheten har ingenting\r\nmed det att göra. Arbetslösheten har ingenting med\r\nden framtida ekonomiska politiken att göra. Man\r\nfår inte använda det. Det är väl egentligen ingen\r\nsom tror på det här.</pre><pre>Regeringen talar hela tiden om att man i dag vill ha\r\nfria resurser i form av människor som skall sättas in\r\ni produktionen inom den konkurrensutsatta\r\nsektorn. Därmed behöver man en arbetslöshet.\r\nDet blir effekten av detta. Politiken blir sådan om\r\nvi underordnar oss dessa förutsättningar. De\r\nbesparingar som sker i hela den statliga sektorn och\r\ni kommunerna har samma effekt.</pre><pre>Den här politiken leder till att vi får människor som\r\nfår kontant understöd i ökad utsträckning, som\r\nIngela Thalén påvisade här. Vi får väldiga\r\nunderskott om vi inte vill ha en framtid där alla är\r\nutförsäkrade och får gå till kommunerna som delar\r\nut lägre socialbidrag. Vi når den fattigdom som\r\nråder i OECD-länderna med två\r\ntredjedelssamhället. Men då måste\r\nregeringspartierna säga detta. Det är det pris vi får\r\nbetala för välfärden för de två tredjedelar som\r\nåterstår. Försök inte att hyckla för människor som\r\när utsatta för faran att bli arbetslösa.</pre><pre>Det är barockt när människor som är arbetslösa\r\neller lever under hot om arbetslöshet ser\r\nskattesänkningar för kapitalägare och skärpningar\r\nav beskattningen för de arbetande medan bankerna\r\nkvitterar ut miljardbelopp. I ett enda klipp sprätter\r\nman i väg 20 miljarder kronor någonstans, medan\r\ndet är jättesvårt att få kanske 1 miljard kronor till\r\nberedskaparbeten. ''Vad är detta för politik? Vad är\r\ndetta för samhälle?'' frågar naturligtvis de många\r\narbetslösa. De sliter och offrar sig och vill göra en\r\ninsats framöver.</pre><pre>Då säger regeringen: ''Det är inte vårt fel.'' Men\r\nman understöder ju det systemet. Bankerna gjorde\r\nsina klipp och sedan går skattebetalarna in och fixar\r\ndet. Då är det lätt att kasta upp 20 miljarder kronor.\r\nMen när det gäller att bekämpa arbetslöshet finns\r\ndet inga pengar. Då avslår man t.o.m. de minsta\r\nkraven. Vi måste stoppa arbetslösheten. Det måste\r\negentligen vara en förstahandsuppgift. Det är nog\r\ningen dålig gissning av mig att det kommer att bli\r\nden stora frågan i början av 90-talet. Det blir\r\nkanske också en fråga som regeringen får mycket\r\nsvårt med framöver.</pre><pre>Vänsterpartiet har i meningsyttringen sagt att\r\nförutsättningen skall vara att arbete åt alla skall\r\nvara det första målet. Det betyder helt andra\r\nprioriteringar när det gäller insatser. Vi vill ha\r\nytterligare beredskapsarbeten och en ordentlig\r\nsatsning på ungdomar. Det skall jag komma\r\ntillbaka till.</pre><pre>Vi i Vänsterpartiet har sagt att om vi inte stoppar\r\narbetslösheten nu, kommer vi att få två\r\ntredjedelssamhället. Vi föreslog redan i januari ett\r\nprogram mot arbetslösheten på 10 miljarder\r\nkronor. Det gällde utbildning, beredskapsarbeten\r\noch satsningar på infrastruktur. Vi föreslår även nu\r\natt i stället för att dra in 7,5 miljarder kronor från\r\nkommunerna skall vi tidigarelägga utbetalningar på\r\n4 miljarder kronor från den 1 juli. Satsa på\r\nkommunerna och öronmärk pengarna till\r\nsysselsättning och ROT-program! Kör i gång\r\nordentligt den 1 juli! Det är nu byggarbetarna är\r\narbetslösa.</pre><pre>Det kommer ingen reaktion från regeringen. Man\r\nförtiger detta och lägger inte fram några förslag.\r\nDet vore ju en enkel åtgärd, Elver Jonsson och\r\nBörje Hörnlund, att ta de pengar som ni skall dra\r\nin och satsa dem på sysselsättning. Ni säger ju att\r\ndet finns ett finansiellt överskott i kommunerna.\r\nDet finns ingen rim och reson i att inte göra det. I\r\nannat fall hamnar människor i någon form av öppen\r\narbetslöshet, i utbildning igen eller blir beroende av\r\nsocialbidrag.</pre><pre>Det finns omfattande planer hos myndigheter och\r\nverk på infrastruktursatsningar. Det fattas\r\negentligen bara en viljeinriktning från regeringen.\r\nBörje Hörnlund hade ju enorma vyer om hur man\r\nskulle satsa innan kompletteringspropositionen\r\nkom. Göte Bernhardsson, AMS-chefen, pekade\r\nockså ut en rad projekt som kunde genomföras.\r\nMan kan kanske säga att det blev några grusvägar.\r\nVi skall inte förakta några miljarder till\r\ninfrastrukturen, men i förhållande till vad vi kunde\r\ngöra, är det ganska litet. Vi stärker dessutom inte\r\nvår konkurrenskraft på lång sikt genom att släpa\r\nefter med de infrastruktursatsningar som våra verk\r\noch myndigheter har planer på framöver.</pre><pre>Socialdemokraterna har ''dammsugit'' här. Men det\r\navgörande beslutet om man vill göra detta eller inte\r\nfinns inte. Vänsterpartiet och jag kan inte peka ut\r\nett speciellt projekt, men det handlar om att göra\r\nnågot.</pre><pre>Vad gör regeringen när det gäller den långsiktiga\r\ninriktningen för industrin? Den har nu under tre år\r\nminskat sin arbetskraft med kanske 150 000 eller\r\n200 000 personer. Regeringen värnar om\r\nkonkurrenskraften och den exportledda tillväxten.\r\nÖkar man kunskapsnivån i industrin? Nej,\r\nknappast. Den tekniskt humanistiska utbildning,\r\nsom har diskuterats under hela 80-talet, tror jag\r\ninte ens finns i regeringens sinnevärld.</pre><pre>Vi skulle ju få svar på Socialdemokraternas krav på\r\nen satsning på en utbildning i industrisektorn. Den\r\navfärdas direkt. Börje Hörnlund ville ju t.o.m. ta\r\nbort den här 50-kronan för utbildning i industrin.\r\nNu kom den tillbaka igen i\r\nkompletteringspropositionen. Men det är\r\negentligen ganska fantastiskt att låta dessa\r\nmänniskor gå ut i arbetslöshet i stället för att öka\r\nkunskapen i vårt land. Det är den enda möjligheten\r\natt klara vår industrination och sysselsättningen\r\nframöver. Det är egentligen rent häpnadsväckande.</pre><pre>Jag vet att hur vi än gör med\r\narbetslöshetsbekämpningen och politiska åtgärder\r\nmot arbetslösheten kommer det ändå att vara\r\nmycket svårt att få fram åtgärder i denna\r\nlågkonjunktur. Därför tror vi i Vänsterpartiet att\r\nman i vissa tider kanske bör ta bort människor från\r\narbetskraften, elakt sagt. Vi har tänkt oss att man\r\nkan låta de äldsta som finns på arbetsmarknaden gå\r\ni pension om de vill. Det skulle kunna gälla de tre\r\näldsta åldersgrupperna under ett år. Låt dem göra\r\ndet! Då kan kanske unga komma in på\r\narbetsmarknaden och slipper slås ut. Den\r\nkostnaden betalar sig väl. Det kan man göra i en\r\nlågkonjunktur för att klara framtiden.</pre><pre>Fru talman! Sedan gäller det detta med\r\nungdomsåtgärderna. Jag är mycket förvånad över\r\nden insats som görs här. Låt mig först säga att detta\r\nhar sina likheter med ungdomslagen och fyra\r\ntimmars arbetsdag. Det blev ett hafsverk. Enda\r\nskillnaden i detta förslag, Börje Hörnlund, är att\r\nBörje Hörnlund har fått igenom åtta timmars\r\narbetsdag. Han kämpade ju hårt för att få en\r\nungdomslag med åtta timmars arbetsdag i stället för\r\nfyra i början av 80-talet. Men det är samma\r\ninställning som Socialdemokraterna hade.</pre><pre>Det är en förlängd arbetsmarknadsutbildning. Jag\r\nförstår inte hur man kan lägga fram ett förslag om\r\npraktiktjänstgöring som kan missbrukas på det här\r\nsättet. Hur kan man ta bort beredskapsarbete för\r\nungdomar under 25 år? Då kan ungdomar\r\nanvändas som gratis arbetskraft. Man kan även\r\nfundera över ersättningsreglerna.</pre><pre>Vi för vår del har sagt: ''Okej, vi kanske inte kan\r\nordna ordentliga jobb.'' Men om vi nu har denna\r\npraktik, gör den då ordentlig! Skilj på praktik och\r\narbete! Gör något ordentligt för ungdomarna i\r\nstället! De bör naturligtvis anställas med ett\r\narbetsgivaransvar. Det vore enkelt. Se till att\r\nkostnaderna går till den som anställs!\r\nArbetsgivarna får stå för de sociala kostnaderna\r\noch andra försäkringar. Ungdomarna skall vara\r\nanställda på företagen.</pre><pre>Varför skall inte ungdomar som är under 25 år, som\r\nhar varit ute på arbetsmarknaden och tjänat in A-\r\nkassa osv., i första hand kunna få ett\r\nberedskapsarbete? Varför skall den möjligheten tas\r\nbort? Det är att diskriminera ungdomar.</pre><pre>Dessutom gäller det att skilja på praktik och\r\nordinarie arbete. Om någon befinner sig på en\r\nindustriarbetsplats eller inom vården och utför ett\r\nordinarie arbete, t.ex. ersätter någon annan, skall\r\ndet naturligtvis utgå ordinarie lön. Det måste ske\r\nen reglering, så att tjafset undviks om att personal\r\nutnyttjas på ett otillbörligt sätt.</pre><pre>Men jag vet, naturligtvis, att praktikplatser kan\r\nutgöra en hjälp för industrin -- systemet blir alltså\r\ninte konkurrensneutralt i alla lägen. Men det är det\r\npris som får betalas för att det skall finnas\r\npraktikplatser där ungdomar kan utbildas, så att de\r\nkan göra en bra insats i arbetslivet i övrigt. Detta\r\nhafsverk kommer att göra mer skada än nytta\r\nframöver.</pre><pre>Vänsterpartiet har lagt fam ett förslag som på ett\r\nbättre sätt än regeringsförslaget klarar ut\r\nförhållandena kring ungdomars\r\npraktiktjänstgöring.</pre><pre>Fru talman! Jag yrkar bifall till meningsyttringen.</pre><pre>Anf. 4  ELVER JONSSON (fp):</pre><pre>Fru talman! Vi behandlar i dag\r\narbetsmarknadsutskottets betänkande om\r\narbetsmarknadspolitiken. Flera talare har redan\r\nsagt att det rådande arbetsmarknadsläget är mycket\r\nbekymmersamt. Vi i utskottet ser mycket allvarligt\r\npå nuvarande situation.</pre><pre>Utskottets ordförande inledde med att säga att det\r\när en tragedi att vara arbetslös. Hon sade också att\r\nvarje arbetstillfälle som kan säkras eller räddas\r\nskall ses som en etappseger.</pre><pre>Vi är samstämmiga i den typen av analyser och är\r\nlångtgående överens. Men när det gäller åtgärder\r\nredovisas skiftande lösningar.</pre><pre>Huvudproblemet är att det råder en djup\r\ninternationell lågkonjunktur och att det finns\r\nstrukturella brister i den svenska ekonomin. De\r\nnegativa effekterna på ekonomins funktionssätt\r\nblev tydliga när överhettningen förbyttes i en\r\nlågkonjunktur. Det är priset för nästan tio års\r\nförsummelser då utvecklingskraften tilläts att\r\nförsvagas. Långsiktighet och uthållighet är därför\r\nvillkor för att förstärka utvecklingskraften i\r\nekonomin.</pre><pre>Arbetsmarknadspolitiken i sig skapar inte\r\nvaraktiga och trygga arbeten. För den uppgiften\r\nkrävs en politik som utvecklar framgångsrika\r\nföretag, hållbar tillväxt och motverkar\r\nmisshushållningen med människor och miljö.</pre><pre>Arbetsmarknadspolitikens roll är att motverka\r\narbetslöshet och på olika sätt stödja människor i\r\nden anpassning av ekonomin som pågår. Liksom\r\ntidigare betonar utskottet att arbetslösheten\r\nabsolut inte får vara ett medel i den ekonomiska\r\npolitiken. Mänskliga, sociala och ekonomiska\r\naspekter talar emot. Vi får inte glömma bort att\r\nbakom varje arbetslöshetssiffra döljer sig enskilda\r\nmänniskor och öden.</pre><pre>Den radikala försämring som inleddes hösten 1990,\r\ndå arbetslösheten steg, varslen uppnådde rekordtal\r\noch antalet lediga plaser sjönk till ett minimum, har\r\nfortsatt i nästan två år. Allvaret i dagens situation\r\nframgår även av konjunkturinstitutets prognoser.\r\nDär förutsätts en ytterligare ökning av\r\narbetslösheten till 4,5 % i år med risk för ytterligare\r\nförsämring längre fram. SCB:s\r\narbetsmarknadsstatistik, som publicerades i\r\nmåndags, visar visserligen att arbetslösheten planar\r\nut, men den är fortfarande allvarligt hög.</pre><pre>Arbetslöheten i april uppgick till 4,2 % av\r\narbetskraften, vilket innebär en oförändrad siffra\r\njämfört med mars. Men det är en fördubbling\r\njämfört med året innan, vilket i sin tur var en\r\nfördubbling jämfört med våren 1990. Det går också\r\natt se nya mönster i den nuvarande situationen.</pre><pre>För det första har abetslösheten ökat framför allt\r\nbland männen -- särskilt gäller detta de yngre\r\nmännen. I åldersgruppen 16--24 år är\r\narbetslösheten över 12 %, medan motsvarande\r\nsiffror för kvinnor i den åldern är under 7 %.</pre><pre>För det andra drabbas de traditionellt bra länen\r\nhårdast. Stockholms, Jönköpings, Hallands och\r\nSkaraborgs län är exempel där ökningstakten av\r\narbetslösheten har varit osedvanligt hög.</pre><pre>I många kommuner med s.k. underleverantörer har\r\narbetslösheten slagit hårdare än på andra håll. Det\r\när ett stort problem med den kraftiga nedgången i\r\nbyggverksamheten. Problemen för de arbetslösa\r\nbyggnadsarbetarna är att det inte finns så många\r\nandra arbeten att söka sig till. Därför är det viktigt\r\natt nya, riktiga arbeten kan skapas. Det gäller att\r\nstimulera de krafter som skapar välstånd och få fart\r\npå utvecklingen i svensk ekonomi. En låg inflation\r\när ett mål värt att hävda. Höga prisstegringar slår\r\nhårdast mot dem som har svag köpkraft.</pre><pre>Antalet sysselsättningstillfällen fortsätter att\r\nminska kraftigt. Industrin har förlorat flest\r\nanställda. Efter de senaste årens nedgång finns där\r\nfärre än en miljon industrianställda. Totalt har\r\nantalet sysselsatta minskat med 174 000 på ett år.</pre><pre>Även långtidsarbetslösheten har ökat. En fjärdedel\r\nav de långtidsarbetslösa har varit utan arbete i mer\r\nän sex månader. Siffrorna inger alltså stor oro, inte\r\nbara för Sverige utan också för vår omgivning. I\r\nvårt grannland Norge finns det nu över 6 % öppet\r\narbetslösa. I Finland är arbetslösheten nästan tre\r\ngånger så hög som i Sverige. Det här visar på\r\nproblemets bredd och allvar.</pre><pre>Utskottet anser att de arbetsmarknadspolitiska\r\ninsatserna måste utökas och intensifieras. De\r\ngrupper som har det svårast på arbetsmarknaden\r\nmåste få det starkaste stödet. Dit hör ungdomarna.\r\nDet är utskottets bestämda uppfattning att det i\r\nrådande läge gäller att fortsätta att hävda\r\narbetslinjen och prioritera de aktiva åtgärderna.</pre><pre>En aktiv arbetsmarknadspolitik är oerhört viktig.\r\nMen vi får inte glömma bort att\r\narbetsmarknadspolitiken är en del i en större\r\nhelhet. Två andra mycket viktiga fundament är en\r\npositiv näringspolitik och en sund\r\nsamhällsekonomi. Med dessa utgångspunkter har\r\nutskottet tillstyrkt regeringens uppläggning av\r\narbetsmarknadspolitiken.</pre><pre>Detta allvarliga läge är inte något som har kommit\r\nplötsligt eller, som vissa andra antyder, är något\r\nsom regeringen har ställt till med. Redan i\r\nprognoser från AMS hösten 1989 förutsågs en\r\ndämpad efterfrågan på arbetskraft från någon gång\r\nunder 1990. Mycket tydde på att\r\nindustrikonjunkturen hade passerat toppen. Bilden\r\nvar ungefär densamma i den första prognosen från\r\n1990. Industriarbetena väntades minska.\r\nLänsarbetsnämnderna kunde rapportera en stor\r\noro för framtiden bland underleverantörer till\r\nbilindustrin. Optimismen hade dämpats. Den\r\nberäknade tillväxten reducerades från 2,1 % 1989\r\ntill 0,7 % 1991.</pre><pre>Ett år före valet, hösten 1990, förutsåg AMS en\r\narbetslöshet på över 3 % mot slutet av 1990,\r\nmotsvarande 140 000 personer. Det går att tillägga\r\natt AMS fick rätt på tiondedelen när.</pre><pre>Den arbetslöshetsbomb som vi från Folkpartiet\r\nvarnade för i valrörelsen har tyvärr besannats. Den\r\nav den socialdemokratiska regeringen förda\r\npolitiken drog alltså åt fel hål. Den tredje vägens\r\npolitik skulle visa sig stå inför sitt haveri.</pre><pre>Den förda politiken under 1980-talet har lärt oss\r\nalla en dyrköpt erfarenhet. Det finns inga genvägar\r\nför att hävda en stabil och generell välfärd. Vägen\r\ngår över arbete, sparande och stimulans för\r\nnyföretagande. Här måste finnas en öppenhet för\r\nokonventionella lösningar.</pre><pre>Fru talman! 1980-talets högkonjunktur hanterades\r\nvårdslöst. Då grundlades svårigheterna, som vi nu\r\nskördar frukterna av. Det var under 1980-talets\r\nhögkonjunktur som ''klipparna'' fick sin chans. Det\r\nvar då det gjordes luftaffärer med fastigheter, som\r\nnu har lett till bankskandalerna. Det blev en\r\nsnedvridning i byggandet. Det finns nu tomma\r\nkontor och för många lägenheter. Allt skall betalas\r\nav skattebetalarna, och dessutom råder en hög\r\narbetslöshet.</pre><pre>Utskottets ordförande sade att om viljan finns är\r\ndet bara att göra vad som skall göras. Varför har\r\nviljan infunnit sig just nu från oppositionens sida?</pre><pre>För ett år sedan, våren 1991, förutsåg AMS att\r\nnedgången på arbetsmarknaden under de närmaste\r\nmånaderna skulle bli den djupaste under\r\nefterkrigstiden. Hittills har\r\narbetsmarknadsmyndigheten fått rätt i sina\r\nprognoser. Den vikande konjunkturen skulle\r\npåskynda strukturförändringen.</pre><pre>Även 1992 kommer att präglas av sviterna efter år\r\nav misslyckanden och internationell lågkonjunktur.\r\nDe oundvikliga förändringarna och\r\nåtstramningarna kommer att märkas av många.</pre><pre>Jag tycker att det finns skäl att betona ytterligare en\r\nsak. Det kommer att ta tid innan effekterna av den\r\nnya ekonomiska politiken blir märkbara. Politiken\r\när inget trollspö som vänder upp och ner på\r\nprognoser och sveper bort problemen i ett enda tag.</pre><pre>Det handlar om att häva den strukturella krisen och\r\nskapa förutsättningar för en uthållig, stabil\r\nutveckling av samhällsekonomin och trygga\r\narbeten i hela landet. Det är genom en stram\r\nekonomisk politik som förutsättningarna skapas för\r\nvälstånd, och ett konkurrenskraftigt näringsliv är\r\nden långsiktiga välfärdsgarantin.</pre><pre>Det ledande vid valet av åtgärderna skall vara att\r\nde främjar den nödvändiga strukturomvandlingen i\r\nhela ekonomin och den framtida produktionen,\r\nmen det innebär inte att vi slipper ifrån mycket\r\nstora påfrestningar lång tid fram över.</pre><pre>Finns det då inga ljuspunkter? Jo, visst! Dit hör\r\nnedväxlingen till en lägre inflationstakt.\r\nÖkningstakten för konsumentprisindex är den\r\nlägsta på mycket mycket lång tid. Vidare har vi en\r\nfördel i den svenska arbetsmarknadspolitiken. Med\r\nden bör vi ha bättre förutsättningar än många andra\r\natt förhindra arbetslöshetsnivåer av det slag man\r\nlever med i vissa delar av vår omvärld.</pre><pre>Därför bör vi också rusta oss för en\r\nkonjunkturuppgång. Då är det viktigt att inte\r\nförsumma utbildning och praktik. Allt talar för att\r\nvi om något eller några år får erfara att välutbildad\r\narbetskraft är en bristvara. Riksdagens sedan länge\r\nstora uppslutning kring arbetslinjen är också en\r\ninvestering i mänskligt och ekonomiskt kapital.</pre><pre>Det som utskottet har ägnat mest tid vid\r\nbehandlingen av arbetsmarknadspolitiken är\r\nregeringens förslag om en ny\r\narbetsmarknadspolitisk åtgärd, ungdomspraktik.\r\nDen har nu utskottet godkänt, och den skall ses i\r\nljuset av den utomordentligt allvarliga situation\r\nsom råder på arbetsmarknaden och den närmaste\r\nframtiden.</pre><pre>Vi vet sedan tidigare att unga människor hör till\r\ndem som drabbas särskilt hårt på arbetsmarknaden\r\ni tider av lågkonjunktur, och det har blivit särskilt\r\npåtagligt den här gången. Iakttagbart är också att\r\narbetslösheten är mycket hög i den äldre\r\nåldersgruppen, 20-24 år, och då särskilt bland\r\ngrabbarna. Där är andelen uppe i tvåsiffriga tal.</pre><pre>Vi vet också att unga människor är sårbara.\r\nSjälvförtroendet är inte grundmurat, och en\r\npåtvingad sysslolöshet och en upplevelse av att inte\r\nvara efterfrågad inger mindrevärdeskänslor. Det\r\nkan då gå förfärande snabbt att hamna i tillstånd av\r\napati, kraftlöshet och bristande livslust. Då\r\nförskjuts dygnsrytmen så att livet levs på kvällar\r\noch nätter. Alkohol- och drogmissbruk ligger inte\r\nlångt borta. Samhället har ett stort ansvar att\r\nförhindra att dessa människor slås ut.</pre><pre>Med förslaget om ungdomspraktik vill regeringen\r\noch arbetsmarknadsutskottet visa att det är\r\nangeläget att erbjuda de arbetslösa ungdomarna\r\nnågot vettigt i den svåra tid som vi är inne i. Det är\r\nett okonventionellt förslag. Avsikten och\r\nförhoppningen är att ungdomspraktiken skall få\r\nstort genomslag. Det är viktigt att ungdomarna\r\nsjälva och de som upplåter praktikplatser ser\r\nåtgärden som ett förnuftigt sätt att använda den tid\r\nsom annars skulle ha ägnats åt passiviserande\r\nsysslolöshet.</pre><pre>Ungdomspraktiken skall komma in först när något\r\nannat och bättre inte står till buds. Den skall bjudas\r\nut på hela arbetsmarknaden, på offentlig och privat\r\nsektor, i stora och små företag och förvaltningar.\r\nÄven de allra minsta skall kunna ta emot en\r\npraktikant. Det är en satsning där ingen del av\r\narbetsmarknaden skall undanhållas för att unga\r\narbetslösa skall få ett första eller ett nytt fotfäste i\r\narbetslivet.</pre><pre>Genom det här skall den unge få arbetslivs- och\r\nyrkespraktik som är till nytta för framtiden. Kanske\r\nhon eller han får upp ögonen för något arbete som\r\nannars inte skulle komma i fråga. Kanske kontakter\r\nknyts med arbetsgivare, kamrater och andra som\r\nleder till något annat. Kanske kan\r\nungdomspraktiken väcka ett intresse som leder till\r\nfortsatt utbildning av något slag. Allra bäst är\r\nnaturligtvis om praktiken kan resultera i ett\r\nreguljärt arbete hos den aktuella arbetsgivaren.</pre><pre>Även om ungdomspraktiken i\r\narbetsmarknadsterminologin är en form av\r\narbetsmarknadsutbildning, kan man inte komma\r\nifrån att det också blir fråga om att den unge utför\r\nvisst arbete på arbetsplatsen. Av det skälet har\r\nutskottsmajoriteten ansett det viktigt att göra vissa\r\nmarkeringar.</pre><pre>Den som tar emot en ungdomspraktikant skall\r\nnaturligtvis inte göra det därför att han behöver\r\narbetskraft. Det skall med andra ord från hans sida\r\nsett inte vara fråga om att tillgodose ett\r\nproduktionsbehov. Behöver han arbetskraft, skall\r\nhan anställa på vanligt sätt.</pre><pre>Arbetsgivarens del i ungdomspraktiken -- han\r\nbetalar ju inget för praktikanten -- är att ansvara för\r\natt tiden på arbetsplatsen verkligen blir\r\nmeningsfull. Ungdomspraktikanten skall få den\r\nutbildning och inskolning som är nödvändig.\r\nArbetsgivaren -- av praktiska skäl kallar jag honom\r\nså -- måste ha förutsättningar att ta emot på det\r\nsättet. Det är anledningen till att utskottet anser att\r\nde allra minsta företagen normalt inte bör ta emot\r\nmer än en praktikant åt gången.</pre><pre>Över huvud taget understryker utskottet\r\narbetsgivarens ansvar, t.ex. att farliga\r\narbetsuppgifter undviks. Naturligtvis har\r\nförmedlingarna ett ansvar att se till att\r\nungdomspraktiken genomförs på ett godtagbart\r\nsett.</pre><pre>Utskottet föreslår också en lag som säger att den\r\nsom anvisas en ungdomspraktik inte skall anses\r\nsom arbetstagare när han fullgör praktiken. Detta\r\nsker i klargörande syfte, så att inga missförstånd\r\nuppstår. Lagen tar enbart sikte på den situation som\r\nråder när praktiken fullföljs i enlighet med de\r\nförutsättningar som skall gälla för åtgärden i fråga.</pre><pre>Vi anser alltså att man i den utomordentligt\r\nallvarliga situation som för närvarande råder på\r\narbetsmarknaden måste kunna tillgripa mer\r\nokonventionella medel för att kunna förhindra en\r\nsocialt oacceptabel utslagning av stora grupper\r\nungdomar. Ungdomspraktiken skall ses mot den\r\nbakgrunden.</pre><pre>Vi vill understryka att det är en försöksverksamhet\r\nunder en begränsad period. Det är ytterst angeläget\r\natt åtgärden följs upp, så att inte oönskade effekter\r\nuppstår. Av det skälet anser vi att regeringen bör\r\ntillkalla en referensgrupp med representanter för\r\nparterna och AMS. Uppgiften skall vara att följa\r\nhur systemet verkar i praktiken. Om så är\r\nerforderligt, skall gruppen kunna komma med\r\nförslag till förändringar och förbättringar av olika\r\nslag.</pre><pre>Den för närvarande massiva insatsen i form av\r\narbetsmarknadsutbildning -- det är ju inte bara\r\narbetslösheten som har fördubblats utan även\r\nomfattningen av arbetsmarknadsutbildningen --\r\nvisar nyttan av en större frihet i sättet att sköta det\r\nhär. Även friheten för AMU har resulterat i stora\r\nframgångar. Jag vill passa på tillfället att framföra\r\nen eloge till arbetsmarknadsmyndigheterna för\r\ndenna kvalitets- och tempohöjning.</pre><pre>Det finns emellertid anledning att se över de\r\nadministrativa rutinerna när det gäller att få i gång\r\nbeslutade satsningar på arbetsmarknaden. Vi måste\r\nsåledes höja tempot så att man snabbt kan\r\ngenomföra investeringar i infrastrukturen. Det\r\nfinns exempel på att medel beviljats för flera\r\nmånader sedan, men administration och byråkrati\r\nhar inte förmått höja tempot så att aktuellt bygge\r\nhar kunnat starta snabbt. Här måste en förändring\r\nkomma till stånd som förkortar\r\nhandläggningstiderna.</pre><pre>Fru talman! De ca 20 miljarder som vi nu förordar\r\nför arbetsmarknadspolitiska åtgäder kommer\r\nnaturligtivs inte att räcka, men regeringen har\r\nredan nu föreslagit förstärkningar som är\r\nintressanta och nödvändiga tillskott. I morgon\r\nbörjar arbetsmarknadsutskottet sin behandling av\r\ndenna proposition och andra intressanta förslag.\r\nDet är ytterst viktigt att statsmakten nu följer\r\nutvecklingen noga för att snabbt anpassa sig till nya\r\nsituationer. Ambitionen skall vara hög att på alla\r\nsätt förhindra arbetslöshet och i stället erbjuda\r\nmeningsfull sysselsättning.</pre><pre>Fru talman! Med detta yrkar jag bifall till utskottets\r\nhemställan i dess helhet i betänkandet nr 11.</pre><pre>Anf. 5  INGELA THALÉN (s) replik:</pre><pre>Fru talman! Elver Jonsson berörde 80-talet. Det\r\ndiskuterar jag gärna mycket ingående, för jag\r\ntycker att Socialdemokraterna under 80-talet\r\nfaktiskt åstadkom goda förutsättningar. De 400 000\r\njobb som Thorbjörn Fälldin drömde om blev då\r\nverklighet. Vi skapade också, tvärtemot övriga\r\nländer i Europa, sådana förutsättningar att Sveriges\r\nindustrisektor kunde utvecklas.</pre><pre>Jag diskuterar också gärna det faktum att de s.k.\r\nmarknadskrafterna inte kunde hantera den frihet\r\nsom vi gav dem när vi tog bort\r\nkreditrestriktionerna.</pre><pre>Det finns många inslag i 1980-talets överhettning\r\nsom vi socialdemokrater inte ensamma kunde\r\ntygla. Men, Elver Jonsson, jag minns också mycket\r\ntydligt att oppositionspolitiker från de borgerliga\r\npartierna då inte var beredda att delta i de beslut\r\nom åtstramningar som Socialdemokraterna\r\nföreslog. Så sent som i förra valrörelsen gick man ut\r\nmed stora löften både om skattesänkningar och om\r\nutgiftsökningar.</pre><pre>Det som nu förestår är valet mellan att låna pengar\r\ntill kontantstöd i stora mått, eller att använda en\r\nmindre del till viktiga, nödvändiga och riktiga\r\ninvesteringar. Det är den frågan jag tycker att vi\r\nskall ägna störst uppmärksamhet.</pre><pre>Socialdemokraterna skapade faktiskt en god grund\r\ngenom Rehnbergsavtalet, genom nedväxling av\r\ninflationen, för att man skulle kunna få möjligheter\r\natt möta den lågkonjunktur som också en\r\nsocialdemokratisk regering skulle ha haft att\r\nbrottas med. Men vad har den borgerliga\r\nregeringen gjort? Jo, man har spelat bort\r\nmöjligheten genom att gå ut med ofinansierade\r\nskattesänkningar som nu bygger upp ett hialöst\r\nbudgetunderskott, som kommer att ligga kvar i\r\nåratal. Det skall ju folk vara med och betala.</pre><pre>Det vi nu skall göra, Elver Jonsson, är naturligtvis\r\natt gemensamt titta på de förslag som både\r\nsocialdemokrater och många företrädare för de\r\nborgerliga partierna är intresserade av att\r\ngenomföra. Det handlar om riktiga investeringar,\r\ngod arbetsmarknadsutbildning och annan\r\nutbildning. Jag hoppas att jag i dag får besked om\r\natt ni, när vi går över till att behandla\r\nkompletteringspropositionen, är beredda att gå oss\r\ntill mötes på det program som vi lade fram redan\r\ninför behandlingen av det här förslaget.</pre><pre>Jag kanske var litet orättvis när jag i min inledning\r\nsade att vi inte är överens om någonting. Vi är\r\nfaktiskt överens om åtminstone en sak, nämligen\r\nhur arbetsmarknadsutbildningen skall organiseras.</pre><pre>Anf. 6  TALMANNEN:</pre><pre>Jag är tacksam om replikerna tas från bänken.</pre><pre></pre><pre>Anf. 7  ELVER JONSSON (fp) replik:</pre><pre>Fru talman! Jag rättar mig efter talmannens\r\nanvisningar att tala från bänken.</pre><pre>Först vill jag anknyta till det som utskottets\r\nordförande talade om, nämligen att vi är överens\r\nom en hel del; hon nämnde särskilt\r\narbetsmarknadsutbildningen. Jag tror att det är\r\nviktigt att vi är överens på den punkten, eftersom\r\nden är av en sådan central betydelse för att vi skall\r\nkunna ha en god arbetsmarknad.</pre><pre>När det gäller hur god grunden var, tycker jag inte\r\natt vi behöver ha någon alltför lång diskussion om\r\ndet. Men det råder inget tvivel om att den tredje\r\nvägens politik havererade när högkonjunkturen var\r\növer. Det var i mycket en klipparnas marknad, och\r\ndet blev en snedvridning när det gällde byggande,\r\nför att ta två exempel på sådant som skattebetalare\r\noch arbetslösa nu får vara med och betala.</pre><pre>Det åstadkoms också en del under 1980-talet,\r\nframför allt under den senare delen av\r\nSocialdemokraternas regeringsperiod, då man\r\ninsåg att den utstakade vägen inte längre bar. Jag\r\nförsöker bjuda på en viss ödmjukhet och vill erinra\r\nom att det var en del som var välgörande.\r\nSocialdemokraterna gjorde upp med Folkpartiet\r\nliberalerna om en stor skatteuppgörelse. Vi fick en\r\nenergipolitik som fick stor uppslutning i riksdagen.\r\nSocialdemokraterna hade visserligen ingen egen\r\ndiskussion, men de var ändå så frimodiga att de\r\nlämnade in en ansökan om EG-medlemskap.</pre><pre>Jag delar Ingela Thaléns uppfattning att man inte\r\nkan släppa loss marknadskrafterna.\r\nMarknadsekonomin måste vara socialt styrd. Det\r\nvill vi liberaler slå vakt om. Jag vill påstå att den\r\narbetsmarknadspolitik som utskottet förordar har\r\nväldigt mycket av socialt styrda moment i sig. På\r\nden punkten känner utskottet och jag oss inte\r\nsärskilt anklagade.</pre><pre>Jag noterar att fru utskottsordföranden ändå tycker\r\natt det finns en del gemensamt att ta fasta på också\r\ni de förslag från regeringen som nu ligger i\r\nkompletteringspropositionen. Det uppfattar jag\r\nsom ett gott löfte inför utskottets förhandling.</pre><pre>Anf. 8  INGELA THALÉN (s) replik:</pre><pre>Fru talman! Jag hävdar bestämt att de åtgärder som\r\nden socialdemokratiska regeringen vidtog när det\r\ngäller regionalpolitiken, när det gäller\r\nskattefrågan, när det gäller Rehnbergsavtalet --\r\ndvs. nedväxlingen av inflationen -- och när det\r\ngäller förändringar av offentlig sektor gav en god\r\ngrund för att möta den lågkonjunktur som också en\r\nsocialdemokratisk regering hade fått kämpa med.</pre><pre>Visst kom vi överens om skattereformen, Elver\r\nJonsson, men den bryter ni ju upp nu när ni sitter\r\nmed i den borgerliga regeringen. Ni förändrar\r\nbeskattningen av förmögenhet och kapital, och ni\r\ngör det på ett sätt som inte är finansierat.</pre><pre>Jag vill återvända till frågan om kontantstödet och\r\nden aktiva arbetsmarknadspolitiken. Är de\r\nborgerliga regeringspartierna beredda att satsa på\r\ninvesteringar, utbildning och infrastruktur i stället\r\nför att tillåta kontantstödet att rusa i väg mot ett\r\nunderskott på 10, 15, 20, ja, upp till 40 miljarder,\r\nsett i perspektivet av några år framöver? Om ni är\r\nberedda att göra det finns det en grund för den\r\nnationella samling som jag anser att vi måste ta\r\nansvar för att få.</pre><pre>Anf. 9  ELVER JONSSON (fp) replik:</pre><pre>Fru talman! Svaret på frågan, om\r\nregeringspartierna är beredda att satsa på\r\ninvestering, är ja. För att något leda det i bevis vill\r\njag peka på hur mycket som har investerats på väg-\r\noch järnvägssidan. För två år sedan satsade den\r\nsocialdemokratiska regeringen knappt hälften av\r\nvad den nuvarande regeringen satsar på vägoch\r\njärnvägsbyggande. Det är ju två strategiskt mycket\r\nviktiga investeringar; med det tycker jag att svaret\r\ni den delen är till fyllest.</pre><pre>Ingela Thalén sade tidigare att vi har spelat bort\r\nmöjligheter. Jag tycker att sanering är det mest\r\nrelevanta uttrycket för det som behöver göras.\r\nSanering är vad som behövs. Bortspelningen\r\nskedde framför allt under 1980-talets mycket goda\r\når. Det är att beklaga.</pre><pre>Anf. 10  LARS-OVE HAGBERG (v) replik:</pre><pre>Fru talman! Elver Jonsson kastade sig över 1980-\r\ntalet. Det han sade bör inte stå helt oemotsagt.</pre><pre>Vi är naturligtvis överens om att den ohejdade\r\ntredje vägens politik skapade enorma problem.\r\nMen samtidigt var det, som Ingela Thalén sade, de\r\nkrafter som tog emot detta som fixade\r\nluftaffärerna. Var det inte ett krav från de\r\nborgerliga att ta bort valutaregleringarna och alla\r\nkreditrestriktioner? Det talades ju allmänt om\r\ndetta från de borgerligas sida.</pre><pre>Det är just de som inte kunde ta emot detta som\r\nregeringen nu satsar på och som skall skapa arbete.\r\nMen de gör inte det annat än med kraftiga\r\nsubventioner och stimulans av de svaga i samhället.</pre><pre>Är det inte så, Elver Jonsson, att många snart är\r\nutförsäkrade och kommer att få väldiga problem?\r\nSatsar man mer på arbetslinjen, eller ökar\r\nkontantstödet? Är det arbetslinjen som gäller? Vad\r\njag kan förstå ökar kontantstödet.</pre><pre>Elver Jonsson försöker mjuka upp det hela genom\r\natt säga att när det gäller infrastrukturen och\r\nsatsningar på den har man inte hållit samma tempo\r\nsom i arbetsmarknadspolitiken. Man har ju inte ens\r\nbörjat springa, då kan man väl inte öka tempot.\r\nMan har ju inte satsat på infrastruktur av den\r\ndignitet som vi borde om vi skall ha någon\r\nkonkurrenskraft och industri kvar.</pre><pre>Frågan om arbetslöshetsbomben är intressant. Jag\r\nhar sagt det förut, och jag säger det igen:\r\nFolkpartiet varnade för arbetslöshetsbomben men\r\när nu själva med och tänder på, eller låter den\r\nbrisera. Det kan ni väl inte förneka? Jag ställer\r\nåterigen frågan om beredskapsarbeten: Är det helt\r\nomöjligt att satsa på fler beredskapsarbeten så att\r\nfler kan utnyttja den möjligheten? Måste det vara\r\nså att det bara finns 17 000 beredskapsarbeten, när\r\ndet var 67 000-- 68 000 år 1983?</pre><pre>Så till frågan om utbildning och kunskap i industrin.\r\nÄr det inte så, Elver Jonsson, att ni inte har tagit\r\nriktigt seriöst på den frågan? Industrins inriktning\r\när att göra sig av med all arbetskraft och att göra\r\norganisationen så slimmad som möjligt. Det har ni\r\ninte bemött på ett seriöst sätt. Ni har inte ens lagt\r\ndet moraliska ansvaret på industrin att utbilda den\r\narbetskraft som behövs vid en konjunkturuppgång.\r\nDet vältras just nu över på samhället, vilket, menar\r\njag, utmynnar i kontantstöd.</pre><pre>När det gäller frågan om ungdomen har man gjort\r\nvissa markeringar, säger Elver Jonsson. Men de\r\nmarkeringarna gäller ju inte huvudfrågan,\r\nnämligen att de som befinner sig på en arbetsplats\r\ninte är anställda av arbetsgivaren. Ungdomarna\r\nkan utnyttjas som gratis arbetskraft, trots\r\nmarkeringarna. Man kan fundera över\r\nersättningsreglerna. Men framför allt är det fråga\r\nom att de ungdomar som är under 25 år och som har\r\nkvalificerat sig för a-kassan inte får\r\nberedskapsarbete. Den möjligheten har ni tagit\r\nbort. Jag kan inte förstå varför de som är under 25\r\når skall diskrimineras. Det är ju det som blir\r\nkonsekvensen av regeringens förslag.</pre><pre>Anf. 11  ELVER JONSSON (fp) replik:</pre><pre>Fru talman! Först några ord om\r\nungdomspraktiken. Med den utformning som\r\nutskottsmajoriteten har förordat blir den här\r\nkritiken ganska uddlös. Jag syftar då på dem som\r\nvill göra gällande att det skulle vara fråga om en\r\ngratisförmån. Det är inte fråga om gratis\r\narbetskraft. Ungdomspraktikanten skall inte\r\nersätta annan arbetskraft eller fylla ett\r\nproduktionsbehov. Skulle det vara så, saknas ju\r\nförutsättningar för åtgärden, och då har\r\nförmedlingen att korrigera insatsen. Skulle\r\nungdomspraktiken i realiteten glida över i något\r\nannat är det ju inte längre fråga om\r\nungdomspraktik. Då tar andra regelsystem över.</pre><pre>Lars-Ove Hagberg är bekymrad över att det görs\r\nför stora stimulansinsatser. Han frågar retoriskt om\r\ndet satsas på arbetslinjen. Det vill jag påstå.\r\nUngdomspraktiken är ju också ett stort och\r\nbetydelsefullt inslag i detta. Det handlar om att\r\nsäkra några tiotusental ungdomars chans att få en\r\nmeningsfull sysselsättning och att ge dem praktik så\r\natt man är rustad för den konjunkturuppgång som\r\nvi tror kommer så småningom.</pre><pre>Så till frågan om tempo och volymer. Vi behöver\r\nbygga mer, men en av poängerna i det jag sade var\r\natt vi behöver bli snabbare i den administrativa\r\nhanteringen och den byråkratiska bearbetningen.\r\nDär finns en hel del att göra.</pre><pre>Lars-Ove Hagberg undrar också om det blir några\r\nberedskapsarbeten. I morgon börjar behandlingen\r\nav kompletteringspropositionen och ett antal\r\nmotioner. Det kommer att bli förstärkningar. Men\r\ndet är viktigt att säga att vad vi bör sikta mot -- det\r\ngäller då långsiktigt -- är vad vi kan kalla riktiga\r\njobb. Arbetsmarknadspolitiken är och kan aldrig\r\nbli något annat än ett gott komplement. Det behövs\r\ni botten en positiv näringspolitik och en sund\r\nsamhällsekonomi.</pre><pre>Anf. 12  LARS-OVE HAGBERG (v) replik:</pre><pre>Fru talman! Jag skall bara korrigera mig på en\r\npunkt. Jag yrkar bifall till meningsyttringens mom.\r\n1, 24 och 33. I övrigt instämmer Vänsterpartiet i\r\nmeningsyttringens innehåll.</pre><pre>Till Elver Jonsson vill jag säga att det är viktigt att\r\nman skall ha riktiga jobb. Men kontantstödet ökar\r\nju, och förväntas öka. Var finns åtgärderna mot\r\ndetta? De som riskerar utförsäkring -- något som\r\nökar i allt snabbare takt -- känner enorm oro. Det\r\nhandlar om ROT-program, beredskapsarbeten och\r\nandra arbetsmarknadspolitiska insatser som gör att\r\nmänniskor kan göra något nyttigt. Man kan inte\r\nbara utbilda sig. När man har utbildat sig färdigt\r\nbehöver man göra någonting. Eftersom marknaden\r\ninte kan ha ordinarie arbeten kan vi göra de\r\ntillfälliga arbetsmarknadspolitiska insatser som är\r\nnödvändiga för att inte människor skall slås ut. Men\r\nni ser detta med öppna ögon och tycker tydligen att\r\ndet kan få vara så här. Jag kan inte förstå annat.\r\nDen lilla satsningen på beredskapsarbeten som\r\nfinns med i kompletteringspropositionen täcker ju\r\ninte alls det verkliga behov som finns, om man\r\nskulle satsa ordentligt.</pre><pre>Åter till ungdomarna. Vilka markeringar har man\r\ngjort? Nog lever väl Elver Jonsson i en drömvärld?\r\nOm man sänder ut ungdomar från\r\narbetsmarknadsutbildningen till näringslivet och\r\nframför allt mindre företag och det inte finns några\r\nregler som talar om att det är samhället som\r\nbekostar detta blir det naturligtvis svåra\r\ngränsdragningar när det gäller om man är på\r\npraktik, om man har handledare eller om man gör\r\nett ordinarie arbete.</pre><pre>Man behöver bara gå till sjukvården och se på den\r\nsom kommer in som undersköterska och får en\r\npraktiktjänstgöring. Vad händer den dagen det\r\nfattas folk, om man inte har det klart reglerat? Den\r\npersonen kommer säkert att få göra ordinarie\r\narbetsuppgifter. Om man inte skiljer på praktik och\r\nordinarie arbetsuppgifter kommer det att bli\r\nkatastrof, precis som det har blivit många gånger\r\ntidigare med denna typ av tjänstgöring.</pre><pre>Det vore en enkel åtgärd att skilja på praktik och\r\narbete. Men det gör man inte. I stället görs en\r\nmarkering i utskottsbetänkandet. Men inte är det\r\nnågon i verkligheten som kommer att bry sig om\r\nmarkeringar i utskottsskrivningen. Det måste till\r\nlagar och förordningar för dem på marknaden som\r\ninte kan sköta sig annars. Därför bör dessa\r\npersoner vara anställda av arbetsgivaren på de\r\nvillkor som samhället kräver. Men det vill man inte\r\ni och med det förslag som kommer från Börje\r\nHörnlund. Det har samma dåliga innebörd som\r\nungdomslagen, men det är litet längre.</pre><pre>Anf. 13  ELVER JONSSON (fp) replik:</pre><pre>Fru talman! Lars-Ove Hagberg överdriver\r\nfotarbetet i sin ängslan inför ungdomspraktiken.\r\nKom ihåg att det i realiteten blir en\r\nförsöksverksamhet under knappt ett år. Vi har\r\nockså gjort en markering och sagt att regeringen\r\nbör följa detta mycket noga tillsammans med\r\nparterna och AMS och att man under resans gång\r\nt.o.m. kan göra korrigeringar.</pre><pre>Lars-Ove Hagberg efterlyser mera regler. Det må\r\nvara en kommunist förlåtet att göra det. Men det är\r\ninte helt regelfritt. Det ser Lars-Ove Hagberg om\r\nhan läser propositionen och vad utskottet har\r\nskrivit. Det bör också Vänsterpartiet notera.</pre><pre>Vi måste se detta på två sätt. I det korta\r\nperspektivet ökar naturligtvis det kontanta\r\narbetsmarknadsstödet, eftersom arbetslöshetstalen\r\nhar stigit och kommer att ligga högt under ännu en\r\nperiod. Vi behöver en rad aktiva\r\narbetsmarknadspolitiska åtgärder. Den satsningen\r\nmåste ske. På lång sikt är det näringspolitiken och\r\nsamhällsekonomin som är viktiga. Inslag som\r\nsäkrar en god arbetsmarknad är utbildning och\r\npraktik. Det är därför det är så viktigt att redan nu\r\nfå starkare inslag av utbildning och praktik, om vi\r\nskall kunna få en god arbetsmarknad när vi får en\r\nbättre konjunktur.</pre><pre>Anf. 14  JOHNNY AHLQVIST (s):</pre><pre>Fru talman! Att drabbas av arbetslöshet är något av\r\ndet värsta som kan hända en människa, oavsett\r\nålder. Men för en grupp i samhället är det oerhört\r\nviktigt att inte drabbas av arbetslöshet. Det gäller\r\nvåra ungdomar. Det kan rasera hela framtiden.</pre><pre>Att sluta skolan eller få lämna ett arbete på grund\r\nav att ingen vill ha en eller att man är överflödig kan\r\nvara helt förödande. All erfarenhet säger att korta\r\nperioder av sysslolöshet bland ungdomar kan leda\r\ntill oro, förlorat självförtroende samt passivitet. Ett\r\nsamhälle med hög ungdomsarbetslöshet riskerar\r\ndärför att ställas inför stora sociala problem.</pre><pre>Erfarenheten visar också att en stor\r\nungdomsarbetslöshet leder till att en del ungdomar\r\naldrig kommer att få fotfäste på arbetsmarknaden.</pre><pre>Mot denna bakgrund är det väl ingen som kan tveka\r\nom att en av de viktigaste uppgifterna för riksdagen\r\när att forma en politik som ger till resultat att alla\r\nmänniskor kan få ett arbete. För att lösa detta\r\nmåste all prestige läggas åt sidan, och man måste\r\ntänka konstruktivt.</pre><pre>Ett mått på hur arbetsmarknadspolitiken fungerar\r\ni ett land är i vilken omfattning ungdomar har en\r\nmöjlighet att få arbete. Det finns inget annat land i\r\nvärlden som har lyckats så bra med det som Sverige\r\nunder hela 1980-talet. Vi lyckades pressa ner\r\nungdomsarbetslösheten till den nivå som rådde i\r\nbörjan av 1970-talet. Sverige är ett av de få länder\r\nsom gick in i 90-talet med en lägre\r\nungdomsarbetslöshet än vi hade för 20 år sedan.</pre><pre>Hur ser det ut i dag? Ca 65 000 ungdomar under 25\r\når är nu arbetslösa. Av dessa är ca 15 000 under 20\r\når. Ungefär en tredjedel av alla arbetslösa är\r\nungdomar. Till detta kommer tiotusentals\r\nungdomar som finns i olika åtgärder. Man måste\r\nonekligen ställa sig frågan: Hur har vi kunnat\r\nhamna i den situationen?</pre><pre>Kännetecknande för regeringens politik gentemot\r\nungdomarna är att den, liksom inom andra\r\nområden, inte är samordnad och genomtänkt.\r\nRegeringen stramar åt tre fjärdedelar av ekonomin\r\noch försöker sedan via arbetsmarknadspolitiken\r\nlösa de problem som uppstår. Därmed lägger man\r\nen omöjlig börda på den aktiva\r\narbetsmarknadspolitiken.</pre><pre>Ett exempel på detta är när regeringen med ena\r\nhanden berövar tiotusentals ungdomar\r\nutbildningsmöjligheter genom att stoppa\r\ngymnasiereformen. Med andra handen försöker\r\nman nu desperat lösa problemet genom att erbjuda\r\narbetsgivarna gratis arbetskraft.</pre><pre>Fru talman! Regeringens förslag till\r\nungdomspraktikplatser löser inte\r\nungdomsarbetslösheten. Därför avvisar vi\r\nsocialdemokrater förslaget av ett flertal skäl, som\r\njag närmare skall redovisa.</pre><pre>Vår grundläggande uppfattning är att den som utför\r\nett arbete på en arbetsplats skall vara anställd där\r\noch att villkoren skall bestämmas av\r\narbetsmarknadens parter. Det är inte\r\narbetsförmedlingens sak att låna ut gratis\r\narbetskraft till arbetsgivarna. Regering eller\r\nriksdag skall inte bestämma att olika villkor skall\r\ngälla för personer som arbetar sida vid sida ute i\r\narbetslivet. De arbetsrättsliga reglerna som gäller\r\npå arbetsmarknaden bygger också på denna\r\nprincip.</pre><pre>Nu är de borgerliga partierna med hjälp av Ny\r\ndemokrati beredda att stifta en tvångslag som gör\r\natt stora grupper av ungdomar ställs utanför\r\nordinarie lagstiftning och blir helt rättslösa. Jag\r\ntolkar det som att det är med hjälp av Ny demokrati\r\nman kommer att stifta denna tvångslag. Elver\r\nJonsson har sagt att man inte har fört några\r\nförhandlingar med Ny demokrati. Arne Jansson\r\nsade i sitt inledningsanförande att förhandlingar\r\nmed de borgerliga partierna har skett, och att man\r\när överens om tvångslagen.</pre><pre>Regeringens förslag kommer också att få mycket\r\nallvarliga effekter för andra utsatta grupper. I\r\nframtiden får unga handikappade tävla med äldre\r\nom en praktikplats, därför att garantin för 18--19-\r\nåringar och unga handikappade försvinner. Vilken\r\narbetsgivare anställer någon med lönebidrag, när\r\nalternativet är en frisk 24-åring?</pre><pre>Jag vill ställa ett par frågor till de borgerliga\r\nföreträdarna, bl.a. Anders G. Högmark: Vad\r\nhänder med 18--19-åringarna den dag de lämnar\r\nungdomspraktiken? Vilka regler gäller då för dem,\r\nnär de kommer tillbaka till arbetslösheten? Hur går\r\ndet för de handikappade som har ett arbetsbiträde\r\npå sin arbetsplats? Betraktas det som att de\r\nhandikappade har ett arbete eller en praktikplats?\r\nDet är viktigt för frågan om de skall kunna få ett\r\narbetsbiträde på sin arbetsplats.</pre><pre>Förslaget bygger också på att arbetsförmedlingen\r\nskall ansvara för arbetsplatsen och dess\r\nutformning. Detta visar hur verklighetsfrämmande\r\nhela förslaget är.</pre><pre>Det är också viktigt att notera att regeringens\r\nförslag är mycket mer begränsat än vad regeringen\r\nhar gett sken av. Regeringen har länge pratat om\r\natt man skall utplåna ungdomsarbetslösheten, och\r\nman utlovade praktikplatser åt ca 40 000 av de\r\n65 000 ungdomar som är arbetslösa. Samtidigt\r\navskaffar man de särskilda inskolningsplatserna\r\noch beredskapsarbete för ungdomar under 25 år.\r\nDärmed försvinner åtgärder för 20 000 ungdomar\r\nsom nu finns på sådana platser. Resterande platser\r\nskall enligt regeringen finansieras inom ramen för\r\nbefintliga medel. Problemet är då att det saknas en\r\nmiljard. Summan av kardemumman blir att 10 000\r\nungdomar kan få praktikplatser av detta slag. Detta\r\när långt ifrån de 60 000 platser som Börje Hörnlund\r\noch statsministern utlovade skulle tillföras\r\nungdomssidan.</pre><pre>En avgörande förutsättning för att komma till rätta\r\nmed ungdomsarbetslösheten är att det förs en\r\nsamlad politik för full sysselsättning. Vi beklagar\r\ndärför att regeringen inte har visat något intresse\r\nför våra tidigare förslag för att få ner\r\nungdomsarbetslösheten utan bara avvisat dem. Det\r\när oacceptabelt, och hela ansvaret faller nu tillbaka\r\npå regeringen och den enda vägens politik. Tyvärr\r\nkantas den enda vägen av allt fler arbetslösa.</pre><pre>Mot den bakgrunden är det uppenbart att stora\r\nansträngningar måste göras för att engagera så\r\nmånga ungdomar som möjligt i aktiva åtgärder. Vi\r\nmenar att detta måste ske genom en satsning på\r\nutbildning. Hellre än att ungdomar går arbetslösa\r\nskall de erbjudas någon form av utbildning. På\r\ndetta sätt ökas ungdomarnas kompetens för\r\nframtiden, samtidigt som trycket på\r\narbetsmarknaden minskar.</pre><pre>Skall det ske satsningar på nya åtgärder, är det\r\nmycket viktigt att samförstånd råder mellan\r\narbetsmarknadens parter om formerna för nya\r\narbetsmarknadspolitiska insatser. I annat fall får\r\ndessa inga påtagliga effekter utan skapar bara nya\r\nkonflikter. Detta har de partier som står bakom\r\nförslaget om ungdomspraktikplatser inte tagit\r\nhänsyn till. De har inte insett detta, utan de har valt\r\natt köra över en av de största parterna på\r\narbetsmarknaden.</pre><pre>Utgångspunkten för vårt förslag är vad som är bäst\r\nför ungdomarna. Ungdomarnas passiva\r\narbetslöshet måste brytas. Alla ungdomar vill\r\nkomma in på en arbetsplats, få en anställning och\r\nprova sina kvalifikationer, kunna leva på sin lön,\r\nskaffa sig arbetslivserfarenhet, bli en del av en\r\narbetsgemenskap och därmed stärka sina\r\nmöjligheter att få ett arbete på den ordinarie\r\narbetsmarknaden.</pre><pre>För att uppnå detta är det dock nödvändigt att\r\nstimulera arbetsgivaren att anställa ungdomar. Men\r\ndet är också viktigt att arbetsgivaren är beredd att\r\nbetala åtminstone en liten del själv för det arbete\r\nsom ungdomarna utför. I många fall är det faktiskt\r\nfråga om yrkesarbetare.</pre><pre>Vårt förslag om ungdomsjobb innebär att\r\nungdomarna skall utföra ett arbete och vara\r\nanställda av arbetsgivaren under samma\r\nförhållanden som vid beredskapsarbete. Lön skall\r\nbetalas enligt gällande avtal. Självfallet skall\r\nungdomarna få en chans att kvalificera sig hos\r\narbetsgivaren till ett ordinarie jobb.</pre><pre>Det är också en självklarhet att arbetsförmedlingen\r\nvia jobbsökaraktiviteter i första hand skall försöka\r\nfå fram jobb på den ordinarie arbetsmarknaden.\r\nFör de yngsta ungdomarna och unga handikappade\r\nmåste ungdomsgarantin finnas kvar. Om det inte\r\nblir någon fast anställning hos arbetsgivaren skall\r\nden sökande delta i jobbsökaraktiviteter i slutet av\r\nanställningsperioden.</pre><pre>Vårt förslag är enkelt och innebär också att\r\nbetydligt fler ungdomar kan komma ut på\r\narbetsmarknaden, därför att kostnaden för staten\r\nper arbetstagare blir lägre än med regeringens\r\nförslag.</pre><pre>Vårt förslag innebär, till skillnad från regeringens\r\nförslag, att den arbetslöse får en möjlighet att själv\r\nförsörja sig på sin lön. Det innebär också att han\r\neller hon inte blir rättslös under någon sorts\r\ntvångslag, utan behandlas som alla andra på\r\narbetsmarknaden.</pre><pre>Fru talman! Jag tror inte att något förslag som har\r\npasserat riksdagen och utskottet har diskuterats så\r\noerhört mycket som detta, av naturliga skäl. Vi är\r\nalla överens om betydelsen av att få fram ett enigt\r\nförslag, som verkligen skulle ge sysselsättning för\r\nde yngre arbetstagarna. Vi socialdemokrater har\r\nhela tiden haft ambitionen att få fram ett enhälligt\r\nförslag. Vi vet att det ger en betydligt större tyngd\r\nnär det skall hanteras ute i verkligheten, om hela\r\nriksdagen står bakom ett förslag.</pre><pre>Vi har från socialdemokraternas sida i\r\nförhandlingarna i utskottet gått mycket långt. Men\r\nhela tiden har det rests nya krav från de borgerliga\r\npartierna. Vi socialdemokrater beklagar verkligen\r\ndetta, inte för att vi kommer att förlora\r\nomröstningen i dag, utan av omtanke om de\r\narbetslösa. Hade de som står bakom regeringens\r\nförslag enbart sett till sakfrågan och satt\r\nungdomarnas intresse framför prestigen, hade det\r\ngått att sy ihop en bra kompromiss, i stället för att\r\nsom nu trumma igenom en lösning med så många\r\nfrågetecken.</pre><pre>Anf. 15  LAILA STRID-JANSSON (nyd):</pre><pre>Fru talman! Det är ganska märkligt att gå upp i\r\ntalarstolen och föra något av en argumentation, när\r\ndet egentligen enbart är fråga om sunt förnuft.</pre><pre>Många frågor har vi inom arbetsmarknadsutskottet\r\ndebatterat och tagit ställning till. Varje fråga har\r\nkrävt sitt speciella engagemang och en total insikt i\r\nproblemet. Varje fråga tycktes mig så stor och\r\nviktig, att allt annat överskuggades.</pre><pre>Denna känsla varade fram till dess att utskottet\r\nhade att besluta i ungdomsarbetslöshetsfrågorna.\r\nAtt därvid försöka ta ställning till våra ungdomars\r\nframtid, deras möjligheter att få jobb, utveckling,\r\noch samtidigt kunna ge dem en känsla av att de\r\nbehövs just på den arbetsplats som kan vara en\r\nsprångbräda för hela deras fortsatta liv, ställde de\r\nhögsta kraven på vårt parti. Därtill skulle man\r\ninkludera arbetsgivarnas roll. Ambitionen var att\r\nflertalet arbetsgivare, även ensamvargen, skulle\r\nförsöka ställa upp och bereda en ungdomsplats,\r\nsom skulle kunna bli en språngbräda för\r\nungdomen.</pre><pre>Arbetsgivaren skulle samtidigt ej riskera att råka ut\r\nför att hamna i arbetsdomstolen genom att facket\r\nskulle påskina att ungdomen varit fast anställd,\r\neftersom densamme sysslat med direkt produktiv\r\ndrift inom företaget.</pre><pre>Vårens viktigaste fråga var alltså\r\nungdomsarbetslösheten! Det handlar om att ge ca\r\n50 000 ungdomar meningsfull sysselsättning på en\r\narbetsmarknad som egentligen är obefintlig. Om\r\nman i unga år slås ut från arbetsmarknaden är\r\nrisken mycket stor att man i värsta fall drabbas av\r\nsjukdomar, apati, alkoholism m.m.</pre><pre>De i propositionen föreslagna\r\nungdomspraktikplatserna såg vi i Ny demokrati\r\nrent principiellt som en bra lösning. I dagens läge,\r\nmed den oerhört stora ungdomsarbetslösheten,\r\nmåste man använda sig av otraditionella insatser,\r\nför att till varje pris förhindra de mycket negativa\r\neffekter som en omfattande arbetslöshet har.</pre><pre>Enligt vårt förmenande finns ingenting som är så\r\nviktigt som barn och ungdomar. Politiker och andra\r\nbeslutsfattare måste alltid vara beredda att med\r\nhjärtat göra de arrangemang som kan behövas för\r\ndessa grupper.</pre><pre>Eftersom Ny demokrati verkligen stöttar\r\nutbildning, forskning, högteknologi samt sist men\r\ninte minst ungdomar, var det mig en glädje att\r\nföreträda partiets frågor i detta det största beslut\r\nsom skulle fattas för ungdomar. Ny demokrati\r\nsätter ju den enskilda människan i främsta rummet.</pre><pre>Med det enormt massiva stöd vi erhöll från\r\nriksdagsgruppen var det egentligen ganska enkelt\r\natt tala och agera för ungdomen -- ungdomen, vår\r\nframtid. Barn och ungdomar är Sveriges framtid.\r\nDet får vi aldrig glömma. Dagens beslutsfattare\r\nmåste se till att framtiden blir något som vi ej skall\r\nbehöva skämmas för, vare sig det gäller miljö,\r\nutbildning, arbete eller livskvalitet i allmänhet.</pre><pre>Tyvärr tvingades vi konstatera att partipiskan\r\nmånga gånger ven hårt i utskottet över de\r\nnärvarande partiernas representanter, vilket\r\növerskuggade det sunda förnuftet för vår framtid --\r\nvåra barn och ungdomar.</pre><pre>Utskottet skrev om betänkandet tre gånger, och\r\nförst den fjärde gången kunde vi som parti\r\nacceptera det.</pre><pre>Vi hade då fått igenom en möjlighet för ungdomen\r\natt i samspel med företagare kunna göra en satsning\r\npå framtiden. Det gäller inte bara att ungdomarna\r\nskall springa runt på företag och få s.k. utbildning,\r\nutan det gäller att de skall kunna lära, utveckla sig\r\noch delta i samtliga arbetsmoment på arbetsplatsen\r\nutan risk för att företagaren skall bli anmäld till\r\narbetsdomstolen.</pre><pre>Med detta har Ny demokrati rott sin politik i hamn\r\noch bidragit till att under en period av sex\r\nmånader -- gratis för företagarna -- möjliggöra ett\r\nnytt drag under galoscherna för svenska småföretag\r\nsamtidigt som våra ungdomar får meningsfull\r\nsysselsättning.</pre><pre>Glädjande nog kan jag konstatera att de borgerliga\r\npartierna inom arbetsmarknadsutskottet -- trots\r\nolika synsätt -- verkligen har försökt att enas genom\r\ndiskussioner och förhandlingar.</pre><pre>Vi i Ny demokrati vill ge en eloge till\r\narbetsmarknadsminister Börje Hörnlund som har\r\nförsökt att navigera sitt departement förbi\r\nsärintressena -- t.ex. facken -- som i sin tur likt\r\nSkylla och Karybdis försöker bevaka att den strida\r\nströmmen av arbetslösa ungdomar inte kommer in\r\ni företagen. Men det är nog tur både för\r\narbetsmarknadsminister Hörnlund och\r\nungdomarna att Ny demokrati är med på hans\r\nodyssé. Det som nu händer är så unikt att vi måste\r\noss ta oss tillbaka ända till antiken.</pre><pre>Jag vill påskina att detta beslut inom\r\narbetsmarknadsutskottet överskuggar kommande\r\nbeslut om fondpengar, banker m.m. Här har det\r\nhandlat om vår framtid -- våra barn och ungdomar.</pre><pre>Enda smolken i bägaren är när vice ordförande\r\nefter utskottsbehandlingen i media försöker ta åt\r\nsig all ära samt partipolitiskt ''plussa upp'' sig. Vi\r\nskall i stället tillsammans inom den borgerliga\r\nsektorn ståta med och demonstrera inför de andra\r\nutskotten vad ett samarbete och samförstånd kan\r\nleda till. Arbetsmarknadsutskottet kunde kanske\r\nvara en förebild för övriga utskott om hur man löser\r\nviktiga frågor genom förhandlingar.</pre><pre>Fru talman! Med detta vill jag yrka bifall till\r\nutskottets hemställan i mom. 33 och 34.</pre><pre>Anf. 16  JOHNNY AHLQVIST (s) replik:</pre><pre>Fru talman! Jag skall börja med att konstatera att\r\ndet tydligen har skett regelrätta förhandlingar\r\nmellan Ny demokrati och övriga borgerliga partier.\r\nDet är skönt att kunna konstatera detta.</pre><pre>Det är litet beklagligt att Ny demokrati har lagt\r\nbeslag på begreppet ''sunt förnuft''. Laila Strid-\r\nJansson säger att man har handlat enligt sunt\r\nförnuft. Jag vågar påstå att Ny demokratis\r\nagerande i vårt utskott tyvärr inte präglas av sunt\r\nförnuft. Vid ett tillfälle då vi diskuterade vår\r\nmotion A225 sade Laila Strid-Jansson att enligt\r\nsunt förnuft var denna socialdemokratiska motion\r\nden bästa, och sedan röstade man ner den. Var\r\nfinns det sunda förnuftet i ett sådant fall?</pre><pre>Är det inte bättre att Ny demokrati verkligen\r\nerkänner vad deras reservation innebär? Man tar\r\ninte hänsyn till ungdomar i det här fallet. Man är\r\nute efter att kunna införa ungdomslöner, ingenting\r\nannat. Det hade varit ärligare om de hade sagt att\r\ndet var deras ambition från början.</pre><pre>Anf. 17  LAILA STRID-JANSSON (nyd) replik:</pre><pre>Fru talman! Jag håller med Johnny Ahlqvist att det\r\nvar mycket i er motion som var bra. Min ambition\r\nvar från början -- precis som Johnny Ahlqvist\r\nsade -- att vi skulle försöka lösa frågan i ett helt\r\nenigt utskott. Det hade varit den bästa lösningen.</pre><pre>Men er motion innehöll ingenting om\r\nsmåföretagare. En- och fåmansföretagaren var helt\r\nutanför detta. Det kunde jag absolut inte\r\nacceptera. Småföretagaren måste också få kunna\r\nerbjuda ungdomspraktikplatser. Det var mycket\r\nviktigt för oss. Till sist tyckte vi att det här var den\r\nbästa lösningen, men det hade förstås varit mycket\r\nbättre om alla hade kunnat enas. Det kanske vi kan\r\ngöra i fortsättningen, vem vet.</pre><pre>Anf. 18  JOHNNY AHLQVIST (s) replik:</pre><pre>Fru talman! Det här med sunt förnuft stämmer inte.\r\nVid förhandlingarna i utskottet diskuterade vi\r\nutkast efter utkast. Vi sade från\r\nSocialdemokraternas sida att vi var beredda att\r\ngöra ett undantag för enmansföretagarna.\r\nResonemanget om sunt förnuft håller inte, Laila\r\nStrid-Jansson. Vi gick er till mötes när det gäller\r\nsmåföretagare och enmansföretagare.</pre><pre>Anf. 19  LAILA STRID-JANSSON (nyd) replik:</pre><pre>Hela tiden gick det ut på att sätta ungdomarna i\r\nförsta rummet och politiken i andra rummet.\r\nJohnny Ahlqvist säger att man kunde diskutera.\r\nMen vi diskuterade aldrig det fall att en\r\narbetsgivare kan åka fast om en ungdom räknas\r\nsom anställd. Detta måste anses vara en oerhört\r\nviktig fråga. I detta fall tyckte vi att det var sunt\r\nförnuft att tänka på ungdomarna.</pre><pre>Anf. 20  ANDERS G. HÖGMARK (m):</pre><pre>Fru talman! Under de senaste 18--20 månaderna\r\nhar den svenska arbetsmarknaden gemomgått en\r\ndramatisk försämring. Det har varit uppe tidigare i\r\nden här debatten. Det har inneburit stigande antal\r\nkonkurser, betalningsinställelser, varsel och\r\nmänniskor som har fått gå ifrån sina jobb. Det har\r\ngällt den privata sektorn, och nu börjar dessa\r\nfenomen dyka upp även i den offentliga sektorn.</pre><pre>Ansvaret för stora delar av detta -- jag kommer\r\ntillbaka till det som även Elver Jonsson var inne på\r\ntidigare -- faller tungt på den socialdemokratiska\r\nregeringen som under sex sju år med mycket god\r\nhögkonjunktur hade ansvaret för svensk ekonomi.\r\nGenom försummelser och bristande förmåga att\r\nhantera marknaden lades på 80-talet grunden till de\r\nproblem som vi i dag ser. Det har resulterat i att ett\r\nstort antal människor i dag befinner sig utanför\r\narbetsmarknaden med allt vad det innebär av social\r\ntragedi. Jag tror att vi är helt överens om detta i\r\nkammaren.</pre><pre>Jag vet att Ingela Thalén sade att hon gärna\r\ndebatterar 80-talet, och vi får se om hon kommer\r\ntillbaka. Men jag vidhåller att alltför litet gjordes\r\nunder de goda åren på 80-talet för att man skall\r\nklara de problem som en avreglering av\r\nkreditmarknaden bidrog till och annat där mycket\r\nstarka krafter inom marknadsekonomin gjorde sig\r\ngällande. Det har lett till att vi har fått en försämrad\r\nkonkurrenskraft, sjunkande marknadsandelar för\r\nexportindustrin på många områden. Vi har sämre\r\nproduktivitet i svensk industri i dag än många andra\r\nkonkurrentländer, även om den under det senaste\r\nåret har börjat ta ett steg framåt. Under 80-talet då\r\norder strömmade in och vi verkligen behövde ha\r\nmänniskor som arbetade i industrin, hade vi en\r\nfullständigt orimlig frånvaro på grund av olika\r\nomständigheter. Olika regelsystem bidrog säkert\r\nmycket aktivt till denna överfrånvaro.</pre><pre>Vi hade en fullständigt, orimligt uppblåst\r\nbyggsektor, som kännetecknades av alltför mycket\r\nav spekulation och luftaffärer, och\r\nfinansmarknaden bidrog på olika sätt till att\r\nytterligare understryka dessa fenomen.</pre><pre>Vi hade en offentlig sektor som under 80-talet\r\ndefinitivt var i behov av omstrukturering, där man\r\nhade behövt se över produktiviteten,\r\nprestationseffektiviteten och servicenivån, men där\r\nman inte gjorde någonting. I dag tvingas man,\r\nunder knapphetens kalla stjärna, att genomföra en\r\nmängd förändringar, som leder till att ett stort antal\r\nmänniskor kommer ut på en arbetsmarknad som\r\nser allt annat än ljus ut för tillfället. De\r\nmänniskorna kan med fog ställa sig frågan om det\r\ninte hade varit bättre med en regering som för ett\r\nantal år sedan hade skickat signaler om behovet av\r\nförändringar på denna sektor, så att det hade gjorts\r\nomstruktureringar och de hade kommit ut på en\r\narbetsmarknad som efterfrågat dem, i stället för att\r\ni dag kastas ut i kylan. Jag tror att de människorna\r\nreagerar ordentligt mot den oförmåga som den\r\ntidigare regeringen hade att skicka sådana signaler\r\ntill den offentliga sektorn. Där faller ansvaret,\r\nIngela Thalén, mycket tungt på den regering som\r\nvandrade omkring på lättsinnets breda tredje\r\naveny.</pre><pre>Nu säger den opposition som för ett antal år sedan\r\nvandrade omkring på denna tredje väg, att ''med\r\nvår politik skulle landet må så mycket bättre, och vi\r\nskulle kunna skapa så många nya arbetstillfällen''.\r\nIngela Thalén och hennes partivänner må ursäkta,\r\nmen trovärdigheten i det budskapet är inte alltför\r\nhög. Har man så misslyckats att klara de\r\ngrundläggande strukturproblemen under ett antal\r\nmycket goda år på 80-talet och samlat så litet i\r\nladorna för att möta de problemen under 90-talet,\r\nvet jag inte varför väljarna i dag skulle tro att ni är\r\nså mycket bättre skickade att klara det under de\r\nsvåra år som nu råder.</pre><pre>Vi beskyller inte socialdemokratin för att vara\r\norsak till problemen med den internationella\r\nkonjunkturen -- det är ganska naivt att påstå något\r\nsådant. Det är just på grund av de problem som\r\nfinns kvar i den inhemska strukturen och som ni\r\ninte skötte som vi kritiserar er.</pre><pre>Fru talman! Det finns ett genomgående drag hos\r\nsocialdemokraterna när de möter de här problemen\r\npå arbetsmarknaden att säga, att ''vi skall bygga\r\nSverige ur krisen'' -- får bara byggbranschen en\r\nchans skall ett stort antal positiva saker inträffa. De\r\nmålar upp en bild av en byggbransch som i stort sett\r\nhelt och hållet har tappat luften. Man får ibland när\r\nman hör socialdemokraternas beskrivning en\r\nkänsla av att det inte byggs någonting i Sverige i\r\ndag, på grund av den borgerliga regeringens\r\noförmåga att hantera problemen.</pre><pre>Det kan finnas anledning att titta litet på vad som\r\negentligen sker inom byggbranschen. Det är inget\r\ntvivel om att aktiviteten har gått ned, från den\r\nfullständigt orimliga överhettningen 1989-1990,\r\nmen bostadsbyggandet har inte minskat med mer\r\nän -- om jag får uttrycka det så -- 10 % under 1992\r\njämfört med tidigare. För 1993 pekar man på en\r\nnedgång med 18 %. Det är givetvis den sektor som\r\nrör de kommersiella lokalerna som har drabbats\r\nhårdast av detta, och det är ganska naturligt, när\r\nman ser hundratusentals och åter hundratusentals\r\ntomma kvadratmeter runt omkring i stort sett alla\r\nsvenska städer. Det är ganska orimligt att tro att\r\nman där skulle kunna bygga Sverige ur krisen.\r\nSektorn samfärdsel redovisar för 1992-1993 en\r\nuppgång i byggandet med 53 %.\r\nVäginvesteringarna beräknas öka med 27 % under\r\n1993.</pre><pre>Det är alltså totalt sett en byggarbetsmarknad där\r\nnågra sektorer, bl.a. de kommersiella lokalerna,\r\nminskar radikalt, medan andra områden ökar\r\nkraftigt. Totalt sett bedömer man att byggandet\r\nunder 1992 och 1993 i stort sett kommer att ligga\r\ni nivå med genomsnittet under de goda åren, som\r\nsocialdemokraterna bar ansvaret för under 80-talet.\r\nDet är alltså en något nyanserad bild, som det är\r\nvärdefullt att redovisa här, jämfört med den bild\r\ndär det framställs så att ingenting händer på\r\nbyggsektorn i dag. Detta innebär självfallet inte att\r\ndet inte finns ett antal objekt som man kan bygga\r\nframöver, men det får vi återkomma till när vi\r\ndiskuterar kompletteringspropositionen och de\r\nmotioner som har väckts i anslutning till den.</pre><pre>Jag är, fru talman, betydligt mer oroad över de jobb\r\nsom slås ut inom den tillverkande industrin. Där\r\nkan man i dag börja ställa frågan hur vi i framtiden\r\nskall kunna få en bas för välståndet, när man är\r\nnere på 20 % av de sysselsatta inom industrin. De\r\nmå ha ökat produktiviteten, men skall vi i detta\r\nland ha en möjlighet att värna välståndet, ha en\r\nbred arbetsmarknad och skapa jobb för framtiden\r\noch för de unga människorna, får inte utslagningen\r\ninom industrisektorn gå längre än vad den har gjort\r\ni dag. Det är nödvändigt att värna industrisektorn\r\noch se till att få nya, produktiva jobb inom det här\r\nområdet. Där är den viktigaste uppgiften för\r\nregeringen att se till att den internationella\r\nkonkurrenskraften prioriteras, och det är därför\r\nregeringen lägger ett antal förslag, har lagt ett antal\r\nförslag och framöver kommer att lägga ytterligare\r\nförslag, just för att stärka industrisamhällets\r\nmöjligheter att utveckla och värna välståndet.</pre><pre>Det kan upprepas ännu en gång: Det är inte för att\r\nvi tycker synd om olika industriägare och\r\naktieägare, utan det är för att ge industrin goda\r\ninvesteringsbetingelser och konkurrensbetingelser\r\nsom vi föreslår exempelvis sänkning av\r\nenergiskatterna, borttagande av skatt på arbetande\r\nkapital för småföretagen, och som vi kommer att\r\nförsöka att ytterligare förbättra\r\nriskkapitalförsörjningen. Det är för att värna\r\nindustrisamhällets möjligheter att skapa goda\r\nbetingelser för arbete, sysselsättning och välstånd.\r\nDet är regeringens bevekelsegrunder, och jag har\r\nmycket svårt att tänka mig att socialdemokratin\r\nskulle agera mot den typen av insatser för att värna\r\nkonkurrenskraften.</pre><pre>Ungdomarna har nämnts av flera talare, bl.a. av\r\nIngela Thalén och Johnny Ahlqvist. Jag delar de\r\nsynpunkter som bl.a. Johnny Ahlqvist har fört fram\r\noch beskrivningen av ungdomsarbetslösheten som\r\nett gissel, när ungdomar kommer från skolan och\r\ninte är efterfrågade, inte har någonting att göra.\r\nOm det är vi totalt överens -- det finns ingen\r\navvikande uppfattning på den punkten. Det är\r\ndärför som regeringen har lagt ett förslag om\r\nungdomspraktik, som utskottet nu till största delen\r\nhar antagit, med smärre tillägg och justeringar.</pre><pre>Johnny Ahlqvist säger att ungdomspraktiken inte\r\nlöser problemen med ungdomsarbetslösheten. Nej,\r\ndet har regeringen inte trott. Det är nog ingen som\r\ntror att detta är en patentlösning. Denna\r\nungdomspraktik är det sista av flera steg, där man\r\ninte har lyckats få någon form av utbildning, om\r\nman nu söker sådan, inte får någon form av\r\nberedskapsarbete, inte får jobb på den öppna\r\narbetsmarknaden. Då är det här förslaget tänkt att\r\nkomma in. Förhoppningsvis får det ett bra\r\ngenomslag. Vi kan nå upp till de 40 000 eller 60 000\r\nplatserna under det år som åtgärden är tänkt att\r\nverka. Det är ingen patentlösning, och det finns\r\ningen annan garanti för god sysselsättning för ung\r\neller gammal än en sund ekonomi, en industri och\r\nett näringsliv som efterfrågar arbetskraft på en\r\nöppen marknad.</pre><pre>Jag kan också bekräfta vad som har sagts tidigare\r\nom att det här verkligen har diskuterats i utskottet.\r\nIngela Thalén var i sitt inledningsanförande inne på\r\natt det var tråkigt att vi inte lyssnade på och tog\r\nintryck av varandra. Jag tror inte att någon fråga,\r\nunder de många år som jag har suttit i utskottet, har\r\ndiskuterats så länge, så öppet och i ett så gott uppsåt\r\natt försöka komma fram till någonting som kunde\r\nbli konsensus. Oaktat att vi nu har landat på olika\r\nställningstaganden, har vi förhoppningsvis fått en\r\nviss respekt för varandras synsätt, och jag tror att\r\nhela denna process skulle kunna gagna\r\nverkställigheten av reformen. Jag hoppas, Johnny\r\nAhlqvist, att det kan bli en helhjärtad uppslutning\r\nnär nu riksdagen fattar ett beslut om detta.</pre><pre>Vi har klara intentioner på att\r\narbetsmarknadsmyndigheterna står i startgroparna\r\noch är beredda att göra en gedigen insats för att se\r\ntill att så många ungdomar som möjligt i höst kan\r\nkomma in i den här åtgärden. Jag har all anledning\r\natt tro och hoppas att alla arbetsmarknadens parter,\r\nsjälvfallet inkl. de fackliga organisationerna, på alla\r\nsätt kommer att agera för att just ungdomarna får\r\ndenna chans att komma in.</pre><pre>För att anknyta till Johnny Ahlqvists fråga: Vad\r\nhänder efter de sex månaderna för dessa\r\nungdomar? Den arbetsgivare som har haft en sådan\r\nhär praktikant kan kanske efter sex månader anse\r\natt praktikanten var utomordentligt bra och att man\r\nkan fortsätta med en fast anställning. Detta fyller\r\npå så vis en viktig funktion genom att vederbörande\r\ngradvis slussas in på en öppen arbetsmarknad.</pre><pre>Johnny Ahlqvist antydde i sitt inlägg att det kanske\r\nnu inte kommer att gå att genomföra denna reform\r\ndärför att det kan blåsas till strid. Jag hoppas att jag\r\nmisstog mig på den punkten. Jag hoppas verkligen\r\natt alla arbetsmarknadens parter ställer helhjärtat\r\nupp. Jag har en bestämd känsla av att ungdomarnas\r\noch även föräldrarnas dom annars kommer att bli\r\nutomordentligt hård mot dem som på något sätt\r\nskulle obstruera. Men jag tror att jag har fel på den\r\npunkten. Jag tror att alla vill ställa upp.</pre><pre>Fru talman! Vi har många gånger varit inne på\r\nkompetensfrågorna när det gäller\r\narbetsmarknadspolitiken och de\r\narbetsmarknadspolitiska åtgärderna. Det råder väl\r\ninget tvivel om att det är viktigt att vi ser till att höja\r\nkompetensen hos den befintliga arbetskraften och\r\nhos dem som skall in på arbetsmarknaden, om\r\nsvensk industri framöver skall kunna vara\r\nkonkurrenskraftig, stärka sin internationella\r\nkonkurrenskraft och även locka ungdomar till\r\nindustriarbetet -- jag tror nämligen att det är\r\nutomordentligt angeläget att få ungdomarna att\r\ntycka att industriarbete är intressant, eftersom det\r\ndär krävs en hel del och finns stora möjligheter till\r\npersonlig utveckling.</pre><pre>Det är därför glädjande att se att en så stor andel av\r\ndem som i dag är föremål för\r\narbetsmarknadspolitiska åtgärder omfattas av\r\narbetsmarknadsutbildning. Nära 100 000 personer\r\nomfattades i mars månad av denna utbildning.\r\nMånga aktörer spelar i dag en viktig roll inom detta\r\nområde. Det är inte bara AMU, utan det finns\r\nockså många enskilda privata aktörer. Komvux\r\nfinns med och har tagit en ganska stor andel av\r\nkakan. Jag tror att detta totalt innebär en ständigt\r\nstigande kvalitet, att det sker en stigande\r\nmarknadsanpassning av just den här utbildningen\r\nför att den skall passa både företag och de elever\r\nsom går där.</pre><pre>Jag vill också anknyta till vad tidigare talare -- jag\r\ntror det var Ingela Thalén och även Elver Jonsson --\r\nhar sagt om vad vi var ense om. Det är glädjande\r\natt ett enigt utskott nu klart markerar att vi tycker\r\natt det är dags att AMU bolagiseras. Vi ser inga skäl\r\nför en fördröjning på den punkten, och vi har satt\r\nupp den första januari 1993 som ett riktmärke. Med\r\ndetta uttalande förväntar sig utskottet -- och\r\ndärmed också riksdagen när vi om en stund fattar\r\nbeslut -- att regeringen förelägger riksdagen ett\r\nförslag i ärendet som gör det möjligt för AMU att\r\nbli bolag och verka som bolag från årsskiftet\r\n1992/93.</pre><pre>Fru talman! Denna kammare är totalt enig om att\r\narbetslösheten är ett gissel både rent personligt och\r\nför samhället i sin helhet. Jag tror också att vi är\r\nhelt eniga om att det är bättre att människor gör\r\nnågonting än att de går sysslolösa och får någon\r\nform av ersättning. Jag tror att det i Sveriges\r\nriksdag finns en genuin uppfattning om detta, och\r\njag tror att det finns all anledning att ta fasta på\r\ndetta framöver när vi debatterar och diskuterar de\r\nolika förslag som läggs fram. På så sätt kan vi ge\r\nmänniskorna en ärlig chans att möta framtiden.\r\nArbetslösheten är ett gissel och skall bekämpas.</pre><pre>Med detta, fru talman, ber jag att få yrka bifall till\r\narbetsmarknadsutskottets hemställan på alla\r\npunkter och avslag på reservationerna.</pre><pre>Anf. 21  INGELA THALÉN (s) replik:</pre><pre>Fru talman! Anders G. Högmark säger att vi i\r\ndenna kammare är eniga om att en hög arbetslöshet\r\när ett gissel. Med utgångspunkt i att vi med\r\nregeringens förslag, de förslag som har behandlats\r\ni detta arbetsmarknadspolitiska betänkande, har\r\ntagit de första stegen mot en kontantstödskostnad\r\nnästa år på 30 miljarder kronor medan\r\ninvesteringsprogrammen däremot är ytterst\r\nblygsamma i förhållande till\r\nkontantstödsutvecklingen, förstår jag inte hur\r\nAnders G. Högmark kan ha mage att säga att man\r\nockså från de borgerliga partierna uppfattar\r\narbetslöshet som ett gissel. Om man i själ och hjärta\r\nuppfattar arbetslösheten som ett gissel måste man\r\nju ta dessa perspektiv på djupt allvar. Den öppning\r\njag kan se i Anders G. Högmarks inlägg är att han\r\nsäger att vi får ta detta på allvar när vi nu skall börja\r\ndiskutera kompletteringspropositionen. Måtte då\r\nde borgerliga företrädarna i denna riksdag vara\r\nberedda att vända om, så att vi går mot en politik\r\nsom innebär att vi använder pengar till nyttiga,\r\nvettiga jobb i stället för att passivt skicka ut dem i\r\nform av kontantstöd och därmed upprätthåller det\r\ngissel som arbetslösheten innebär.</pre><pre>Anders G. Högmark säger att mycket litet gjordes\r\nunder 80-talet. Jag skulle kunna ägna en god stund\r\nåt denna fråga, men jag skall bara nämna några\r\nsaker som jag tycker är viktiga och som jag har\r\nredan tidigare i en replik på Elver Jonssons\r\nanförande tagit upp: omväxlingen till en lägre\r\ninflation genom Rehnbergsavtalet och andra\r\ninsatser men också välfärdspolitikens utveckling,\r\ninte dess avveckling. Jag vill erinra om att det var\r\nden socialdemokratiska regeringen som genom\r\nförhandlingar med landstingen genomförde en\r\nsjukvårdsgaranti för vissa sjukdomar. Det var en\r\nfråga som Moderaterna drev. Jag tyckte att det var\r\nen bra fråga, och det var också därför som den\r\nsocialdemokratiska regeringen lade fram förslag\r\nom detta. Jag vill erinra om att Socialdemokraterna\r\ngenomförde samverkan mellan socialförsäkring\r\noch sjukvård för att minska köerna och förbättra\r\nmänniskors hälsa. Jag vill erinra om att det var\r\nSocialdemokraterna som lade fram förslag om en\r\naktiv rehabilitering i sjukförsäkringen, och det var\r\nSocialdemokraterna som lade fram förslag om\r\ninsatser på arbetsmarknaden, för det goda arbetet\r\noch för arbetslivets villkor.</pre><pre>Man kan faktiskt inte bara låtsas som att denna\r\nplattform inte existerar, och jag menar att vad den\r\nborgerliga regeringen nu gör är att spoliera dessa\r\nförutsättningar.</pre><pre>Vi kan inte gå med på att man bygger upp en politik\r\npå ofinansierade skattesänkningar, en politik som\r\nskjuter över välfärdspolitikens finansiering från\r\ndem som har förmåga att betala till dem som har\r\ndet sämre ställt. Detta är den viktigast kritiken.\r\nDessutom får man inte någon tillväxteffekt genom\r\nskattesänkningar på förmögenhet och kapital.\r\nDetta går inte ihop, Anders G. Högmark.</pre><pre>Anf. 22  ANDERS G. HÖGMARK (m) replik:</pre><pre>Fru talman! När det gäller balansen eller kanske\r\nsnarare obalansen mellan kontantstödet och de\r\narbetsmarknadspolitiska insatserna råder det väl\r\ninget tvivel om att kontantstödet har vuxit. Detta\r\när ju betingat av den fullständiga explosion som har\r\nskett i fråga om arbetslösheten genom de\r\nnedläggningar som orsakats av den ekonomiska\r\npolitik som har förts under 80-talet. Låt oss säga så\r\nhär: Det finns ingen i denna kammare som känner\r\nen lust för att andelen kontantstöd ytterligare skall\r\nöka visavi de arbetsmarknadspolitiska insatserna.\r\nJag är definitivt inte tilltalad av den modell som går\r\nut på att vi i växande omfattning skall ha\r\nkontantstöd i stället för arbetsmarknadspolitiska\r\nåtgärder. Låt oss alltså ha detta som utgångspunkt i\r\ndiskussionen framöver.</pre><pre>Ingela Thalén säger att mycket gjordes under 80-\r\ntalet. Jag ifrågasätter inte att Socialdemokraterna\r\ngjorde mycket, men det är ju inte säkert att vad de\r\ngjorde var rätt. Våra skilda värderingar kan\r\nnaturligtvis påverka betygsättningen, det är jag helt\r\nmedveten om. Det fanns säkert saker som gjordes,\r\nt.ex. insatserna för att börja växla ner\r\ninflationstakten. I vilken utsträckning det var helt\r\neller delvis Rehnbergs förtjänst kan man diskutera,\r\nmen ambitionen att växla ner inflationstakten var\r\ngod, och den ambitionen fanns säkert hos alla\r\npartier, även om metoderna kanske var litet olika.</pre><pre>Vi föreslår inte ofinansierade skattesänkningar. Vi\r\nsänker inte skatten för kapitalägarna på grund av\r\natt vi ''tycker synd om kapitalägarna'' utan just för\r\natt vi skall få kapital till Sverige. Vi tycker att det är\r\nganska sunt att svenskt kapital nu inte som på 80-\r\ntalet söker sig ut till fastighetsmarknaden i Europa,\r\nutan vi tycker faktiskt att det kunde vara roligt om\r\nutländskt kapital sökte sig till tillverkande industri\r\nså att de långsiktiga, strategiska investeringarna i\r\nden tillverkande svenska industrin kunde tryggas.\r\nVi menar att ett motiv för förändringar i\r\nkapitalbeskattningen eller för en sänkning av\r\nskatten på energi kan vara att företagen skall\r\nkomma hit eller åtminstone behålla sin tillverkning\r\nhär i Sverige, så att inte ytterligare tiotusentals jobb\r\nflyttar ut från Sverige. Då lär vi nämligen få långt\r\natt gå innan vi uppnår någon form av full\r\nsysselsättning. Då kommer vi verkligen att se till att\r\ndriva upp arbetslöshetsnivåerna. Det är bra med ett\r\nantal beslut, men det är bättre med riktiga beslut.</pre><pre></pre><pre>Anf. 23  INGELA THALÉN (s) replik:</pre><pre>Fru talman! Jag tar med stor uppmärksamhet\r\nverkligen till mig det som Anders G Högmark säger\r\nom kontantstödet. Jag tycker att det känns väldigt\r\nlovande. Jag ser faktiskt fram emot att det i\r\narbetsmarknandsutskottet fr.o.m. torsdag, då vi\r\nbörjar behandlingen av\r\nkompletteringspropositionen, blir en mycket\r\nkonstruktiv diskussion om de socialdemokratiska\r\nförslagen kring infrastruktur och kring insatser för\r\nkompetensutveckling, utbildning och andra\r\ninvesteringar. Detta finns redovisat i det här\r\nförslaget som nu i och för sig kommer att avslås,\r\nmen som kommer tillbaka i\r\nkompletteringspropositionen. Med tanke på det\r\nsom Anders G Högmark nu sade hoppas jag att vi\r\nkan få en förnyad grund för en positiv diskussion.</pre><pre>Det är ju inte sant, Anders G Högmark, att ni har\r\nfinansierat sänkningen av kapitalbeskattningen.\r\nDen är inte finansierad. Budgetunderskottet visar\r\nalldeles tydligt att de skattesänkningar som har\r\nföretagits inte är finansierade. Dessutom leder inte\r\nden typen av skattesänkningar till den tillväxt som\r\nregeringen förväntar sig. All erfarenhet från andra\r\nländer visar att det är så. Även vi Socialdemokrater\r\nvill ha ett program för en riktig näringslivspolitik.\r\nVi föreslår också en sänkning av\r\nenergibeskattningen, men vi avvisar regeringens\r\nkonstruktion och förslag. Vi vill skapa goda\r\nförutsättningar för små företag, för stora företag\r\noch för internationella företag att etablera\r\nverksamheter i Sverige. Jag vill påpeka att den\r\nsvenska företagsbeskattningen sett i\r\nEuropaperspektivet är mycket låg. Det är alltså\r\ninte där problemet ligger. Men att förskjuta bördan\r\nfrån dem som har det svårt redan i dag till dem som\r\nfaktiskt klarar sig bra ändå, och dessutom göra det\r\nofinansierat, kan vi bara inte ställa upp på, Anders\r\nG Högmark.</pre><pre>Låt oss ta den arbetsmarknadspolitiska\r\ndiskussionen, och låt oss se till att vi skapar en\r\ngrogrund så, att det inte blir en galopperande\r\nkontantstödsutbetalning. Då tror jag att vi ändå\r\nmed den här riksdagen som bas kan åstadkomma\r\nnågonting relativt hyggligt.</pre><pre>Anf. 24  ANDERS G. HÖGMARK (m) replik:</pre><pre>Fru talman! Vi skall inte ta någon lång debatt nu --\r\nden får finansutskottets ledamöter ta -- om\r\nhuruvida de olika budgetalternativen är\r\nfinansierade eller ej. Om man börjar nagelfara den\r\nsocialdemokratiska motionen och manglingen av\r\nkompletteringspropositionen, finns det även där\r\nmånga stora frågetecken när det gäller\r\nfinansieringsformerna. Låt oss lämna den debatten.</pre><pre>Regeringens uppfattning är att sänkta strategiska\r\nskatter för företagande och investeringar är till\r\ngagn för Sverige på sikt. Det ger måhända inget\r\ngenomslag inom kanske ett halvt upp till två år, men\r\npå sikt kommer sänkningarna att vara nödvändiga.\r\nOm man inte genomför dessa skattesäkningar\r\nunder 90-talet, kommer effekterna att visa sig på ett\r\nbrutalt och otäckt sätt för de många arbetstagare\r\nsom jobbar t.ex. i den industri som har höga\r\nenergiskatter i dag eller inom bättre familjeföretag,\r\nsom nu slipper skatten på arbetande kapital och\r\nsom under den socialdemokratiska tiden var\r\ntvungna att sälja sig till stora koncerner för att klara\r\ngenerationsskiftesproblemen. Det var en stor\r\ntragedi för många svenska orter, där fina svenska\r\nfamiljeföretag fick säljas ut till anonyma koncerner\r\njust för att Socialdemokraterna inte förstod hur\r\nviktigt det var att ta bort skatten på arbetande\r\nkapital och därmed underlätta generationsskiften.</pre><pre>Med tanke på hur dåligt Socialdemokraterna under\r\n80-talet har skött infrastrukturpolitiken finns det nu\r\nutomordentligt stora behov. Det finns förslag i\r\nkompletteringspropositionen och hos\r\nSocialdemokraterna om objekt som säkert är\r\nangelägna, men den debatten och diskussionen får\r\nvi ta framöver.</pre><pre>Anf. 25  JOHNNY AHLQVIST (s) replik:</pre><pre>Fru talman! Jag vill börja med att kommentera att\r\nAnders G. Högmark beklagade att det inte fanns\r\nnågon trovärdighet för den socialdemokatiska\r\npolitiken.</pre><pre>I söndags redovisades en SIFO-undersökning i\r\nExpressen. Man hade undersökt vilket parti som\r\nhade mest trovärdighet för sin ekonomiska politik.\r\nDet visade sig att folk ansåg att det var den\r\nsocialdemokratiska politiken som var den mest\r\ntrovärdiga.</pre><pre>Jag vill återkomma till det som Anders G.\r\nHögmark sade om att vi Socialdemokrater inte\r\ngjorde några satsningar under 80-talet. Vi gjorde\r\nstora satsningar bl.a. för att komma till rätta med\r\nden ungdomsarbetslöshet som ni hade förorsakat\r\nförra gången ni satt i regeringsställning. Alla\r\nkommer väl ihåg hur det såg ut i början av 80-talet,\r\ndå varenda en som avslutade en\r\ngymnasieutbildning gick ut till en\r\nungdomsarbetslöshet beroende på avsaknaden av\r\narbetsmarknadspolitik under slutet av er\r\nregeringstid.</pre><pre>Anders G. Högmark sade att vi är överens i\r\nutskottet, och att han hoppades att\r\nungdomspraktikplatserna skall ge bra utdelning. Vi\r\nvar inte alls överens om de två viktigaste delarna.\r\nDet gällde för det första huruvida en\r\nungdomspraktikplats skulle räknas som anställning\r\neller ej, och för det andra gällde det att vi ville att\r\nlönerna skulle vara marknadsmässiga. Det\r\nförstnämnda reducerade ni genom den här\r\ntvångslagen.</pre><pre>Det är märkligt att Anders G. Högmark tror att\r\nman får någon större utdelning på detta förslag, när\r\nman så totalt kör över den största parten på\r\narbetsmarknaden, nämligen LO, som har sagt nej\r\ntill förslaget.</pre><pre>Det är bra att kontantstödet skall minska, som\r\nAnders G Högmark säger här. Men jag tror inte att\r\nhan själv tror på detta. I nästa andetag bemöter han\r\ninte mig, när jag säger att förslaget inte ger fler än\r\n10 000 ungdomspraktikplatser. Ni är inte beredda\r\natt satsa på ungdomarna. Det gäller ju att gå in och\r\nsatsa om inte kontantstödet skall öka.</pre><pre>Herr talman! Jag har inte fått svar på mina frågor\r\nom arbetsbiträde för unga handikappade och vad\r\nsom händer med 18--19-åringarna efter\r\nungdomspraktiken. Vilken ersättning skall dessa\r\nungdomar gå tillbaka till? Skall de gå direkt till det\r\nsociala eller vilken ersättning skall de få efter sex\r\nmånaders ungdomspraktik?</pre><pre>Anf. 26  ANDERS G. HÖGMARK (m) replik:</pre><pre>Herr talman! Jag vet inte om benämningen\r\ntvångslag ingår som något slags strategi hos Johnny\r\nAhlqvist och Socialdemokraterna för att försöka\r\nsvärta ner det som riksdagen om några timmar\r\nförväntas besluta om. Är det så ni tänker gå ut och\r\nmarknadsföra detta bland arbetsmarknadens\r\nparter, att skapa en stämning av att detta är en\r\ntvångslag? I så fall faller domen säkert mycket tungt\r\növer Socialdemokraterna.</pre><pre>När vi förde diskussioner uppfattade jag det så, att\r\nvi försökte att komma fram till ett bra resultat,\r\neftersom det var nödändigt för ungdomarna. Men\r\när detta det första steget i strategin att försöka\r\nsvartmåla reformen, att försöka skapa problem, så\r\natt tusen och åter tusen ungdomar inte kan komma\r\nut i ungdomspraktik? Gå då gärna ut och ge detta\r\nbesked till ungdomarna! Gå ut och tala om för\r\nderas föräldrar att ni kommer att försöka sabotera\r\nreformen på grund av formalia, för att ni hellre vill\r\natt det skall vara fråga om anställning som skall\r\nomfattas av MBL och avtal! Är det vad Johnny\r\nAhlqvist försiktigt aviserar på detta sätt? Det vore\r\nväldigt bra att få det utklarat.</pre><pre>Sedan vill jag kommentera det här med ekonomi\r\noch vem som är mest trovärdig. I det korta\r\nperspektivet kan Socialdemokraterna vinna en och\r\nannan poäng. Vi siktar på valet 1994, och vår\r\nstrategi för framgång är därför långsiktig.</pre><pre>Anf. 27  JOHNNY AHLQVIST (s) replik:</pre><pre>Herr talman! Jag vill erinra Anders G. Högmark\r\nom att också vi satsar på valet 1994. Men hänsyn till\r\ndagens ökning för vår del bör vi komma närmare än\r\nvad ni gör.</pre><pre>När det gäller det här med tvångslag vill jag\r\nkonstatera att det inte är vi som har stiftat den. Vi\r\nvill att gällande lagar och avtal på arbetsmarknaden\r\nskall omfatta ungdomspraktikplatserna. Det är ni\r\nsom i en särskild lagstiftning vill att den lag och de\r\navtal som finns på arbetsmarknaden inte skall gälla\r\nför den här gruppen. Det är inte vi som vill stifta en\r\ntvångslag, utan det är ni som vill göra det.</pre><pre>Det vore bra om människorna ute kunde få ett svar\r\npå frågan: Är det gällande avtal som skall tillämpas\r\nför dessa ungdomar, eller är det en lag som sätter\r\nkollektivavtalen ur spel? Jag har förståelse för den\r\nosäkerhet som måste råda hos företagarna, när de i\r\ndag inte kan få besked om huruvida det är lag eller\r\navtal som gäller. Den enda möjligheten att avgöra\r\ndetta är en förhandling hos arbetsdomstolen, och\r\ndet har vi varnat för. Om man hade gått på vårt\r\nförslag, hade det inte rått någon osäkerhet.</pre><pre>Också jag hoppas att ungdomarnas\r\nsysselsättningsproblem kan lösas. Men jag\r\nåterkommer till frågan: Var är pengarna till de\r\n60 000 ungdomspraktikplatser som statsministern\r\nutlovade? I dag räcker pengarna till 10 000 platser.\r\nAnders G Högmark, var finns dessa pengar\r\nnågonstans?</pre><pre>Anf. 28  ANDERS G. HÖGMARK (m) replik:</pre><pre>Her talman! Jag vill först säga att jag helhjärtat\r\nönskar att denna utomordentligt viktiga åtgärd\r\nsätts i sjön på ett bra sätt, att den tas emot positivt\r\noch att den efterfrågas. Då är jag alldeles övertygad\r\nom att regeringen kommer att se till att man skapar\r\nde finansiella förutsättningarna för att både 50 000\r\noch 60 000 skall kunna få en ungdomspraktikplats.\r\nPå det sättet blir det möjligt för många ungdomar\r\natt få kontakt med arbetsmarknaden. Därmed\r\nkanske de undviker det som Johnny Ahlqvist\r\nbefarade, att de efter sex månader ställs utan någon\r\nform av försörjning och meningsfullt arbete.\r\nVisserligen löser det inte alla problem, men detta\r\när ett väldigt bra sätt att få en första kontakt med\r\narbetsmarknaden eller med ett enskilt företag.</pre><pre>Om tidigare arbetsmarknadspolitiska åtgärder för\r\nungdomar, Johnny Ahlqvist, hade visat sig vara\r\nsuveränt framgångsrika, hade varken denna eller\r\nnågon annan regering behövt fundera över någon\r\nreform.</pre><pre>Det har visat sig gång på gång att de insatser vi har\r\nförsökt åstadkomma någonting med inte har levt\r\nupp till förväntningarna. Regeringen har då tagit\r\nsikte på att genomföra något som är litet\r\nokonventionellt. Vi vill att det med denna lagtext\r\ninte skall råda något tvivel om att praktikanten\r\nanses som inte anställd. Det skall vara klart från\r\nbörjan. Jag kan inte se att detta skulle vara något\r\nproblem</pre><pre>Det är inte de ungdomar som väntar på jobben,\r\nJohnny Ahlqvist, som i små inlägg i tidningar, ute\r\npå gator och torg och på pubar diskuterar\r\nproblemet med den här lagen. Det finns dock andra\r\nintressen som gör att det tycks vara viktigare att\r\ndiskutera formalia än att ge ungdomarna praktiska\r\nmöjligheter att komma ut i arbete. Fråga\r\nungdomarna om de tycker att denna diskussion om\r\nformalia är viktig eller ej! Jag är övertygad om att\r\nsvaret blir: Det viktiga är att vi får en chans att\r\nkomma ut på praktik så att vi kan få ett fäste i\r\narbetsmarknaden. Förståelsen för lagstiftning\r\no.dyl. är nog väldigt liten hos dem.</pre><pre>Jag ville fastställa detta i syfte att undvika alla\r\nmissförstånd när det gäller förpliktelser som finns\r\noch inte finns. Jag är, för att nu upprepa det än en\r\ngång, alldeles övertygad om att om reformen\r\nkommer att visa sig vara framgångsrik -- vilket det\r\nfinns all anledning att tro -- kommer regeringen\r\nmed all säkerhet att se till att det kommer att finnas\r\nfinansiella resurser för att ytterligare ungdomar\r\nskall få denna chans, för att vi skall kunna leva upp\r\ntill givna löften.</pre><pre>Anf. 29  LARS-OVE HAGBERG (v) replik:</pre><pre>Herr talman! Jag har begärt replik på Anders G.\r\nHögmark därför att Johnny Ahlqvist sade att\r\nresultatet av denna åtgärd blir 10 000\r\nungdomsplatser netto. Blir alltså endast 10 000\r\nungdomar netto, med denna åtgärd inräknad,\r\ninbegripna i arbetsmarknadspolitiska åtgärder?\r\nHar Johnny Ahlqvist rätt i det? Oavsett om det är\r\n40 000 eller 50 000 blir det ju minus på ett annat\r\nsätt. Anders G. Högmark argumenterade också för\r\natt de ungdomar som inte har något\r\nberedskapsarbete inte heller skall få något. Det\r\nskulle vara intressant att se hur många fler\r\nungdomar netto som kommer i arbete tack vare\r\neffekten av den här föreslagna åtgärden.</pre><pre>Den här diskussionen om formalia, Anders G.\r\nHögmark, är inte så oväsentlig. Vad hindrar\r\negentligen regeringen från att säga att de ungdomar\r\nsom behöver praktiktjänstgöring -- precis som alla\r\nandra i sina dagar har fått -- får anställning. Jag har i\r\nmin verksamhet arbetat med många ungdomar som\r\nhar haft praktiktjäntgöring under sommaren. Vad\r\när det som hindrar detta? Vad är det hindrar att\r\nman skapar riktiga praktikarbetsplatser och skiljer\r\nut dessa från ordinarie arbetsplatser? Jag förstår\r\ninte vad det är som gör att regeringen lägger fram\r\nförslag som hindrar utskottet från att komma fram\r\ntill ett sådant förslag. Det tycker jag Anders G.\r\nHögmark skall diskutera i stället för att säga att\r\nandra partier har invändningar.</pre><pre>Den klassiska frågan vad som är ordinarie\r\nverksamhet och vad som är praktikverksamhet\r\nkommer att ställas -- i verkligheten. Denna fråga\r\nkommer man aldrig undan.</pre><pre>Till frågan om 1980-talet. Jag erinrar mig att\r\nAnders G. Högmark ville ha bort valuta-  och\r\nkreditregleringar. I och med devalveringarna\r\nbörjade då privata människor i tjänste-  och\r\nindustrisektorn att spekulera. Så skapades det\r\nsystemet. Det var just de krafter som Anders G.\r\nHögmark nu satsar på genom stimulanser till\r\nkapital och annat i syfte att ordna det hela från\r\nindustrisidan. Det är samma slag av människor och\r\nsamma slag av intressen som det handlar om.</pre><pre>Jag hör emellertid aldrig från moderat håll att man\r\nnu genom hög kompetens skall trygga\r\nindustriutvecklingen i vårt land, att de arbetande\r\nbehöver all omsorg och att vi skall ha en bra\r\narbetsorganisation och en bra arbetsmiljö för att\r\nkunna ordna det hela. Det sägs aldrig, utan det är\r\nkapitalstimulanser som är avgörande.</pre><pre>Jag tror inte, Anders G. Högmark, att det är de\r\nfrågorna som är helt avgörande för oss som har\r\nvärldens lägsta företagsbeskattning, åtminstone i\r\nOECD-länderna. Det är i stället fråga om var man\r\nkan landa med en ökad kompetens i investeringar\r\noch med arbetare som får ta ansvar. Man hör aldrig\r\nfrån moderat håll den typen av frågeställning ens.</pre><pre>Så till det som regeringen verkligen har ansvar för.\r\nAnders G. Högmark tar upp till diskussion och\r\nanklagar den offentliga sektorn under 80-talet för\r\nen mängd misstag. Jag kan hålla med i många\r\nfrågor. Nu drar man emellertid in 7,5 miljarder\r\nkronor för nästa års planering, och för 90-talet i\r\növrigt aviserar denna regering minskade resurser\r\nför kommunerna, vilket enligt Kommunförbundet\r\ngör att 65 000 till 70 000 människor blir arbetslösa.\r\nVad har ni för alternativ till detta? Vad gör ni när\r\ndessa människor går ut i arbetslöshet?</pre><pre>Anf. 30  ANDERS G. HÖGMARK (m) replik:</pre><pre>Herr talman! Jag sade tidigare att om den här\r\nreformen med undomspraktik blir framgångsrik,\r\ndvs. med brutto på 30 000 upp till 80 000 ungdomar\r\nintresserade, blir nettot stort. Det blir större än den\r\nomtalade siffran 10 000. Huruvida nettot blir\r\n10 000, 15 000 eller 30 000 är avhängigt reformens\r\nframgång.</pre><pre>Vad regeringen och rimligtvis hela denna kammare\r\nborde vara intresserade av är att pröva något som\r\nvi inte har prövat tidigare. Det vi tidigare har\r\nprövat har ju inte varit så kolossalt framgångsrikt.\r\nDet är därför vi prövar dessa litet okonventionella\r\ngrepp.</pre><pre>Tag hellre fasta på att jag säger att jag är övertygad\r\nom att -- jag är säker på att\r\narbetsmarknadsministern kan bekräfta att det\r\nförhåller sig på det viset -- regeringen är beredd att\r\ntillföra de finansiella resurser som behövs för att\r\nklara den efterfrågan, så att säga, som kan bli\r\naktuell om reformen blir den framgång som vi har\r\nanledning att hoppas på. För ungdomarnas bästa är\r\ndet angeläget att den blir det.</pre><pre>Lars-Ove Hagberg frågar också varför vi moderater\r\när så ointresserade av formalia. Det kanske är så att\r\nvi har lyckats fånga upp det som unga människor\r\ntycker, nämligen att hitta på något som inte är så\r\nkomplicerat och som innebär att man inte behöver\r\nsyssla med bestämmelser av olika slag.</pre><pre>Vi gör nu ett försök till detta. Det är inte något\r\novanligt att ha ett praktikantförhållande utan ett\r\nanställningsförhållande. Det finns också\r\npraktikanttjänstgöring med\r\nanställningsförhållande. Vi vill nu pröva\r\npraktikantarbete utan anställningsförhållande, och\r\ndärefter får vi se om det fungerar bra, vilket vi har\r\nanledning att tro. Detta under förutsättning att vi\r\ninte får uttalade och outtalade viljeyttringar om att\r\nförsöka sabotera det. Jag hoppas att jag har\r\nuppfattat det fel, och att i stället alla på\r\narbetsmarknaden, inkl. de tre fackliga\r\norganisationerna, är beredda att ställa upp\r\nhelgjutet.</pre><pre>När det gäller företagsbeskattning m.m. hävdar jag\r\natt det inte är på grund av bolagsbeskattning som\r\nkapitalet har flytt från Sverige. Traditionellt sett har\r\nvi haft en ganska låg bolagsbeskattning i Sverige,\r\nvilket även Lars-Ove Hagberg vet. Det är\r\nemellertid företag som har dragits med väldens\r\nhögsta energibeskattning som funderar på att lägga\r\ntillverkningsprocesserna utanför Sverige. Det\r\nborde vara välbekant för Lars-Ove Hagberg, med\r\nhans stora kännedom om Bergslagens stålindustri,\r\natt man där har synpunkter på just\r\nenergibeskattningen.</pre><pre>Det är inte heller okänt att den allvarligt höga\r\nskatten på arbetande kapital när det gäller\r\narvsbeskattning har skapat stora problem -- t.o.m.\r\nolösliga problem -- för många familjeföretagare.\r\nFöretagare som tvingats sälja ut till anonyma\r\nkoncerner i stället för att kunna låta det lilla\r\nföretaget, som man haft i generationer, ligga kvar\r\npå den lilla orten. Vi ser nu till att dessa hinder tas\r\nbort, och vi kommer att fortsätta arbeta i den\r\nriktningen. Vi vill nämligen ha svensk industri i\r\nSverige. Vi anser att på samma sätt som kapital kan\r\ngå ut till Europa kan det också komma in till\r\nSverige. Det är regeringens ambition, som vi tänker\r\nförsöka att förverkliga.</pre><pre>Anf. 31  LARS-OVE HAGBERG (v) replik:</pre><pre>Herr talman! Jag förstår fortfarande inte varför\r\nutskottet inte rättade till de bekymmer som finns i\r\nverkligheten när chansen fanns. Det svarar inte\r\nAnders G. Högmark på. Är det 65 000 ungdomar\r\nsom är arbetslösa och som kommer att omfattas av\r\ndetta? Ja, hellre det i så fall än ingenting.</pre><pre>Anders G. Högmark, ni skulle emellertid ha\r\nkunnat se till att problemen inte uppstår. Alla vet\r\nväl att det blir en gränsdragning mellan praktik- och\r\nordinarie arbete. Bästa sättet att lösa det problemet\r\npå är, av många olika orsaker, med hjälp av\r\narbetsgivaransvar.</pre><pre>Jag förstår inte varför ert förslag läggs fram. Är det\r\nför att legalisera lägre löner? Det kommer ju att\r\ninnebära lägre löner. Ungdomar kommer att\r\nfundera: Vad är detta? Här gör jag nästan ett\r\nordinarie arbete, men med lägre lön och utan\r\nordnade förhållanden på arbetsmarknaden. När\r\nman lägger fram ett förslag har man ansvar för\r\nförslaget.</pre><pre>Vänsterpartiet säger ja till praktik, men då är det\r\npraktik det handlar om och inte något annat.\r\nRegeringen har haft chans att räta upp sitt förslag\r\ntill något ordentligt. Nu har man i stället skiljt på\r\narbete och arbete. Ordinarie arbeten är viktiga.\r\nDet är också viktigt med beredskapsarbeten för de\r\nsom är under 25 år och som har varit ute på\r\narbetsmarknaden.</pre><pre>Så till företagen. Moderaterna är sällan\r\nintresserade av den stimulans som finns i arbets-\r\noch näringslivet när det gäller de arbetande i form\r\nav hög kunskap, arbetsorganisation,\r\nansvarstagande. Det sägs ingenting om det.</pre><pre>Det handlar ofta om att stimulera anonyma\r\nkapitalägare, som knappast är närvarande, men\r\nsom till synes har ansvar för näringslivets utveckling\r\noch för industrin.</pre><pre>Jag tror inte att den avgörande frågan för\r\nutvecklingen framöver är enskilda punktskatter på\r\nt.ex. energin eller vissa småföretag, utan den\r\navgörande frågan är vad vi i Sverige, i höga nord,\r\nkan erbjuda i fråga om industriutveckling, om vi\r\nskall ha denna industri kvar.</pre><pre>Fortfarande görs det emellertid ingenting från\r\ndenna regering, bortsett från att stimulanser ges.\r\nDet är därför som jag här i dag har sagt att det är\r\nanmärkningsvärt att utskottet avstyrker ett\r\nsocialdemokratiskt litet yrkande om denna\r\nkompetenshöjning. Jag har tidigare i en frågestund\r\ntalat med arbetsmarknadsministern om betydelsen\r\nav att man behåller arbetskraften i industrin och att\r\nman tar ett ansvar för arbetskraften och ser till att\r\nden utvecklas. Men jag har inte fått något svar\r\nangående detta. Det är detta som är beklagligt i\r\nregeringens politik inför framtiden. Jag tror\r\nnämligen inte att denna vinstmaximeringsideologi\r\nkommer att ge något resultat för Sverige om inte\r\nden politiska sfären gör en oerhört stor politisk\r\ninsats.</pre><pre>Anf. 32  ANDERS G. HÖGMARK (m) replik:</pre><pre>Herr talman! Det primära för regeringen har varit,\r\noch kommer säkert att vara det ett par år framöver,\r\natt se till att flykten från Sverige när det gäller\r\nkapital och investeringar bromsas upp. Jag är\r\nalldeles övertygad om att det är nödvändigt att göra\r\nytterligare förändringar för att göra det lockande\r\natt investera och utvecklas i Sverige.</pre><pre>Lars-Ove Hagberg säger att vi är totalt\r\nointresserade av utveckling av personalen,\r\ninflytande, m.m. Det är ju med förlov sagt inte\r\nsant, för att uttrycka det mycket diplomatiskt. Jag\r\när utomordentligt tilltalad av att personalen\r\nutbildas, att kompetensen är hög, och att det blir\r\nstatus i industriarbetet. Detta sade jag i mitt\r\ninledningsanförande.</pre><pre>Jag tror att ett av de största problemen framöver\r\nkommer att vara att få ungdomarna tillbaka till\r\nindustrin och att få dem att känna att det är\r\nattraktivt att jobba i tillverkande industri, inte\r\nminst med tanke på att det har varit problem att\r\nhålla ungdomarna kvar i industrin. Jag tror inte att\r\nalla människor i något slags postindustriellt\r\nsamhälle skall kunna jobba utanför industrin. Vi\r\nkommer faktiskt att ha ett växande behov av\r\nduktiga människor som tycker att det är intressant\r\noch att det är status att jobba med kvalificerade\r\narbetsuppgifter just inom industrin. Av det skälet\r\nfinns det all anledning att lägga fram förslag om att\r\nstimulera detta. Men det är inte säkert att Sveriges\r\nriksdag på alla punkter måste tala om både det ena\r\noch det andra.</pre><pre>Detsamma gäller ungdomspraktiken. Det handlar\r\nom praktik. Det kommer säkert, som även Elver\r\nJonsson var inne på, att finnas många exempel då\r\narbete kommer att utföras inom praktiken, kanske\r\näven arbete av reguljärt slag under kortare eller\r\nlängre tid. Det kan hända att det då kan uppstå\r\ntekniska problem. Men om vi i denna kammare\r\nskall börja detaljreglera detta, kommer vi att\r\nhamna i en situation som innebär att denna reform\r\ninte kommer att lyckas. Den kommer att få\r\nvanrykte. Den blir för besvärlig att hantera. Vi\r\növerlåter nu till förnuftiga människor och parter i\r\nde enskilda företagen, små eller stora, att hantera\r\ndetta med gott omdöme. Det tror jag gagnar\r\nungdomarna bäst. Och det är faktiskt ungdomarnas\r\nväl och ve som vi sätter främst.</pre><pre>Jag hoppas än en gång att denna reform kan bli en\r\nframgång, och jag hoppas verkligen inte att det blir\r\nnågon form av sabotage. Då kommer, som sagt,\r\ndomen från ungdomarna och inte minst från deras\r\nföräldrar att bli mycket hård. Reformen är värd ett\r\nmycket bättre öde.</pre><pre>Anf. 33  Arbetsmarknadsminister BÖRJE\r\nHÖRNLUND (c):</pre><pre>Herr talman! Vårt land lider i dag oerhört av\r\nsviterna av 80-talets inflations- och\r\nspekulationsekonomi. Ur den socialdemokratiska\r\ngarderoben ramlar det ena ''arvet'' efter det andra\r\nut.</pre><pre>Senast var det Nordbanken som så att säga ramlade\r\nut för andra gången. Detta ställer krav på insatser\r\npå 20 miljarder kronor. Den socialdemokratiska\r\nregeringen har haft detta i sin hand, och vi får\r\nbetala notan.</pre><pre>Lindrigt sagt så blev 80-talet inte bra. Den andra\r\njättedevalveringen försvaras inte av någon ekonom\r\ni dag. Vi fick överlikviditet i bankerna, avreglering,\r\noch pengarna formligen kastades efter framför allt\r\ndem som gjorde fastighetsaffärer.</pre><pre>Vi fick en våldsam överhettning i slutet av 80-talet.\r\nProduktiviteten i företagen stod stilla, men det togs\r\nut tvåsiffriga löneökningar. Investeringarna\r\nflyttade från Sverige till utlandet, och därmed\r\ntusentals och åter tusentals jobb. Byggsektorn\r\nköpte folk från exportindustrin, som fick lägga ned.\r\nUnder socialdemokratins välsignelse byggde man i\r\nkvarter efter kvarter kontor som sedan stod\r\ntomma.</pre><pre>Tre fjärdedelar av förlusterna i banksystemet i dag\r\nberor på fastighetsbelåning, ett ohejdat\r\nkontorsbyggande och en lånekarusell.</pre><pre>Fördelningspolitiskt blev 80-talet orättvisans\r\nårtionde. Miljonärer och miljardärer ökade under\r\nkort tid i en takt som aldrig tidigare.</pre><pre>Man ser på kurvorna som upprättas av OECD, EG\r\noch andra organ att Sverige -- då man i EG-  och\r\nOECD-länderna, från 1989 och fram till nu, höll\r\nindustriproduktionen uppe -- helt på egen hand dök\r\nrakt nedåt när det gäller industriproduktion. Det\r\nrör sig om siffror upp mot 20 procentenheter. Då\r\nreagerade socialdemokratin.</pre><pre>Det mesta av det som vi nu upplever är\r\nhemmalagat. Sedan råder det nu dessutom en tung\r\ninternationell lågkonjunktur. Jag vill direkt säga att\r\ndet skulle ha varit lätt att leva och klara den\r\ninternationella lågkonjunkturen om vi inte hade\r\nhaft detta jättearv i form av vad socialdemokratin\r\nhemmalagade. Det är det som i dag är den tunga\r\nryggsäcken och som gör det så svårt för arbetslösa\r\nm.fl.</pre><pre>Jag vill sedan tala om en del positiva saker.\r\nProduktiviteten ökar nu mycket snabbt i svenska\r\nföretag. Det är bra. Inflationen är låg. Vi har på\r\nkort tid tagit igen ca 10 procentenheter av\r\nkonkurrenskraften genom att löneglidningarna nu i\r\nstort sett har upphört. Dessutom arbetar man nu\r\nmed produktiviteten i nästan alla företag. Det rör\r\nsig om betydande förbättringar.</pre><pre>Det andra som är mycket tillfredsställande är att\r\nutlandet börjar intressera sig positivt för Sverige.\r\nDet är något nytt. När det var som värst under den\r\nsocialdemokratiska tiden gick, på årsbasis, närmare\r\n100 miljarder kronor till investeringar utomlands,\r\nmedan det kom in bara 10 miljarder kronor till\r\nSverige.</pre><pre>Sammantaget är det vår bedömning att många\r\nsvenska företag kommer att hänga med bra. Det\r\nbörjar vända i en del branscher redan till hösten,\r\noch 1993 kan det bli rätt normala konjunkturer.</pre><pre>Sedan vill jag beröra arbetsmarknadsprognoserna\r\nför resten av 1992 och för 1993. Ni har alla tagit del\r\nav en mängd bankprognoser och av AMS-\r\nprognosen. Alla har de det gemensamt att de visar\r\natt ungefär 10 % av arbetskraften står utanför\r\nordinarie arbetsmarknad.</pre><pre>Enligt AMS-prognosen, som tagits upp här i dag, är\r\n7,5 % öppet arbetslösa och 3,5 % föremål för\r\nåtgärder, medan regeringen har lägre siffror i sina\r\nprognoser.</pre><pre>När det gäller detta med vad AMS orkar med på ett\r\nansvarsfullt och riktigt sätt beträffande\r\nungdomsförslaget konstaterar jag att AMS\r\nkommer att få lämna den treprocentsnivå som man\r\nså ofta har talat om. Man kommer i alla fall att\r\nhamna på 4 % i fråga om dem som är föremål för\r\nolika åtgärder.</pre><pre>Tyvärr beräknar jag att vi, trots att konjunktererna\r\nförbättras, får leva med det faktum att fler\r\nmänniskor står utanför ordinarie arbetsmarknad --\r\nmycket beroende på att det produktivitetsarbete\r\nsom har pågått ett tag i företagen fortsätter med full\r\nkraft hela 1992 och hela 1993. Detta är nödvändigt\r\nför att Sverige skall bli starkt på världsmarknaden,\r\nför att vi skall bli starka gentemot import till\r\nSverige. Det är en liten mardröm för dem som är\r\narbetslösa och dem som hotas av arbetslöshet. Det\r\när också en liten mardröm för oss som verkligen\r\nkämpar för arbetslinjen i svensk\r\narbetsmarknadspolitik.</pre><pre>Till detta kommer att ett antal kommuner, genom\r\natt ha spänt sig för kraftigt före valet, har så dålig\r\nekonomi att de måste anpassa sin verksamhet.</pre><pre>Sett till varslen i stort gäller 97 % av varslen dem\r\nsom jobbar hos privata arbetsgivare. 3 % gäller den\r\noffentliga sidan. Men nu ser man en liten\r\nomsvängning.</pre><pre>Sett till vad som har hänt hittills i år kommer 12 %\r\nav varslen från den offentliga sektorn. I\r\njämförelsen mellan arbetare och tjänstemän berörs\r\n31 % av tjänstemännen. Resterande procent gäller\r\nalltså arbetarna. I jämförelsen mellan män och\r\nkvinnor är 27 % av de varslade kvinnor.\r\nResterande procent gäller således männen. Det är\r\nbilden just nu.</pre><pre>Sedan något om arbetslinjen. Jag har bevistat mitt\r\nförsta arbetsmarknadsministermöte i OECD -- det\r\nvar också en tillställning. Där diskuterades\r\narbetslinjen. Det slutade med att hela OECD\r\nbeslutade att de olika länderna skall gå in för\r\narbetslinjen. Det är en liten tröst för Lars-Ove\r\nHagberg att beslutets inriktning är klar. Men jag\r\ntror att det arbetet i många OECD-länder kommer\r\natt ta lång tid.</pre><pre>Vad vi har att resonera om är trots allt den ordinarie\r\narbetsmarknaden. I det avseendet ser jag på\r\ntillvaron på det sättet att stora företag är oerhört\r\nviktiga. Men det är inte där som jobben kommer\r\ntill. Kommunerna, landstingen och staten blir inte\r\nheller framtida syselsättningsmotorer. Det kommer\r\natt betalas en hel del offentligt. Men det är inte\r\nsäkert att alla jobb finns i kommuner och landsting.</pre><pre>Vad vi har att lita till och vad vi måste satsa på är\r\nsmå och medelstora företag. I det sammanhanget\r\nmåste vi göra det lättare på olika sätt.</pre><pre>När det gäller hårda frågor -- det handlar om att låta\r\npengarna vara kvar i företagen i stället för att det\r\nskall planeras på alla sätt och vis och beskattas -- vill\r\njag säga följande. Låt pengarna vara kvar för\r\ninvesteringar och nya jobb. Detta har vänstern\r\nbegripit. Men Socialdemokraterna har inte begripit\r\ndet, vilket jag beklagar. Det här innebär nämligen\r\natt det blir en förfärlig press när det gäller konstlade\r\njobb i stället för att det är fråga om ordinarie jobb.</pre><pre>Man måste också diskutera villkoren i stort, för nu\r\när kapitalmarknaden, valutamarknaden,\r\navreglerad. Pengarna passerar hur lätt som helst\r\növer våra gränser. Därför kan vi inte köra ''eget\r\nrace'' hur som helst om vi vill åstadkomma jobb i\r\nSverige i stället för utomlands. Här återstår mycket\r\nav självprövning för det socialdemokratiska partiet.\r\nMan må tycka vad man vill om hur det egentligen\r\nförhåller sig. Men vad jag här har redogjort för är\r\ndet faktiska läget.</pre><pre>Frågan om en bättre kapitalförsörjning är också i\r\nstor utsträckning avgörande. I dag har rätt sunda\r\nföretag svårt att få tag i pengar. Det var ju under en\r\ntid så, att man kastade ut pengar på vad som helst --\r\nobjekt som nu löses in, med jätteförluster. Men i\r\ndag är det svårt också för sunda företag att få tag i\r\npengar.</pre><pre>Så något om de mjuka frågorna. Det är oerhört\r\nviktigt att vi får en arbetslivslagstiftning som är\r\nanpassad till framtidens arbetsmarknad.</pre><pre>När det gäller medarbetarna vill jag säga att jag inte\r\ntror att striderna framöver kommer att ligga inom\r\nföretagen. Där har man all anledning att samarbeta\r\nför att få ett stabilt lönsamt företag samt fina och\r\ngoda arbetsplatser. Hoten kommer i stället från\r\nSydkorea och en mängd länder runt om oss. De\r\nsom jobbar i företagen måste hjälpas åt för att vara\r\nminst lika duktiga som man är i andra länder.</pre><pre>Sedan vill jag säga litet grand om\r\narbetslöshetsförsäkringen. Den vi i dag har går\r\nrunt, efter kraftigt höjda egenavgifter vid en öppen\r\narbetslöshet om 2,5 procentenheter. Det är läget i\r\ndag. Ändå står 25--30 % av dem som inte har jobb\r\nutanför arbetslöshetsförsäkringen. Varje procent\r\nkostar 5,5--6 miljarder kronor. Det är alltså dyrt\r\noch jobbigt.</pre><pre>SAF t.ex. har visat en kalkyl. Man tycker att staten,\r\nSAF och parterna skall betala en tredjedel var.\r\nEnligt min mening skall parterna nu betala\r\narbetslöshetsförsäkringen och framöver också den\r\nallmänt obligatoriska arbetslöshetsförsäkringen.\r\nDet skall vara regel när man diskuterar de här\r\nfrågorna. Här måste man ta ett eget ansvar i ganska\r\nstor utsträckning. Det finns inga pengar hos staten\r\natt fylla på med när det gäller\r\narbetslöshetsföräkringen.</pre><pre>Så ytterligare litet grand om arbetslinjen. Jag vill\r\nsäga att jag är förfärligt besviken och bestört över\r\nen del ledande socialdemokraters uttalanden.</pre><pre>Nästa år kommer arbetslösheten -- det gäller olika\r\nåtgärder och den öppna arbetslösheten -- att kosta\r\ni storleksordningen 50--60 miljarder kronor.\r\nDessutom kommer det ärvda läget med nolltillväxt\r\natt innebära att statsinkomsterna minskar med\r\nkanske ca 15 miljarder kronor. Där känner jag\r\nbesvikelse över dem som skall veta bättre och som\r\nsäger att det är så här regeringen vill ha det --\r\nspeciellt som det i stor utsträckning är dessa som\r\nhar åstadkommit det hela.</pre><pre>Om man har någon sorts begåvning borde man\r\nförstå att det är självklart att regeringen vill ha full\r\nsysselsättning och så låga utgifter som möjligt för\r\nöppen arbetslöshet och AMS-åtgärder. Med ett\r\närvt budgetunderskott i storleksordningen 100\r\nmiljarder kronor -- i växande, mycket på grund av\r\nden arbetsmarknad vi har övertagit -- vill man\r\nsjälvklart att hjulen skall rulla för fullt och att\r\nmänniskor skall var i arbete, inte i ledighet.</pre><pre>Sedan går jag över till ungdomsförslaget. Vi utgår\r\nifrån att de som är unga i dag är helt oskyldiga till\r\n80-talets slapphet, som pågick i många led. De skall\r\nicke behöva betala priset för det sätt som\r\nsocialdemokratin, bankledningar, byggare av\r\ntomma kontor, m.fl. byggde eller inte byggde på i\r\nSverige.</pre><pre>Men det finns också en bakgrund, som har berörts\r\nhär: ungdomslagen från 1984. När man inte kom\r\nfram den fackliga vägen, när man inte hade råd med\r\navtal, sade man att nu får ni jobba halvtid och få\r\nännu mindre pengar. På halvtid får man faktiskt\r\nmycket mindre pengar än man får om man med\r\nnågot lägre lön jobbar heltid. Den vägen valde\r\nSocialdemokraterna.</pre><pre>Dessutom gjorde de allt för att få in alla i offentlig\r\nverksamhet. Elver Jonsson, jag och ännu fler\r\nställde upp på detta dåliga förslag på grund av att\r\nalternativet var värre, nämligen att ungdomarna\r\nskulle befinna sig på gator och torg. Men det blev\r\nfel. Sedan kom jobben i näringlivet. Det fanns inte\r\narbetskraft. Ungdomarna höll på att ''vicka'' sig fast\r\ni offentlig tjänst, där de sedan hade svårt att hålla\r\nsig kvar. Det blev förfärligt fel. Det är jag som är\r\nlitet gråhårig som kanske skall övergå till halvtid,\r\ninte unga människor. De skall arbeta de tider som\r\ngäller för arbetsmarknaden.</pre><pre>Det andra som jag vill nämna är erfarenheterna\r\nfrån dagens ungdomsgaranti, där arbetsgivarna\r\nbetalar 40 % och staten 60 %. Det har visat sig,\r\nIngela Thalén, att företagen inte tar emot just några\r\n18- --19-åringar. De hamnar nu, nästan till 100 %,\r\npå kommunalkontoren. Där har de ingen framtid.\r\nDär kommer inga nya jobb just nu. Det är alltså i\r\nmycket hög utsträckning bortkastad tid och\r\nförvaring för unga människor. Vi kan inte stå och se\r\npå att alla nu åter kommer in i offentlig\r\nverksamhet.</pre><pre>Vid möten med arbetsförmedlare och\r\nlänsarbetsnämndsdirektörer har jag fått höra att\r\nmånga ungdomar, som verkligen behöver förbättra\r\nsin utbildning, när de av arbetsförmedlingen\r\nerbjuds 5 300 kr. i månaden för att fullfölja\r\nutbildningar, för att stå rustade och vara bra för\r\narbetsmarknaden när konjunkturen vänder, säger:\r\nNej, det gör vi inte. Om vi går till\r\nkommunalkontoret, där vi inte behöver slita ihjäl\r\noss, får vi upp till 10 000 kr. och ibland litet mer än\r\nså. Detta leder fel. Det här är alldeles på tok för\r\ndessa unga människor, som behöver bredda sin\r\nutbildning för att sedan få bra ordinarie jobb och gå\r\nvidare på egen hand.</pre><pre>Det finns också internationella erfarenheter. När\r\ndet blir bättre tider i länder där arbetslösheten har\r\nlegat på 10, 11 eller 12 % öppen arbetslöshet\r\nuppstår överhettning vid 6, 7 eller 8 % öppen\r\narbetslöshet. Det säger i klartext att framför allt\r\nmånga unga människor har farit så illa att de inte\r\nlängre duger som arbetskraft. I dag har EG-\r\nländerna 20 % ungdomsarbetslöshet. Sverige skall\r\nicke sätta sig i den situationen, därav detta förslag\r\nför unga ungdomar och för gruppen t.o.m. 24 år.</pre><pre>Ni har pratat om reglerna. De är mycket enkla. Två\r\nlöneklasser, yngre och äldre ungdomar. De är\r\ndesamma som för utbildningsbidraget, utom för\r\ndem som är kassaberättigade. De fortsätter som\r\nförut. Finessen är, vilket jag tror är riktigt bra, att\r\nungdomarna nu skall söka sig praktikjobb inom de\r\nområden där de tror att de skall arbeta. Skall man\r\nbli mäklare går man inte till kommunalkontoret,\r\nutan då går man till mäklaren och ber att få\r\npraktiken där. Skall man bli rörmokare går man till\r\nen sådan firma. Då blir praktiken ett led i de ungas\r\nutbildning, och de står färdiga när tiderna\r\nförbättras.</pre><pre>Vad består arbetsgivarinsatsen av? Det är ingen\r\ndålig insats. Arbetsgivarna skall lära ut så mycket\r\nsom går att lära ut under denna\r\nsexmånadersperiod. De skall visa att de tänker ta\r\nhand om sina blivande medarbetare. Det är viktigt.\r\nNär jag pratar med representanter för näringslivet\r\nmärker jag att de är fullt medvetna om att de här\r\nhar en unik chans att visa att de är bra och att det\r\näven är bra att jobba i det tillverkande näringslivet.</pre><pre>Jag har naturligtvis -- några har frågat om det -- litet\r\nlångsiktiga tankar om denna praktik. Normalt är\r\nden sex månader, men den kan förlängas för vissa.\r\nMan kan få en period i annan veksamhet, som man\r\nockså är intresserad av. Men praktiken kan också\r\navbrytas med rekryteringsstöd. Sedan hoppas jag\r\natt det, när man har gjort den här övningen under\r\nsenare delen av 1993, är så mycket ljus i tunneln att\r\nverksamheten bär på egen hand, med vanliga avtal\r\noch vanliga relationer.</pre><pre>Detta är en försöksperiod på ett år. Till min glädje\r\nkan jag säga, Johnny Ahlqvist, att TCO oreserverat\r\nstöder förslaget. SACO stöder det, och\r\nKommunförbundet stöder det, t.o.m. under\r\nsocialdemokratisk ledning, Landstingsförbundet\r\nstöder det, t.o.m. under socialdemokratisk ledning.\r\nJag trodde att jag hade LO hemma efter sex\r\ntimmars samtal, men det gick inte riktigt så. Men\r\ndet säger jag: de som eventuellt funderar på att\r\nsätta käppar i hjulet för det här systemet, de sätter\r\ni första hand käppar i hjulet för LO-medlemmarnas\r\nbarn och ungdomar. De som har mycket goda\r\nkontakter i näringslivet brukar också hitta platser\r\nåt sina barn. De som inte har de rätta kontakterna\r\nhar det svårast att komma in. Så är det, tyvärr.\r\nDärför varnar jag för att man skall försöka förstöra\r\nför ungdomar. Ge dem chansen under dessa svåra\r\nett till ett och ett halvt år, som vi måste överbrygga.\r\nArbetslöshetens sammansätting är sådan att man\r\nnär det blir lediga platser ute i företagen tar in\r\nfriställd, redan erfaren arbetskraft. Ungdomarna\r\nblir jätteförlorargruppen, därför får vi inte släppa\r\ndem.</pre><pre>Jag tycker att det är bra att utskottet har\r\nkompletterat med partssamrådet. Det är redan på\r\ngång. Där hoppas jag på ett konstruktivt samarbete\r\nockså med LO:s representant.</pre><pre>Antalet platser för ungdomspraktik beror på\r\nkommunerna. Där kan socialdemokraterna gå hem\r\ntill sina socialdemokratiskt ledda kommuner och\r\nsäga till dem att starta det tredje gymnasieåret. Ju\r\nfler ungdomar vi kan få in där, desto färre får vi att\r\nta om hand i ungdomspraktik eller i annan\r\nutbildning. Jag räknar faktiskt med att vi kan få\r\nhela 60 000--80 000 ungdomar i ungdomspraktik\r\nunder senare delen av hösten. Det är ett mycket\r\nhögt tak.</pre><pre>Det här är jobbigt, för det är utanför den ordinarie\r\narbetsmarknaden. Men låt mig betona att varje\r\nannat alternativ är sämre. Att ha ungdomarna till\r\ningen nytta ute på gator och torg är det mest\r\nförödande.</pre><pre>Sedan till det socialdemokratiska förslaget. Det är\r\nju prövat på 18--19-åringarna. Arbetsgivarna skulle\r\nbetala ungefär det ni vill, men arbetsgivarna tar\r\ndem inte. De har inte råd med att en tredjedel av\r\nföretaget går med förlust. Det är 100 konkurser\r\nvarje vardag, och många företag har näsan precis\r\növer vattnet. Så förslaget är prövat, men det har\r\ninte gett något resultat. När det inte gett något\r\nresultat på 18--19-åringarna, hur skall man tro att\r\ndet kan ge resultat på 130 000 ungdomar som ligger\r\nutanför den ordinarie arbetsmarknaden? Det är\r\nomöjligt, och det vet ni.</pre><pre>Om samförstånd har det talats. Elver Jonsson, jag\r\noch Anders Högmark visade samförstånd för\r\nungdomarnas del när det gällde de dåliga\r\nungdomslagen 1984. Ni klarar inte av att visa\r\nsamförstånd när det gäller ett förslag som är flera\r\ngånger bättre. Ni klarar inte av det. Jag trodde att\r\nni skulle göra det, men det gör ni alltså inte. Det är\r\natt beklaga.</pre><pre>Ert förslag innebär i klartext arbete för några få,\r\narbetslöshet för resten av ungdomarna. Skulle ni\r\nlyckas med ert förslag, vilket är omöjligt, skulle ni\r\nruinera arbetsmarknadsfonden, men det är nog\r\ningen risk. Förslaget betyder alltså arbete för några\r\nfå och arbetslöshet för resten.</pre><pre>Sedan vill jag gå in litet på avtalsfrågorna. Man\r\nmåste notera, att när vi har nolltillväxt och man får\r\ntvåsiffriga löneökningar, fungerar det inte.\r\nRehnbergsavtalet skall avlösas den 31 mars 93 av\r\nett nytt, så långt löper Rehnbergsavtalet. Där vill\r\njag säga att det har tagit åratal, kära\r\nsocialdemokrater, att förstöra Sveriges\r\narbetsmarknad. Det kommer att ta lång tid att\r\nkomma tillbaka till full sysselsättning, men det\r\nkommer att gå väsentligt bättre om vi får ett mycket\r\nansvarsfullt avtal som avlöser det som då kommer\r\natt gå ut.</pre><pre>Tillsammans med produktivitetsförbättringar och\r\nett stort ansvar kommer vi åter att få full\r\nsysselsättning snabbt. Det är det bästa som vi kan\r\ngöra, självfallet för de arbetslösa, men också för var\r\noch en som av de arbetande, för arbetslösheten är\r\ndyr. Den i dag för höga arbetslösheten kostar varje\r\narbetande människa runt 8 000 kr. efter skatt. Det\r\nkan inte betalas av andra än det arbetande folket.\r\nDärför finns det ett stort gemensamt intresse att\r\narbeta för produktivitetsförbättringar och avlösa\r\navtalet på ett ansvarsfullt sätt, så att vi får riktig fart\r\npå ekonomin. Nu är de enkla vägarna stängda. Det\r\ngår inte att devalvera sig ur problemen, med ecu-\r\nanknytning och EG-samarbete.</pre><pre>Kan vi få det så, är jag övertygad om att flertalet av\r\n90-talets år blir goda år för Sverige med full\r\nsysselsättning, god tillväxt och reallöneökningar i\r\nstället för 80-talets spekulationer och inflation.</pre><pre>Jag måste litet beröra de förslag som nu ligger på\r\nriksdagens bord. Att låna sig fram och bara\r\nredovisa räntan är en lätt väg att gå kanske ett litet\r\ntag. Man kan säga att vi kanske skulle kunna lösa\r\nNordbankens problem och få 20 miljarder, som\r\noppositionen också menar behövs för att klara upp\r\nsaker och ting, med att låna 20 miljarder från S-E-\r\nBanken och på statens budget bara ha en kostnad\r\npå ett par miljarder. Det är den väg som\r\nSocialdemokraterna förespråkar. Men att ta 5\r\nmiljarder från Statshypoteket innebär att\r\nbostadsfinansieringen stannar. Det går inte att\r\nkonstlat hålla i gång, även om man skall ge bättre\r\nbidrag för vissa saker.</pre><pre>Jag vill avsluta med att säga att arbetslöshet är en\r\ndjupt allvarlig fråga. Det är inte en\r\nbokföringsfråga. Vi har tvingats till en serie\r\nsmärtsamma besparingar för att få pengar över för\r\natt bekämpa arbetslösheten. Socialdemokraterna\r\nvill inte vara med där. Jag tycker att ni skall\r\ndiskutera vidare inom partiet, så att ni kan delta på\r\nolika sidor för att bra samförstånd skall kunna\r\nuppnås. Men att bara låna sig fram och föreslå\r\nbesparingar som inte är besparingar är både\r\nlättsinnigt och ansvarslöst.</pre><pre>Anf. 34  INGELA THALÉN (s) replik:</pre><pre>Herr talman! Att hota och höja rösten, Börje\r\nHörnlund, är ingen god samförståndsbörjan, i varje\r\nfall inte när det gäller arbetsmarknadspolitiken. Jag\r\nförutsätter att Johnny Ahlqvist kommer att\r\nkommentera ungdomsfrågorna.</pre><pre>Det förslag som Socialdemokraterna har lagt fram\r\nbygger på vår uppfattning att det skall leda till\r\narbete och utbildning för unga människor. Börje\r\nHörnlunds enligt min uppfattning utomordentligt\r\nklumpiga påhopp på vårt sätt att arbeta i\r\narbetsmarknadsutskottet tycker jag inte alls är på\r\nsin plats.</pre><pre>Jag tycker att Börje Hörnlund ändå kunde kosta på\r\nsig en viss lågmäldhet när det gäller 80-talets\r\nutveckling. Det är väl inte helt bortglömt under\r\nvilka förhållanden den socialdemokratiska\r\nregeringen tog över regeringsmakten 1982.\r\nRegeringen fick ägna 82, 83 och 84 åt att dra upp\r\nstrategier för att betala det stora\r\nbudgetunderskottet och för att komma till rätta\r\nmed den höga arbetslöshet vi då hade. Under 80-\r\ntalet -- det har jag sagt i tidigare repliker här --\r\nbehövde, alldeles riktigt, också den\r\nsocialdemokratiska regeringen göra åtstramningar.\r\nAlla lyckades inte, men några lyckades vi komma\r\növerens om i denna kammare under senare delen\r\nav 80-talet. Det är faktiskt den socialdemokratiska\r\nregeringen som tog initiativet till en nedväxling av\r\ninflationen, vilket också drog i gång\r\nproduktivitetsutvecklingsarbetet och inom\r\nvälfärdsområdet ''växlade om'' så att vi fick ökad\r\nvälfärd för samma summa pengar. Det var under\r\ndessa år, Börje Hörnlund, som Sveriges\r\narbetsmarknad växte med 400 000 arbetstillfällen.</pre><pre>Börje Hörnlund säger att det inte är de stora\r\nföretagen som kommer att stå för tillväxten och\r\narbetsplatsutvecklingen i landet utan de små\r\nföretagen. Då måste man naturligtvis fråga sig\r\nvarför regeringen drar så hårt i bromsen och\r\nförsvårar utvecklingen på hemmamarknaden, som\r\när så oerhört betydelsefull just för dessa mindre\r\nföretag. Om dessa företag behöver riskkapital,\r\nvarför säljer då regeringen ut statliga företag, som\r\ndefinitivt suger upp det riskkapital som mindre och\r\nmedelstora företag verkligen behöver för att\r\nutveckla? Jag förstår inte alls hur det går ihop.</pre><pre>I det program som Socialdemokraterna har lagt\r\nfram föreslår vi en mycket försiktig upplåning till\r\ninvesteringar. Vi har mycket svårt att förstå den\r\nupplåning som regeringen föreslår till kontantstöd,\r\nBörje Hörnlund.</pre><pre></pre><pre>Anf. 35  Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Socialdemokratin hade nöjet att\r\nregera i högkonjunktur under hela 80-talet. Man\r\nkunde inte hålla i utvecklingen, utan Sverige\r\nhamnade under perioden 1989 fram till valdagen på\r\negen hand och helt solo i utförsbacken.</pre><pre>Ingela Thalén talade om att dra i bromsen, dvs.\r\nsnåla. Jag kan inte se det som hon. Om regeringen\r\nlånar hundra miljarder kronor mer än vad man får\r\nin och ger sedan ut dem stimulerar man faktiskt för\r\nhundra miljarder kronor. Det kan man inte kalla\r\nstenhård åtstramningspolitik.</pre><pre>Låt mig säga några ord om att låna sig fram. Jag vill\r\ndå ta exempel från vägverkets område. Vägverket\r\nskall då ur ordinarie anslag, som det heter, någon\r\ngång 1994 -- 1995 betala amorteringar och räntor på\r\nlånet. Vägverkets ordinarie anslag har inte under\r\nhela 80-talet räckt till att bibehålla vägkapitalet.\r\nDet behövs egentligen mer av ordinarie anslag än\r\nvad som finns för att behålla vägkapitalet. Skall\r\nman då betala räntor och amorteringar ur det\r\nanslaget blir inte vägarna framkomliga. Det är\r\ningen väg att gå.</pre><pre>Jag diskuterar mycket gärna samförstånd. Det var\r\nsynd att ni inte klarade ungdomarna -- det här är\r\nallvarliga frågor. Men man får inte välja hur lätta\r\nlösningar som helst.</pre><pre>Anf. 36  INGELA THALÉN (s) replik:</pre><pre>Herr talman! Börje Hörnlund säger att de hundra\r\nmiljarder som den borgerliga regeringen redovisar\r\ni underskott för det här året betyder att man gör en\r\nförsiktig satsning -- jag uppfattade det så. Vad\r\nmenar Börje Hörnlund med det? Vad det handlar\r\nom är ju ofinansierade skattesänkningar för\r\nkapital- och förmögenhetsägare! Utöver de hundra\r\nmiljarderna finns ett underliggande\r\nbudgetunderskott som bl.a. handlar om att man\r\ninte kan finansiera arbetsmarknadsfonden, dvs. att\r\nman därutöver behöver låna till kontantstöd.</pre><pre>Så några ord om de investeringar som vi vill\r\ngenomföra -- kommunikationsminister Odell har ju\r\nblivit berömd för att han vill satsa de här 4\r\nmiljarderna. Statssekreterare Per Egon Johansson\r\nsade vid en hearing i går att de 4 miljarderna inte är\r\nnågra nya miljarder. Han sade: Det är en\r\nomstrukturering av den socialdemokratiska\r\nregeringens beslut. Men det är ju inte några\r\nomstruktureringar av redan befintliga medel till\r\ninvesteringar i infrastruktur som vi behöver, utan\r\ndet är nya medel, som representerar något\r\nbestående för framtiden, som vi behöver ha.</pre><pre>Jag skulle vilja veta av Börje Hörnlund om han är\r\nberedd att satsa på infrastruktur,\r\nkompetensutveckling, utbildning och investeringar.\r\nÄr Börje Hörnlund beredd att satsa t.ex. så, att\r\nkommunerna får en möjlighet att behålla sin riktiga\r\noch nödvändiga service för att människor som är i\r\narbete skall kunna fullfölja sitt arbete och för att de\r\nsom arbetar i offentlig sektor skall kunna fortsätta\r\nmed det?</pre><pre>Regeringens politik slår också på ett annat område.\r\nJag skall ta ett exempel. I Dorotea är\r\narbetslösheten över 8 %. Den\r\nkommunalekonomiska kommitténs och regeringens\r\nförslag innebär att Dorotea kommun blir av med\r\n4:31 kr. i utdebitering. Hur tror Börje Hörnlund att\r\ndetta drabbar sysselsättning, service och\r\narbetsmarknad? Vad händer med barnen,\r\nungdomarna och kvinnorna i en sådan kommun?\r\nVad händer med ungdomspraktikplatserna, och\r\nvad händer med det tredje gymnasieåret i en sådan\r\nkommun?</pre><pre>Sedan säger Börje Hörnlund att han tycker att vi\r\nskall satsa på det tredje gymnasieåret för att\r\nunderlätta så att ungdomspraktiken också kan\r\nkomma i gång och få en bättre start. Men varför i\r\nhela fridens namn avstyrker då den borgerliga\r\nmajoriteten vårt förslag om ett tredje gymnasieår\r\nför dem som nu går ut den tvååriga\r\ngymnasieskolan, Börje Hörnlund?</pre><pre>Anf. 37  Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Ja, Ingela Thalén, vi har föreslagit en\r\nskattesänkning på arbetande kapital. Vänstern har\r\nförstått att man måste göra en sådan för att få i gång\r\nföretagsamheten och få till stånd ordinarie jobb i\r\nstället för beredskapsjobb. Det faktum att alla\r\növriga partier -- till höger och vänster om\r\nsocialdemokratin -- har förstått detta borde få\r\nrepresentanterna för kammarens största parti att\r\ntänka sig för litet grand.</pre><pre>Ingela Thalén talade om arbetsmarknadsfonden.\r\nVar det inte Ingela Thalén som lämnade en gåva ur\r\nden? Om de pengarna hade fått ligga kvar i fonden\r\nskulle de ha inneburit att vi i dag hade haft ungefär\r\n4 miljarder ytterligare i fonden.</pre><pre>Var det inte så att ni ville finansiera en massa saker\r\nur arbetsmarknadsfonden som vi tog öppet över\r\nbudgeten? Om ni skulle få i gång 60 000 ungdomar\r\nvia arbetsmarknadsfonden skulle ytterligare 6\r\nmiljarder kronor försvinna ur fonden. De sakerna\r\ntillhör socialdemokratins dubbla bokföring, det\r\nsom gör att Socialdemokraterna saknar\r\ntrovärdighet.</pre><pre>När det gäller kommunerna föreslår\r\nSocialdemokraterna räntefrihet och krångel i långa\r\nbanor som man skall hålla rätt på och sköta om.\r\nLänsarbetsnämnderna ger i dag kommunerna 1 000\r\nkr. per byggnadsdagsverke för att de skall sätta i\r\ngång vissa objekt. Det innebär precis samma sak,\r\nmen det är enkelt och överblickbart. Det är att gå\r\nrakt på. Då kan man göra bedömningen direkt i\r\nstället för att gå de krångliga vägar som ni föreslår,\r\nsom sedan leder fram till en summa som av det\r\nskälet inte blir trovärdig.</pre><pre>Jag tycker att det är något av Döbelnsmedicin i det\r\nnya förslaget -- i Runebergs Döbeln vid Jutas heter\r\ndet ju:</pre><pre>-- -- -- tänk ut en sats, min herre,</pre><pre>som gör mig för i morgon sjufalt värre,</pre><pre>men hjälper mig i dag på mina ben!</pre><pre>Så är det.</pre><pre>Förste vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf 38  LARS-OVE HAGBERG (v) replik:</pre><pre>Herr talman! Börje Hörnlund hade varit utrikes\r\noch där haft stor framgång. Det är kanske där han\r\nhar framgången -- i regeringskretsen har han\r\ntydligen inte haft någon. I\r\nkompletteringspropositionen finns det egentligen\r\ningenting av substans: en halv miljard till\r\nberedskapsarbeten; litet grusvägar, för att uttrycka\r\ndet något vårdslöst. I övrigt har Börje Hörnlund\r\ninte fixat just någonting, trots sitt ibland litet\r\nstorvulna sätt att säga att han skall slå till\r\nbromsarna.</pre><pre>Uttalandet att regeringen inte tillåter en hög\r\narbetslöshet blir mot den bakgrunden oerhört\r\nintressant. Börje Hörnlund är nu som\r\narbetsmarknadsminister frank och säger att 10 %\r\nstår utanför arbetsmarknaden. Han ser siffran\r\nframför sig. Min fråga är då: När slår regeringen till\r\nbromsarna? När kommer katastrofinsatserna? Är\r\ndet vid en arbetslöshet på 4,2 % eller 5 %? När\r\nkommer insatserna, när blir det någonting?</pre><pre>Uttalandena kan ju inte ha gällt bara\r\nungdomsförslaget. 150 000 -- 200 000 jobb har\r\nförsvunnit ur industrisektorn sedan\r\nhögkonjunkturen 1990, Börje Hörnlund. Bara att\r\nflytta ut alla dem som hade de jobben har ökat\r\nproduktiviteten. Om det egentligen har skett någon\r\nomstrukturering, någon konkurrensförbättring\r\neller någon förbättring av produkternas kvalitet får\r\nvi se -- investeringarna kan ju vara av bristfällig\r\nnatur, men produktivitetsökningen i industrin har\r\nåstadkommits tack vare detta.</pre><pre>Till dessa 150 000 -- 200 000 människor kommer\r\nkanske 65 000 människor i den kommunala sektorn\r\nsom nu kommer att hamna utanför\r\narbetsmarknaden, och det rår regeringen direkt för.\r\nVart skall de människorna ta vägen? Var går\r\ngränsen -- när sätts katastrofinsatserna in?</pre><pre>Så till ungdomssatsningarna. Det är så, Börje\r\nHörnlund, att ungdomar inte i något skede och\r\nnågot läge är ansvariga för den politiska\r\nsituationen. De är offer för den i alla lägen.</pre><pre>Börje Hörnlund säger att ungdomslagen var i\r\noffentlig regi. Men vad i Herrans namn är då det\r\nhär för ett förslag? Det är ju också i offentlig regi.\r\nVad vänsterpartiet kräver är att dessa ungdomar\r\nskall ut där de skall vara -- hos de privata\r\narbetsgivarna, som skall ta ansvaret. Men Börje\r\nHörnlund skall ha dem i offentlig regi igen. Det är\r\negentligen ganska fantastiskt. De skall vara kvar\r\ninom systemet, så att säga. Vi vill ha ut dem. Då\r\nskall de ju ha praktik, och då skall de vara anställda\r\nav arbetsgivarna. Det skall vara en bodelning\r\nmellan ordinarie arbete och praktik. Jag erkänner\r\nmycket gärna att jag har velat förbättra det här\r\nförslaget.</pre><pre>Men regeringen ser något hinder i de här två fallen.\r\nVarför? Skall man etablera ungdomslöner\r\nframöver? Det är den stående frågan här.</pre><pre>När det gäller Rehnbergsfrågan vill jag bara säga\r\natt efter att ha försämrat för de arbetande med 7\r\nmiljarder, efter att ha fördelat ojämnt med\r\nkapitalbeskattningen, kommer man med detta i det\r\nhär läget.</pre><pre>Anf. 39  Arbetsmarknadsminister BÖRJE\r\nHÖRNLUND (c):</pre><pre>Herr talman! Kompletteringspropositionen, Lars-\r\nOve Hagberg, med de förslag som där föreligger\r\noch med det löfte som där är utställt -- att vi\r\nåterkommer till hösten, när vi ser hur många som\r\ngår in i det tredje gymnasieåret, och finansierar\r\nungdomspraktikplatserna till fullo -- innebär\r\nsammantaget mellan 6 och 7 miljarder kronor.</pre><pre>Sedan vill jag säga till Lars-Ove Hagberg att ett\r\nbudgetunderskott på 100 miljarder måste vårdas.\r\nDet är inte bara att braka på. Det kan kännas\r\nbehagligt att braka på och säga: ''Nu höjer vi med\r\n20 miljarder, och så kör det och det.'' Men sådant\r\nagerande leder till att förtroendet för svensk\r\nekonomisk politik minskar och att därmed\r\nräntenivån kommer att skjutas uppåt. Vi har inte\r\nråd med det. Jag tycker att det finns en klar brist i\r\nLars-Ove Hagbergs argumentering.</pre><pre>Vi får klara en ökande arbetslöshet och arbetslinjen\r\nmed smärtsamma besparingar. Jag vet inte om\r\nLars-Ove Hagberg därvidlag tänker vara med på\r\nbåten -- det händer inte så ofta.</pre><pre>Visst sker det stora produktivitetsförbättringar. Jag\r\nuppvaktas ju nu av ganska stora företag som är på\r\nkneken. Och plötsligt säger man till mig: ''Vi kan\r\nhalvera personalstyrkan och tillverka lika mycket\r\neller mer.'' Den fråga jag då ställer är: Varför har ni\r\ninte gjort detta förut, innan ni kom på obestånd?\r\nDet sker alltså mycket stora\r\nproduktivitetsförbättringar i svenskt näringsliv.\r\nHos dem som inte har förstått att de skall göra\r\nsådana förbättringar går det dåligt.</pre><pre>När det gäller ''offentligt betalt men privat utfört''\r\nvill jag säga att det egentligen är ganska lätt att\r\nförstå. Jag känner Lars-Ove Hagberg så pass att jag\r\nvet att han i själen begriper det -- men i talet ännu\r\ninte.</pre><pre>Anf.  40  LARS-OVE HAGBERG (v) replik:</pre><pre>Herr talman! Jag begriper inte varför man inte skall\r\nha arbetsgivaransvaret. Det skulle vara en bra\r\nmetod. Jag tyckte först att tanken var god. Sedan\r\nkom reglerna och då blev det, såvitt jag förstår,\r\nstora bekymmer.</pre><pre>Löftet innebär, om jag förstår det rätt och om jag\r\nskall hårdra det, att man i höst kommer att fixa\r\ndetta, att det inte blir den här katastrofala\r\narbetslösheten. 4 % kommer det att vara under\r\nAMS vingar, och sedan blir det, såvitt jag förstår,\r\nhögst 2 eller 3 % öppen arbetslöshet. Det är ju\r\ndetta jag frågar efter. Tänker man slå till bromsarna\r\neller inte? Vi kan ju inte ha 10 % av människorna\r\nutanför den öppna arbetsmarknaden.</pre><pre>Men då kommer budgetunderskottet in. Ja, man\r\nsänker skatterna och pytsar samtidigt ut 20\r\nmiljarder som effekt av en spekulationshärva på 80-\r\ntalet. Såvitt jag minns har inte centern haft något\r\nförslag för att förhindra den politiken. Man var ju\r\ni stället ivrare för kreditavregleringarna. Inser inte\r\näven arbetsmarknadsministern att det då uppstår\r\nen moralisk fråga i samhället, bland de arbetslösa:\r\n''Skall inte vi få några miljarder av det här? Det\r\nhänvisas till budgetunderskottet och någon anonym\r\nmarknad. Nu får vi inga arbeten.''</pre><pre>Det är ju en fantastisk politisk situation, som Börje\r\nHörnlund behöver fundera över. Vad är det för\r\nsystem han pläderar för egentligen? Det är tydligen\r\nkrafter långt utanför det politiska livet som skall\r\nbestämma detta. Då måste man ta sig en funderare\r\ntill. Det politiska instrumentet måste kanske\r\nanvändas i högre grad för att klara av det här\r\nframöver. Den tanke som regeringen har är att det\r\när de fria marknadskrafterna som skall fixa det. De\r\nklarade ju inte av det på 80-talet, de kunde inte ta\r\nnågot ansvar nu och kan tydligen inte heller göra\r\ndet framöver. De kunde inte heller under 80-talet\r\nklara lönebildningen själva och ta ansvar för den.\r\nNu skall ansvaret läggas på arbetsmarknadens\r\nparter, som ser den här omfördelningsbilden\r\nframför sig.</pre><pre>Nej, vad som nu skulle behövas i landet är\r\nnaturligtvis en total renovering, ombyggnad och\r\ntillbyggnad av samhället. På inget av de områdena\r\nser jag att regeringen har några hållfasta alternativ.\r\nVi går mot en 10-procentig total arbetslöshet. Det\r\när ju en katastrof, och regeringen kan inte svara på\r\nfrågan när man tänker sätta in katastrofinsatserna --\r\noch sätta kampen mot arbetslösheten före\r\ninflationsbekämpning och andra intressen.</pre><pre>Anf. 41  Arbetsmarknadsminister BÖRJE\r\nHÖRNLUND (c) replik:</pre><pre>Herr talman! Jo, Lars-Ove Hagberg, vad det gäller\r\när att skapa framtidstro i företagen.</pre><pre>Realräntan för dem som vill placera utan att ta\r\nnågra risker är i dag i storleksordningen 9--10 %.\r\nEn tredjedel av företagen går med förlust, och\r\nmånga får mycket låg avkastning. Vi kan inte ha ett\r\nläge i ekonomin där det är mycket lönsammare att\r\ninte ta några som helst risker -- bara placera\r\npengarna -- än att satsa på framtidsinvesteringar.</pre><pre>Jag trodde att Lars-Ove Hagberg hade förstått\r\ndetta eftersom ni har varit med på att inte beskatta\r\narbetande kapital. Men det behövs ytterligare\r\nnågon fundering.</pre><pre>Det är klart att om jag nu vore företagare och hade\r\nnågra miljoner och garanterat en stor real\r\navkastning, men eventuell förlust om jag satsade\r\ndem, skulle det bli viss återhållsamhet.</pre><pre>Sedan släpper man naturligtvis inte in\r\nCenterpartiet i Nordbanken, inte heller i Första\r\nSparbanken i tidigare uppsättning, så vi är ganska\r\noskyldiga i det sammanhanget. Men det gör det inte\r\nmindre tråkigt att lösa in notan. Vi kan inte låta\r\nbanker gå i konkurs, det vet Lars-Ove Hagberg; då\r\nblir det ont värre. Ibland får man laga efter behov.</pre><pre>Men det är klart att jag som\r\narbetsmarknadsminister och intresserad av\r\nregionala utvecklingsfrågor mycket hellre skulle\r\nvilja ha de här 20 miljarderna i min hand än betala\r\n80-talets fastighetsspekulationer.</pre><pre>Anf. 42  JOHNNY AHLQVIST (s) replik:</pre><pre>Herr talman! Jag vill börja med att kommentera\r\nvad arbetsmarknadsministern sade om att de som\r\när gråhåriga skall kunna arbeta halvtid. Det verkar\r\nnästan som om Börje Hörnlund nu räknar till sina\r\nmeriter att delpensionen inte avskaffades. Får jag\r\ndå erinra Börje Hörnlund om att det faktiskt var en\r\nsocialdemokratisk motion som vann gehör i\r\nriksdagen och att det är därför som delpensionen är\r\nkvar. Det var i varje fall inte regeringens förtjänst.</pre><pre>När det gäller ungdomslagen, som Börje Hörnlund\r\nså hårt kritiserar, hade den ändå i början av 80-talet\r\ntill följd att man fick in ungdomarna i ett socialt\r\nmönster. Låt vara att det var på halvtid, men det var\r\npå halvtid därför att vi inte hade mer pengar än att\r\nvi kunde erbjuda halvtid, beroende på att vi ville\r\nfölja de lagar och avtal som fanns på\r\narbetsmarknaden. Man följde avtalsreglerade\r\nlöner, och anställningen omfattades av\r\nungdomslagen. Det är det ni inte vill göra, utan ni\r\nvill i stället införa en särlagstiftning för ungdomarna\r\ni samhället.</pre><pre>Sedan kan jag lova Börje Hörnlund att vi från\r\nSocialdemokraterna inte skall sätta några käppar i\r\nhjulet för det förslag som regeringen har lagt fram i\r\nsin proposition. De käpparna kommer regeringen\r\nsjälv att sätta genom det förslag den har lagt fram.\r\nJag har mycket svårt att tro, att man om man kör\r\növer den största parten på arbetsmarknaden, dvs.\r\nLO, kommer att kunna sälja in ett förslag som\r\nstrider mot all arbetsrätt i detta samhälle.\r\nUngdomslagen var vi överens om. Därför gav\r\nungdomslagen ett bra resultat.</pre><pre>Jag tycker att Börje Hörnlund förhäver sig litet\r\ngrand när han säger att det är synd att man inte kan\r\nklara detta i utskottet. I nästa andetag säger han:\r\nErt förslag kommer ändå inte att gå igenom i\r\nkammaren, tack och lov. Vad är det för mening att\r\nföra en förhandling i utskottet om\r\narbetsmarknadsministern har den uppfattningen\r\natt hans proposition skall gå igenom oavsett vad\r\nsom händer? Då finns det inget utrymme för\r\nförhandlingar.</pre><pre>Vi socialdemokrater var beredda att\r\nkompromissa -- jag får hoppas att de signalerna har\r\ngått fram från de borgerliga utskottsledamöterna\r\ntill arbetsmarknadsministern. Vi var beredda att\r\nminska kostnaden och gå så långt som att\r\narbetsgivaren skulle betala 7 kr. i timmen för en\r\nyrkesarbetare.</pre><pre>Det är just detta som är problemet med Börje\r\nHörnlunds förslag. Det är så oerhört\r\nverklighetsfrämmande. När Börje Hörnlund\r\nredovisar förslagen i ungdomspropositionen låter\r\ndet som om det var fråga om ungdomar som\r\nkommer direkt från gymnasiet. De ungdomar vi\r\ndiskuterar är 20--24 år, ungdomar som är i de\r\nyrkesarbetandes ålder. De är yrkesarbetare inom\r\nbyggbranschen, inom metallindustrin eller\r\nundersköterskor. De är fullt utbildade när de\r\nkommer till arbetsgivaren. Tycker inte\r\narbetsmarknadsministern att arbetsgivaren skulle\r\nkunna betala litet grand för detta?</pre><pre>Arbetsmarknadsministern inledde med att säga att\r\ndet inte är ungdomarna som skall få betala. Det är\r\nju ungdomarna som får betala för detta förslag,\r\neftersom de inte får avtalsenliga löner. Hur skall en\r\n23-åring som kanske har försörjningsbörda kunna\r\nförsörja sig på de summor som ni erbjuder i\r\npropositionen, i stället för avtalsenlig lön?</pre><pre>Jag vill avslutningsvis ställa en fråga till Börje\r\nHörnlund. Arbetsmarknadsministern förde i höstas\r\nfram ett förslag om ungdomslöner. Det blev starka\r\nreaktioner från ungdomarna i samhället mot detta.\r\nÄr tanken att man nu skall återkomma med\r\nungdomspraktiken, eftersom man inte fick igenom\r\nungdomslöner från början?</pre><pre>Anf. 43  Arbetsmarknadsminister BÖRJE\r\nHÖRNLUND (c):</pre><pre>Herr talman! Johnny Ahlqvist försvarade det\r\ntidigare ungdomslagsförslaget med att säga: Vi\r\nhade inte råd att betala. Det var klädsamt. Men jag\r\nkan inte förstå att det blev så stor köpkraft för den\r\ntidens ungdomar av att bara få betalning på halvtid.\r\nDet blir faktiskt klart större köpkraft för dagens\r\nungdomar med det förslag som kammaren strax\r\nskall besluta om.</pre><pre>Sedan vill jag buga mig för att Johnny Ahlqvist för\r\npartiets räkning uttalar att man inte tänker sätta\r\nkäppar i hjulen. Jag förutsätter därmed att han\r\nockså talar med de ledande kamraterna inom LO.\r\nDe tillhör som bekant också socialdemokratin. Jag\r\ntror inte att folket i de breda lagren inom LO, som\r\ntillhör alla partier, sätter käppar i hjulet. Därmed\r\nskulle friden inträda. Ungdomarna slipper vara på\r\ngator och torg och får värdefull arbetsplatspraktik\r\neller utbildning. Friska, sunda och starka går de in\r\ni ordinarie jobb när utvecklingen vänder.</pre><pre>Anf. 44  JOHNNY AHLQVIST (s) replik:</pre><pre>Herr talman! Här beskyller\r\narbetsmarknadsminstern svensk arbetarrörelse för\r\natt inte rätta sig efter den lagstiftning som finns.\r\nDet är faktiskt det Börje Hörnlund gör när han\r\nkritiserar oss och talar om käppar i hjulet. Vi har\r\nalltid inom svensk arbetarrörelse, oavsett om det\r\nvarit fråga om den fackliga delen eller den politiska\r\ndelen, respekterat den lagstiftning som har\r\nutformats i riksdagen.</pre><pre>Jag skall ta upp en annan aspekt när det gäller\r\nungdomspraktiken. Det förslag som kommit från\r\narbetsmarknadsministern är omöjligt, eftersom\r\ningen vet vad förslaget innebär arbetsrättsligt. Inte\r\nens de borgerliga ledamöterna i utskottet vet vad\r\npropositionen egentligen innehåller. Det är därför\r\nman efter det att propositionen har lagts fram har\r\nföreslagit en tvångslagstiftning. De borgerliga i\r\nutskottet accepterade detta, eftersom man inte\r\nvisste om avtal eller lagstiftning skall gälla. Börje\r\nHörnlund kanske kan upplysa mig om huruvida det\r\när kollektivavtalet eller särlagstiftningen som skall\r\ngälla i det här fallet. Jag vet inte det.</pre><pre>Ungdomspraktiken slår sönder den ordinarie\r\narbetsmarknaden. Börje Hörnlund har bara att läsa\r\nen artikel i dagens nummer av DN, där man skriver\r\natt ungdomar i dag inte får sin praktik så att de kan\r\nbli yrkesarbetare inom de vanliga yrkena. Det\r\nskulle vara intressant att veta hur man skall klara\r\ndetta genom att låta dem komma in i någon annan\r\nslags praktik när de i stället behöver yrkespraktik\r\nför att bli yrkesarbetare. Den praktiken ger inte det\r\nhär förslaget. De sex månaderna tillgodoräknas\r\ninte för en byggnadsarbetare som har 6 000 timmar\r\nyrkespraktik kvar för att bli yrkesarbetare.</pre><pre>Sedan vill jag avslutningsvis nämna något som jag\r\ntycker är viktigt. Enligt förslaget skall\r\narbetsförmedlingarna överta ansvaret som\r\narbetsgivare. De skall se till att det är bra miljöer\r\nsom ungdomarna kommer ut till. Men detta kräver\r\natt det avsätts resurer till arbetsförmedlingen. Det\r\nfinns inga sådana resurser i dag, Börje Hörnlund.\r\nNi har inte avsatt någonting extra för att man från\r\narbetsförmedlingarna skall klara detta.</pre><pre>Herr talman! Börje Hörnlund citerade här\r\nRuneberg. Jag kan i stället citera Björn Lundqvist,\r\nungdomsarbetsförmedlare i Örebro, som kommer\r\nfrån verkligheten, vilket Börje Hörnlund kanske\r\nkänner till.</pre><pre>Han skriver så här: ''Så kom den goda natten då\r\nhan'' -- dvs. Börje Hörnlund -- ''tänkte ut den\r\nfinaste tanken hittills -- vi socialiserar hela\r\nnäringslivet! Staten betalar lönerna till\r\nungdomarna så slipper företagen den tunga\r\nutgiften.'' -- -- -- ''Några hundralappar om dagen\r\nkan ungdomarna klara sig på. På så sätt skulle\r\nhjulen börja snurra igen.''</pre><pre>Någonstans i Hörnlunds visioner ligger\r\nförmodligen tanken att arbetsgivarna skulle bli så\r\ntacksamma över den arbetskraft de fått gratis, att\r\nde av god vilja till slut kommer att betala lön.</pre><pre>Kan ingen förstå att detta är trams!</pre><pre>Anf. 45  Arbetsmarknadsminister BÖRJE\r\nHÖRNLUND (c):</pre><pre>Herr talman! Med anledning av att denne skribent\r\npåstår att problemen är lösta i Örebro, har jag\r\nnaturligtvis specialstuderat Örebro. Problemen är\r\nmed dagens modell lika olösta där som någon\r\nannanstans.</pre><pre>Sedan till arbetsrätten. Mina experter och experter\r\nutanför huset som jag lät läsa förslaget till\r\nproposition menade att detta håller i\r\narbetsdomstolen. Men enbart hotet från\r\nfackföreningar -- inte LO, utan jag skall kanske\r\nsäga: enskild LO-funktionär, jag vet inte hur jag\r\nskall uttrycka mig, och vem man uttalar sig för --\r\nskapade en osäkerhet, och kamraterna i\r\narbetsmarknadsutskottet ville inte att den\r\nosäkerheten skulle vara kvar, och därav följde\r\ndessa kompletterande två små rader.</pre><pre>När det gäller de praktiska problem som kommer\r\natt uppstå när man får så stor volym utanför den\r\nordinarie arbetsmarknaden -- vilket jag flera\r\ngånger har nämnt -- förutsätter jag att\r\narbetsmarknadsverket tilsammans med den\r\npartsgrupp som följer det hela kommer att få\r\nganska lätt att hantera dem.</pre><pre>Anf. 46  MARTIN NILSSON (s):</pre><pre>Herr talman! Ledamöter! Vi kan konstatera att\r\nkrisen är här och att arbetslösheten ökar kraftigt.\r\nDet har vi gjort under hela förmiddagen i den här\r\ndebatten. Vi kan diskutera vilka orsaker till detta\r\nsom föreligger. Det finns säkert ett flertal som kan\r\nföras fram.</pre><pre>Den internationella lågkonjunkturen har nämnts.\r\nBristande förmåga att under 80-talet klara\r\nåtstramningarna såväl från borgerligt som från\r\nsocialdemokratiskt håll är självfallet också orsaker.\r\nVi får inte heller glömma bort den politik som förs\r\ni dag, regeringens politik. Den innebär att vi\r\nstramar åt i tider av lågkonjunktur. Vi får stora\r\nproblem med arbetslöshet och neddragningar inom\r\nt.ex. den kommunala sektorn och inom\r\nbyggsektorn.</pre><pre>Jag tror att det finns anledning att ifrågasätta den\r\npolitik regeringen för. Överallt där man har försökt\r\natt föra den här kontraktiva politiken har man inte\r\nlyckats att få ner arbetslösheten. Man har tvärtom\r\nsnarare fått en ökad arbetslöshet och en konstant\r\narbetslöshet. Nu handlar det om att vi måste föra\r\nen politik som faktiskt klarar att skapa riktiga jobb.\r\nVi måste vara medvetna om att\r\nmarknadsekonomin inte är fullständig. Den klarar\r\ninte att lösa alla världens problem. Det finns en stor\r\nandel imperfektioner i marknaden. De kan inte\r\nlösas genom en ren marknadsekonomi. Det behövs\r\nockså politiska åtgärder.</pre><pre>Elver Jonsson säger att det kommer att ta tid att\r\nlösa problemen med arbetslösheten. Så lät det inte\r\ni valrörelsen. Då var det snarare så att vi inom en\r\nsnar framtid skulle kunna garantera alla jobb och\r\nett ekonomiskt uppsving utan dess like. I dag ser vi\r\nväljarnas dom över den här politiken. Väljarna\r\navvisar den. De flyr det borgerliga alternativet. De\r\nhar ett minskande förtroende för den borgerliga\r\nekonomiska politiken.</pre><pre>I detta läge, i denna desperation, väljer regeringen\r\natt kasta fram ett förslag om ungdomspraktik,\r\nungdomsjobb, ungdomslöner eller vad man nu vill\r\nkalla det. Det finns en rad invändningar och en rad\r\nfrågeställningar man kan göra angående detta.</pre><pre>Den främsta är naturligtvis om förhållandet när det\r\ngäller arbetsrätten är riktigt, dvs. om det skall vara\r\narbetsförmedlingen och inte arbetsgivaren som har\r\narbetsgivaransvaret. Det har diskuterats en hel del\r\nunder förmiddagen här i kammaren. Jag tänkte inte\r\nnärmare gå in på den diskussionen.</pre><pre>Jag tänkte diskutera det som jag ser som ett större\r\nproblem. Ett antal av mina litet äldre kolleger har\r\nvarit uppe och diskuterat just den här frågan. De\r\nhar faktiskt sagt att ungdomar väldigt gärna vill ha\r\ndet här systemet. Jag tror att de på sätt och vis har\r\nrätt. Det är riktigt att ungdomar vill ha\r\nsysselsättning hellre än att inte ha någonting att\r\ngöra. Men jag tror att man har fel när man målar\r\nupp alternativen som att det antingen handlar om\r\narbetslöshet eller regeringens förslag om\r\nungdomspraktik.</pre><pre>Man skulle kunna ställa sig den motsatta frågan,\r\nnämligen om ungdomar väldigt gärna vill leva på en\r\ninkomstnivå som är lägre än den som\r\nsocialstyrelsen betraktar som existensminimum.\r\nNär det gäller 18--19-åringar innebär regeringens\r\nförslag att om de har en hyreskostnad som är över\r\n400 kr. i månaden, vilket de flesta ungdomar\r\nfaktiskt har, lever de under existensminimum.</pre><pre>Tillsammans med regeringens övriga politik med\r\nt.ex. bostadssubventionerna och\r\nbostadsfinansieringssystemet blir budskapet att\r\nsåväl 18--19-åringar som 20--24-åringar skall bo\r\nkvar hemma. De har inte råd att flytta hemifrån.\r\nDen välfärd som har funnits och som har räckt till\r\nför 40-talisternas generation, räcker inte längre. Nu\r\nnär det är 60- och 70-talister som skall flytta\r\nhemifrån, bilda ett eget hem och skapa ett eget liv\r\nräcker inte välfärden. Nu skall den monteras ner så\r\natt vi får råd med sänkta skatter för 40-\r\ntalistgenerationen. Konsekvensen av det blir att\r\nfler ungdomar inte kommer att kunna leva på sin\r\nlön. Man kommer att leva på bidrag. Det är ingen\r\nbra lösning. Det är den kortsiktiga invändningen.</pre><pre>Det finns också en mer principiell invändning. Det\r\ngäller ett antal frågeställningar som inte närmare\r\nhar belysts och som inte närmare har getts svar på.\r\nVar kommer den ordinarie arbetsmarknaden för\r\nungdomar att ta vägen? Nu säger utskottet, och\r\nregeringen i sin proposition, att det inte kommer att\r\nbli någon fara, eftersom det bara skall handla om\r\nextraordinära jobb. Men samtidigt säger Börje\r\nHörnlund att företagen inte har råd med det\r\nsocialdemokratiska förslaget. Hur skall de då ha\r\nråd att anställa en ungdom i ordinarie jobb om man\r\nsamtidigt kan få ungdomar gratis. Jag är inte\r\ndummare än att jag inser att företag hellre väljer en\r\narbetskraft som är gratis än en som kostar väldigt\r\nmycket pengar. Jag tror att detta kommer att gå ut\r\növer många grupper, t.ex. ungdomar, men även\r\nhandikappade.</pre><pre>Det finns också andra principiella invändningar. Är\r\ndet statens uppgift att skapa tvångsavtal på\r\nmarknaden? Borde inte arbetsmarknadens parter\r\nkunna sluta avtal? Jag tror inte att det är någon från\r\nNy demokrati här, men det vore ganska intressant\r\natt höra deras syn på marknaden, som de pratar så\r\nvarmt om i andra sammanhang, och hur den skall\r\nkunna lösa problemen själv. Nu går man helt emot\r\ndetta och säger att marknaden inte klarar detta\r\nsjälv. Nu måste politiker gå in och se till att\r\nungdomar får jobb.</pre><pre>Man kan också ifrågasätta vilket värde ungdomar\r\nkommer att känna när de betraktas som gratis\r\narbetskraft. De vet att deras arbete inte är värt\r\nnågot för arbetsgivaren. Jag tror inte att det är ett\r\nbra sätt att skapa självförtroende hos ungdomar.</pre><pre>En annan sak som Ny demokrati pratade mycket\r\nom i valrörelsen blev det inte mycket av, nämligen\r\nde riktiga jobben. Är det något som inte ger riktiga\r\njobb, är det detta förslag.</pre><pre>Den kanske största principiella invändningen mot\r\ndet här förslaget gäller om det innebär en\r\nmarknadsanpassning av lönerna. Om man\r\nresonerar utifrån ståndpunkten att man skall sänka\r\nlönerna för varje grupp som kan vara svår att\r\nplacera på arbetsmarknaden, finns det en självklar\r\nrisk för att nästa grupp som man sänker lönerna för\r\nkanske är handikappade, invandrare, litet äldre\r\nmänniskor eller kvinnor. Det kunde vara intressant\r\natt se om vi vill ha ett marknadsanpassat system.</pre><pre>Detta är några principiella frågor som vi inte ser\r\nsvar på i regeringens proposition eller i utskottets\r\nbetänkande. Jag tycker att Socialdemokraterna har\r\nett förslag som faktiskt är bättre. Det gäller våra\r\nförslag om ungdomsjobb. Det innebär avtalsenliga\r\nrättigheter och avtalsenliga löner. Jag tycker att det\r\narbetsmarknadspolitiska program med 100 000 nya\r\narbets- och utbildningstillfällen som vi har lagt fram\r\när bättre. Detta är ett mycket farligt steg att ta.</pre><pre>Jag vill yrka bifall till reservation 15.</pre><pre>Anf. 47  MARIANNE ANDERSSON (c):</pre><pre>Herr talman! Situationen på arbetsmarknaden är\r\nmycket allvarlig. Det har vi talat om hela\r\nförmiddagen här. Vi är också överens om att\r\narbetslösheten måste bekämpas med alla till buds\r\nstående medel. Målet om arbete åt alla och full\r\nsysselsättning ligger fast. Det är i viss utsträckning\r\nmedlen som vi är oeniga om.</pre><pre>Det allra viktigaste är naturligtvis en ekonomisk\r\npolitik som leder till en långsiktig och stabil tillväxt\r\noch utveckling i hela landet. Det är en mödosam\r\noch på många sätt smärtsam uppgift att vända 80-\r\ntalets inflations- spekulations- och\r\nkoncentrationspolitik. Nu lider vi av resultatet av\r\nden. Tillsammans med den internationella\r\nlågkonjunkturen drabbar den Sverige mycket hårt.\r\nVi gick ur den längsta och starkaste\r\nhögkonjunkturen med en stark ökad arbetslöshet\r\noch ökat budgetunderskott.</pre><pre>Genom de åtgärder som regeringen har vidtagit kan\r\nman ändå se en hel del positiva tecken på\r\nåterhämtning nu. Inflationen har minskat kraftigt,\r\nproduktiviteten har ökat och kostnadsläget\r\ngentemot utlandet har förbättrats. Det ger\r\nanledning till en viss försiktig optimism. Men det\r\ntar tid innan detta ger återverkningar på\r\narbetsmarknaden. Prognoserna visar på en fortsatt\r\nökning av arbetslösheten under året och även nästa\r\når.</pre><pre>Elver Jonsson och Börje Hörnlund har tidigare\r\nredovisat siffror över det bekymmersamma läget\r\noch över bakgrunden ända tillbaks till 1989. Jag\r\ninstämmer i detta och delar den uppfattningen. Jag\r\nskall inte upprepa den.</pre><pre>Det är viktigt att slå fast att allt måste göras för att\r\nminska den öppna arbetslösheten så långt det är\r\nmöjligt. Regeringens satsningar på sysselsättningen\r\när också de största någonsin. Mot den bakgrunden\r\när det beklämmande att höra anklagelserna från\r\noppositionen om att regeringen inte skulle ta\r\narbetslösheten på allvar, vilket också har\r\ndebatterats tidigare i dag.</pre><pre>I betänkandet behandlas budgetpropositionens\r\nförslag till åtgärder. Men debatten kretsar också\r\nkring de omfattande förslag som lagts fram i\r\nkompletteringspropositionen och som skall\r\nbehandlas vid ett senare tillfälle i kammaren. Vi har\r\nförslagen i våra tankar, men jag skall inte uppehålla\r\nmig vid dem.</pre><pre>Förslaget om ungdomspraktik har väckt mest\r\nuppmärksamhet här i kammaren, i press och övriga\r\nmedia. Även jag skall tala om ungdomspraktiken.\r\nBakgrunden är den ytterst allvarliga situationen för\r\nde unga i dag. I mars var fler än 120 000 ungdomar\r\nunder 25 år öppet arbetslösa. Gruppen 20--24-\r\nåringar, särskilt de unga männen, är värst utsatt.</pre><pre>När företagen gör neddragningar blir det inga\r\nplatser över för dem som är nya på\r\narbetsmarknaden. Det faktum att männen nu\r\ndrabbas hårdast får inte dölja det problem som\r\nkvinnorna står inför. I och med att det sker\r\nstrukturrationaliseringar i både privat och offentlig\r\nsektor med teknikutveckling osv. riskerar många av\r\nde traditionellt kvinnliga arbetena att helt enkelt\r\nförsvinna. Därför är det så oerhört viktigt att\r\nkvinnor får del i kompetensutveckling och\r\nutbildning. Det här var en parentes i frågan om\r\nungdomspraktik.</pre><pre>Jag vill slå fast att arbetslinjen måste gälla. Det\r\nvärsta som kan hända en ung människa är att inte\r\nkänna sig behövd, att inte få pröva på och få visa\r\nvad man går för och att inte ha en ordnad\r\ndygnsrytm. De unga far illa. All erfarenhet både i\r\nSverige och internationellt visar att den som går\r\narbetslös en längre tid ofta far så illa att den inte\r\nlängre står till arbetsmarknadens förfogande när\r\ntillgången på arbeten ökar. Risken för\r\ndrogmissbruk och utslagning ökar. Vi är överens\r\nom att den utvecklingen måste stoppas.</pre><pre>Det är mot den här bakgrunden som förslaget om\r\nungdomspraktik har tillkommit. Det är ett försök\r\nsom skall gälla ett år framåt och som sedan skall\r\nutvärderas. Syftet är att åstadkomma en massiv\r\ninsats för att få ut denna stora mängd ungdomar i\r\nförsta hand i utbildning och reguljära arbeten, i\r\nandra hand i praktik på företagen. De som har gått\r\nur gymnasieskolan och inte väljer att vidareutbilda\r\nsig måste få kontakt med arbetsmarknaden.</pre><pre>För att åstadkomma denna masseffekt är det\r\nnödvändigt att vidta en så enkel och okonventionell\r\nåtgärd som möjligt -- vilket också har gjorts.\r\nUngdomarna måste få rätt signaler. Arbete på\r\nöppna marknaden skall alltid löna sig bäst, därnäst\r\nutbildning av olika slag.</pre><pre>Systemet med ungdomsgaranti för 18--19-åringar är\r\nen dyr verksamhet som har styrt fel. Hög\r\nersättningsnivå gör att ungdomarna väljer bort\r\nutbildningar och avtalade inskolningsplatser i\r\nnäringslivet och i stället vänder sig till kommuner\r\noch landsting där de får full lön.</pre><pre>Ungdomspraktiken i företagen skall jämställas med\r\nutbildning. Ersättningen anpassas också därefter --\r\n239 resp. 338 kr. per dag beroende på ålder. Den nu\r\nkritiserade nivån på ersättningen är alltså\r\ndensamma som vid annan\r\narbetsmarknadsutbildning. Ingen har föreslagit att\r\nden ersättningen skall höjas. Det finns ingen\r\nanledning att den som går på praktik skall ha högre\r\nersättning än den som deltar i annan utbildning.\r\nDet är viktigt att komma ihåg.</pre><pre>En del av tiden skall användas till\r\njobbsökaraktiviteter. Utskottet skriver i\r\nbetänkandet att det är angeläget att ersättningen\r\ninte är så lockande att den unge inte anstränger sig\r\natt finna andra vägar ut ur arbetslösheten.</pre><pre>Sedan propositionen med förslag om\r\nungdomspraktik lades fram har jag träffat en\r\nmängd ungdomar, både i gymnasiets\r\navgångsklasser och äldre ungdomar, som riskerar\r\narbetslöshet. En förkrossande majoritet ställer upp\r\npå förslaget. De menar att det är viktigare att\r\nkomma ut i arbetslivet, även till låg ersättning, än\r\natt gå arbetslös -- som är alternativet i denna djupa\r\nlågkonjunktur. De ser chansen till att få erfarenhet\r\noch praktik, att visa vad de går för och kanske\r\nkunna byta bransch -- om de tidigare har satsat på\r\nnågot som det inte finns någon framtid i --, att få\r\nreferenser att använda vid vidare arbetssökande\r\neller att allra helst i förlängningen få ett riktigt\r\narbete på den arbetsplats de praktiserar på. Det här\r\nhar varit min erfarenhet.</pre><pre>Med ungdomspraktik får ungdomarna chansen att i\r\nett företag de själva väljer få erfarenhet,\r\nhandledning och utbildning. De får chansen att\r\nverkligen visa vad de går för. Det är naturligtvis\r\nönskvärt att de så småningom skall få fasta arbeten.</pre><pre>Det är viktigt att komma ihåg att vi faktiskt var\r\nytterst nära att komma överens med\r\nSocialdemokraterna. Vi beklagar djupt att de\r\nsedan i sista minuten backade. Därför är det litet\r\nmärkligt att höra den kraftiga kritiken i dag. Vi\r\ntycker att det är synd att inte omsorgen om\r\nungdomarna sätts först i det här svåra läget. Det har\r\nju tidigare talats en hel del om hur viktigt det är\r\nmed samarbete och samförstånd i den här frågan.</pre><pre>Johnny Ahlqvist och flera andra kritiserar nu\r\nförslaget och säger att de inte riktigt förstår det. De\r\nanser att förslaget skulle kunna missbrukas och att\r\ndet skall vara fråga om ett anställningsförhållande i\r\nstället för praktik.</pre><pre>Naturligtvis finns risken för missbruk. Vi är\r\nmedvetna om det. Men den risken finns med varje\r\nform av subventionerad åtgärd. Det gäller även\r\nSocialdemokraternas förslag. Majoriteten i\r\nutskottet har skrivit tydligt i betänkandet att om en\r\nanvisning avviker från förutsättningarna, dvs.\r\nersätter en ordinarie arbetsplats, skall\r\npraktikanvisningen självklart hävas. Det skall\r\ntillsättas en referensgrupp som skall se till att\r\nåtgärden fungerar. Arbetsmarknadsministern sade\r\ntidigare att det redan är på gång.</pre><pre>Vidare har vi frågan om anställningsförhållanden\r\noch avtalsenlig lön. Det är märkligt att höra Johnny\r\nAhlqvists kritik mot tveksamheterna, eftersom\r\nSocialdemokraternas förslag också kräver en hel\r\ndel klargöranden.</pre><pre>Företagen har i dag en mycket svår situation. Det är\r\nalldeles orealistiskt att i det läget tro att företagen i\r\nstor utsträckning kommer att betala för att ta emot\r\nden mängd ungdomar som det rör sig om, utbilda\r\noch handleda dem. Det är alltså inte fråga om att\r\ninte göra någon insats från arbetsgivarnas sida. Det\r\nställs faktist ganska stora krav på dem.</pre><pre>Dessutom skall ungdomarna vara borta en del av\r\narbetstiden för att delta i jobbsökaraktiviteter. Det\r\när inte fråga om gratis arbetskraft. Utskottet har\r\nmycket tydligt angivit arbetsgivarens skyldigheter\r\noch ansvar när det gäller handledning och\r\nutbildning för dessa ungdomar. Det är inte någon\r\nobetydlig insats som företagen får göra i denna\r\nsvåra situation. Vi tror inte att de dessutom skulle\r\nbetala för det. Särskilt de små företagen avskyr allt\r\nvad krångel och byråkrati heter. För att de\r\nföretagen skall ta emot ungdomarna och för att\r\nsystemet skall bli så enkelt som möjligt är det\r\nviktigt att slå fast att det inte är fråga om en\r\nanställning. För att undanröja tvivlen hos\r\nföretagen, fastställs i en särskild lagtext att just när\r\ndet gäller denna åtgärd är det inte fråga om en\r\nanställning.</pre><pre>Jag är alldeles övertygad om att den här åtgärden\r\nhar alla förutsättningar att fungera bra, tvärtemot\r\nvad Johnny Ahlqvist påstod att ungdomslagen\r\ngjorde. Vi vet att de egentligen inte fungerade\r\nsärskilt bra.</pre><pre>Att sätta det här i sjön är ingen lätt uppgift. Ingen\r\nsådan här uppgift är lätt, naturligtvis. Alla goda\r\nkrafter måste samverka för att verksamheten skall\r\nbli så effektiv som möjligt, så att vi får ut så många\r\nungdomar som möjligt på arbetsmarknaden.</pre><pre>Det gäller för företagarna, det gäller för\r\narbetsförmedlingarna och arbetsmarknadens\r\nparter -- det gäller naturligtvis för fackliga\r\norganisationer också -- och inte minst för oss\r\npolitiker att göra allt för att det skall bli ett bra\r\nresultat. Vi gör det ju för ungdomarnas skull. Det\r\när dem det gäller, och det är det viktiga.</pre><pre>Innan jag slutar, herr talman, skall jag kommentera\r\nMartin Nilssons inlägg litet grand. Han säger att det\r\när olyckligt att vi gör en åtstramning, i den\r\nkommunala sektorn t.ex., i en lågkonjunktur. Det\r\nhar vi hört förut. Jag kan bara beklaga att den här\r\nnödvändiga förändringen inte började något\r\ntidigare, för då hade vi inte behövt ha det besvärliga\r\nläge som vi har i dag.</pre><pre>När Martin Nilsson säger att lönen är lägre än\r\nexistensminimum, vill jag bara hänvisa till det jag\r\nsade förut, nämligen att utbildningsbidragen är på\r\nsamma nivå.</pre><pre>Sedan sade Martin Nilsson någonting om att\r\npolitiken skulle gynna ''fyrtiotalisterna''. Det är\r\nlitet svårt, när man är ''fyrtiotalist'' själv, att\r\nkommentera det, för man känner sig ju litet skyldig\r\ndå. Men det är inte syftet, och inte heller blir det\r\neffekten, att den gruppen gynnas. Man tänker\r\nfaktiskt på ungdomarna. Vi har ett besvärligt läge i\r\ndag, och det måste man göra någonting åt. Det är\r\ndärför den här åtgärden har kommit till.</pre><pre>Allra sist vill jag på förekommen anledning\r\nkommentera en reservation av Ny demokrati\r\nangående egenföretagarnas sociala situation vid\r\narbetslöshet. I reservationen åberopas flera\r\nmotioner från olika partier.</pre><pre>Nu finns det en utredning tillsatt med uppgift att\r\nutreda frågan om en allmän\r\narbetslöshetsförsäkring. I uppgiften ingår att\r\nsärskilt uppmärksamma egenföretagarnas behov av\r\nett försäkringsskydd som fungerar på ett\r\nkonkurrensneutralt sätt, som det står.</pre><pre>Därmed har utskottet ansett att motionerna i stort\r\nsett är tillgodosedda. Utskottet föreslår därför\r\ningen ytterligare åtgärd, eftersom den fråga\r\nmotionärerna tagit upp behandlas av utredningen.</pre><pre>Med detta, herr talman, vill jag yrka bifall till\r\nutskottets hemställan i dess helhet.</pre><pre>Anf. 48  MARTIN NILSSON (s) replik:</pre><pre>Herr talman! Marianne Andersson hävdar att\r\nbidragen är på samma nivå som\r\nutbildningsbidragen, och det är säkert sant. Jag vet\r\ninte, men jag litar helt på Marianne Andersson i det\r\nsammanhanget.</pre><pre>Men det finns ju vissa skillnader, och det har också\r\nmedgetts här i kammaren i dag. Faktum är att i\r\nsystemet med praktikplatser ligger inte bara\r\nutbildning utan också jobb. Då är frågan: Skall\r\nungdomar ha sämre betalt än andra som gör samma\r\narbete? Mitt svar på den frågan är ett klart och\r\nentydigt nej.</pre><pre>Då får vi försöka hitta andra metoder att skapa\r\njobb för ungdomar. Enligt Marianne Andersson\r\nstår valet mellan arbetslöshet eller regeringens\r\nförslag till ungdomspraktik. Det är inte sant. Det\r\nfinns mer än två vägar.</pre><pre>Det finns ungdomslagen, som i och för sig är ett\r\ndåligt system i vissa avseenden. Det ger inte den\r\nmöjlighet att försörja sig själv som det borde göra.\r\nMen det finns också det nuvarande\r\nsocialdemokratiska förslaget om ungdomsjobb,\r\nsom är betydligt bättre.</pre><pre>Det är ett problem att ungdomar inte känner sig\r\nbehövda, säger Marianne Andersson. Jag håller\r\nhelt med om det. Men jag tror inte att förslaget om\r\nungdomspraktik gör att ungdomar känner sig mer\r\nbehövda. Jag skulle inte känna mig speciellt\r\nbehövd, om jag kom till en arbetsplats och visste att\r\narbetsgivaren har tagit emot mig tack vare att han\r\nslipper betala någonting för det arbete jag utför. Jag\r\nvet inte om det är ett kriterium för att känna sig\r\nbehövd, att man skall vara gratis arbetskraft.</pre><pre>Så till frågan om socialbidrag. Man kommer under\r\nexistensminimum, och jag kan inte tycka att det är\r\nbra. Företrädarna för majoriteten kan möjligtvis\r\nförklara varför de tycker att det är bra att på\r\npolitisk väg inrätta system som skapar\r\nbidragsberoende. Jag tycker inte att det är något\r\nbra system. Marianne Andersson får gärna förklara\r\nvad hon tycker.</pre><pre>Anf. 49  MARIANNE ANDERSSON (c) replik:</pre><pre>Herr talman! Martin Nilsson säger att\r\nungdomspraktiken innebär att man utför ett arbete\r\nmen får sämre betalt än andra. Självfallet skall\r\nungdomarna arbeta, för de skall ju lära sig jobbet.\r\nDet är vad det här går ut på.</pre><pre>Vilket jobb det än gäller tar det tid att lära sig det.\r\nHär är det fråga om praktik, att jämställa med en\r\nutbildning. Vi menar att det är oerhört viktigt att\r\nman känner att ett jobb på den reguljära\r\narbetsmarknaden ger bättre betalt än ett som inte\r\när på den reguljära arbetsmarknaden. Det måste\r\nfinnas ett incitament att söka ett riktigt jobb.</pre><pre>Det finns fler vägar att välja emellan, säger Martin\r\nNilsson. Vi har diskuterat väldigt mycket under\r\nhela förmiddagen hur ungdomslagen lyckades.\r\nMartin Nilsson säger själv att det inte var något bra\r\nsystem. Den vägen avvisas alltså.</pre><pre>Sedan har vi Socialdemokraternas nuvarande\r\nförslag, som vi inte tror kommer att ge effekt. Det\r\när ju så många ungdomar det gäller, och det viktiga\r\när att många ungdomar kan få praktik och inte gå ut\r\ni öppen arbetslöshet. Om det gällde några få, skulle\r\nman självfallet kunna diskutera andra åtgärder.\r\nMen det är just för att slippa ha så många ungdomar\r\nöppet arbetslösa som vi vidtar den här åtgärden.</pre><pre>Man är inte gratis arbetskraft. Man deltar i en\r\nutbildning. Det krävs handledning och\r\nutbildningsinsatser av företagen för att det här skall\r\nfungera. De måste också veta att när de lär upp en\r\nung människa så är det en investering för\r\nframtiden.</pre><pre>De flesta företagare -- jag vill inte säga alla men de\r\nallra flesta -- är väl medvetna om att de behöver\r\nungdomarna i framtiden. Inom en ganska snar\r\nframtid kommer de här ungdomarna att behövas,\r\noch om en företagare har sett att ungdomar\r\nfungerat bra på arbetsplatsen, är det självklart att\r\nhan ser det som en tillgång att kunna anställa dem\r\nsedan.</pre><pre>Anf. 50  MARTIN NILSSON (s) replik:</pre><pre>Herr talman! Att den borgerliga majoriteten\r\nförespråkar ''den enda vägen'' är inte okänt vid det\r\nhär laget. Det verkar ge genomslag även inom\r\narbetsmarknadspolitiken. Där finns tydligen också\r\nbara en enda möjlig väg, och det är regeringens\r\nförslag om ungdomspraktik.</pre><pre>Jag vill återkomma till det Marianne Andersson har\r\nsagt här. Det är klart att det finns ett problem, om\r\ndet Marianne Andersson säger också är\r\nmajoritetens åsikt. Om ungdomar skall ha lägre lön\r\nunder tiden de lär in ett jobb, finns det ingen\r\nanledning att i framtiden, när vi har en bättre\r\narbetsmarknadspolitisk situation än vi har i dag,\r\nåtergå till fullvärdiga och normala löner för\r\nungdomar.</pre><pre>Ungdomar kommer ju även i framtiden att kunna\r\njobbet sämre än de som har erfarenhet, och under\r\nden tiden skall de ha lägre lön -- det resonemanget\r\nförefaller logiskt för de partier som redan under\r\nhögkonjunkturen förespråkade ungdomslöner. Nu\r\ntror och hoppas jag att Centern inte var med bland\r\nde partierna, men det fanns ju de som resonerade\r\nså inom den borgerliga koalitionen.</pre><pre>Med det synsättet förefaller resonemanget väldigt\r\nlogiskt. Men det är litet tragiskt i så fall, för då är\r\ndet ju delvis nya besked vi ger. Det handlar inte\r\nbara om ungdomspraktiksbidrag under en kort\r\növergångsperiod när vi har ett dåligt\r\narbetsmarknadspolitiskt läge, utan då handlar det\r\nockså om ett längre perspektiv. Jag tycker att den\r\nborgerliga majoriteten klart skall uttala vad det är\r\nman vill.</pre><pre>Anf. 51  MARIANNE ANDERSSON (c) replik:</pre><pre>Herr talman! Jag vill bara säga att det handlar i det\r\nhär sammanhanget inte om ungdomslöner, utan det\r\nhandlar faktiskt om skillnaden för ungdomar\r\nmellan att vara inne i ett fast arbete eller att inte\r\nvara det. Jag tror inte att vi skall diskutera den\r\nandra frågan just nu.</pre><pre>På tal om den enda vägen. Jag talar för den väg som\r\nvi har funnit bäst. Vi tror att det är den väg där vi\r\nhar möjlighet att komma fram, för alla arbetslösa\r\nungdomars skull. Det är dem vi tänker på.</pre><pre></pre><pre>Anf. 52  INGELA THALÉN (s) replik:</pre><pre>Herr talman! Marianne Andersson nämnde att ett\r\nav problemen med inskolningsplatserna är att man\r\nkan fastna i den kommunala verksamheten och att\r\ndet skulle bero på att man där har så mycket högre\r\nlöner. Jag är inte alldeles övertygad om att man kan\r\ndra den slutsatsen. En stor och viktig del är\r\nnaturligtvis det kommunala ansvaret, dvs. att man\r\ni sista hand är skyldig att ta det ansvaret. På många\r\norter är det också så att kommunerna har varit de\r\nstora arbetsgivarna; de som har varit tillgängliga för\r\nungdomar att söka arbete hos. Det kommer nog att\r\nvara så även framöver.</pre><pre>Marianne Andersson tog upp två frågor. När det\r\ngäller själva förslaget sade hon att\r\nSocialdemokraterna skulle ha backat undan från en\r\nuppgörelse. Det var väl ändå en slarvig\r\nformulering, Marianne Andersson, när det gäller\r\nden diskussion som pågick i\r\narbetsmarknadsutskottet. Enligt min uppfattning\r\nnärmade sig samtliga partier ett centrum där det\r\nfanns ett antal utestående frågor. För\r\nSocialdemokraterna fanns det en viktig fråga,\r\nnämligen förhållandet mellan arbetsgivaren och\r\narbetstagaren på arbetsmarknaden. Där lyckades vi\r\ninte komma överens. Av det skälet fanns det ingen\r\nuppgörelse.</pre><pre>När det gäller alla de övriga fallen -- de ekonomiska\r\nstöden, organisationen i övrigt, klargörandet av\r\narbetsgivarens ansvar, osv. -- tycker jag att\r\nmajoritetens skrivning i betänkandet är betydligt\r\nbättre än regeringens förslag. Det har gjorts en\r\nmycket stark uppstramning, och man har gjort\r\navgränsningar som gör att jag tror att detta är ett\r\nmycket bättre förslag än regeringens. Men kvar står\r\nvår viktiga reservation, nämligen de oklarheter som\r\nfinns när det gäller förhållandet mellan\r\narbetstagaren och arbetsgivaren. På den punkten\r\nanser vi att det socialdemokratiska förslaget var\r\nklart, tydligt och enkelt. Nu finns det ju fortfarande\r\nen majoritet för det förslag som de borgerliga\r\npartierna tillsammans med Ny demokrati har\r\navtagit, så det är kanske inte mycket mer att orda\r\nom.</pre><pre>Marianne Andersson sade också att det är krångligt\r\natt ha anställda. Men är det verkligen så att\r\narbetsgivarna tycker att det är krångligt att ha\r\nanställda? Av mina erfarenheter från både stora\r\noch små arbetsplatser tror jag att de flesta\r\narbetsgivare ändå upplever sina anställda som en\r\ntillgång, inte som någonting man tycker är\r\nkrångligt.</pre><pre>Herr talman! Marianne Andersson sade att detta\r\ninte är fråga om någon gratis arbetskraft. Det går\r\nstick i stäv med vad Laila Strid-Jansson sade nyss,\r\nnämligen att det här är ett bra förslag, eftersom\r\narbetsgivarna i små företag får gratis arbetskraft.\r\nMarianne Andersson säger å ena sidan att det här\r\när en utbildningsplats, å andra sidan säger hon att\r\ndet här är fråga om att välja mellan fast arbete eller\r\ninte fast arbete.</pre><pre>Anf. 53  MARIANNE ANDERSSON (c) replik:</pre><pre>Herr talman! Jag vill börja med att kommentera\r\nfrågan om krånglet med att ha anställda. Jag tror\r\nockså, Ingela Thalén, att företagen naturligtvis\r\nbetraktar sina anställda som en tillgång. Problemen\r\nuppstår när man inte tänker anställa någon, och det\r\när det man inte tänker göra i de här fallen. Man tar\r\nemot ungdomarna för att de skall hjälpa till i en\r\nbesvärlig situation. Det är det som är skillnaden.</pre><pre>Jag vill tacka för erkännandet att betänkandet är\r\nbetydligt bättre än propositionen. Vi tycker också\r\natt det är en bra skrivning i betänkandet.</pre><pre>När det gäller frågan om anställningsförhållanden\r\nhar vi olika uppfattning. Vi har olika uppfattning\r\nom vad som är oklarheter och klarheter när det\r\ngäller anställningsförhållanden och hur man skall\r\nhantera detta. Vi har uttryckt vår uppfattning\r\nmycket tydligt i betänkandet. Jag kan bara beklaga\r\natt vi inte nådde ända fram i överläggningarna om\r\natt försöka komma överens. Jag hoppas att vi skall\r\nkunna genomföra förslaget och se till att resultatet\r\nblir bra och att vi skall kunna uppnå det\r\ngemensamt. Det är det viktigaste inför framtiden.</pre><pre>Anf. 54  INGELA THALÉN (s) replik:</pre><pre>Herr talman! Det som Marianne Andersson\r\nbeskriver som klarhet i utskottsmajoritetens förslag\r\nnär det gäller det arbetsrättsliga förhållandet\r\ninnebär den lag som utskottsmajoriteten föreslår,\r\nsom utgår från tankegångarna att man med den här\r\nåtgärden skall vara undantagen från\r\nanställningsförhållandet. Det är det som man kort\r\nbrukar kalla för en tvångslag.</pre><pre>Utskottets majoritet anser att oavsett förhållandet\r\npå arbetsplatsen skall dessa unga människor inte ha\r\nrätt att förhandla om sina villkor, eftersom de har\r\nplacerats där med hjälp av utbildningspraktik.\r\nEnligt vår uppfattning är det just detta som skapar\r\nosäkerheten på arbetsmarknaden. Med det förslag\r\nsom vi har lagt fram skulle man ha röjt undan den\r\nosäkerheten.</pre><pre>För tydlighetens skull vill jag poängtera att det\r\nsocialdemokratiska förslaget inte innebar någon\r\ntillsvidareanställning. Det var också en särskild,\r\nkortsiktig åtgärd för att undanröja ett mycket stort\r\nproblem, nämligen att unga människor inte får\r\nnågon fast förankring på arbetsmarknaden i det\r\nsysselsättningsläge som vi har i dag. Jag menar att\r\nutskottets majoritet har skapat ett problem i stället\r\nför att lösa ett problem.</pre><pre>Anf. 55  MARIANNE ANDERSSON (c) replik:</pre><pre>Herr talman! När det gäller lagstiftningen vill jag\r\nsäga att det mycket tydligt framgår i betänkandet\r\nvad som gäller. För att undanröja alla tvivel om att\r\ndetta är en fast anställning har vi tagit in de två\r\nrader som man kallar tvångslag i lagtexten. Det är\r\nför att klara ut förhållandet att det inte är fråga om\r\nnågon anställning. Vi menar att frågan om\r\nersättning är klar; det är staten som betalar\r\nersättningen. Det är alltså inte fråga om någon\r\nanställning. Det är ju på den här punkten våra\r\nåsikter skiljer sig åt, så vi kan nog diskutera det här\r\nhur länge som helst utan att komma längre.</pre><pre>Vi talade tidigare om det kommunala\r\nuppföljningsansvaret och att ungdomarna, när det\r\ngäller 18--19-åringar, hamnar på kommunens\r\narbetsplatser. Ingela Thalén sade att kommunerna\r\nhar skyldighet att ta ansvar. Naturligtvis är\r\nkommunerna skyldiga att ta ansvar. Men det har\r\nvarit svårt att placera ut ungdomarna i det privata\r\nnäringslivet eftersom företagen skulle betala. Då\r\nhade man det ändå enklare, eftersom det\r\nkonjunkturläget var bättre än dagens. Men det\r\nvisade sig att det ändå var svårt, och ungdomarna\r\nhamnade i kommunerna. Vi tycker att det är väldigt\r\nviktigt att ungdomarna i mycket större utsträckning\r\nkommer ut i det privata näringslivet, där man kan\r\nse en framtid.</pre><pre>Andre vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 56  GULLAN LINDBLAD (m):</pre><pre>Herr talman! I denna viktiga debatt om\r\narbetsmarknadspolitiken vill jag börja med att\r\nunderstryka vad arbetsmarknadsministern, min\r\npartikollega Anders G. Högmark och andra\r\nföreträdare för regeringspartierna har framfört i\r\ndebatten.</pre><pre>Jag kommer från ett län med på sina ställen mycket\r\nhög arbetslöshet. Det är en klen tröst i bedrövelsen\r\natt vi i dagens läge inte befinner oss som nummer\r\ntvå i arbetslöshetsligan, vilket Värmland länge\r\ngjorde, utan någonstans på tolfte plats, dvs. på\r\nriksmedeltalet med ca 3,6 % arbetslösa. Det är\r\nklart att det är viktigt med arbetsmarknadspolitiska\r\nåtgärder, som främst har diskuterats här, men det\r\nviktigaste är att vi tillsammans strävar mot ett sunt\r\nnäringsliv som kan ge människor trygga jobb. Det\r\när det det ytterst handlar om.</pre><pre>Jag skall i mitt inlägg främst tala om min motion\r\nA 251, som handlar om egenföretagarnas sociala\r\nsituation, dvs. svårigheten, ja nära nog\r\nomöjligheten för dessa människor att få någon\r\nersättning från a-kassan.</pre><pre>Inte minst i mitt eget län är det vanligt att man har\r\nkombinationssysselsättningar. Man driver t.ex. ett\r\nsmåföretag som säsongsarbete vid sidan om en\r\nanställning, exempelvis en skidsportanläggning\r\neller en liten turistbutik. Inte minst vanligt är det att\r\nkvinnor i glesbygd arbetar halvtid, t.ex. inom vård\r\neller hemtjänst, och dessutom driver någon form av\r\negen verksamhet. Att dessa strävsamma kvinnor\r\nskall ha rätt till samma sociala trygghet som de som\r\nenbart har en löneanställning anser jag vara en\r\nviktig kvinnofråga. Det är dessa människors talan\r\njag här vill föra.</pre><pre>All småföretagsamhet är naturligtvis oerhört viktig\r\nför vårt land. Att människor kombinerar olika\r\nverksamheter t.ex. i form av flera småföretag eller\r\ndrift av ett eget företag vid sidan om en anställning,\r\när faktiskt en av grundvalarna för att hela Sverige\r\nskall leva.</pre><pre>För närvarande drabbas många småföretagare hårt\r\nav lågkonjunkturen. De har helt enkelt inget arbete\r\noch borde rätteligen få sitt uppehälle genom a-\r\nkassa, precis som en anställd. Så är emellertid inte\r\nfallet, trots att a-kassorna för småföretagare, precis\r\nsom för anställda, finansieras av staten. För att\r\nkunna få ersättning från Småföretagarnas\r\narbetslöshetskassa krävs nämligen att företaget\r\navvecklas helt eller går i konkurs.</pre><pre>Småföretagarna är gudskelov ett arbetsvilligt,\r\noptimistiskt släkte, som vill tro på ljusare tider.\r\nMånga skulle därför gärna vilja lägga sitt företag i\r\nmalpåse under en tid, för att förhoppningsvis kunna\r\nstarta på nytt igen.</pre><pre>Delägare i familjeföretag kan drabbas hårt vid\r\narbetslöshet. Ingen delägare kan få någon som helst\r\nersättning vid arbetslöshet i ett sådant fall. Enbart\r\ngiftorätt i ett företag som inte har någon\r\narbetstillgång diskvalificerar i regel för\r\narbetslöshetsersättning.</pre><pre>Häromveckan ringde en förtvivlad kvinna i en\r\nVärmlandsstad till mig. Hon berättade att hon hade\r\narbetat 25 år som metallarbetare. De senaste två\r\noch ett halvt åren har hon varit anställd som\r\nsekreterare i makens företag i\r\nfastighetsmäklarbranschen. Kvinnan äger själv\r\ninga aktier i företaget. Hon är enbart anställd. Hon\r\nkan inte tillhöra Handels a-kassa, där hon känner\r\natt hon rätteligen borde höra hemma. Hon är\r\nanställd hos maken. För att få ersättning ur\r\nSmåföretagarnas arbetslöshetskassa krävs att\r\nföretaget avvecklas helt, att det går i konkurs.</pre><pre>Kvinnan är nu arbetslös, eftersom makens företag\r\nknappast kan ge honom levebröd. Hon kan inte få\r\nnågon arbetslöshetsersättning och inte heller\r\nuppbära KAS. Hon kan inte heller få ett\r\nberedskapsarbete. Denna kvinna är lika arbetslös\r\nsom någon annan, men hon är ställd på bar backe,\r\ndärför att hon råkar vara anställd i sin makes\r\nföretag.</pre><pre>Nuvarande regler missgynnar alltså småföretagarna\r\nsom individer men också själva företagandet. De\r\nutgör helt enkelt ett hinder för\r\nentreprenadverksamhet, som är så viktig och\r\nvärdefull inte minst i glesbygder.</pre><pre>A-kassereglerna för småföretagarna bör snarast bli\r\nföremål för en ordentlig översyn.\r\nArbetsmarknadsministern har betonat att man\r\nskall satsa på småföretag och att en utredning är på\r\ngång, där dessa frågor skall tas upp. Detta betonas\r\nockså i betänkandet. Det har också sagts att de\r\nenskilda företagarnas behov av ett\r\nförsäkringsskydd särskilt skall uppmärksammas.\r\nJag tycker att det är bra. Jag vet att många av dessa\r\nmänniskor är i nöd i dag, och det är därför bråttom.\r\nJag skulle vilja se ett lagförslag tämligen omgående.</pre><pre>Herr talman! Jag kommer därför att stödja\r\nreservation 20 i den följande voteringen. I övrigt\r\nyrkar jag bifall till utskottets hemställan.</pre><pre>Anf. 57  KARIN PILSÄTER (fp):</pre><pre>Herr talman! Mycket är redan sagt i denna debatt.\r\nSnart börjar det kanske bli rundgång. Det har\r\nmålats med mycket dystra färger. Arbetslösheten\r\nökar, och inte oväntat ökar den mest för ungdomar.\r\nUnga människor drabbas mycket hårt. Det finns\r\nhelt enkelt inte tillräckligt många riktiga jobb just\r\nnu. Därför är en ekonomisk politik som skapar\r\nriktiga jobb det bästa. Det har diskuterats mycket\r\nhär redan, och jag lämnar därför den frågan.</pre><pre>Vi vet att det är de svagaste på arbetsmarknaden\r\nsom trängs undan först. Unga människor som har\r\nliten eller ingen erfarenhet hör till dem som ställs\r\nutanför. De hamnar i en ond cirkel: utan\r\nerfarenhet, inget jobb -- utan jobb, ingen\r\nerfarenhet. Vi måste hitta ett system som stärker\r\nunga människors konkurrenskraft på\r\narbetsmarknaden. Det kan vi göra genom att ge\r\npraktik, erfarenheter, kunskaper och vägledning i\r\nett system likt det som föreslås av utskottet. Vi kan\r\ninte göra det genom att på ekonomisk väg\r\nkonkurrera ut andra människor från\r\narbetsmarknaden. Det är ingen lösning.</pre><pre>Man får i denna diskussion lätt intrycket att\r\nungdomar skulle vara en homogen grupp.\r\nIngenting är mer fel. Det enda gemensamma är just\r\natt de inte uppnått en lika aktningsvärd ålder som\r\nde flesta av dagens debattörer. I övrigt är de olika\r\nmänniskor med olika bakgrund, olika erfarenheter,\r\nolika arbetslivserfarenhet, olika framtidsplaner och\r\nolika drömmar. Därför krävs ett flexibelt system.</pre><pre>Socialdemokraternas förslag innebär\r\nsammanfattningsvis ungefär detsamma som en\r\nanställning med rekryteringsstöd eller en avtalad\r\ninskolningsplats. Då är det naturligtvis lätt för\r\nSocialdemokraterna att ta bort dessa åtgärder. Men\r\nverkligheten har visat att dessa åtgärder inte räcker.\r\nDe är alldelels otillräckliga och passar bara för\r\nnågra få. Vi föreslår i stället något helt annat och\r\nbehåller rekryteringsstödet som ett vettigt\r\nkomplement.</pre><pre>Socialdemokraternas förslag är säkert bra för vissa\r\ngrupper av ungdomar, och bra i teorin. Men teori\r\noch praktik är inte riktigt samma sak. Det är därför\r\nvi föreslår någonting annat.</pre><pre>Vi vill inte ha ett smalt system, som bara kan ge\r\nnågra få platser, som bara passar för några få\r\nmänniskor. Vi vill inte ha ett system där\r\nsubventionerad arbetskraft tränger undan de\r\nordinarie möjligheterna. Vi vill inte ha ett system\r\nmed mycket krångel och oklarheter.</pre><pre>I stället föreslår vi ett system där extra platser\r\nskapas, där många människor på ett flexibelt och\r\nindividuellt anpassat sätt kan få en god\r\nintroduktion, en god erfarenhet, en investering i sin\r\negen framtid.</pre><pre>Jag ser i systemet med ungdomspraktik mycket\r\nstora möjligheter: möjligheter för unga människor\r\natt få pröva på en ny bransch och ett nytt yrke, att\r\nse om det man har tänkt sig passar för en själv --\r\nmöjlighet att se om man trivs. Det ger möjligheter\r\natt skaffa den praktik och erfarenhet som krävs för\r\natt kunna få ett riktigt jobb. Det ger möjligheter att\r\nfå in en fot på en arbetsplats och få kontakter, som\r\nkan leda vidare, förhoppningsvis till en riktig, fast\r\nanställning.</pre><pre>Martin Nilsson angrep tidigare 40-talisterna. Jag\r\nkan till viss del gärna instämma. Mycket av\r\npolitiken har alltför länge varit anpassad just för 40-\r\ntalisterna av 40-talisterna. Självfallet finns det nu\r\nett intresse av att ungdomarna skall komma in på\r\narbetsmarknaden, så att 40-talisternas pensioner\r\nkan betalas.</pre><pre>Martin Nilsson ondgjorde sig över att 18--19-\r\nåringarna nu inte skulle kunna ha råd med en\r\nbostad, inte kunna flytta hemifrån. Det har länge,\r\nom inte alltid, varit alldeles omöjligt. Men det\r\nberor inte på den nuvarande regeringens förslag till\r\nomläggning av bostadsubventionerna utan på den\r\ngamla bostadspolitiken. Det är visserligen inte det\r\ndagens debatt handlar om. Men den tidigare förda\r\nbostadspolitiken är bara en av orsakerna till att\r\nsvensk ekonomi fungerar som den gör i dag och till\r\natt arbetslösheten är så hög. Det nya förslaget\r\ninnebär definitivt inte att det skulle bli sämre,\r\ntvärtom.</pre><pre>Martin Nilsson sade också att ersättningen är\r\nalldeles för låg. Det är helt riktigt att ersättningen\r\ninte är så hög. Annars skulle det ju inte vara bättre\r\nbetalt att få ett riktigt arbete. Ersättningen för\r\nungdomspraktik är inte ungdomslön. Det här är ett\r\nsystem som innebär att det är skillnad mot riktiga\r\nlöner. Skillnaden måste vara någorlunda stor, för\r\natt man skall vilja satsa på att få ett riktigt jobb. Det\r\nfår inte heller vara för bra betalt att ha\r\nungdomspraktikplats jämfört med en ordinarie\r\nutbildning. Det är också praktiskt att använda\r\nutbildningsbidragen, eftersom det är ett system\r\nsom redan existerar. Det likställer denna praktik\r\nmed annan arbetsmarknadsutbildning och innebär\r\natt ändringar kan ske på samma sätt som för denna.</pre><pre>Herr talman! I dag är arbetslösheten högre bland\r\nkillar än bland tjejer. En välvillig tolkning skulle\r\nkunna vara att arbetsgivarna har upptäckt att tjejer\r\när mycket attraktiva som arbetskraft. Tyvärr tror\r\njag inte att det är så. Orsaken är snarare vår\r\nkönssegregerade arbetsmarknad.</pre><pre>För att fortsättningsvis kunna garantera jobben och\r\nalla de tjänster som utförs i den offentligt\r\nfinansierade sektorn krävs en god\r\nsamhällsekonomi. Att kommunerna nu skulle sätta\r\ni gång att i ännu högre grad leva över sina tillgångar\r\när knappast någon lösning. Sådant brister förr eller\r\nsenare med en förfärlig smäll. Det har vi redan sett.\r\nDå går det ut över produktionen av de viktiga\r\ntjänsterna. Jag tycker att det är mycket bättre att\r\nkommunerna i god ordning sanerar sin ekonomi,\r\nser över verksamheten och drar in det som är minst\r\nangeläget, i stället för att fortsätta att leva över sina\r\ntillgångar och sedan bli tvungna att dra åt\r\nsvångremmen utan kontroll.</pre><pre>Herr talman! Till sist vill jag ta upp en annan fråga\r\nsom nämns i detta betänkande. Det gäller\r\ngrupplivförsäkringar för AMU-studerande,\r\ndoktorander m.fl. I det nuvarande systemet\r\nlikställs inte homosexuella sambor med\r\nheterosexuella. Utskottet trycker här på vikten av\r\natt frågan löses. Här bör partnerskapskommitténs\r\nförslag avvaktas, liksom i andra frågor som rör\r\nlikställigheten mellan homosexuellas och\r\nheterosexuellas samlevnad. Det är min\r\nförhoppning att detta sker snarast. I detta fall är det\r\ninte en avtalsfråga. När nu parterna har slutit i mitt\r\ntycke dåliga avtal, måste inte staten följa efter.</pre><pre>Herr talman! Med detta vill jag yrka bifall till\r\nutskottets hemställan i AU11.</pre><pre>Anf. 58  DAN ERIKSSON i Stockholm (nyd):</pre><pre>Herr talman! Vi vill bygga ålderdomshem. Det\r\nfinns minst två fördelar. Det ger många äldre\r\nmänniskor en värdigare tillvaro och kan ge jobb till\r\nen utsatt bransch. I dag är den slutna vården det\r\nenda boendealternativet för många äldre\r\nmänniskor. Andra bor ensamma och isolerade. Det\r\när en situation som inte är ovanlig ens bland\r\nmänniskor som har svårt att klara den egna\r\nhygienen. Många äldre människor far väldigt illa\r\noch kommer i kläm mellan olika vårdformer.\r\nGenom en plats på ålderdomshem skulle många\r\nmänniskor kunna beredas den omsorg som de så väl\r\nbehöver.</pre><pre>I dag kostar en plats på långvården ca 1 100 kr. per\r\ndygn för kommunerna. Den verkliga kostnaden är\r\nmer än 2 000 kr. Skulle kommunerna tvingas betala\r\nkostnaderna fullt ut skulle man söka mindre\r\nresurskrävande lösningar. Det finns många aktiva\r\nmänniskor som har idéer och som vill göra en insats\r\ni mindre skala. Dessa projekt stoppas mycket ofta\r\nav kommunerna. Vårdkostnaderna skulle kunna\r\nklaras med ca 1 000 kr. per dygn, och patienterna\r\nskulle kunna få en bättre omsorg. Vi måste nu ta\r\ntag i det här och förbättra situationen. Den är inte\r\nbra som den är.</pre><pre>Sedan över till ROT-sektorn. Vad gäller\r\nombyggnad av bostäder tror jag faktiskt att en hel\r\ndel kommer att komma i gång under hösten. Detta\r\nfår vi besked om före årsskiftet. Det är mycket\r\nviktigt att man noga följer och bevakar\r\nhändelseutvecklingen och ser vad som händer.</pre><pre>Skolan är vår största arbetsplats. Den är dock långt\r\nifrån vår bästa. Det bekräftas ofta av skolklasser\r\nsom är på besök här i riksdagen. Våra dagis och\r\nförskolor är också ofta undermåliga. I Huddinge\r\nkommun finns t.ex. inte ett enda dagis utan mögel.\r\nMan har i stället tillsatt en särskild tjänst i ett hem\r\nsom har ett barn som är extra känsligt. Vi börjar nu\r\nfå kunksap om problemen. Tyvärr försöker man\r\nalltför ofta lösa miljöproblemen genom att byta\r\ngardiner och måla om. Problemet med dåliga\r\nmiljöer kommer vi ändå aldrig ifrån. Det är viktigt\r\natt vi kan göra insatser nu när det behövs jobb. Det\r\nfinns medel i arbetslivsfonden. Låt oss använda en\r\ndel av dessa. Det är våra barn och ungdomar värda.\r\nDå kanske vi också kan göra något åt de värst\r\nansatta sjukhusen.</pre><pre>Jag yrkar bifall till reservation 4 i\r\narbetsmarknadsutskottets betänkande nr 11.</pre><pre>Anf. 59  ANITA SIDÉN (m):</pre><pre>Herr talman! Att situationen på arbetsmarknaden\r\när allvarlig råder det inget tvivel om. Aktiva\r\nåtgärder måste till för att förändra och ge\r\nförutsättningar för tillväxt. Ungdomarna är vår\r\nframtid, och det är viktigt att pressa tillbaka\r\nungdomsarbetslösheten.</pre><pre>Regeringens uppläggning av\r\narbetsmarknadspolitiken skapar möjligheter för\r\ndetta genom att våra ungdomar -- äldre såväl som\r\nyngre -- nu möts av kraftfulla insatser som så långt\r\nsom möjligt förhindrar negativa effekter av en\r\nomfattande sysslolöshet. Regeringens förslag\r\ninnebär en försöksverksamhet med\r\narbetsplatsförlagd arbetsmarknadsutbildning för\r\nungdomar. Detta är en naturlig fortsättning på den\r\nyrkesorienterande verksamhet de mött på\r\ngrundskolans högstadium eller i gymnasiet.\r\nÅtgärden är enkel och obyråkratisk men skall\r\nanvändas först när inte andra alternativ står till\r\nbuds. Det skall dock uppfattas som ett vettigt sätt\r\natt utnyttja den tid då de står utan reguljärt arbete.\r\nDessutom måste det för såväl arbetsgivarna som\r\nungdomarna kännas meningsfullt. Här skapas\r\nsåledes möjligheter att få god kännedom om nya\r\narbetsförhållanden och nya arbetsuppgifter, där\r\nstora krav ställs även på arbetsgivaren.\r\nJobbsökaraktiviteter är ett viktigt inslag under\r\npraktiktiden.</pre><pre>En viss risk finns att betald praktik kan vara ett mer\r\nlockande alternativ än utbildning i gymnasieskolan.\r\nFör att motverka detta framhåller utskottet att det\r\nmåste föreligga synnerliga skäl för att ungdomar i\r\nåldern 18--19 år utan minst tvåårig\r\ngymnasieutbildning skall få ungdomspraktikplats.\r\nDessutom är det viktigt att arbetsförmedlingen\r\nsamråder med hemkommunen före anvisningen.\r\nSkolan, arbetsförmedlingen och andra berörda har\r\nsedan länge ett väl fungerande samarbete. Skolans\r\nuppföljningsansvar kommer att fortsätta. Därmed\r\nförutsätts 16--17-åringar få möjligheter att erhålla\r\nungdomsplatser även i fortsättningen.</pre><pre>I kompletteringspropositionen föreslås utökning av\r\nutbildningskapaciteten i gymnasieskolan, vilket\r\nskapar flera möjligheter för denna åldersgrupp.</pre><pre>Våra ungdomar behöver de möjligheter som\r\nbetänkandet ger. Jag yrkar därför, herr talman,\r\nbifall till utskottets hemställan i dess helhet.</pre><pre>Anf. 60  BO G. JENEVALL (nyd):</pre><pre>Herr talman! Den här långa och intensiva debatten\r\nindikerar betydelsen av det vi nu talar om. Vi kan\r\nse på talarlistan att Ny demokrati har ett stort antal\r\ntalare anmälda till debatten. Ni kanske tycker att\r\ndet är för många. Men det är faktiskt en markering\r\nav den vikt vi lägger vid dessa frågor. Jag skall i\r\nslutet återkomma litet grand till det.</pre><pre>Jag vill tala litet om tre av motionerna. Vi lade fram\r\nen motion om att man skall använda en del av\r\narbetslivsfondens medel för att främja arbete. Det\r\nkan verka litet konstigt i sammanhanget men jag\r\nvill referera till ett stycke. Åtgärderna skall\r\nförbättra arbetsmiljön, vilket de naturligtvis gör för\r\ndem som har arbete. Det är bra, men det skapar\r\ninga nya arbeten för de i dag arbetslösa. Det var vår\r\nmotivering för att föreslå medel från den här\r\nfonden.</pre><pre>Vi kan glädja oss åt att detta har kommit till viss\r\nnytta. Jag citerar ur utskottets betänkande: ''Ny\r\ndemokratis förslag i motion A265 att utnyttja\r\narbetslivsfondens medel för arbetsskapande\r\nåtgärder är en uppläggning som undersökts inom\r\nregeringskansliet och har resulterat i förslag inom\r\nramen för kompletteringspropositionen.''</pre><pre>Det är roligt att se att motionerna får effekt och att\r\nförslagen vinner gehör.</pre><pre>Nästa motion berör samma fråga som Gullan\r\nLindblad m.fl. har motionerat om, nämligen\r\nproblemet att våra egenföretagare inte har samma\r\nregler att leva efter som övriga medborgare. När de\r\nblir arbetlösa, genom att deras företag inte får\r\nnågot arbete, har de inte ens det fullt naturliga\r\ngrundskyddet. De kan således inte ens få KAS.\r\nDetta är lika skamligt som situationen för\r\nfattigpensionärerna.</pre><pre>Det här har resulterat i att det pågår en utredning,\r\nvilket sägs i betänkandet. Det är naturligtvis bra.\r\nMen vi har sagt i vår hemställan att man skall\r\nåterkomma skyndsamt. Jag hoppas att\r\nutredningen, när den nu skall vara färdig, snabbt\r\nkommer med några förslag för att rätta till den\r\nfelaktigheten.</pre><pre>Jag skall ta upp en tredje motion, och det gäller vad\r\nvi har kallat förslag till en effektivare\r\narbetsmarknadspolitik. Där svor vi naturligtvis litet\r\ni kyrkan, när vi sade: ''Vi föreslår därför att man ger\r\nföretagen dispens från lagen om anställningsskydd,\r\nnär de anställer en arbetslös. Den arbetslöse skall\r\nbehålla sin arbetslöshetsersättning och företaget\r\nkompletterar lönen upp till avtalsenlig eller\r\nmarknadsmässig lön.''</pre><pre>Detta förslag har utskottet naturligtvis avstyrkt,\r\noch det kan vi i och för sig se vissa skäl för. Men när\r\ndet är ovanligt dåliga tider skall man också ta till\r\nlitet ovanliga metoder. Dessutom skulle staten\r\ndefinitivt inte förlora på det, då det skulle innebära\r\natt man fick in skatter och andra avgifter.</pre><pre>Sedan skulle jag vilja gå in litet mera på vad som\r\nhar sagts i debatten. Jag har tyvärr inte varit här så\r\nmycket, men jag har försökt följa debatten ändå.\r\nDet är glädjande att se att våra ledamöters fina\r\narbete i utskottet har gett resultat. Det finns\r\ningenting som är viktigare än arbete för våra\r\nungdomar. Det är bättre, som vi har sagt i ett annat\r\nsammanhang, med en delpensionerad 60-åring än\r\nen arbetslös 20-åring. Man får inte spara på\r\nnågonting när det gäller att få ut ungdomar i arbete.\r\nDet här har debatterats flitigt, och jag skall inte\r\nförlänga debatten.</pre><pre>Jag hoppas nu att lagtexten är skriven på ett sådant\r\nsätt att man inte skall kunna slå hål på detta. Det\r\nhar ju talats, både i och utanför debatten, om risken\r\nför att arbetsmarknadens parter, framför allt LO\r\noch dess fackförbund, eventuellt tänker gå till\r\narbetsdomstolen med det här. Det är i så fall\r\ningenting annat än en skandal, att arbetstagarnas\r\nparter skall försvåra för blivande medlemmar att få\r\narbete. Om så skulle ske, måste vi ta itu med det på\r\nett sådant sätt att det aldrig kan ske i framtiden.</pre><pre>Arbetsdomstolens beslut går inte att överklaga.\r\nDet är ett konstigt rättssamhälle. Jag vet att\r\narbetsdomstolen är partssammansatt, men det\r\nmåste finnas en möjlighet att överklaga. Det skall\r\ninte vara så i ett demokratiskt samhälle att\r\nsärintressena skall kunna sätta sig över de lagar och\r\nregler som bestäms av regering och riksdag. Om det\r\när så att LO inte tar sitt förnuft till fånga i detta\r\nsammanhang, hoppas jag att det blir en folkstorm.\r\nJag lovar att vi från vårt parti i alla fall skall blåsa\r\nunder den folkstormen ordentligt.</pre><pre>Med det, herr talman, vill jag bara instämma i mina\r\nkollegers yrkanden i betänkandet.</pre><pre>Anf. 61  MARTIN NILSSON (s) replik:</pre><pre>Herr talman! Jag vill bara ställa ett par frågor till Bo\r\nG. Jenevall angående ungdomspraktiken. Det är\r\nen ganska intressant kovändning som Ny demokrati\r\ntar sig för i kammaren. Jag fick under hela\r\nvalrörelsen, när vi var ute och pratade om\r\narbetsmarknadspolitik, ett intryck av att Ny\r\ndemokrati förespråkade vad de kallade riktiga\r\njobb. Det kanske är ett begrepp som inte gäller så\r\nmycket längre.</pre><pre>Detta är konstgjorda jobb, som inte fyller någon\r\nsom helst funktion mer än att erbjuda kortsiktig\r\nsysselsättning för ungdomar, dessutom på ett helt\r\nfelaktigt sätt -- vilket jag redovisade i mitt inlägg --\r\nsom gör att ungdomar inte känner sig behövda, inte\r\nfår riktiga arbetsuppgifter. Jag har svårt att få det\r\natt gå ihop med det som Ny demokrati sade i\r\nvalrörelsen.</pre><pre>Man pratade dessutom i valrörelsen mycket högt\r\noch fint om marknadens förträfflighet, om hur\r\nmarknaden skulle lösa alla problem. Nu vill man\r\nt.o.m. ingripa när arbetsmarknadens parter har\r\nträffat avtal och kommit överens. Då säger Ny\r\ndemokrati att pappa staten måste gå in och erbjuda\r\nen lagstiftning, som gör att man kan tvinga fram\r\nlägre löner för ungdomar. Sanningen är den att Ny\r\ndemokrati vill ha ungdomslöner, även i en\r\nhögkonjunktur.</pre><pre>Det är möjligt att det kommer att bli en folkstorm,\r\nmen jag tror inte att det blir det i den bemärkelsen\r\natt Ny demokrati väcker den mot LO, utan snarare\r\ni den bemärkelsen att landets ungdomar, när de\r\nupptäcker att de får löner som understiger\r\nexistensminimum, startar en folkstorm.</pre><pre>Anf. 62  BO G. JENEVALL (nyd) replik:</pre><pre>Herr talman! Det är ett fullständigt horribelt\r\nresonemang, och det stämmer väl in på\r\nsocialdemokratisk politik. Sluta att sitta i knät på\r\nLO! Försök att ta ett ansvar i det hus ni sitter i!</pre><pre>Är det inte bättre för ungdomarna att de får arbete\r\nän att ni skall joddla om era löner? Ni talar ju om\r\nnågonting som inte existerar. Står ni fast vid de här\r\nsakerna kommer ungdomarna inte att få någonting\r\nalls, och då blir det noll. På det här sättet får de inte\r\nbara arbete och betalt för det, utan också en\r\nmöjlighet att komma in i systemet.\r\nMarknadsekonomi och marknadskrafter tror jag\r\natt vi har mera erfarenhet av än vad ni har.</pre><pre>Anf. 63  MARTIN NILSSON (s) replik:</pre><pre>Herr talman! Nu är det inte så, Bo G. Jenevall, att\r\nalternativen är att antingen få jobb enligt\r\nregeringens förslag eller inte få jobb. Sanningen är\r\nden, att ni med förslaget om ungdomspraktik\r\nundanröjer ni alla möjligheter för ungdomar på den\r\nordinarie arbetsmarknaden, som de på fullt\r\nnormala villkor kan ge sig in på.</pre><pre>Om vi nu går in på rent marknadsekonomiska\r\nspekulationer måste jag fråga: Vem kommer att\r\nvilja anställa ungdomar som kostar lika mycket som\r\nnormal arbetskraft kostar, när det samtidigt finns\r\nungdomar som är gratis för företaget? Det är helt\r\nuppenbart att ungdomar drabbas.</pre><pre>Dessutom har vi lanserat ett förslag som innebär att\r\nungdomar kommer att kunna få jobb. Min fråga är\r\ndå: Vad är det för fel med det program vi har lagt\r\nfram, som innebär att vi erbjuder 100 000 nya\r\narbetstillfällen runt om i Sverige? Jag hoppas att Ny\r\ndemokrati kan svara på den frågan. Det är riktiga\r\njobb, men det är inte ungdomspraktiken.</pre><pre>Anf. 64  BO G. JENEVALL (nyd) replik:</pre><pre>Herr talman! Om det som Martin Nilsson talar om\r\nverkligen fungerade, hade vi inte haft någon\r\nungdomsarbetslöshet i dag, utan då hade\r\nungdomarna varit i arbete. Det här är en åtgärd\r\nsom regeringen föreslår som är temporär och som\r\nskall gälla i den lågkonjunktur som vi har nu. Sedan\r\nkommer andra tider, förhoppningsvis, som ett\r\nresultat av den politik som borgerligheten bedriver.</pre><pre>I dag ser vi resultatet av den politik som\r\nsocialdemokraterna har bedrivit. Förstår ni inte att\r\nni sitter fast i en gammal politik, som inte fungerar?\r\nMan måste ju anpassa saker och ting till\r\nverkligheten. Nu har vi en lågkonjunktur, och\r\nungdomarna har inte arbete, och då skall vi vidta\r\nsådana här åtgärder.</pre><pre>Håll LO borta från det här nu, om ni vill göra någon\r\nnytta i samhället!</pre><pre>Andre vice talmannen anmälde att Martin Nilsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 65  JOHAN BROHULT (nyd):</pre><pre>Herr talman! Ärade riksdagsledamöter!\r\nÄldreomsorgen är dålig. Den kan bli sämre. Den\r\nkan också bli bättre. Ekonomin är dålig. Den skall\r\nförhoppningsvis bli bättre.</pre><pre>Jag har från denna talarstol redogjort för åtgärder\r\nsom skulle kunna förbättra både åldringsvården\r\noch ekonomin, dvs. förbättra åldringsvården med\r\nåtgärder som kostar mindre pengar. Detta har man\r\ntyvärr icke tagit ad notam, men med åsnans\r\nenvishet framför jag budskapet igen.</pre><pre>Vad är det som hindrar? Jo, det är blockpolitiken\r\nsom gör att man har svårt att samarbeta mellan\r\nblocken och också med Ny demokrati. Halva\r\nkammaren svimmade en gång då vi röstade som\r\nman inte trodde att vi skulle rösta. Det är också det\r\ndubbla huvudmannaskapet mellan landsting och\r\nkommuner som är ett problem.</pre><pre>Vi har då föreslagit konstruktiva åtgärder för hur\r\ndetta skall kunna tillrättaläggas. Vi anser att man\r\ngenom att bygga flera ålderdomshem kan lösa\r\nproblemet. Det finns en utredning av Institutet för\r\nhälso- och sjukvårdsekonomi som visar att man\r\nsparar i genomsnitt 100 000 kr. per patient och år\r\nmed ett boende på ålderdomshem i stället för\r\nhemmaboende. Men det viktiga är att man får en\r\nbättre framtid, ett bättre boende för denna person\r\nsom behöver ständig vård.</pre><pre>En stor effekt skulle också vara att man då kunde\r\nanvända den arbetslösa byggarbetskraften till att\r\ndelta i byggandet av dessa ålderdomshem.</pre><pre>Detta har inte gått, och nu är det dags att ta ett tag\r\ndå det gäller det dubbla huvudmannaskapet. Jag\r\nskall här med ett konkret exempel visa vad det\r\nhandlar om.</pre><pre>Ett genomsnittligt vårdande på ålderdomshem kan\r\nkosta 1 000 kr., kanske upp till 1 500 kr. Ett\r\ngenomsnittligt vårdande på B-sjukhus,\r\nlångvårdssjukhus och akutsjukhus kostar 2 000 kr.\r\neller upp till 2 000 kr. Då tycker man att\r\nålderdomshem som erbjuds i privat regi skulle vara\r\nett intressant alternativ, speciellt som det sparar\r\npengar, men så är icke fallet.</pre><pre>I Sollentuna finns det ett projekt som kallas\r\nTurehemmet, med plats för tio senildementa\r\npatienter, och kostnaden är 1 100 kr. Hemmet\r\nsköter både den kommunala biten och\r\nlandstingsbiten med läkare, sjuksköterskor,\r\nomvårdnad och allt vad därtill hör.</pre><pre>Tyvärr är Sollentuna kommun icke intresserad,\r\ndärför att man för 1 100 kr. får samma patienter\r\nvårdade på sjukhus, akutsjukhus och\r\nlångvårdssjukhus, oavsett att kostnaden faktiskt är\r\n2 000 kr. Kommunen ser bara den bit som\r\nkommunen behöver betala, nämligen 1 100 kr.\r\nDärför har man diskvalificerat detta hem, trots att\r\nsocialstyrelsen vid en utförd inspektion kunnat\r\nkonstatera att detta är en mycket bra modell för hur\r\nman ordnar alternativt boende för senildementa.\r\nDet är en byggnad som är ett hem och inte en\r\ninstitution.</pre><pre>Detta hjälpte inte, och då alla andra argument tog\r\nslut konstaterade man att det var för mycket buller\r\npå Sollentunavägen, där hemmet skulle ligga. Då\r\nkan jag konstatera att det på Spångavägen är lika\r\nmycket buller, men där skall man just återuppföra\r\nett under 70-talet nedrivet ålderdomshem. Det revs\r\ndärför att byggnormerna inte passade. Det var en\r\nhalv kvadratmeter för liten boendeyta för dem som\r\nvårdades där, och därför bestämdes det att man\r\nskulle riva detta hem, trots att alla gamlingar som\r\nbodde där tyckte att det var alldeles utmärkt. Nej,\r\nde skulle vara på institution och åka fram och\r\ntillbaka mellan hemmet och sjukhuset i ambulans.</pre><pre>På Spångavägen, där det är lika mycket buller som\r\npå Sollentunavägen, får man minsann bygga ett\r\nålderdomshem. Och Nordbanken, som är alldeles\r\nutmärkt och straffade ut sig med 20 miljarder, har\r\nvisat att man sköter ekonomin så bra att man får\r\nbygga både kontor och bostäder på samma avstånd\r\nsom Turehemmet skulle ligga från\r\nSollentunavägen, med samma bullerproblematik.</pre><pre>Mitt förslag är att kommunen skall betala samma\r\npris som sjukhusen betalar för att vårda patienter,\r\ndvs. 2 000 kr. Då skulle kommunerna ta till vara de\r\nekonomiska möjligheter som finns att ordna\r\nalternativa vårdformer.</pre><pre>Överläggningen var härmed avslutad.</pre><pre>Beslut</pre><pre>Mom. 1 (arbetsmarknadspolitikens förutsättningar\r\noch inriktning)</pre><pre>Först biträddes reservation 1 av Ingela Thalén m.fl.\r\nmed 119 röster mot 12 för meningsyttringen av\r\nKarl-Erik Persson i motsvarande del. 144\r\nledamöter avstod från att rösta.</pre><pre>Härefter bifölls utskottets hemställan med 168\r\nröster mot 124 för reservation 1 av Ingela Thalén\r\nm.fl.</pre><pre>Mom. 2 (medel inom arbetslivsfonden till\r\narbetsskapande åtgärder)</pre><pre>Utskottets hemställan bifölls med 272 röster mot 19\r\nför reservation 2 av Arne Jansson.</pre><pre>Mom. 3 (byggsysselsättningen)</pre><pre>Först biträddes utskottets hemställan med\r\ngodkännande av motiveringen i reservation 3 av\r\nIngela Thalén m.fl. med 127 röster mot 19 för\r\nreservation 4 av Arne Jansson. 146 ledamöter\r\navstod från att rösta.</pre><pre>Härefter bifölls utskottets hemställan med\r\ngodkännande av utskottets motivering med 163\r\nröster mot 126 för utskottets hemställan med\r\ngodkännande av motiveringen i reservation 3 av\r\nIngela Thalén m.fl. 1 ledamot avstod från att rösta.</pre><pre>Mom. 4 (anslag för räntebidrag till kommuner och\r\nlandsting)</pre><pre>Utskottets hemställan bifölls med 164 röster mot\r\n127 för reservation 5 av Ingela Thalén m.fl.</pre><pre>Mom. 9 (nedläggning av länsarbetsnämnderna\r\n(LAN) och arbetsmarknadsinstituten (Ami))</pre><pre>Utskottets hemställan bifölls med 272 röster mot 20\r\nför reservation 7 av Arne Jansson.</pre><pre>Mom. 10 (rationaliseringsutredningar)</pre><pre>Utskottets hemställan bifölls med 267 röster mot 18\r\nför reservation 8 av Arne Jansson.</pre><pre>Mom. 13 (medelsanvisning till\r\narbetsmarknadsverkets förvaltningskostnader)</pre><pre>Utskottets hemställan bifölls med 166 röster mot\r\n126 för reservation 9 av Ingela Thalén m.fl.</pre><pre>Mom. 16 (försöksverksamhet i Gävleborgs län)</pre><pre>Utskottets hemställan bifölls med 259 röster mot 32\r\nför reservation 10 av Arne Jansson.</pre><pre>Mom. 20 (företagsanknuten utbildning)</pre><pre>Utskottets hemställan bifölls med 166 röster mot\r\n127 för reservation 11 av Ingela Thalén m.fl.</pre><pre>Mom. 21 (reglerna för utbildningsbidrag)</pre><pre>Utskottets hemställan bifölls med 272 röster mot 20\r\nför reservation 12 av Arne Jansson.</pre><pre>Mom. 24 (ytterligare beredskapsarbeten)</pre><pre>Utskottets hemställan bifölls med 281 röster mot 11\r\nför meningsyttringen av Karl-Erik Persson i\r\nmotsvarande del.</pre><pre>Mom. 26 (statliga beredskapsarbeten)</pre><pre>Utskottets hemställan bifölls med 273 röster mot 20\r\nför reservation 13 av Arne Jansson.</pre><pre>Mom. 33 (regeringens förslag om en\r\nförsöksverksamhet med arbetsplatsförlagd\r\narbetsmarknadsutbildning för ungdomar)</pre><pre>Först biträddes reservation 15 av Ingela Thalén\r\nm.fl. med 123 röster mot 11 för meningsyttringen\r\nav Karl-Erik Persson i motsvarande del. 157\r\nledamöter avstod från att rösta.</pre><pre>Härefter bifölls utskottets hemställan med 166\r\nröster mot 127 för reservation 15 av Ingela Thalén\r\nm.fl.</pre><pre>Mom. 47 (egenföretagarnas sociala situation)</pre><pre>Utskotets hemställan bifölls med 269 röster mot 21\r\nför reservation 20 av Arne Jansson. 1 ledamot\r\navstod från att rösta.</pre><pre>Mom. 50 (inträde i arbetslöshetskassa)</pre><pre>Utskottets hemställan bifölls med 271 röster mot 20\r\nför reservation 21 av Arne Jansson.</pre><pre>Mom. 51 (tillfällig ändring i lagen om\r\nanställningsskydd)</pre><pre>Utskottets hemställan bifölls med 271 röster mot 19\r\nför reservation 22 av Arne Jansson.</pre><pre>Mom. 52 (medelsanvisning till\r\narbetsmarknadspolitiska åtgärder)</pre><pre>Utskottets hemställan bifölls med 162 röster mot\r\n127 för reservation 23 av Ingela Thalén m.fl. 1\r\nledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre></pre><pre>Beslut om samlad votering</pre><pre>Beträffande de på föredragningslistan återstående\r\närendena, jordbruksutskottets betänkande JoU15,\r\nkonstitutionsutskottets betänkande KU33,\r\nfinansutskottets betänkanden FiU17, FiU18 och\r\nFiU19, skatteutskottets betänkanden SkU26,\r\nSkU27 och SkU28, justitieutskottets betänkanden\r\nJuU24 och JuU25, försvarsutskottets betänkande\r\nFöU11, kulturutskottets betänkande KrU27,\r\nutbildningsutskottets betänkande UbU25 samt\r\ntrafikutskottets betänkande TU17, beslöt\r\nkammaren på förslag av andre vice talmannen\r\nmedge att de fick företas till avgörande i ett\r\nsammanhang sedan debatten i alla dessa ärenden\r\navslutats.</pre><pre>5 §  Vissa jordbrukspolitiska frågor, m.m.</pre><pre>Föredrogs</pre><pre>jordbruksutskottets betänkande</pre><pre>1991/92:JoU15 Vissa jordbrukspolitiska frågor,\r\nm.m. (prop. 1991/92:96).</pre><pre>Anf. 66  INGE CARLSSON (s):</pre><pre>Herr talman! Det svenska jordbruket och den\r\nsvenska livsmedelsindustrin står nu mitt uppe i den\r\nomställning som riksdagen beslutade om för två år\r\nsedan.</pre><pre>Reformen gav goda förutsättningar för det svenska\r\njordbruket. Under en femårig förändringstid skulle\r\njordbruket omformas till en näring, som skulle\r\nexistera på samma villkor som övriga näringar.\r\nEndast produkter som efterfrågades på marknaden\r\nskulle ersättas, och för sådana tjänster där ingen\r\nmarknad fanns skulle vi ta ett gemensamt\r\nbetalningsansvar via skatten.</pre><pre>Tyvärr råder det ännu osäkerhet bland\r\njordbrukarna. Kommer reformen att fullföljas?\r\nKommer något att ändras? Nej, säger vi\r\nsocialdemokrater. Omställningen skall fullföljas.\r\nNej, säger också regeringen i officiella\r\nsammanhang. Men i valrörelsen förutskickade den\r\nnuvarande jordbruksministern att beslutet nog\r\nkunde ändras i vissa delar, bl.a. när det gäller\r\ngränsskyddet. Förändringar skulle kunna ske med\r\ntanke på EG. När man läser böndernas egen\r\ntidning, tidningen Land, framstår böndernas\r\nosäkerhet mycket tydligt.</pre><pre>I det betänkande från jordbruksutskottet som vi i\r\ndag behandlar finns det ett tillkännagivande till\r\nregeringen som den borgerliga majoriteten står\r\nbakom. I detta tillkännagivande krävs att\r\nregeringen skall återkomma till riksdagen med\r\nförslag till former för exportfinansiering.\r\nTillkännagivandet är föranlett av en motion från\r\nKds och en från Centern, dvs. två av de partier som\r\ningår i regeringen. Detta betyder i realiteten ett\r\navsteg från omställningsbeslutet och att\r\nsubventioner på nytt införs i livsmedelspolitiken.\r\nDetta kan vi naturligtvis inte ställa oss bakom. Jag\r\nyrkar därför bifall till den socialdemokratiska\r\nreservationen nr 2.</pre><pre>Jag vill fråga de företrädare för regeringspartierna\r\nsom har ställt sig bakom detta tillkännagivande om\r\nförslaget är förankrat i regeringen. I så fall har\r\nregeringen tydligt markerat att konsumenternas\r\nintresse får stå tillbaka för livsmedelsnäringens\r\nintresse. Förslaget innebär att vi får dyrare\r\nlivsmedel i Sverige. Detta är tvärtemot vad vi\r\nsocialdemokrater verkar för och alldeles fel väg att\r\ngå inför ett EG-medlemskap, eller är det här ett\r\nuttryck för motionärernas egna önskemål. I så fall\r\nökar förvirringen ytterligare hos bönderna. I båda\r\nfallen är det illa.</pre><pre>Jag vill fråga Bengt Rosén om detta\r\ntillkännagivande är förankrat i regeringen. Hur\r\nskall det i så fall finansieras?</pre><pre>Att nu göra avsteg från livsmedelsreformen med\r\nhänvisning till EG är inte särskilt klokt. Det\r\nframgår mycket tydligt när man tar del av den\r\njordbrukspolitiska debatt som förs inom EG att\r\nman inte så mycket längre kan fortsätta med den\r\njordbrukspolitik som man nu har. Det blir alldeles\r\nför dyrbart och en förändring måste ske. Det finns\r\nskäl att tro att subventioneringen inom EG\r\nminskar, och det innebär i sin tur att vi har ett\r\nförsteg i vår jordbrukspolitik. Det är bättre att ta\r\nvara på det försteg som vi har, att arbeta vidare för\r\natt vara redo den dag vi går in i EG.</pre><pre>Av en rapport från konsumentberedningen som har\r\npresenterats i dagarna, och som för övrigt också\r\ndiskuterades i morgonekot, framgår också tydligt\r\natt fortsatt exportstöd endast skulle förlänga en\r\nomöjlig och dyrbar överproduktion, och detta\r\nskulle få betalas av skattebetalarna och\r\nkonsumenterna. De som gynnas är\r\nförädlingsindustrin, som ännu en tid säkrar sin\r\navsättning utan att behöva anstränga sig.</pre><pre>Den livsmedelspolitiska reformen och åtgärder som\r\nvidtogs i samband med den har fört med sig att\r\nprisökningstakten på svenska livsmedel har\r\nminskat. Dock har vi ännu en rejäl bit kvar tills vi\r\nnår EG-nivå. I Danmark, som är det EG-land som\r\nhar den högsta prisnivån, ligger ändå\r\nlivsmedelspriserna 15 % under våra priser. För att\r\nden svenska livsmedelsindustrin skall kunna\r\nkonkurrera på livsmedelsmarknaden inom EG\r\nmåste vi alltså sänka den svenska prisnivån ännu\r\nmer. Vi har i vår motion visat hur det kan ske inom\r\nramen för det livsmedelspolitiska beslutet.</pre><pre>Ett sätt är att skärpa konkurrensen, bl.a. inom\r\nlivsmedelsindustrin som ju verkligen präglas av\r\nmonopol. Den socialdemokratiska regeringen\r\nbörjade, och nu måste den borgerliga regeringen\r\nfortsätta. Ett tydligt exempel på situationen inom\r\nlivsmedelsindustrin är det numera ganska uttjatade\r\nexemplet Arla och den höjning av priserna på bl.a.\r\nfilmjölk som genomfördes i mars. I stället för att\r\nrationalisera och effektivisera tog man till det\r\nenklaste sättet att klara lönsamheten, prishöjning.\r\nDetta skulle inte ha kunnat ske i ett läge med\r\nkonkurrens på marknaden.</pre><pre>Mot bakgrund av denna monopolsituation, och\r\nArlas prishöjning som var en följd därav, är vi\r\nsocialdemokrater inte beredda att bifalla ett\r\nborttagande av högstpriset på konsumtionsmjölk\r\nförrän en fungerande konkurrens råder på\r\nmarknaden. Jag yrkar därför bifall till vår\r\nreservation nr 6.</pre><pre>Ett sätt att öka konkurrensen är att underlätta\r\nimport av livsmedel. Detta kan ske inom ramen för\r\ndet livsmedelspolitiska beslutet. Jordbruksverket\r\nhar bemyndigande att korrigera gränsskyddet i den\r\nmån det uppstår varubrist på den svenska\r\nmarknaden eller om den inhemska prisnivån\r\nkraftigt överskrider referensprisets nivå.\r\nJordbruksverket bör få besked av riksdagen att\r\ndetta bemyndigande skall användas mera aktivt\r\nsom ett instrument för att åstadkomma en\r\nkonkurrenssituation på livsmedelsmarknaden.</pre><pre>Ett annat sätt att öka konkurrensen på\r\nlivsmedelsmarknaden är att fortsätta på den väg\r\nsom den socialdemokratiska regeringen slog in på i\r\nsamband med förhandlingarna om ett EES-avtal.\r\nDet bilaterala avtal mellan Sverige och EG-\r\nländerna som då förhandlades fram möjliggjorde\r\nett ökat utbyte av livsmedelsprodukter, dvs. såväl\r\nimport som export. Detta avtal bör man nu utöka\r\ngenom att förhandla fram ökade importkvantiteter\r\nav livsmedel av hög kvalitet och ökade\r\nexportkvantiteter av förädlade svenska\r\nlivsmedelsprodukter till EG. Med detta förbereder\r\nvi svensk livsmedelsindustri för EG-konkurrensen.</pre><pre>Det är alldeles nödvändigt att den svenska\r\nlivsmedelsindustrin nu tar ett krafttag för att klara\r\nkonkurrensen inom EG. Produktiviteten måste\r\nöka, och en ökad satsning måste ske på forskning\r\noch utveckling. Svensk livsmedelsindustri har i dag\r\nden lägsta forsknings-  och utvecklingsintensiteten\r\nbland industrins olika branscher.</pre><pre>I dag förbereder sig den svenska\r\nlivsmedelsindustrin på ett EG-inträde genom att\r\nkrympa sin verksamhet och genom att satsa på att\r\nutveckla produkter med lågt förädlingsvärde.\r\nVarför satsar man inte i stället på förädling och\r\nutveckling, på den kvalitet som vi vet att svenska\r\nlivsmedel har? Varför satsar man inte på\r\nmarknadsföring?</pre><pre>Visst kan svenska produkter konkurrera på\r\nEuropamarknaden, om industrin bara anstränger\r\nsig. Problemet är naturligtvis att\r\nlivsmedelsindustrin länge har varit en skyddad\r\nbransch, där de produkter som inte kunde säljas på\r\nden inhemska marknaden såldes på\r\nexportmarknaden med hjälp av exportstöd. Men\r\nden tiden kommer inte tillbaka, trots ständiga\r\nförsök. Detta måste man äntligen inse. Därför\r\nmåste livsmedelsindustrin nu satsa på\r\nproduktutveckling, på marknadsföring och på\r\nutveckling av varumärken och göra dessa kända\r\noch eftertraktade.</pre><pre>En väl fungerande livsmedelsindustri är en\r\nförutsättning för att bönderna skall få avsättning för\r\nsin produktion. Det ligger alltså i hög grad i\r\nböndernas och deras organisationers intresse att\r\nlivsmedelsindustrin inte bara överlever utan också\r\nutvecklas och stärks. Eftersom bönderna äger stora\r\ndelar av livsmedelsindustrin borde detta inte vara\r\nnågot problem.</pre><pre>Herr talman! Beslutet om den livsmedelspolitiska\r\nreformen ligger fast och skall fullföljas. Men det får\r\ninte hindra att vi inom ramarna för reformen vidtar\r\nde åtgärder som är möjliga och nödvändiga för att\r\nsänka de svenska livsmedelspriserna till den nivå\r\nsom råder inom EG och som ökar konkurrensen på\r\nden svenska livsmedelsmarknaden.</pre><pre>Vi har i vår motion anvisat möjligheter till det, och\r\njag har tagit upp dem i mitt anförande:</pre><pre>--En skärpning av konkurrenslagstiftningen.</pre><pre>--Ett mera aktivt användande av gränsskyddet som\r\nett instrument för att åstadkomma konkurrens på\r\nlivsmedelsmarknaden.</pre><pre>--Bilaterala förhandlingar med EG om ökade\r\nimport-  och exportkvantiteter av livsmedel för att\r\nöka utbudet och därmed konkurrensen på den\r\nsvenska livsmedelsmarknaden.</pre><pre>Regeringen bör snarast komma tillbaka till\r\nriksdagen med en plan som visar hur det svenska\r\njordbruket skall kunna klara den\r\nlivsmedelspolitiska målsättningen om matpriser på\r\nEuropanivå, producerade på ett miljövänligt sätt.</pre><pre>Mot bakgrund av det anförda yrkar jag bifall till\r\nden socialdemokratiska reservationen 1.</pre><pre>Anf. 67  CHRISTER WINDÉN (nyd):</pre><pre>Herr talman! Inledningsvis vill jag uttrycka min\r\ntillfredsställelse över att i den motion som jag skrev\r\nmed anledning av detta betänkande har blivit i stort\r\nsett helt tillgodosedda i utskottsbetänkandet. Jag\r\nkänner det som angeläget att trots detta ge min syn\r\npå en del punkter, eftersom jag förstår att ett och\r\nannat ögonbryn har höjts.</pre><pre>Vi anser att regeringen inför de stundande EG-\r\nförhandlingarna inte tillräckligt tydligt uttrycker\r\nden samlade strategin för Sveriges långsiktiga\r\njordbrukspolitik. Det är önskvärt att riksdagen får\r\nta del av målsättningen för förhandlingarna i olika\r\ninternationella forum, t.ex. GATT, inför EG-\r\ninträdet. I betänkandet förutsätts att denna strategi\r\nskall redovisas i den nyligen tillsatta\r\nomställningskommissionens arbete. Den kommer\r\nmed sin första avrapportering redan i höst.\r\nEftersom detta ligger så nära i tiden delar jag\r\nutskottets uppfattning att vi bör avvakta\r\nkommissionens rapport. Och det gör vi, med stort\r\nintresse.</pre><pre>Det har talats mycket om det svenska\r\ngränsskyddet. Även föregående talare berörde det\r\nganska mycket. Gränsskyddet är emellertid inte\r\nden viktigaste komponenten i ambitionen att sänka\r\nkostnaderna för jordbruksprodukterna. Sverige\r\nkan inte heller ensidigt sänka gränsskyddet så länge\r\nvärldsmarknadspriserna inte speglar den verkliga\r\nproduktionskostnaden utan mer ett fiktivt pris som\r\nett resultat av alla de exporterande ländernas\r\nsubventioner. Detta måste därför ske i samförstånd\r\nmed våra konkurrentländer. Det naturligaste\r\nforumet för detta är inom ramen för GATT-\r\nförhandlingarna.</pre><pre>Att som Socialdemokraterna vill, använda\r\ngränsskyddet som ett instrument för att öka\r\nkonkurrensen, blir mer som att sticka en kniv i\r\nryggen på jordbrukarna. Det är väsentligt viktigare\r\natt åstadkomma en sund konkurrens på den\r\nsvenska marknaden mellan många aktörer.</pre><pre>Det finns å andra sidan, herr talman, inte någon\r\nanledning att hålla svenska olönsamma företag\r\nunder armarna genom ett onödigt och omotiverat\r\nhögt skydd. Det ankommer på de övervakande\r\nmyndigheterna att föreslå förändringar såväl uppåt\r\nsom nedåt inom de skilda produktgrupperna om\r\nman anser att justeringar är påkallade. Jag\r\nförutsätter att så sker.</pre><pre>Jag sade att det inte är gränsskyddet som är\r\nhuvudorsaken till de höga svenska\r\njordbrukspriserna och inte heller till de höga\r\nsvenska matpriserna. Det är bristen på intern\r\nkonkurrens, hela vägen från jordbruk och\r\nförädlingsindustri via grossist- och detaljistled till\r\ndiskarna där konsumenterna plockar sina varor.</pre><pre>Jag konstaterar därför med stor tillfredsställelse att\r\nett enigt utskott ställt sig bakom en mycket stark\r\nunderstrykning av behovet av och det nödvändiga\r\nmed en fri konkurrens på den svenska marknaden.\r\nDet finns inga andra sätt att skapa reella incitament\r\nför en kritisk granskning av den egna\r\nverksamheten, som leder till en lägre kostnadsnivå.\r\nAlla monopol och liknande situationer är av ondo.\r\nDetta har tagits upp ganska ordentligt i\r\nbetänkandet, och jag skall därför inte upprepa det.</pre><pre>Jag nämnde ordet kostnadseffektivitet. Det är just\r\ndetta som är det allra viktigaste när vi närmar oss\r\nEG. Oavsett hur EG:s jordbrukspolitik ser ut då\r\nSverige blir medlem i EG eller EU, är det\r\nkostnadseffektiva och fria företagare som alltid har\r\ndet bästa utgångsläget när fri konkurrens på lika\r\nvillkor verkligen råder. Vid det tillfället kommer\r\nsvensk livsmedelsindustri att ställas inför hårda\r\nprov, då gränsskyddet tas bort i de omkringliggande\r\nländerna inom EG.</pre><pre>Det är således enligt vår mening effektiviteten och\r\ninte volymen som är avgörande för hur bra svenskt\r\njordbruk skall klara sig på den gemensamma\r\nmarknaden i Europa. Samtidigt har vi dock viss\r\nförståelse för att det kan finnas strategiska skäl till\r\natt behålla en viss överproduktion fram till själva\r\nEG-inträdet.</pre><pre>Vi anser emellertid att det viktigaste skälet till att\r\nbehålla en viss överproduktion skall ses mot\r\nbakgrund av den globala bristen på livsmedel och\r\ndet oetiska i att då minska volymen.</pre><pre>Riksdagen begär att regeringen för riksdagen skall\r\nredovisa möjliga former för exportfinansiering\r\nfram till EG-inträdet. Jag anser att en sådan\r\nredovisning även bör innehålla förslag till en\r\nknytning till budgeten för katastrofhjälp och\r\nbistånd till länder som drabbats av hungersnöd.\r\nMot bakgrund av den akuta situationen i Östeuropa\r\noch Baltikum, bör temporär hjälp till dessa\r\nområden särskilt prövas.</pre><pre>Det är, herr talman, ytterst angeläget, vilket även\r\nInge Carlsson påpekade, att hitta former för\r\nexportstöd som inte omotiverat belastar\r\nskattebetalarna och de svenska matpriserna.</pre><pre>Herr talman! Jag yrkar bifall till hemställan i\r\nutskottets betänkande i alla delar utom när det\r\ngäller mom. 6, där Ny demokrati har en\r\nreservation. Claus Zaar kommer i ett senare\r\nanförande att motivera vårt ställningstagande på\r\ndenna punkt.</pre><pre>Anf. 68  JOHN ANDERSSON (v):</pre><pre>Herr talman! I den här jordbrukspolitiska debatten\r\nhar alltså Vänsterpartiet satt in en reserv. Det är nu\r\nnågra år sedan jag diskuterade jordbrukspolitik här\r\ni kammaren. Sedan dess har vissa beslut fattats på\r\nområdet. Om besluten är visa torde kunna\r\ndiskuteras.</pre><pre>Jag kommer inte att gå in särskilt mycket på\r\ndetaljer. Det blir nog i stället vissa funderingar,\r\nbåde stora och små sådana, kring det här\r\nbetänkandet.</pre><pre>När jag läser igenom denna skrift med dess\r\nutskottsskrivning och reservationer finner jag att en\r\nhel del av det som sägs är motsägelsefullt. Man\r\nsäger sig vilja uppnå vissa syften. Men resultatet\r\nbeträffande de föreslagna åtgärderna kan bli\r\nmotsatsen till vad man väntat. Framför allt tycker\r\njag att det, trots påståenden om motsatsen, saknas\r\nen helhetsbild i fråga om vilken\r\nlivsmedelsproduktion vi skall ha i det här landet. I\r\nmotsats till Inge Carlsson kan jag inte föreslå någon\r\npatentmedicin alls.</pre><pre>Jag förstår helt och fullt våra jordbrukares ilska och\r\nförundran över det sätt på vilket de\r\njordbrukspolitiska frågorna har hanterats. Och vad\r\nvärre är -- osäkerheten synes få råda även\r\nfortsättningsvis.</pre><pre>Helt nyligen har beslut fattats, och man har börjat\r\ngenomföra en ny princip och nya spelregler för vår\r\nlivsmedelsproduktion. Efter knappt två år har\r\nförutsättningarna vad gäller det här beslutet\r\nförändrats, enligt vad som står att läsa i\r\nbetänkandet. Det sägs att det är Sveriges ansökan\r\nom medlemskap i EG som är orsaken till detta.</pre><pre>Jag måste ställa frågan: Kunde inte\r\nharmoniseringen i handlandet vara bättre? Nästan\r\nomgående måste ju nya åtgärder vidtas. Vidare kan\r\njag inte finna att den proposition som nu har lagts\r\nfram på något sätt är klargörande när det gäller\r\njordbrukets fortsatta bestånd och problemen inför\r\nen eventuell Europaanpassning.</pre><pre>Jag tycker att det saknas svar på frågan om vi\r\nfortsättningsvis skall ha en svensk\r\nlivsmedelsproduktion, en produktion där vi har\r\nbestämt sättet för hur den skall ske och hur\r\ndjurhållningen skall vara. Vidare gäller det frågan\r\nom bekämpningsmedel och detta med att av olika\r\npreparat tillsätts -- antibiotika, hormoner m.m.\r\nÄven frågor som berör livsmedelsindustrins\r\nframställning och våra livsmedel gäller det. Här\r\nmåste också klargöras vilka skatter och avgifter\r\nsom skall tas ut eller läggas på näringen. Utan att\r\nbeakta en mängd olika faktorer, alltså skilda\r\nförutsättningar, har man öppnat för konkurrens\r\nutifrån -- från en livsmedelsproduktion där man\r\narbetar under helt andra förhållanden.</pre><pre>Vid närmare eftertanke kommer jag fram till att\r\navregleringen kanske skulle ha skett mycket\r\ntidigare. Oavsett detta bör någorlunda lika\r\nförhållanden råda när det gäller vår\r\nlivsmedelsproduktion resp. den som finns i t.ex.\r\nEG-länderna. Vissa tycks vilja gå ännu längre\r\ngenom att aktivt använda gränsskyddet och en\r\nkonkurrenslagstiftning. Är det möjligen något att\r\nfundera över nu när vi nåtts av beskedet att\r\nköttimporten har ökat med 150 % och att en\r\nfjärdedel av det kött som finns i affärernas\r\nkyldiskar är importerat? Eller är det möjligen så,\r\natt det är detta som eftersträvas?</pre><pre>Det kan också vara en ambition att vi från svenskt\r\nhåll försöker få bort de subventioner av exporten\r\nsom förekommer i andra länder. Men frågan är om\r\ndet är en framkomlig väg. Risken finns ju att det\r\nsvenska jordbruket inte förmår hålla ut fram till\r\ndess att en sådan lösning finns.</pre><pre>Det torde därför vara nödvändigt att\r\nomställningskommissionen snarast lämnar förslag\r\nom hur de problem som nu dyker upp skall\r\nhanteras. Det vore väl galet om vårt jordbruk slogs\r\nut och vi i stället blev tvungna att satsa våra pengar\r\npå åtgärder för att behålla det öppna landskapet.</pre><pre>I det här betänkandet talas det mycket om\r\nkonkurrens och koncentration samt om att\r\nkraftfulla åtgärder måste vidtas för att motverka\r\nkoncentrationen inom livsmedelssektorn.</pre><pre>Bortsett från att man hänvisar till en ny\r\nkonkurrenslagstiftning nämns inga konkreta\r\nförslag till hur koncentrationen inom\r\nlivsmedelssektorn skall tacklas. Vi vet att det är en\r\nkooperativ dominans inom livsmedelssektorn. Men\r\nhur skall man gå till väga om jordbrukets utövare\r\nsamtidigt anser att det skall vara en samverkan?\r\nSkall det då till en tvångslagstiftning som förbjuder\r\nkooperativ samverkan, eller hur skall man göra?</pre><pre>Dessa frågor tycker jag är väldigt svåra. Ännu mera\r\nkomplicerat blir det hela i ett framtida EG-\r\nperspektiv. Såvitt jag vet har den danske\r\njordbruksministern uppmanat de danska\r\nlivsmedelsföretagen att gå samman i ett enda\r\nföretag för att ha en chans på Europamarknaden.\r\nVi skall då ha i minne att de danska\r\nlivsmedelsföretagen redan nu är mycket större än\r\nde svenska kooperativa föreningarna.</pre><pre>Att, med detta i minnet, vidta åtgärder -- t.ex. en\r\nsådan åtgärd som införandet av den\r\nkonkurrenslagstiftning som aviserats -- skulle\r\ninnebära att den svenska livsmedelssektorn helt\r\nställdes off-side i ett framtida EG.</pre><pre>I reservation nr 1 sägs det bl.a. följande: ''Ett\r\nsvenskt medlemskap i EG kommer att öka\r\nkonkurrensen på livsmedelsmarknaden, och för att\r\nden svenska livsmedelsindustrin skall kunna hävda\r\nsig i den konkurrensen måste en utveckling och\r\neffektivisering ske. För att åstadkomma denna\r\neffektivisering måste skärpningen av\r\nkonkurrenslagstiftningen fullföljas.''</pre><pre>Det som sägs i den första meningen stämmer nog\r\nhelt och fullt, dvs. att det behövs ''en utveckling och\r\neffektivisering''. Det är ju bl.a. detta som är\r\norsaken till att den danska livsmedelsindustrin\r\nuppmanas samla sina företag i ett enda företag.\r\nMen hur kommer den svenska livsmedelsindustrin\r\natt kunna hänga med i konkurrensen om den inte\r\nfår samverka -- detta enligt det förslag som förts\r\nfram om en ny konkurrenslagstiftning -- och om vi\r\nkanske tvingar de kooperativa företagen att dela\r\nupp sig på mindre företag?</pre><pre>Jag har väldigt svårt att få det resonemang som förs\r\ni betänkandet att gå ihop, om andemeningen är att\r\nvi skall ha ett svenskt jordbruk och att detta skall\r\nkunna bestå på en framtida större marknad. Jag\r\nundrar om den politiska hanteringen av vårt\r\njordbruk inte är litet vårdslös och om\r\nkonsekvenserna av det ena eller det andra\r\nhandlandet verkligen helt beaktats eller\r\nanalyserats.</pre><pre>Så några ord om det här med att skärpa\r\nkonkurrensen. Vi har ju satt upp vissa villkor både\r\nför jordbruket och för livsmedelsindustrin i det här\r\nlandet -- villkor som dessa tvingas leva under. Om\r\nandra villkor gäller i andra länder, går ekvationen\r\nväldigt dåligt ihop för mig. Att man genom en\r\nkonkurrenslagstiftning, dvs. genom att\r\nåstadkomma större konkurrens, skulle kunna\r\nhävda det svenska jordbruket och den svenska\r\nlivsmedelsindustrin är en ekvation som jag icke på\r\nnågot vis får att gå ihop.</pre><pre>Jag tänker nu gå över till ett speciellt område. Det\r\ngäller Norrlandsjordbruket. Många gånger har ju vi\r\nhär i riksdagen beslutat att vi skall slå vakt om det\r\nnorrländska jordbruket. Bl.a. finns det ett beslut\r\nfrån 1985 om att nivån på Norrlandsjordbruket\r\nskall bibehållas på 1984 års nivå. Hur det är med\r\ndagens jordbruk i förhållande till detta beslut vet\r\njag inte exakt. Däremot kan jag se att skrivningarna\r\ni senare beslut är försiktigare när det gäller\r\nmålsättningen för Norrlandsjordbruket.</pre><pre>Oavsett allt annat som hänt har det särskilda\r\nåtgärdsprogrammet varit positivt. Det är därför\r\nmycket olyckligt att det inte får en fortsättning. Det\r\när ett stort misstag att nu upphöra med detta\r\nåtgärdsprogram. Det skulle t.ex. kunna ge helt\r\nfelaktiga signaler om allvaret bakom stödet till\r\nNorrlandsjordbruket och skapa pessismism ute i\r\nbygderna.</pre><pre>Den 1 juli i år kommer, om riksdagen följer\r\nutskottsbetänkandet, det s.k. uttransportstödet\r\nsamt högstpriset för konsumtionsmjölk att\r\nupphöra. Det är åtgärder som i kombination med\r\nett intransportstöd kan få katastrofala följder för\r\njordbruket och befolkningen i norra Norrlnds\r\ninland.</pre><pre>I Västerbottens inland finns ett mejeri i Lycksele\r\nsom inhämtar sin mjölk från ett mycket stort och\r\nmycket glest område. Redan nu är avstånden\r\nmycket stora, men om mejeriet skulle läggas ned,\r\nskulle det medföra rent orimliga förhållanden.\r\nExempelvis skulle man köra mjölken tur och retur\r\nTärna--Umeå för att uppvärma och förpacka den.\r\nDet är en sträcka på ca 80 mil.</pre><pre>En rad frågeställningar uppstår här. Kravet på\r\nservice till producenter och konsumenter, kravet på\r\nfärskvara och hänsyn till miljön. Hur mycket\r\nkommer mjölken att kosta efter en utflykt på 80\r\nmil? Kommer mjölken över huvud taget att\r\nhämtas? Frågetecknen är många, men betänkandet\r\nlämnar inget svar. Allt som sägs är att utskottet\r\nförutsätter att regeringen och jordbruksverket noga\r\nföljer utvecklingen.</pre><pre>Stödet till jordbruket i norra Sverige uppgår till\r\nnästan en miljard kronor. En nedläggning av detta\r\nmejeri beräknas ge en besparing på ca 2,5 miljoner.\r\nDet är en struntsumma i jämförelse med stödets\r\nstorlek. Men den här besparingen kan få ett\r\nförödande resultat för inlandets jordbruk. Det bör\r\nalla vara medvetna om.</pre><pre>Herr talman! För att spara kammarens tid vid\r\nvoteringen yrkar jag bifall enbart till hemställan\r\nunder mom. 8 och 10 i den särskilda\r\nmeningsyttringen av Annika Åhnberg.</pre><pre>Anf. 69  BENGT ROSÉN (fp):</pre><pre>Herr talman! I en marknadsekonomi är det\r\nkonsumenternas efterfrågan som styr\r\nproduktionen. Så har vi inte haft det inom\r\njordbrukssektorn. I nästan hundra år har\r\njordbruket varit reglerat med bl.a. statliga\r\nprisförhandlingar och avsättningsgarantier. Det har\r\ninneburit att lantbrukarna i första hand har\r\nproducerat det regelsystemet har premierat i stället\r\nför det som konsumenterna har efterfrågat.\r\nGaranterade priser och avsättning har lett till en\r\nhögre intensitet, som i sin tur inneburit hårdare\r\nmiljöbelastning och ökande livsmedelsöverskott,\r\nvilket med stora förluster måst avsättas på en\r\ndumpad världsmarknad.</pre><pre>Eftersom regleringar ständigt föder nya\r\nregleringar, blev den svenska jordbrukspolitiken\r\ntill slut ogenomsiktlig.</pre><pre>När riksdagen med stor politisk enighet i juni 1990\r\nbeslöt att Sverige som första land i Europa skulle\r\nföreta en inhemsk avreglering och\r\nmarknadsanpassning av jordbruket, utgjorde\r\nkonsumentaspekterna den yttersta drivkraften.\r\nBeslutet innebär, som Inge Carlsson framhöll, att\r\nlantbrukarna efter en femårig omställningstid\r\nendast skall få betalt för de varor och tjänster som\r\nkonsumenter efterfrågar.</pre><pre>Men även för lantbrukarna är det viktigt att få lägga\r\nav den tvångströja som regleringarna utgjort.\r\nVisserligen försvinner skyddsnäten i form av\r\ngaranterade priser och avsättning, men detta\r\nuppvägs av att den bundna skaparkraften och\r\nkreativiteten hos lantbrukarna nu släpps fri.\r\nMarknadsekonomi åstadkommer i regel en\r\ndynamisk utveckling, medan planekonomi och\r\nregleringar förhindrar sådan.</pre><pre>Men det är viktigt att understryka att\r\nmarknadsekonomin på detta område, som på\r\nandra, måste tyglas. Att staten måste ange ramar\r\nför exempelvis miljö- och djurskyddshänsyn\r\nföreligger det också en bred politisk enighet om.</pre><pre>När jag inledningsvis framhåller den breda\r\npolitiska enigheten bakom beslutet att\r\nmarknadsanpassa jordbrukssektorn, vill jag\r\nsamtidigt framhålla att jag ser detta som en\r\nnödvändighet. Jordbruket, som är en långsiktig\r\nverksamhet, oftast med produktionstider på ett år\r\neller mer, klarar inte de tvära kast som vid små\r\nmajoriteter kan uppkomma vid regeringsskiften.\r\nDet är naturligt att partierna under ett valår känner\r\nett visst behov av profilering. Men nu är valet över\r\noch det är nödvändigt att vi söker återställa den\r\nenighet som vi har haft. Jag återkommer härtill.</pre><pre>Enigheten bakom det livsmedelspolitiska beslutet\r\nhar dock inte inneburit att kritik utifrån uteblivit.\r\nEftersom våra livsmedelsöverskott skall pressas\r\nbort, kommer ekonomin för lantbrukarna under\r\növergångstiden med nödvändighet att bli kärv.\r\nLantbrukarna, som lojalt efterlevt de ''spelregler''\r\nsom staten föreskrivit, tycker ofta att det går för\r\nfort och att framtiden blir otryggare utan\r\navsättningsgarantier. För en lantbrukare som inte\r\nklarar sin ekonomi hotar en social katastrof. Som\r\negen företagare har han inte någon lönegaranti.\r\nHan måste med sin familj lämna sin gård.\r\nFörsäkran i riksdagsbeslutet att omläggningen skall\r\nske under socialt acceptabla former har inte lugnat\r\ndem som misstror politiker.</pre><pre>Men även vissa konsumentdebattörer har kritiserat\r\natt den inhemska avregleringen inte har\r\nkombinerats med ett ensidigt svenskt avskaffande\r\nav gränsskyddet. Det skulle dock ha inneburit att\r\nen stor del av det svenska jordbruket hade slagits\r\nut, eftersom priserna på världsmarknaden på grund\r\nav de stora livsmedelsöverskotten i de\r\nindustrialiserade länderna är mycket låga.</pre><pre>Det är viktigt att i detta sammanhang notera att\r\nkonsumenterna inte bara efterfrågar bra livsmedel\r\ntill låga priser. Det finns en stor konsumentopinion,\r\nmed Astrid Lindgren i spetsen, som krävt och\r\nkräver en bättre hantering av djuren, vilket lett\r\nfram till vår nya djurskyddslag. Att detta innebär\r\nökade produktionskostnader är självklart och har\r\nbl.a. besannats av ett examensarbete vid\r\nlantbruksuniversitet förra året. Där angavs\r\nmerkostnaden för svenska producenter av griskött\r\njämfört med danska till 20%.</pre><pre>Det är också viktigt att notera vad Lars Drake vid\r\nlantbruksuniversitetet påvisat, nämligen att det\r\nockså finns en bred konsumentopinion för att vi\r\nskall bevara vårt öppna och omväxlande landskap.\r\nSlår vi genom ensidiga gränsskyddssänkningar eller\r\nandra åtgärder undan möjligheterna för våra\r\nsvenska bönder att producera livsmedel lär\r\nlandskapsvården bli åtskilliga miljarder dyrare.</pre><pre>Skattebetalarna lägger årligen ut över 2 miljarder\r\nför att hålla parker och grönytor i våra tätorter.\r\nSkall vi gissa att landskapsvården, genom att den\r\nkommer att skötas av kommunanställda, blir 5\r\nmiljarder dyrare.</pre><pre>Låt mig få avsluta mitt resonemang om\r\nkonsumentintressen med att påpeka att jag tror att\r\nförväntningar om sänkta konsumentpriser med\r\nanledning av jordbrukets avreglering är\r\norealistiska. Vi har fått stopp på den galopperande\r\nprisutvecklingen. Prisökningen på livsmedel är nu\r\nlägre än på andra varor. Men det stora målet för\r\navregleringen och det internationella arbetet inom\r\nGATT är sänkta utgifter för staten. När statliga\r\nsubventioner avvecklas, kommer de nu dumpade\r\nvärldsmarknadspriserna att öka och återspegla\r\nfaktiska produktionskostnader. Det är\r\nkonsumenterna i form av skattebetalare som\r\nkommer att dra fördelen i detta sammanhang.</pre><pre>Ett år efter riksdagens beslut om en ny\r\nlivsmedelspolitik lämnade Sverige in en ansökan\r\nom EG-medlemskap. Detta innebär förändrade\r\nförutsättningar för den svenska jordbrukspolitiken,\r\nsom kompliceras av en stor osäkerhet om vi\r\nkommer att bli medlemmar och en stor osäkerhet\r\nom vilken jordbrukspolitik EG då för.</pre><pre>I det livsmedelspolitiska beslutet slås det fast att\r\nomställningen noga skall följas. Centerpartiet hade\r\ndå motionsyrkande om en kommission. EG-\r\nansökan har ökat behovet av en sådan, och i\r\nregeringsförklaringen redovisade den nya\r\nregeringen att den beslutat tillsätta en\r\nomställningskommission, som skall följa upp\r\nriksdagsbeslutet och föreslå anpassning till\r\nförväntad EG-politik.</pre><pre>Det har känts frustrerande att det tagit relativt lång\r\ntid med tillsättningen. Å andra sidan har det varit\r\nviktigt att kommissionen fått den breda kompetens\r\npå ekonomi- , konsument- , jordbruks-  och\r\nmiljöfrågor som eftersträvats. Nu är kommissionen\r\ni arbete, och det innebär att frågor om förändringar\r\ni det livsmedelspolitiska beslutet kommer att\r\nbehandlas av denna.</pre><pre>Det betänkande som vi behandlar i dag tar upp\r\nfrågor som berör omställningen ur EG-\r\nperspektivet, och jag tänker ägna min återstående\r\ntaletid till att kommentera dessa. I betänkandet\r\nbehandlas också frågor som berör\r\nNorrlandsjordbruket och jordbruksstatistiken och\r\ndessa delar kommer Lennart Brunander att\r\nkommentera i sitt anförande.</pre><pre>Den del av betänkandet jag tänker beröra\r\ninnehåller två tillkännagivanden, tre reservationer,\r\nett särskilt yttrande och en meningsyttring.</pre><pre>Jag skall börja med den senare. Där redovisar\r\nAnnika Åhnberg sin syn på jordbruket ur globalt\r\nperspektiv, hon kommenterar GATT-\r\nförhandlingarna och EG:s jordbrukspolitik. Jag\r\ndelar hennes synpunkter på dessa områden och\r\ntycker att det är viktigt att understryka att det\r\ntyvärr är EG som utgjort bromsklossen i GATT-\r\nförhandlingarna.</pre><pre>EG har i dag en jordbrukspolitik med regleringar\r\npå gemensam och nationell nivå av en omfattning\r\noch komplexitet som vi aldrig upplevt. Cirka två\r\ntredjedelar av EG:s gemensamma budget går\r\nfortfarande till jordbruket: 1981 var kostnaden 90\r\nmiljarder kronor, och i år beräknas den till 287\r\nmiljarder.</pre><pre>Vid medlemskap beräknas Sverige få betala 15\r\nmiljarder till EG, varav 10 miljarder går till\r\njordbruket och 5 kommer tillbaka till vårt svenska\r\njordbruk.</pre><pre>Sverige skulle enligt min uppfattning förlora på att\r\nställa sig utanför EG, men jag måste tillstå att\r\njordbrukspolitiken inte inspirerar. Förhoppningsvis\r\nkommer beslut före sommaren att ha fattats om en\r\nomläggning i enlighet med den s.k. Mac Sharry-\r\nplanen. Även den innebär ett steg tillbaka ur svensk\r\nsynpunkt.</pre><pre>Vänsterpartiet vill att regeringen återkommer till\r\nriksdagen med en långsiktig analys av jordbrukets\r\nframtida utvecklingsmöjligheter med förslag till\r\nåtgärder. Jag är övertygad om att regeringen\r\nkommer att så göra så snart vi vet om EG besitter\r\nkraften att lägga om sin jordbrukspolitik. I\r\ndagsläget är alltför mycket oklart.</pre><pre>Socialdemkraterna tar i sin första reservation upp\r\nmotionskraven på att förbereda jordbruket inför\r\nEG-inträdet genom att redan nu sänka de svenska\r\nlivsmedelspriserna till EG-nivå. Som medel anges\r\nskärpt konkurrenspolitik, sänkt gränsskydd och\r\nbilaterala förhandlingar med EG om ökad\r\nimport/export.</pre><pre>Utskottet delar bedömningen att en skärpt\r\nkonkurrenspolitik är motiverad för att öka\r\nkonkurrensen i förädlingsledet. Flera utredningar\r\nhar under senare tid visat att vår livsmedelsindustri\r\ninte skulle klara EG-konkurrensen i dag. På denna\r\npunkten finns också ett tillkännagivande från\r\nutskottet.</pre><pre>Däremot skulle en ensidig sänkning av\r\ngränsskyddet inte öka konkurrensen i\r\nlivsmedelsindustrin utan endast slå ut svenska\r\nproducenter, för vilka, som jag tidigare framhållit,\r\ngäller hårdare miljö- och djurskyddskrav än för\r\nEG-lantbrukarna.</pre><pre>Ökad export/import gentemot EG blir slutligen en\r\nföljd av EES-avtalet och dess utvecklingsklausul.</pre><pre>Den andra s-reservationen yrkar avslag på kds-\r\nmotionen som ligger till grund för tillkännagivandet\r\nom behovet av system för utbytes export/import för\r\nsäsongs- och årsmånsvariationer. Eftersom det i det\r\nlivsmedelspolitiska beslutet 1990 framhålls att\r\ndenna fråga får avgöras när konkurrensutredningen\r\när klar, hade jag tänkt att fråga Inge Carlsson hur\r\npartiet kan anse att tillkännagivandet strider mot\r\ndet livsmedelspolitiska beslutet. Men efter att ha\r\nläst Kds-  tidningen Kristdemokraten väljer jag i\r\nstället att rikta mig till Dan Ericsson i Kolmården\r\noch Kds. I det senaste numret av tidningen lyder\r\nrubrikerna: ''Seger för KdS jordbrukspolitik'' och\r\n''Jordbruksminister Olsson får bakläxa''.</pre><pre>I artikeln som följer kan man bl.a. läsa följande:\r\n''KdS har från början protesterat mot den\r\njordbrukspolitik som går ut på att svenska bönder\r\nbara skall producera mat för den svenska\r\nmarknaden. Sverige betalar inte längre bönderna\r\nför eventuella överskott som produceras. Men\r\nEG:s bönder får fortfarande kraftigt stöd för sitt\r\növerskott.</pre><pre>-- Jag uppfattar det som vi nu lyckats vända skutan,\r\nsäger Dan Ericsson, KdS representant i\r\njordbruksutskottet.''</pre><pre>Enligt min uppfattning har vi aldrig vid\r\növerläggningar mellan regeringspartiernas\r\nföreträdare talat om att tillkännagivandet skulle\r\navse en återgång till en allmän exportsubvention av\r\nlivsmedelsöverskott, utan det tar sikte på frågan om\r\nutbytesexport på grund av årsmåns- och\r\nsäsongvariationer som vi inte kunde lösa förrän\r\nkonkurrensutredningen var klar. Företrädarna för\r\nModeraterna och Centern delar denna min\r\nuppfattning.</pre><pre>Jag vill därför ställa frågan till Dan Ericsson i\r\nKolmården om han delar min uppfattning eller om\r\ntidningen rätt återgivet Kds syn. Betänk gärna\r\nfrågan, därför att svaret är viktigt för frågan om alla\r\nregeringspartierna står fast vid det\r\nlivsmedelspolitiska beslutet eller ej.</pre><pre>Med tanke på den oklarhet som Kds skapat i denna\r\nfråga -- vi kunde i Morgonekot notera att\r\nkonsumentberedningens ordförande tolkat\r\ntillkännagivandet på samma sätt som Kds-\r\ntidningen -- kommer jag att yrka på återförvisning\r\nav ärendet till utskottet för förnyad behandling.\r\nMed det intresse som jag därmed som företrädare\r\nför ett regeringsparti visar för att återskapa den\r\nbreda samsyn om jordbrukspolitiken som jag\r\ntidigare nämnt är nödvändig, vill jag uppmana\r\nsocialdemokraterna att stödja återvisningsyrkandet\r\ni stället för den egna reservationen.</pre><pre>Slutligen har, herr talman, Ny demokrati en\r\nreservation om att subventionera skolmaten med\r\ndet belopp som motsvarar subventionerna för\r\nköttöverskott. Frånsett att vi för närvarande inte\r\nhar något köttöverskott innebär förslaget en\r\nåtergång till tidigare bidragstänkande.</pre><pre>Jag yrkar, herr talman, bifall till hemställan i\r\nbetänkandet med undantag för mom. 3 om\r\nexportfinansierning, där jag yrkar på återförvisning\r\ntill utskottet för förnyad behandling, och vidare\r\navslag på reservationerna och meningsyttringen.</pre><pre>Anf. 70  INGE CARLSSON (s) replik:</pre><pre>Herr talman! Vi från Socialdemokraterna kan\r\nstödja det förslag som Bengt Rosén nu lade fram om\r\nexportfinansieringen, att återförvisa ärendet till\r\nutskottet. Vi förstår att det är besvärligt när ni är\r\nså många partier och kan ha olika uppfattningar i\r\nfrågan. Vår uppfattning är ganska klar: vi är emot\r\natt man på olika sätt skall återkomma med\r\nexportfinansiering av tillfälliga överskott. Vi tror\r\ninte att det kommer att gynna konsumenterna. Det\r\när alltså fel siganler.</pre><pre></pre><pre>Bengt Rosén sade vid ett antal tillfällen också att vi\r\nsocialdemokrater är för en ensidig sänkning av\r\ngränsskyddet. Den saken har vi ju ofta diskuterat.\r\nI gränsskydd vårt har vi ett stort överskydd -- det\r\nhar vi varit överens om att vi har. Den 1 juli 1992\r\nkommer priserna till jordbrukarna när det gäller\r\nsäd osv. att sänkas, och då måste man ju också\r\nanpassa gränsskyddet.</pre><pre>Vi tycker inte att jordbruksverket med tillräcklig\r\nkraft tar tag i gränsskyddsfrågorna. Vi har ju\r\nmycket högre införselavgifter både på griskött och\r\nkalvkött. Där borde man -- successivt,\r\nnaturligtvis -- sänka överskyddet. Det är inte fråga\r\nom några ensidiga sänkningar -- det kan också vara\r\nså att vi måste höja gränsskyddet.</pre><pre>Jag vill ändå en gång till fråga Bengt Rosén om\r\nexportfinansieringen. Jag vill ha reda på om det här\r\när förankrat i regeringen. Och hur har ni tänkt att\r\ndet skall finansieras?</pre><pre>Anf. 71  BENGT ROSÉN (fp) replik:</pre><pre>Herr talman! Jag vill först tacka Inge Carlsson för\r\nbeskedet att Socialdemokraterna stöder förslaget\r\nom återförvisning.</pre><pre>Socialdemokraterna skriver i sin reservation att\r\nsänkningen av gränsskyddet skall ske inom ramen\r\nför det livsmedelspolitiska beslutet. Det är på något\r\nsätt en tulipanaros. Jag kan inte se att det\r\nlivsmedelspolitiska beslutet ger någon sådan\r\nmöjlighet. Det stryks under både i propositionen\r\noch i betänkandet från jordbruksutskottet att vi\r\ninte skall göra några ensidiga sänkningar, utan våra\r\nförändringar av gränsskyddet skall ske efter GATT-\r\nförhandlingar i internationell ordning.</pre><pre>Förra året företog vi en justering av det överskydd\r\nsom fanns. Jag anser att det för närvarande inte\r\nfinns något överskydd.</pre><pre>Socialdemokraterna vill med det här förslaget\r\neffektivisera inom förädlingsindustrin, och det\r\nkravet ställer vi upp bakom. Det har i flera\r\nutredningar där man jämfört svenska\r\nförädlingsföretag med danska företag och med EG-\r\nföretag visat sig att vi i Sverige inte är tillräckligt\r\neffektiva i vår verksamhet.</pre><pre>Vi ser i det sammanhanget vådan av att man inom\r\nmejerisektorn i Sverige har haft monopol i många,\r\nmånga år. I Danmark har mejerierna konkurrerat\r\nmed stor kraft, och där kan vi finna att man både\r\nbetalar producenterna ett högre avräkningspris och\r\nhar lägre konsumentpriser. Det vittnar om en högre\r\neffektivitet än vi har i Sverige.</pre><pre>Om vi, med den företagsstruktur som vi i dag har,\r\nsänker gränsskyddet drabbar det, tyvärr, inte\r\nlivsmedelsindustrin. Det drabbar t.ex. inte\r\nmejerierna -- mejerierna tar först ut vad de behöver\r\nför sin verksamhet, och sedan får lantbrukarna ett\r\navräkningspris baserat på vad som finns över. En\r\nsådan sänkning skulle alltså gå ut över\r\nproducenterna.</pre><pre>Vi har kunnat följa inkomstutvecklingen för\r\nlantbrukare under senare år och vet att de inte tål\r\nytterligare neddragningar. Samtidigt har vi lovat att\r\nomställningen skall ske under socialt acceptabla\r\nförhållanden.</pre><pre>Sedan frågade Inge Carlsson om vi hade förankrat\r\ntillkännagivandet i regeringen. Det har vi\r\nnaturligtvis inte gjort. Det uppkom ett\r\nmajoritetsläge då utskottet var nödsakat att göra ett\r\ntillkännagivande.</pre><pre>Anf. 72  INGE CARLSSON (s) replik:</pre><pre>Herr talman! Om man inte vidtar några åtgärder\r\nkommer överskyddet i gränsskyddet att bli mycket\r\nstörre när vi nu skall sänka spannmålspriserna från\r\nden 1 juli. Samma sak gäller\r\nanimalieproduktionen; foderkostnaderna kommer\r\nju då att sänkas. Det måste väl ändå innebära att vi\r\nmåste sänka både referenspriser och gränsskyddet,\r\ndvs. anpassa det nedåt.</pre><pre>Bengt Rosén menar att överskyddet inte är\r\ntillräckligt stort för att kunna sänkas. Men det blir\r\nju större i och med att vi sänker de här priserna, och\r\natt de skall sänkas fr.o.m. den 1 juli är vi ju överens\r\nom. Då måste ju jordbruksverket rimligen också se\r\ntill att man sänker gränsskyddet. Man måste\r\nanpassa det nedåt, om ni förstår det bättre om jag\r\nuttrycker mig så.</pre><pre>Anf. 73  BENGT ROSÉN (fp) replik:</pre><pre>Herr talman! Jag vill bara erinra Inge Carlsson om\r\natt när vi fattade det livsmedelspolitiska beslutet\r\nvar det inte aktuellt med något EG-medlemskap.\r\nTanken var att vi skulle pressa bort överskotten och\r\natt den svenska marknaden skulle tillhandahålla\r\nråvaror för de svenska producenterna. För att klara\r\növergången och sätta press på spannmålsodlarna\r\natt delta i omställningen beslutade riksdagen om ett\r\navtrappat s.k. tröskelpris, med hjälp av vilket\r\nstaten skulle hjälpa till att exportera\r\növerskottsspannmålen.</pre><pre>Det är riktigt att det priset sänks med ytterligare 15\r\nöre i år, men därmed inte sagt att\r\nspannmålspriserna kommer att gå ned till den\r\nnivån. Det går inte att producera spannmål för en\r\nkrona. Det kan man inte inom EG, och det kan vi\r\ninte i Sverige heller. Förhoppningsvis kommer\r\ndärför prisnivån att ligga något högre. Det finns\r\nstor risk för att priset pressas nedåt, men det har\r\ninte varit den ursprungliga ambitionen.</pre><pre>Nu har vi valt att söka medlemskap i EG, och det\r\nförändrar förutsättningarna, men det här skall\r\nkommissionen först komma med förslag om. Än så\r\nlänge har vi -- precis som Socialdemokraterna så\r\nnoga påpekar -- att leva upp till det\r\nlivsmedelspolitiska beslut vi har fattat.</pre><pre>Anf.74  JOHN ANDERSSON (v) replik:</pre><pre>Herr talman! Det är ganska lätt att sätta upp\r\nmålsättningar och beskriva visioner, men det är\r\nbetydligt svårare att omsätta dem i verkligheten och\r\ngenomföra dem rent praktiskt. Där tycker jag att\r\ndet anmäler sig en rad frågor som är mycket svåra\r\natt besvara. Efter vad som hittills har sagts från\r\ntalarstolen vill jag påstå att jag inte har fått något\r\nsvar på de frågor jag har ställt.</pre><pre>Bengt Rosén säger att han delar vår uppfattning att\r\nman måste försöka få bort de subventioner till\r\nexport som finns inom t.ex. EG. Att arbeta för att\r\nförsöka få bort subventionerna på exporten kan då\r\nvara en väg att gå. Men frågan är om det är en\r\nframkomlig väg. Det finns ju en risk att vi innan\r\ndetta har genomförts har åsamkat vårt eget\r\njordbruk så stora skador att vi sedan inte har så\r\nmycket jordbruk kvar.</pre><pre>När det gäller koncentrationen som det talas om i\r\nbetänkandet tycker jag att det är en väldigt knepig\r\nfråga när det gäller kooperationen. Hur gör man\r\nmed dem som vill samverka? Det går ju att sätta\r\nlikhetstecken mellan producentkooperationen och\r\nkonsumentkooperationen och även fackliga\r\norganisationer. Skall vi kräva att det skall finnas en\r\nfyra fem förbund på metallområdet, osv? Jag har\r\ninte fått ett vettigt svar på frågan hur man går in där\r\nolika föreningar samverkar och bryter upp det man\r\nkallar koncentrationen. Jag skulle vilja ha ett svar\r\npå den frågan.</pre><pre>Anf. 75  BENGT ROSÉN (fp) replik:</pre><pre>Herr talman! Låt mig först hälsa John Andersson\r\nvälkommen tillbaka till debatten; det är nu några år\r\nsedan han senast var företrädare för Vänsterpartiet\r\ni jordbruksfrågor. Det var trevligt att debattera\r\nmed honom då, och det har varit trevligt att lyssna\r\ntill honom i dag.</pre><pre>Jag uppfattade det så att de flesta av John\r\nAnderssons frågor gällde Norrlandsjordbruket,\r\noch förhoppningsvis kommer Lennart Brunander\r\natt svara på dem.</pre><pre>Men låt mig säga några ord om ambitionen att öka\r\nkonkurrensen inom förädlingsledet. Det är väl i alla\r\nfall så, John Andersson, att vi i Sverige har haft\r\nbrist på konkurrens?</pre><pre>John Andersson nämner\r\nkonsumentkooperationen. Den har i varje fall\r\nutsatts för hård konkurrens från detaljhandeln, och\r\nden har klarat konkurrensen på ett hyggligt sätt.\r\nMen inom jordbrukets insamlings- och\r\nförädlingsindustri finns det ingen konkurrens på\r\nmejerisektorn. Inom slakteribranschen har\r\njordbrukskooperativa företag 80 % av marknaden\r\noch inom spannmåls- och foderbranschen är\r\nandelen lika stor. Det är på dessa områden som\r\neffektiviteten i företagen lämnar övrigt att önska.</pre><pre>Jag åberopade jämförelser med danska företag i de\r\nundersökningar som nu har gjorts, vilka klart\r\nbelägger att EG-företag och danska företag är\r\neffektivare än svenska företag. Riksdagen antog\r\nförra året en skärpt konkurrenslagstiftning på\r\nlivsmedelsområdet som bl.a. innebar förbud mot\r\nmarknadsdelning. Men den gav ingen möjlighet att\r\ngå in och se till att det verkligen blev konkurrens\r\npå de områden där marknaden redan är uppdelad,\r\nvilket är fallet på mejerisektorn. Det är en sådan\r\nlagstiftning som nu förbereds i regeringskansliet.\r\nDet är den som förhoppningsvis skall leda fram till\r\nen ökad effektivitet</pre><pre>De svenska kooperativa företagen är jämförelsevis\r\nsmå i EG-sammanhang. Man måste samtidigt dock\r\nnotera att även de stora multinationella EG-\r\nföretagen inte är ensamma på någon marknad, utan\r\nde är utsatta för konkurrens. Det är den situationen\r\nvi vill åstadkomma också här i Sverige.</pre><pre>Anf. 76  JOHN ANDERSSON (v) replik:</pre><pre>Herr talman! Jag blev inte klokare av detta svar.\r\nNär det gäller konkurrensen på livsmedelssektorn\r\när det ju tillåtet för var och en, t.o.m. Bengt Rosén,\r\natt i morgon starta mejeri, slakteri och allt vad det\r\nnu kan vara. Det är inte där problemet ligger.\r\nFortfarande kvarstår frågan: Hur gör man med\r\nkooperationen?</pre><pre>Om nu bönderna envisas med att de skall samverka\r\nmåste man gå in med en tvångslagstiftning. Om det\r\ninte är någon som vill leverera till ett enskilt mejeri\r\neller slakteri måste man gripa in. Det finns över\r\nhuvud taget ingen som vill starta en egen industri.\r\nDet är ju några som försökt, men det är tydligen\r\ninte så stor lönsamhet att man har kunnat fortsätta.\r\nDetta är en mycket knepig fråga. Jag har ingen\r\npatentmedicin. Men eftersom det finns en enighet\r\nom att man skall bryta upp koncentrationen och\r\nskärpa konkurrensen måste det komma konkreta\r\nförslag. Annars är det ett slag i tomma luften.</pre><pre>När det gäller detta med konkurrens, effektivitet\r\noch allt vad det heter, har jag litet svårt att förstå att\r\nden danska jordbruksministern nu går ut och\r\nuppmanar danska företag att gå samman i ett enda\r\nföretag för att över huvud taget klara marknaden i\r\nEG, samtidigt som vi skall införa en\r\nkonkurrenslagstiftning för att slå sönder företagen\r\nännu mer. Lagutskottet fick i går praktiska exempel\r\npå detta när vi besökte Scans slakteri i Skövde där\r\nman redovisar både kostnadsökningar och annat.</pre><pre>Det är redan i dag olika konkurrensmöjligheter.\r\nHär skall man ytterligare försämra möjligheterna.\r\nNär man i Holland kan skicka 650 grisar genom\r\nveterinärbesiktning, kan man i Sverige skicka 180.\r\nVeterinärtaxan har nu höjts med 16 % årligen fyra\r\når i rad. Vi måste diskutera villkoren för jordbruket\r\nhär i Sverige och se vilka möjligheter både jordbruk\r\noch livsmedelsindustri har för att klara den\r\nutländska konkurrensen.</pre><pre>Jag tycker att vi borde ta om allt från början, för nu\r\nhar det gått galet. Det är ju praktiskt taget alla ense\r\nom. Nu bråkar man om vad som skall göras. Man\r\nborde sätta sig ner och gå igenom hela\r\nfrågekomplexet på jordbrukets område och då\r\nställa en mycket enkel och klar fråga: Skall vi ha ett\r\nsvenskt jordbruk eller inte? Svaret på den frågan\r\navgör mycket av vad vi skall göra i fortsättningen.</pre><pre>Anf. 77  BENGT ROSÉN (fp) replik:</pre><pre>Herr talman! Jag vill först säga till John Andersson\r\natt jag inte tror att det finns någon som är negativ\r\ntill föreningsrörelsen inom jordbrukssektorn som\r\nsådan. Vad vi är oroliga för är att den svenska\r\nförädlingsindustrin, vilket dessa utredningar visar,\r\ninte kommer att klara en EG-konkurrens. Det är\r\ninte till så stor hjälp att bönderna är aldrig så\r\nangelägna om att sluta upp kring den egna\r\nföreningen om det finns företag utomlands som\r\njobbar effektivare och som skickar sina livsmedel\r\ntill Sverige när gränserna öppnas. Då kommer inte\r\nde svenska bönderna att bli av med sin produktion,\r\noch då kommer vi inte att ha något svenskt\r\njordbruk kvar.</pre><pre>Om vi ser till primärproduktionen tror jag att det\r\nknappast finns något land som har så effektiva\r\nproducenter som vi har i Sverige. Den svenske\r\nlantbrukaren är oerhört produktiv, han är mycket\r\nutåtriktad och kan det mesta om de flesta\r\nverksamheter som han måste klara av för att sköta\r\nsitt företag. Där tror jag inte att vi får några stora\r\nproblem i ett internationellt konkurrensskede.\r\nDäremot riktas frågor om huruvida vår förädlings-\r\noch livsmedelsindustri klarar situationen.</pre><pre>De tankar som finns i Danmark, vilka John\r\nAndersson redovisade i sitt exempel, har jag aldrig\r\nhört talas om. Det skulle förvåna mig om det fanns\r\nen ambition att i det stora jordbrukslandet\r\nDanmark få in något producentområde i ett enda\r\nföretag. Jag har inte hört talas om det, och jag kan\r\ninte uttala mig om det.</pre><pre>Det är inte så att man nödvändigtvis behöver vara\r\noerhört stor för att klara en EG-konkurrens. När\r\ndet gäller marknadsföring av livsmedel finns\r\nstordriftsfördelar om man kan etablera varumärken\r\nsom blir kända hos konsumenterna. Men när det\r\ngäller att samla in och producera finns ofta fördelar\r\nmed den lokala anknytningen.</pre><pre>Det låter sig sägas att vem som helst kan starta\r\nmejerirörelse i Sverige. Men i en situation där det\r\när överetablering på mejerisektorn finns det inte\r\nnågon praktisk möjlighet att starta ett nytt mejeri\r\noch gå in och konkurrera med de befintliga.</pre><pre>Anf. 78  INGVAR ERIKSSON (m):</pre><pre>Herr talman! Debatten om jordbruksutskottets\r\nbetänkande nr 15 -- Vissa jordbrukspolitiska frågor,\r\nm.m. -- måste självfallet också kretsa kring den\r\nsituation som svenskt jordbruk och svensk\r\nlivsmedelsindustri just nu befinner sig i på grund av\r\ndet beslut om ny livsmedelspolitik som fattades i\r\njuni 1990.</pre><pre>Beslutet innebar långtgående förändringar såsom\r\navreglering, anpassning till en ny situation på den\r\ninternationella marknaden samt omställning för att\r\nuppnå balans mellan produktion och konsumtion.\r\nSyftet var att minska överskottsproduktionen och\r\nexportförlusterna.</pre><pre>Det är i dag också viktigt att påpeka att beslutet\r\nfattades med klar hänvisning till pågående GATT-\r\nförhandlingar och ambitionen att skapa rättvisa och\r\nså lika förutsättningar som möjligt för svenskt\r\njordbruk och svensk livsmedelsindustri jämfört\r\nmed motsvarande näringar i omvärlden, och då inte\r\nminst inom EG.</pre><pre>Nu kan emellertid konstateras att ytterligare\r\nfaktorer kommit att påverka utvecklingen och\r\ndagens situation. Ansökan om medlemskap i EG\r\nhar inlämnats, varför rimligen vårt lands\r\nlivsmedels- och jordbrukspolitik så snart som\r\nmöjligt måste fasas in i den politik EG bedriver på\r\nområdet. Det är då att notera att också EG:s\r\njordbrukspolitik står inför förändringar, vilket\r\nytterligare komplicerar bilden.</pre><pre>GATT-förhandlingarna, vilka syftade till att sänka\r\nstöd och skydd för jordbruken i alla GATT-\r\nanslutna länder, har inte nått fram till något\r\nresultat. Förhandlingarna skulle varit slutförda före\r\nårsskiftet 1990-1991 men pågår ännu och förväntas\r\nknappast bli slutförda under innevarande år.</pre><pre>Självfallet skapar detta problem för svensk\r\nlivsmedelsproduktions förutsättningar, vilka måste\r\ntas på allvar. I regeringsförklaringen från i höstas\r\nslås också fast att omställningen av jordbruket skall\r\nfullföljas. Syftet är att Sverige vid inträdet i EG\r\nskall ha en stark och konkurrenskraftig\r\njordbruksnäring. Ett öppet och levande\r\nkulturlandskap skall bevaras. Jordbruket skall\r\nanvändas som en resurs i miljöarbetet. Det skall\r\nproducera livsmedel av hög kvalitet och andra\r\nmiljövänliga råvaror.</pre><pre>En avstämning av omställningsbeslutet skall också\r\nske med hänsyn till EG:s förändringar i\r\njordbrukspolitiken. Den omställningskommission\r\nsom nu är verksam arbetar självfallet\r\nhuvudsakligen med omställningsbeslutet, men\r\nockså kommande förändringar i EG-politiken\r\nmåste komma in i bilden. För att klara detta måste\r\nvi som sysslar med jordbrukspolitik också nogsamt\r\nfölja utvecklingen och ta vårt ansvar.</pre><pre>Situationen är för närvarande den, att betydande\r\nkvantiteter livsmedel i dag flyter in i landet. Det\r\nberor på att länderna inom EG och andra länder\r\ndumpar marknaden med hjälp av\r\nexportsubventioner. Detta leder till att risken ökar\r\nför att nya överskott uppstår, vilka direkt hotar att\r\nslå ut svenska livsmedelsproducenter inom såväl\r\njordbruket som industrin.</pre><pre>Svenska producenter har inte motsvarande\r\nmöjligheter som t.ex. länderna inom EG, och\r\ndärför diskrimineras producenterna i\r\nsammanhanget. Som exempel kan nämnas att\r\nsvenska ysterier nu tycks tappa ca 5 000 ton av sin\r\nostproduktion per år. Detta beror på att EG har ett\r\nexportstöd för ost som ligger på 12--18 kr. per kilo\r\nberoende på vilken sort det gäller. Sverige har\r\ningen motsvarande möjlighet. Dessutom har EG\r\nett något högre importskydd än Sverige när det\r\ngäller ost.</pre><pre>Det jordbruksutskottet nu gör är att ta ett sakligt\r\nansvar för att omställnings- och\r\nanpassningsbesluten skall kunna fullföljas även\r\nmed beaktande av att GATT-förhandlingarna ej\r\nslutförts och att ansökan om medlemskap i EG\r\ninlämnats.</pre><pre>Utskottet har betonat konkurrensens betydelse,\r\noch förslag om skärpta konkurrensregler är för\r\nnärvarande på remiss. Här måste remissvaren\r\ninväntas och hänsyn tas till den praktiska\r\nverkligheten inom livsmedelsproduktionen innan\r\nman tar slutlig ställning.</pre><pre>Inge Carlsson talade om och beskyllde\r\nutskottsmajoriteten för avsteg från\r\nomställningsbeslutet och att konsumenternas\r\nintressen skulle stå tillbaka för\r\nproducentintressena. Han säger också att\r\nlivsmedelspriserna måste sänkas till EG-nivå. Man\r\nbör då rimligen fråga Inge Carlsson om han också\r\när villig att medverka till att svenska\r\nlivmedelsproducenter såväl inom jordbruk som\r\ninom industri får så lika förutsättningar som möjligt\r\ni förhållande till EG-producenterna i fråga om\r\nkostnader för foder, avgifter osv.</pre><pre>Inge Carlsson sade också att svensk\r\nlivsmedelsindustri skulle produktutveckla och\r\neffektivisera i stället för att höja priserna. Det är\r\nfaktiskt så, Inge Carlsson, att det i dag pågår en\r\nmycket stark effektiviseringsprocess inom svensk\r\nlivsmedelsindustri. Man har siktet mycket klart\r\ninriktat på den konkurrens som blir följden av en\r\ninternationalisering.</pre><pre>Självfallet är det nödvändigt att vi i Sveriges riksdag\r\nskapar rättvisa förutsättningar som ger de ramar\r\nvilka är nödvändiga för att svensk\r\nlivsmedelsproduktion -- det gäller både jordbruk\r\noch livsmedelsindustri -- skall lyckas.</pre><pre>Inge Carlssons resonemang kring att\r\nkonsumentintresset inte skulle uppmärksammas av\r\nmajoriteten vill jag kommentera med att framhålla\r\natt det är ett vitalt konsumentintresse att vi har ett\r\nkonkurrenskraftigt jordbruk och en\r\nkonkurrenskraftig livsmedelsindustri. Om vi inte\r\nhar kraft att korrigera och anpassa\r\nlivsmedelsbeslutet till dagens kalla verklighet\r\näventyras också konsumentintresset. Om Sveriges\r\nkonsumenter i än högre grad än i dag blir beroende\r\nav importerade livsmedel, finner importörerna\r\nuppenbara möjligheter att också höja priserna. Det\r\nkommer att gå ut över konsumenterna.</pre><pre>Det är självklart att om vi skall kunna hålla\r\nlivsmedelspriserna på en rimlig nivå måste vi också\r\nha ett starkt inhemskt jordbruk och en stark\r\nlivsmedelsproduktion. Importens andel kan då\r\nnäppeligen få öka, i varje fall inte på det sätt som\r\nden gör i dag med hjälp av skattebetalarna i andra\r\nländer. Det är skälet till att jordbruksutskottet har\r\nbetonat vikten av att vi skapar förutsättningar för\r\natt lyfta ut överskott som beror på säsongsmässiga\r\nfaktorer. Överskottet kan också bero på en del\r\nandra saker.</pre><pre>När det gäller mjölken har vi en ojämn inleverans.\r\nAv fläskkött är konsumtionen större under viss tid\r\nav året. Det gör att vi ställs inför den situationen att\r\nvi tidvis får ett överskott. Det måste vara rimligt att\r\nskapa någorlunda lika villkor för att tackla\r\nproblemen med omvärlden. Svenska konsumenter\r\nköper vissa produkter som kommer från de svenska\r\nslaktdjuren. Då uppstår det överskott av andra\r\ndelar som måste exporteras. Sådana naturliga\r\nfaktorer som beror på att det är en biologisk\r\nproduktion samt det faktum att konsumentintresset\r\nockså påverkar, måste vi ha kraft att ta hänsyn till i\r\ndessa sammanhang.</pre><pre>Herr talman! Vi moderater står fast vid 1990 års\r\nomställningsbeslut och den uppföljning och\r\nkorrigering som är nödvändig med hänsyn till den\r\nverkliga utvecklingen. Dessa möjligheter står\r\ninskrivna i beslutet. I dag är det bara frågan om en\r\nuppföljning av 1990 års beslut. Jag yrkar därför\r\nbifall till hemställan i jordbruksutskottets\r\nbetänkande.</pre><pre>Anf. 79  INGE CARLSSON (s) replik:</pre><pre>Herr talman! Jag har sagt att vi i Sverige skyndsamt\r\nmåste anpassa våra priser med tanke på att vi skall\r\nbli medlemmar i EG. Jag gav som exempel att\r\nDanmark har de högsta priserna i EG. De har ändå\r\n15 % lägre priser än vad vi har i Sverige. Man kan\r\njämföra med Tyskland som har ungefär 30 % lägre\r\npriser än vad vi har, trots att jordbrukarna i Sverige\r\nhar betydligt högre totalt bidrag än man har i EG.\r\nPSE-talet var 1991 59 % i Sverige. I EG-länderna\r\nvar det bara 49 %.</pre><pre>Vi måste börja anpassningen. Det gör man inte på\r\ndet sätt som Moderaterna vill, genom att\r\ngenomföra nya exportstöd. Det är fel väg. Inom\r\nEG har man en målsättning att ta bort exportstödet\r\ninom ett antal år. Då skall inte vi göra tvärtom. Det\r\när helt felaktiga signaler. Jag tror att\r\nlivsmedelsproducenterna i Sverige har lika bra\r\nförmåner som man har i andra länder. Men det är\r\nmycket annat på vägen till konsumenten som gör\r\natt det blir för dyrt för oss i det här landet.</pre><pre>Överskyddet i gränsskyddet är en sak. Brist på\r\nkonkurrens en annan. Det kommer en utredning\r\nsom i slutänden måste innebära att det kommer att\r\nbli billigare för konsumenterna. Det är bra att\r\nIngvar Eriksson tar till orda till konsumenternas\r\nfromma här i dag. Det är inte ofta man hör det.\r\nFrån ert håll brukar det mera gälla era\r\negenintressen. Jag ser fram mot den nya\r\nkonkurrenslagstiftningen och den debatt vi\r\nkommer att ha i höst.</pre><pre>Anf. 80  INGVAR ERIKSSON (m) replik:</pre><pre>Herr talman! Priset från bonden, och också i många\r\nfall från livsmedelsindustrin, ligger ofta lägre i\r\nSverige än i Danmark. Det finns exempel på detta.\r\nJag vill med det påstå att om man gör som vi\r\neftersträvade i det jordbrukspolitiska beslutet, dvs.\r\nskapar förutsättningar att få arbeta på lika villkor,\r\nklarar svenskt jordbruk och svensk\r\nlivsmedelsindustri sig bra jämfört med omvärlden.</pre><pre>Det som håller på att ske är att den här\r\nomställningen, omvärderingen och anpassningen\r\nav jordbruket i EG tar betydligt längre tid än den\r\nhar gjort i Sverige. Det är detta vi lider av i dag. Det\r\när därför vi måste ta hänsyn till det vi sade när vi\r\ntog beslutet, nämligen att vi skall följa upp det. Då\r\nmåste vi också göra de nödvändiga\r\nkorrigeringarna. De korrigeringar som det talas om\r\ni dag är mycket små.</pre><pre>Om vi tillåter den här processen att fortsätta utan\r\natt vidta några åtgärder kommer överskotten ånyo\r\natt öka med hjälp av subventioner från EG:s\r\nskattebetalare. Då står svenska producenter inför\r\natt lyfta ut ett överskott som direkt slår på\r\nproducenternas produktprisnivå. Det innebär\r\nutslagning och ruin för många jordbruk och\r\nförmodligen också för en stor del av svensk\r\nlivsmedelsindustri. Det gagnar inte\r\nkonsumentintresset, Inge Carlsson. Det var detta\r\njag ville belysa med mitt inlägg.</pre><pre>När man talar om stöd från samhället och jämför\r\nSverige med EG finns det åtskilliga exempel på att\r\nEG-länderna har helt andra stöd än Sverige. De har\r\netableringsstöd och räntestöd. De har inte samma\r\nkrav när det gäller djurskyddet. De har inte samma\r\nkostnader när det gäller handelsgödsel och\r\nväxtskyddsmedel. Jag kan räkna upp långa rader av\r\nskäl som är relevanta för mitt resonemang.</pre><pre>Jag vill ställa en fråga till Inge Carlsson: Är Inge\r\nCarlsson villig att medverka till att vi gemensamt, i\r\nden anda vi hade 1990, kan jobba vidare för att\r\nskapa de rättvisa förutsättningar som svensk\r\nlivsmedelsproduktion och svenska konsumenter är\r\nså beroende av?</pre><pre>Anf. 81  INGE CARLSSON (s) replik:</pre><pre>Herr talman! Jag är mycket för rättvisa, och\r\nSocialdemokraterna skall naturligtvis medverka så\r\nlångt det går i den fråga som Ingvar Eriksson\r\nnämnde.</pre><pre>Låt mig bara referera litet från\r\nKonsumentberedningens nummer från maj 1992.\r\nMan konstaterar att priserna till bonden i Danmark\r\nnär det gäller vete ligger 13 % lägre än vad de gör i\r\nSverige. För nötkött får de danska jordbrukarna\r\n16 % mindre. När det gäller fläsk får de 29 %\r\nmindre. Det slår ännu hårdare när det gäller\r\nkonsumentpriset i Sverige än vad det gör i\r\nDanmark.</pre><pre>Det finns ett gemensamt intresse att vi skall ha\r\nsvenska varor i framtiden, men om vi skall ha en\r\nchans när vi går in i EG, vilket jag förmodar att vi\r\nkommer att göra, måste vi börja med en anpassning\r\ntill EG-priserna. Annars är det kört för Sveriges\r\njordbruk. Detta innebär att även om vi tycker att\r\njordbrukarna är duktiga, vilket de är, finns det\r\nmycket att göra även i det ledet. Men speciellt är\r\ndet i mellanleden som vi måste sätta in kraftigare\r\nåtgärder och bättre konkurrens så att vi får ner\r\npriserna.</pre><pre>Det verkar nästan som om Ingvar Eriksson är nöjd\r\nmed att svenska folket skall behöva betala så\r\nmycket mer än danskar, tyskar och andra. Ingvar\r\nEriksson borde dela min målsättning att det\r\nprimära är att försöka anpassa det svenska\r\njordbruket och våra priser till EG. Vi har ett antal\r\når på oss. Det går faktiskt ganska fort.</pre><pre>Anf. 82  INGVAR ERIKSSON (m) replik:</pre><pre>Herr talman! Inge Carlsson gör fortfarande stor\r\naffär av detta med EG-priserna. Det är självfallet\r\nen ambition att vi skall få EG-priser. Det uppnås,\r\nInge Carlsson, den dag vi är medlemmar i EG. Då\r\nhar vi chansen att komma mycket nära de priserna.\r\nDet är också en ambition för oss.</pre><pre>Men då måste vi se till att vi i Sverige har kraft att\r\nvåga diskutera och resonera kring kostnaderna.\r\nDet har inte Inge Carlsson gjort än på alla punkter.\r\nKostnaderna är högre, och kraven är högre. Det är\r\nett speciellt bekymmer för svenska producenter att\r\nbehöva brottas med dessa problem -- som EG-\r\nproducenterna kanske inte behöver göra i samma\r\nutsträckning. Kostnaderna måste alltså sänkas.</pre><pre>Det är av primärt intresse för konsumenterna och\r\nför dem som arbetar i svensk livsmedelsindustri och\r\npå den svenska landsbygden att Sverige har en bra\r\noch omfattande livsmedelsproduktion. Det skulle\r\nvara utomordentligt glädjande att få slut på\r\nresonemanget om ensidiga sänkningar av\r\ngränsskyddet och att Sverige skall ha helt andra\r\nformer av stöd än i omvärlden.</pre><pre>Jag tror att Inge Carlsson och hans partibröder, om\r\nde vågade se litet mer realistiskt på den verklighet\r\nsom vi i dag omges av, skulle kunna fullfölja\r\nbeslutet från 1990. Det är det Moderaterna och\r\nregeringen gemensamt försöker arbeta för.</pre><pre>Anf. 83  ÅKE SELBERG (s):</pre><pre>Herr talman! Den uppdelning som har gjorts i den\r\nsocialdemokratiska gruppen har inneburit att jag\r\nskall diskutera Norrlandsfrågorna i dagens\r\nbetänkande.</pre><pre>Stöd till jordbruket i norra Sverige har funnits i\r\nolika former alltsedan 30-talet. 1971 preciserade\r\nriksdagen för första gången motiven för stödet till\r\njordbruket i de nordliga delarna av Sverige. Inte\r\noväntat var sysselsättningsmotivet viktigt. Till detta\r\nkom nödvändigheten av försörjningsberedskap i ett\r\nkrisläge och värdet av att behålla\r\nodlingslandskapet. Därtill har även de regionala\r\nmålen varit viktiga. Förutom att producera\r\nlivsmedel bidrar jordbruket till att upprätthålla\r\nsysselsättningen. Människorna stannar kvar på sina\r\nhemorter och skapar ett levande samhälle.</pre><pre>I 1990 års livsmedelspolitiska beslut utformades de\r\nregionala mål som nu gäller för jordbruket i norra\r\nSverige. Livsmedelspolitiken skall bidra till en\r\nregional utjämning av sysselsättning och välfärd.\r\nDen avreglering av jordbruket som nu sker skall\r\ninte tillåtas medföra att lönsamheten i det\r\nnorrländska jordbruket sjunker nämnvärt från den\r\nlönsamhetsnivå som rådde då beslutet fattades.</pre><pre>Den socialdemokratiska regeringen tillsatte en\r\narbetsgrupp som bl.a. fick i uppdrag att undersöka\r\nförutsättningarna för ett framtida regionalt\r\njordbruksstöd vid ett svenskt medlemskap i EG och\r\nvid ett GATT-avtal. Bl.a. skulle den svenska\r\nstödnivån motiveras. Arbetsgruppen har lagt fram\r\nförslag. Regeringen har på grundval av dessa\r\nförslag i sin tur lagt fram förslag till stöd till\r\njordbruket i norra Sverige.</pre><pre>I de delarna av landet spelar de areella näringarna\r\nen central roll för sysselsättningen, för att\r\nupprätthålla det övriga näringslivet, behålla\r\nsamhällsservice och infrastrukturen. Det här gäller\r\nframför allt glesbygd och över huvud taget\r\nlandsbygd. Av dessa regionalpolitiska skäl har\r\nstaten tagit på sig ett särskilt ansvar. För att\r\njordbruksföretagen i norra Sverige skall uppnå en\r\nvaraktig sysselsättningsnivå måste de i de absolut\r\nflesta fallen kombineras med andra\r\nsysselsättningar. Jordbruket i norra Sverige måste\r\nockså kombineras med fortsatt satsning på\r\nforsknings- och utvecklingsarbete för att bli\r\neffektivt.</pre><pre>År 1987 infördes ett treårigt åtgärdsprogram för\r\njordbruket i norra Sverige. Programmet\r\nstimulerade till fortsatt verksamhet och\r\nsysselsättning inom jord- och skogsbruk samt i\r\nolika kombinationsföretag. Programmet förlängdes\r\nav riksdagen med ytterligare två år i samband med\r\ndet livsmedelspolitiska beslutet 1990. Men den 1\r\njuli i år skall det upphöra. Enligt en utvärdering\r\nsom har gjorts av jordbruksverket har tack vare\r\nprogrammet ungefär 1 000 arbetstillfällen\r\ntillkommit eller tryggats inom det norrländska\r\njordbruket. Erfarenheterna av programmet är\r\nmycket goda. Det är också något som\r\njordbruksministern framhåller i propositionen.\r\nTrots det föreslås nu att åtgärdsprogrammet skall\r\nupphöra och i stället ingå i glesbygdsstödet.</pre><pre>Det är inte tillräckligt att enbart skriva en positiv\r\noch tillmötesgående text om det inte även ges\r\nresurser. Det finns goda skäl att låta\r\nåtgärdsprogrammet förlängas i ytterligare två år\r\nmen att stödet trappas ner något. Riksdagen bör\r\ndärför för denna förlängning anslå 35 milj.kr. för\r\nbudgetåret 1992/93. Det går enligt vår uppfattning\r\natt omfördela medel inom ramen för anslaget till\r\nomställningsåtgärder i jordbruket.</pre><pre>Våra skäl till förlängningen är följande. Det\r\nnorrländska jordbruket har tack vare det\r\nnorrländska klimatet en kvalitetsfördel. Behovet av\r\nbekämpningsmedel är inte lika stort i norra Sverige\r\nsom i andra delar av vårt land. Detta ger\r\nkvalitetsfördelar som i framtiden kan spela en stor\r\nroll för den norrländska livsmedelsproduktionen.</pre><pre>I norra Sverige är småskalig förädling av regionala\r\njordbruksprodukter viktig som\r\nkombinationssysselsättning till jordbruket. Den\r\navreglering som nu sker ökar också möjligheterna\r\ntill nyföretagande inom livsmedelsområdet och\r\ndärmed också en utveckling av\r\nkombinationsverksamheten.</pre><pre>Mot den bakgrunden anser vi också att getnäringen\r\nbör få samma stöd som det som tillämpas inom\r\nfårnäringen. Den nuvarande stödformen bör\r\nkompletteras med ett sådant stöd.</pre><pre>Den forskning och det utvecklingsarbete som krävs\r\nför att Sverige i framtiden skall kunna ta till vara det\r\nnorrländska jordbrukets kvalitetsfördelar bedrivs i\r\nhög grad vid Röbäcksdalen utanför Umeå.\r\nFinansieringen sker till stor del genom medel från\r\nåtgärdsprogrammet. Forsknings- och\r\nförsöksverksamheten är till stor del praktiskt\r\ninriktad och syftar till att öka konkurrenskraften\r\nhos jordbruks- och trädgårdsnäringen i norra\r\nSverige.</pre><pre>En väl förankrad förädlingsindustri som bygger på\r\nsmåskalig förädling av lokala och regionala\r\nprodukter och en gemensam marknadsföring av\r\ndessa produkter skulle öppna möjligheter för\r\njordbruket att få avsättning för produkterna i\r\nSverige. Men vi tror också att i förlängningen kan\r\nprodukterna komma ut på den europeiska\r\nmarknaden, där det nu visas ett tydligt intresse för\r\nlivsmedel av god kvalitet. Detta är viktigt inför ett\r\nsvenskt EG-inträde, där Sverige kommer att\r\nkonkurrera på en stor livsmedelsmarknad.</pre><pre>I samband med beslutet om en ny livsmedelspolitik\r\nbeslutade riksdagen också att förstärka\r\nglesbygdsanslaget genom att tillföra det 100 milj.kr.\r\nMedlen skulle användas för att stärka\r\njordbruksföretagen.</pre><pre>Det är naturligtvis viktigt att de beslut om resurser\r\nsom fattas av riksdagen förverkligas i enlighet med\r\nvad som ligger bakom besluten, så att de syften som\r\nriksdagen haft också uppnås. För att säkerställa att\r\nglesbygdsanslaget används i enlighet med\r\nriksdagsbeslutet även fortsättingsvis bör regeringen\r\nutforma regleringsbrevet så att det klart framgår att\r\nanslaget skall användas till att förstärka\r\njordbruksverksamheten och de verksamheter som\r\ndrivs i kombination med jordbruksföretaget.</pre><pre>Herr talman! GATT-förhandlingarna är ännu inte\r\navslutade. För ungefär ett år sedan, när vi\r\ndiskuterade livsmedelspolitik och Norrlandsstöd\r\nhär i kammaren, hade vi en förhoppning om att\r\nförhandlingarna skulle nå reslutat inom kort. Dessa\r\nförhoppningar har gång på gång grusats.</pre><pre>Jag skulle därför ändå vilja fråga\r\njordbruksministern eller regeringens företrädare\r\nom hur förhandlingsläget nu är. Vilken strategi har\r\nregeringen i förhandlingarna? Och, inte minst,\r\nvilken är strategin när det gäller stödet till\r\njordbruket i norra Sverige? Kommer regeringen att\r\nhävda Norrlandsstödet som ett s.k. grönt stöd?\r\nKommer regeringen att kräva bibehållen stödnivå?</pre><pre>Jag vill mot bakgrunden av det jag nu har anfört\r\nyrka bifall till de socialdemokratiska\r\nreservationerna 4 och 5. Men jag vill avslutningsvis\r\nockså ta upp en annan fråga.</pre><pre>Även jag har läst de artiklar som Bengt Rosén\r\nhänvisade till. Det skulle vara klädsamt om vi fick\r\nklara besked från Dan Ericsson om det verkligen är\r\nriktigt det som är återgivet i de här\r\ntidningsartiklarna.</pre><pre>Den kompromiss som vi gjorde var ganska jobbig\r\natt ta fram. Fem partier enades i slutändan, och det\r\ngjordes eftergifter från alla partierna. Jag måste\r\nsäga att den vilja som då fanns att få fram ett enigt\r\nbeslut var något av det finare som jag varit med om\r\ni riksdagen. Därför får det inte bli några större\r\nutvikningar, om kompromissen skall vinna tilltro.</pre><pre>Nu är en kommission tillsatt som skall se över det\r\nhär. Därför gäller det politiskt att vi inte tvekar. Jag\r\nvill veta från samtliga partier, om de ställer upp på\r\nDan Ericssons linje eller om det beslut som vi har\r\nfattat ligger fast.</pre><pre>Dan Ericsson ger uttryck för att nu skall skutan\r\nvändas. Jag hoppas att vi i Dan Ericssons anförande\r\nfår ett klargörande på den här punkten.</pre><pre>Anf. 84  LENNART BRUNANDER (c):</pre><pre>Herr talman! Jordbrukspolitik är inte så enkelt.\r\nDet framgår med all tydlighet av den här debatten.\r\nLivsmedelspolitik är heller inte enkelt. Skall man\r\ndå försöka att klara av livsmedelspolitik och\r\njordbrukspolitik samtidigt, blir det minst dubbelt så\r\nsvårt.</pre><pre>Det leder mig till att det förslag som Centerpartiet\r\nhade 1990 om att vi borde ha en jordbrukspolitik\r\noch en livsmedelspolitik var ganska bra. Vi borde\r\nha en jordbrukspolitik, där vi tar upp de frågor som\r\nhar med jordbruksnäringen att göra, jordbruket\r\nsom livsmedelsproducent, som producent av\r\nbioenergi, biobränsle och biomassa och också som\r\nvärnare av det öppna landskapet och som en motor\r\nför att behålla en levande landsbygd. Det hade varit\r\nen mycket bra utgångspunkt, när man skall\r\nfastställa målen för jordbruksnäringen.</pre><pre>Vid sidan av jordbrukspolitiken borde vi sedan ha\r\nen livsmedelspolitik som tar upp konsumenternas\r\nberättigade krav på livsmedelskvalitet och priser,\r\nkonkurrensfrågor och en massa andra saker som\r\nhar med det att göra. Men nu har vi det som vi har\r\ndet, och då måste vi försöka hantera frågorna från\r\nden utgångspunkten.</pre><pre>Svenskt jordbruk är en viktig näring. Som jag sade,\r\nborde man i det här sammanhanget lägga in de\r\nsaker som är viktiga för jordbruket, för\r\nlandsbygden och för ett levande landskap. Då\r\nmåste vi kunna använda vår åkerareal till att\r\nproducera någonting på och sysselsätta de\r\nmänniskor som behövs ute i bygderna.</pre><pre>1990 års beslut var egentligen ett försök att hitta en\r\nväg för att klara detta. Som sagts här tidigare, var\r\ndet en kompromiss som tog ganska lång tid och\r\nmycket arbete att komma fram till.</pre><pre>Bekymret är ju att en del av de förutsättningar som\r\ndå fanns har ändrats under tiden som gått. Så är det\r\nt.ex. med GATT-förhandlingarna. Det förutsattes i\r\nbeslutet att de skulle vara avklarade ganska snart.\r\nDessutom har Sverige ansökt om medlemskap i\r\nEG, vilket inte var känt och inte diskuterat när\r\nbeslutet togs.</pre><pre>Mot den bakgrunden är det ju viktigt att vi har fått\r\nen omställningskommission som förutsättningslöst\r\nkan bedöma och penetrera vad som behöver göras\r\nför att vi skall komma rätt. Centerpartiet hade\r\nredan 1990 krav på en omställningskommission,\r\nsom Bengt Rosén påpekade. Jag tror att det hade\r\nvarit väldigt nyttigt, om vi hade haft kommissionen\r\nmed från början och den då hade kunnat komma\r\nmycket snabbt med de förslag som är nödvändiga.</pre><pre>I betänkandet tas det upp en del frågor som har att\r\ngöra med konkurrens, med gränsskydd och med\r\njordbrukets möjligheter att exportera livsmedel.\r\nJag skall mycket kort beröra de här delarna.</pre><pre>Jag tror att det är mycket viktigt att vi får bra\r\nförutsättningar för det svenska jordbruket. Det är\r\ninte så enkelt som Inge Carlsson vill göra gällande,\r\natt man kan sätta de svenska priserna i relation till\r\npriserna på andra ställen och säga att vi måste ha\r\nsänkta priser.</pre><pre>I en omstruktureringssituation, med en krympande\r\nproduktion, får vi bekymmer med överkapacitet i\r\nanläggningar och annat och därigenom också ökade\r\nkostnader. Men givetvis är det oerhört viktigt att\r\nsvensk livsmedelsindustri och svenskt jordbruk\r\növer huvud taget kan komma ner till en sådan\r\nkostnadsnivå att vi är konkurrensmässiga.</pre><pre>Men vi skall samtidigt komma ihåg att vi i riksdagen\r\noch konsumenterna ute i samhället ställer krav på\r\ndet svenska jordbruket som gör att produktionen\r\nblir dyrare, i varje fall inte billigare. Vi ställer\r\nmiljökrav, vi ställer krav på djurhållningen och\r\nannat som fördyrar produkterna. När vi fattade\r\nbeslut i riksdagen sade vi klart ifrån att detta är\r\nkostnader som näringen får ta ut på marknaden. Vi\r\nkan inte göra sådana uttalanden och sedan inte leva\r\nupp till dem. Vi måste naturligtvis ta\r\nkonsekvenserna av det vi beslutar.</pre><pre>I betänkandet föreslås ett tillkännagivande om att\r\nexportsubventioner borde kunna utgå, precis som\r\nförhållandet är i EG i dag, med de förutsättningar\r\nsom Bengt Rosén tidigare har redovisat här. Det är\r\nju helt i linje med det som sades i det\r\njordbrukspolitiska beslutet, nämligen att det skall\r\nvara ömsesidighet med omvärlden, med EG i första\r\nhand, om jordbruket och livsmedelsindustrin skall\r\nklara att sälja ut överskotten.</pre><pre>När vi tog beslutet 1990, var förutsättningarna att\r\nGATT-förhandlingarna skulle gå i lås. I GATT-\r\nförhandlingarna ligger som en av de viktigaste\r\ndelarna att få bort exportstödet. Men eftersom vi\r\ninte är i den situationen att stödet avskaffats, får vi\r\nnaturligtvis verka med utgångspunkt i den\r\nverklighet som finns.</pre><pre>Inge Carlsson pratade väldigt mycket om att vi\r\nborde ha lägre livsmedelspriser. Det är väl bra, och\r\ndet tror jag att alla vill ha. Men så länge Inge\r\nCarlssons parti hade makten fick vi inte så mycket\r\nsänkta livsmedelspriser. I varje fall medverkade\r\nman inte till sänkt moms på livsmedel, vilket vi ju\r\nhar fått sedan vi fick en ny regering. Det är ändå ett\r\nsteg åt rätt håll.</pre><pre>Att sänka gränsskyddet ger inte nödvändigtvis\r\nlägre priser i konsumentledet. Vi har en del\r\nexempel på det. Jag delar Bengt Roséns uppfattning\r\natt en sänkning av gränsskyddet inte ligger inom\r\nramen för 1990 års beslut, eftersom det förutsatte\r\nen ömsesidighet på det här området, att\r\ngränsskyddet skulle ligga fast till dess ett avgörande\r\nkunde komma i GATT. Jag skulle naturligtvis\r\nkunna tillägga att den sänkning av gränsskyddet\r\nsom skedde förra året inte heller låg inom det\r\nbeslutets ram, men det har vi diskuterat förut.</pre><pre>John Andersson hade en del synpunkter på\r\nkonkurrenslagstiftningen, och jag kan i stor\r\nutsträckning dela hans uppfattning att vi må ju\r\ntänka på vad vi gör i de här sammanhangen, så att vi\r\ninte skapar förutsättningar som omöjliggör ett bra\r\ninträde på den europeiska marknaden, på vilket\r\nsätt det nu än skall ske.</pre><pre>Det är inte så enkelt som att bara säga att nu borde\r\nvi kunna exportera mer, eftersom inte ens EES-\r\navtalet ger de förutsättningarna i tillräckligt stor\r\nutsträckning. Vill vi att svensk livsmedelsindustri\r\nskall kunna konkurrera på Europamarknaden,\r\nmåste vi också ge jordbruksnäringen och\r\nlivsmedelsindustrin möjlighet att komma ut och\r\npresentera sig, visa de svenska varorna och den\r\nkvalitet som de faktiskt har.</pre><pre>Inge Carlsson var också inne på att vi borde öka\r\nimporten av livsmedel -- av hög kvalitet, tillade\r\nhan. Vi hävdar med bestämdhet att de svenska\r\nlivsmedlen totalt sett har hög kvalitet, högre\r\nkvalitet än de livsmedel vi importerar.</pre><pre>Här kommer märkningen av livsmedel in som en\r\nviktig del, att vi skall ha en ärlig märkning som visar\r\nvarifrån produkterna kommer. Det har ju varit en\r\nhel del uppmärksamhet kring den frågan under\r\nsenare tid, och jag vet att jordbruksministern\r\narbetar med att få till stånd en livsmedelsmärkning\r\nsom bättre stämmer överens med verkligheten och\r\nger den rätta informationen till konsumenterna.</pre><pre>I stort sett tycker jag att det är ett bra betänkande,\r\nen bra plattform att stå på inför det arbete som\r\nomställningskommissionen gör, de förslag som\r\nkommissionen kommer med i höst och de beslut\r\nsom vi då skall fatta.</pre><pre>Jag tycker nämligen att det är viktigt att vi har ett\r\njordbruk i Sverige som kan förse de svenska\r\nkonsumenterna med bra livsmedel, att vi har ett\r\nöppet landskap och att vi har en levande landsbygd.\r\nMen jag tycker faktiskt att vi har ett ansvar också\r\nför världen i övrigt, för att försörjningen med\r\nlivsmedel är sådan att människor i varje fall har\r\nmöjlighet att äta sig mätta. Det är tyvärr inte så att\r\ndet totalt sett finns överskott på livsmedel.</pre><pre>I det här betänkandet behandlas också\r\nNorrlandsstödet, och det har sagts att jag skall litet\r\nnärmare gå in på det. Åke Selberg redogjorde för\r\nhur Norrlandsstödet historiskt har utvecklats. Jag\r\nskulle kunna tillägga i det sammanhanget att vi --\r\njag tror att det var 1985 -- fattade ett beslut om att\r\nvi inte skall tillåta att Norrlandsjordbrukets\r\nomfattning eller produktionsvolym minskar. 1990\r\ntog vi ett beslut om att de omställningsåtgärder som\r\nvidtas i jordbruket inte skall leda till att\r\nlönsamheten i norra Sverige blir lägre.</pre><pre>Den socialdemokratiska regeringen levde inte upp\r\ntill de här besluten under sin tid vid makten. För att\r\nslippa göra det tillsatte den i stället en utredning. I\r\når är det första gången som besluten förverkligas, i\r\noch med regeringens förslag. Det innebär att\r\nuppräkningen av Norrlandsstödet den här gången\r\nligger i nivå med det som riksdagen har ställt som\r\nkrav.</pre><pre>Det är viktigt att man gör den uppräkningen, därför\r\natt målsättningen är, som jag sade, att behålla\r\nnuvarande produktionsnivå. Det är ur\r\nregionalpolitisk synpunkt och\r\nsysselsättningssynpunkt men också ur\r\nförsörjningssynpunkt viktigt att kunna göra det.</pre><pre></pre><pre>I det sammanhanget skulle jag möjligtvis också\r\nkunna säga någonting om en motion som Stina\r\nGustavsson och några andra centerpartister har\r\nväckt om att vi borde se på möjligheten för och\r\nbehovet av ett arealstöd eller djurstöd också i andra\r\ndelar av Sverige där vi har sämre\r\nproduktionsförutsättningar -- i södra och mellersta\r\nSveriges skogs- och mellanbygder. Vi har i\r\nutskottsbetänkandet sagt att det här är någonting\r\nsom den arbetande kommissionen måste titta på,\r\noch det är naturligtvis så. Men om vi ser saken i ett\r\nEuropaperspektiv finner vi ju att en stor del av\r\njordbrukspolitiken i Europa går ut på just stöd i den\r\nhär formen, och det är viktigt att behålla den\r\nproduktion av mjölk och kött som finns i dessa\r\nområden. Jag förutsätter därför att den här frågan\r\növervägs i kommissionen och att det också läggs\r\nfram förslag härvidlag.</pre><pre>Både John Andersson och Åke Selberg tog upp\r\nfrågan om det särskilda stödet till jordbruket i norra\r\nSverige. Jag delar den uppfattning som de har\r\nframfört och som finns redovisad även i\r\nbetänkandet och i propositionen, nämligen att det\r\nhär har varit ett mycket lyckat stöd. Det har gett bra\r\nförutsättningar, det har skapat bra förhållanden --\r\nman har satt in stödet på rätt sätt. Det har faktiskt\r\nvarit något av en dualism mellan detta stöd och\r\nglesbygdsstödet. Det ena stödet har skötts av\r\nlantbruksnämnden, det andra av länsstyrelsen. Nu\r\nfinns inte denna skillnad längre, utan nu handläggs\r\nbåda stöden av ett och samma organ. Det är\r\nlänsstyrelsen -- lantbruksnämnden ingår i\r\nlänsstyrelsen -- och då finns det ju ingen anledning\r\natt ha två olika anslagsposter, utan det är\r\nglesbydsstödet som skall användas för dessa\r\nändamål. Det bör rimligtvis kunna ge mer pengar\r\noch större förutsättningar, för de som har den\r\nspeciella kompetensen och hanterar det särskilda\r\nstödet finns i länsstyrelsen, och hanteringen bör\r\nkunna ske på ett bra sätt.</pre><pre>John Andersson hade samma synpunkter som Åke\r\nSelberg på omställningsstödet. Mitt svar till John\r\nAndersson och Åke Selberg är att det inte skall\r\nbehöva bli någon egentlig försämring utan snarare\r\nen breddning, så att man får möjlighet att använda\r\nbetydligt mer av de resurser som finns på det sätt\r\nsom önskas.</pre><pre>Sedan frågade John Andersson om transportstödet\r\ntill butiker som köper mjölk, vilket tas bort. Det\r\ngör naturligtvis att mjölken kan bli något dyrare.\r\nMen det kan samtidigt vara på det sättet att vi ger\r\nförutsättningar för lokala initiativ, så att man blir\r\nmer konkurrenskraftig och slipper köra mjölken\r\nfram och tillbaka långa vägar. Den möjligheten blir\r\nklart större än tidigare i och med att det framlagda\r\nförslaget genomförs, så det kan faktiskt ligga\r\nnågonting positivt i den här ordningen också, John\r\nAndersson.</pre><pre>Herr talman! Med detta yrkar jag bifall till\r\nhemställan i jordbruksutskottets betänkande. Men\r\nunder de omständigheter som uppkommit kan jag\r\nstödja det yrkande om återremiss som Bengt Rosén\r\nhar framställt. Det är ju olyckligt när ett parti går\r\nut och av egna intressen försöker beskriva saker och\r\nting på ett sådant sätt att det blir omöjligt att fatta\r\nbeslut i riksdagen. Men eftersom det nu har blivit\r\npå det sättet stödjer jag yrkandet om återremiss.</pre><pre>Anf. 85  INGE CARLSSON (s) replik:</pre><pre>Herr talman! Ju mer jag lyssnar till de borgerliga\r\nföreträdarna, desto mer oroad blir jag för hur vi\r\nskall nalka oss ett EG-inträde. Ingvar Eriksson\r\nsäger att om vi kommer in i EG får vi EG-priser.\r\nDet är ju jättebra. Men vad är det för priser? Är det\r\n15 % lägre priser...</pre><pre>Anf. 86  TREDJE VICE TALMANNEN:</pre><pre>Repliken gäller Lennart Brunanders anförande.</pre><pre>Anf. 87  INGE CARLSSON (s) replik:</pre><pre>Herr talman! Jag undrar då bara var Lennart\r\nBrunander står. Vi Socialdemokrater företräder\r\nden linjen att vi måste börja anpassa priserna innan\r\nSverige kommer in i EG. Då hör man företrädare\r\nför olika partier som har helt andra uppfattningar.\r\nJag måste höra efter hur Lennart Brunander anser\r\natt vi skall kunna anpassa oss till ett EG-inträde.\r\nFinns det intresse hos Lennart Brunander för att vi\r\nskall anpassa priserna nedåt innan vi går in i EG,\r\neller anser Lennart Brunander att vi inte skall göra\r\nnågonting utan vänta till den dag vi kommer med i\r\nEG? Hur tror Lennart Brunander att det kommer\r\natt gå för våra livsmedelsproducerande bönder, om\r\nman så att säga på en dag får EG-priser?</pre><pre>Anf. 88  LENNART BRUNANDER (c) replik:</pre><pre>Herr talman! Jag delar uppfattningen att vi måste\r\nvidta åtgärder för att, innan vi kommer in i EG, få\r\nen prisnivå som stämmer överens med prisnivån i\r\nde länder ute i Europa, vilka konkurrerar med oss.</pre><pre>Det är faktiskt på det sättet att jordbrukets\r\norganisationer själva har tagit initiativ till en\r\nutredning om vad som krävs. Men om Inge\r\nCarlsson och Socialdemokraterna tror att vi kan nå\r\nett sådant här resultat genom att importera ännu\r\nmer livsmedel och ytterligare sänka den svenska\r\nproduktionen, så att våra egna industrier och andra\r\nverksamheter blir ännu dyrare, tror jag att de är\r\ninne på helt fel väg. Nej, vi måste naturligtvis göra\r\ndetta genom att utnyttja våra resurser och anpassa\r\ndem, så att de stämmer överens med den\r\nproduktion som vi har för att på det sättet komma\r\nner i kostnader.</pre><pre>Som jag sade, Inge Carlsson, har ju faktiskt\r\nriksdagen lagt kostnader på det svenska jordbruket\r\nsom vi måste ta hänsyn till. Dessutom vill\r\nSocialdemokraterna permanenta den\r\nregleringsavgift som finns på handelsgödsel o.d. för\r\natt behålla en högre kostnad även i framtiden. Det\r\nstämmer inte alls överens med det resonemang som\r\nInge Carlsson för i dag, även om detta är en annan\r\nsak -- det är ju egentligen inte den frågan vi\r\ndiskuterar. Men visst måste jordbruket och framför\r\nallt industrin komma på en sådan nivå att vi kan\r\nkonkurrera. I dag är detta emellertid inte möjligt,\r\nnär EG ger stöd till sitt jordbruk och sin\r\nlivsmedelsindustri. Då konkurrerar vi inte på lika\r\nvillkor.</pre><pre>Anf. 89  INGE CARLSSON (s) replik:</pre><pre>Herr talman! Jag har inte hävdat att vi i Sverige\r\nskall öka vår import. I mitt anförande sade jag att\r\nvi måste fullfölja EES-avtalet och fortsätta att\r\nförsöka få en ännu bättre situation, ännu större\r\nkvoter när det gäller import- och exportutbyte med\r\nEG.</pre><pre>Att vi i Sverige har större krav på våra produkter,\r\npå våra djur och på vår miljö tror jag att länder\r\ninom EG kommer att ta lärdom av. Jag tror också\r\natt den nuvarande jordbruksministern framhåller\r\ndetta i sina diskussioner, när han är ute på resor.\r\nDet är alltså en fördel som vi har, och jag tycker inte\r\natt det är där vi först skall backa. Vi\r\nSocialdemokrater står fast vid att Sverige skall ha\r\nen hög kvalitet på varorna. Vi tror att det är en\r\nnisch där vi kan tjäna mycket vid ett EG-inträde.</pre><pre> &gt; Anf. 90  LENNART BRUNANDER (c) replik:</pre><pre>Herr talman! Om inte jag har hört alldeles galet när\r\njag lyssnat till Inge Carlssons anförande och även\r\ntill de diskussioner som vi haft förut, så var\r\nhuvudmotivet för ett sänkt gränsskydd att vi skulle\r\nöka importen för att på det sättet få en hårdare\r\nkonkurrens på den svenska marknaden. Det var på\r\ndetta sätt Socialdemokraterna skulle öka\r\nkonkurrensen. Då får ni väl ändå stå för vad ni\r\nsäger. Vill ni öka importen, så är det på det sättet.</pre><pre>Jag tror inte att det är lösningen på problemet. Jag\r\nanser att svensk livsmedelsindustri och svenskt\r\njordbruk behöver ett sjyst uppträdande från\r\nSveriges riksdag och den svenska regeringen och att\r\nvi måste följa de spelregler som lades fast i 1990 års\r\nbeslut. Så småningom får vi göra de korrigeringar\r\nsom behövs med anledning av vad den arbetande\r\nkommissionen föreslår.</pre><pre>EES-avtalet ger vissa förutsättningar, men det ger\r\nväldigt små förutsättningar för en ökad export och\r\nimport av jordbruksprodukter. Det är emellertid\r\nviktigt för svenskt jordbruk och svensk\r\nlivsmedelsindustri att kunna komma ut på den\r\neuropeiska marknaden. Därför behövs också stöd\r\nför detta. Eftersom man inom EG håller på och\r\narbetar med ett stöd för export hit, så är det rimligt\r\natt vi går till väga på samma sätt.</pre><pre>Jordbruksministern har i annat sammanhang\r\nanslagit 60 milj.kr. för stöd till exportfrämjande\r\nverksamhet som ett led i detta. Det borde vara\r\nnågonting som socialdemokraterna applåderar.</pre><pre>Anf. 91  JOHN ANDERSSON (v) replik:</pre><pre>Herr talman! Det är bra att Lennart Brunander\r\ntycker att det är viktigt att behålla produktionen\r\ninom det norrländska jordbruket. Man kan dock\r\nbefara att det inte kommer att lyckas, eftersom det\r\nsärskilda åtgärdsprogrammet dras in. Här kommer\r\nen mängd frågor fram. Lennart Brunander säger att\r\nman kan gå via det regionalpolitiska stödet, dvs.\r\nglesbygdsstödet. För stunden vet jag inte om det\r\nstödet har höjts i motsvarande grad. Skall då\r\njordbrukssektorn slåss med andra sektorer om att\r\nfå ta del av stödet? Vad jag vet är det hård\r\nkonkurrens om glesbygdsstödet. Jag tror att det är\r\nolyckligt om även jordbruket skall vara med och\r\nslåss om dessa pengar.</pre><pre>Det beslut som tidigare har fattats om att man\r\nskulle upprätthålla 1984 års nivå när det gäller\r\nproduktionen torde vara historia nu. Det har skett\r\nen ständig minskning. Exempelvis minskade\r\nNorrmejerier sin invägning förra året med 5 %.\r\nEfter bara två månader i år har invägningen\r\nminskat med 3,5 %. I propositionen sägs att\r\ninvägningen hade sjunkit med 9 % från juni 1990\r\ntill juni 1991. Här går utvecklingen åt samma håll\r\nsom man brukar säga att en korumpa växer, alltså\r\nneråt. Detta om Norrlandsjordbruket och\r\nåtgärdsprogrammet.</pre><pre>Man tar bort uttransportstödet och högstpriset\r\nmedan intransportstödet finns kvar. Allt detta har\r\nman suttit och räknat på och kommit fram till att\r\nman tjänar 2,5 miljoner om man lägger ner\r\nLycksele mejeri. Det innebär att mjölken skall\r\nskjutsas 80 mil för att bli uppvärmd och förpackas.\r\nHämtningen av mjölk kommer inte att pågå länge.\r\nDå slås fjälljordbruket ut, i den mån man inte kan\r\nbehålla det för privat konsumtion direkt på gården.</pre><pre>Anf. 92  LENNART BRUNANDER (c) replik:</pre><pre>Herr talman! Det är viktigt att produktionen hålls\r\nuppe i norra Sverige. Det är utgångspunkten för\r\nNorrlandsstödet. Men man kan inte garantera att\r\nalla som sysslar med jordbruk kommer att fortsätta.\r\nGenom att vi i år får en ordentligt uppräkning för\r\nförsta gången på flera år utan att riksdagen behöver\r\ngå in och ändra på regeringens förslag, borde\r\nförutsättningarna vara bättre. Även om\r\nriksdagsbeslutet utgick från att\r\nNorrlandsjordbruket skall kompenseras så att den\r\nnedgång som omställningen innebär inte skall slå\r\nigenom, blir Norrlandsjordbruket naturligtvis inte\r\nhelt oberört. Jag tycker också att det är olyckligt\r\nnär produktionen går åt det hållet i norra Sverige.\r\nSå småningom kan man inte hålla alla enheter i\r\ngång. Det kommer att innebära att anläggningar\r\nläggs ner.</pre><pre>Jag kan inte gå in på vad det speciella fallet med\r\nLyckselse innebär. Men om bonden skall få ett\r\nrejält pris för sin mjölk går det inte att upprätthålla\r\ndriften vid för många enheter inom samma\r\norganisation, i varje fall inte vid fler enheter än man\r\nhar mjölk till.</pre><pre>Jag återupprepar att glesbygdsstödet är ett mycket\r\nbra stöd. Det är viktigt att man kan använda det.\r\nJag har inte i huvudet hur mycket det har räknats\r\nupp, men jag vet att det har räknats upp.\r\nCenterpartiet har under flera år agerat för det. Det\r\nregionalpolitiska stödet är viktigt, inte bara för\r\njordbruket. Jordbruket måste naturligtvis slåss med\r\nandra sektorer. Nu finns den kompetens som har\r\nsysslat med åtgärdsprogrammet för jordbruk i\r\nlänsstyrelsen. Då måste det också vara lättare för\r\njordbruket att vara med och slåss om dessa pengar.</pre><pre>Anf. 93  JOHN ANDERSSON (v) replik:</pre><pre>Herr talman! Jag skall fortsätta med att tala om\r\nmejeriet i Lycksele. Det är mycket intressant. Till\r\nsyvende och sist handlar det om ifall det skall finns\r\nkvar något jordbruk i inlandet eller inte. Mejeriet\r\nhar ett stort upptagningsområde: från Granö och\r\nÖrträsk i öster till fjällkedjan i väster, Borgafjäll,\r\nTärna, Ammarnäs osv. Invägningen inom\r\nupptagningsområdet motsvarar ganska bra\r\nkonsumtionen. Man kör in mjölken till mejeriet,\r\nvärmer upp den och förpackar den. Sedan körs den\r\ntillbaka upp till konsumenterna. Det finns ett\r\nintransportstöd, vilket gör att man kan räkna på hur\r\nmycket man tjänar på att flytta invägningen från\r\nLycksele till Umeå.</pre><pre>Det är svårt att gå till Norrmejerier och säga: Nu\r\nskall ni behålla mejeriet i Lycksele. Jag vet inte hur\r\nman skall gå till väga. Om man behåller\r\nintransportstödet och tar bort uttransportstödet\r\ninnebär det att konsumenterna i Tärna skall betala\r\ntransporten upp till Tärna. Det blir ett för stort krav\r\natt ställa på de övriga producenterna i området, att\r\nde skall vara med och betala frakten upp till\r\nfjällkedjan. Detta kommer att innebära att priset\r\nblir mycket högt, och det kommer över huvud taget\r\natt bli olönsamt att köra in mjölken och framför allt\r\natt köra ut den.</pre><pre>Nu satsar man nära en miljard kronor på att behålla\r\njordbruket inom detta område. Att ett mejeri\r\nförsvinner innebär kanske att man tjänar 2,5\r\nmiljoner och att jordbruket inom ett mycket stort\r\nområde slås ut. Det är verkligen ett exempel på att\r\nen liten tuva stjälper ett stort lass. Det borde finnas\r\nmöjligheter att med regionalpolitiska medel eller\r\nåtminstone med regionalpolitiska hänsyn stötta, så\r\natt det finns mejerier i inlandet.</pre><pre>Anf. 94  LENNART BRUNANDER (c) replik:</pre><pre>Herr talman! Jag vet inte riktigt vart John\r\nAndersson ville komma i början. Ett tag lät det som\r\nom John Andersson ville ta bort intransportstödet\r\nockså. Det är till för att stödja produktionen i\r\nglesbygderna. Det är därför det finns kvar.</pre><pre>John Andersson drar en riktig slutsats, att det går\r\natt stödja med regionalpolitiska medel så att man\r\nkan ha kvar ett sådant här mejeri. Men då är det\r\nregionalpolitik. Där finns det regionalpolitiska\r\nstödet. Man får naturligtvis motivera detta\r\ngentemot andra satsningar med dessa medel.</pre><pre>Anf. 95  ÅKE SELBERG (s) replik:</pre><pre>Herr talman! Lennart Brunander sade att vi skulle\r\nuppträda schyst från politikernas sida. Det är helt\r\nklart att det är vår plikt mot näringen. Men skall vi\r\nuppträda schyst, innebär det att vi skall följa det\r\njordbrukspolitiska beslut vi har fattat. Vi från\r\nSocialdemokraterna tror på jordbruksnäringen och\r\npå en utveckling av företagen inom\r\nlivsmedelsnäringen. Men det är viktigt att vi på ett\r\nkraftfullt och handfast sätt står för de uppgörelser\r\nvi har gjort.</pre><pre>Det var inte så att vi ville komma undan en\r\nuppräkning av Norrlandsstödet och att vi tillsatte\r\nen utredning av den anledningen. Det fanns flera\r\nanledningar till att utredningen tillsattes. I\r\nutredningen var vi överens om förslag som sträcker\r\nsig längre än vad som har tagits upp i propositionen.\r\nVi har enats om att vi i huvudsak ställer upp på\r\npropositionen.</pre><pre>På Röbäcksdalen är man mycket orolig när det\r\ngäller borttagandet av åtgärdsprogrammet. Det är\r\ninte som Lennart Brunander säger, att\r\nglesbygdsstödet täcker detta till fullo. Man är orolig\r\nför hur man skall klara verksamheten i\r\nfortsättningen. Forskning och utveckling är ett\r\nviktigt led i omställningen av jordbruket, som även\r\nNorrland kommer att drabbas av.</pre><pre>Brunander tyckte att vi hade varit ogina när det\r\ngäller Norrlandsstödet. Från 1982 till 1991 höjdes\r\nstödet från 200 miljoner till ungefär 900 miljoner.\r\nMan kan vara positiv och ha samma uppfattning,\r\nmen om resurserna plockas bort är det föga värt att\r\nman har varit positiv.</pre><pre>Anf. 96  LENNART BRUNANDER (c) replik:</pre><pre>Herr talman! En stor del av de höjningar under 80-\r\ntalet som Åke Selberg talar om kom till efter olika\r\nkompromisser här i riksdagen efter det att\r\nregeringen hade lagt för låga bud och delvis också\r\ngenom att man ordnade en ganska ordentlig\r\ninflation.</pre><pre>När det gäller åtgärdsprogrammet har jag inte så\r\nmycket mer att säga. Jag tycker också att det var\r\nbra. Det är viktigt att ha kvar den kunskapen, när\r\nman skall hantera glesbygdsstödet.</pre><pre>Åke Selberg säger att Socialdemokraterna står\r\nbakom det jordbrukspolitiska beslutet. Det är bra\r\nom ni gör det. Men ert förslag att sänka\r\ngränsskyddet ligger inte inom ramen för det\r\nbeslutet.</pre><pre>Anf. 97  ÅKE SELBERG (s) replik:</pre><pre>Herr talman! Jag skrev i vår motion att\r\ngränsskyddet skall användas aktivt inom det\r\njordbrukspolitiska beslutets ram. Jag har i flera\r\nsammanhang påpekat noga att vi skall jobba inom\r\nramen för det jordbrukspolitiska beslutet och låta\r\nkommissionen arbeta i lugn och ro, även om det\r\nbrådskar.</pre><pre>Brunander tog upp konkurrensen.\r\nKonkurrensfrågorna är viktiga för\r\njordbruksnäringen. Jordbruksnäringen har varit\r\ndet mest reglerade området inom näringspolitiken.\r\nDet har lett till en del problem som vi nu måste\r\narbeta oss bort ifrån, och detta ingår i 1990 års\r\nbeslut. När vi har fått problem har vi reglerat.\r\nSedan har det blivit regleringar ovanpå regleringar.\r\nTill slut blev det ohållbart att jobba vidare på den\r\nvägen. Det var därför det jordbrukspolitiska\r\nbeslutet kom till. Det vet Lennart Brunander\r\nmycket väl.</pre><pre>Anf. 98  LENNART BRUNANDER (c) replik:</pre><pre>Herr talman! Jordbruksverket har möjlighet att\r\nanvända gränsskyddet aktivt inom ramen för 1990\r\nårs jordbrukspolitiska beslut. Det behövs inget\r\nriksdagsbeslut för det. Riksdagsbeslutet handlar\r\nom den nivå som gränsskyddet skall ligga på, som\r\nskall garanteras jordbruket. När man ändrar på\r\nden, går man utanför det jordbrukspolitiska\r\nbeslutet. Det är det socialdemokraterna har\r\nföreslagt. Det är därför vi motsätter oss det.</pre><pre>Anf. 99  DAN ERICSSON i Kolmården (kds):</pre><pre>Herr talman! Från början vill jag anmäla att jag på\r\ngrund av de frågor som har ställts under debatten\r\nkanske kommer att behöva litet mera tid än de sex\r\nminuter som är föranmälda.</pre><pre>Jordbruksutskottets betänkande för på flera sätt\r\nden jordbrukspolitiska debatten framåt. Utskottets\r\nmajoritet markerar att man nu bör se över vad det\r\nlivsmedelspolitiska beslutet innebär i förhållande\r\ntill det planerade EG-medlemskapet. Mot\r\nbakgrund av bl.a. EG-ansökan anser utskottet att\r\ndet finns anledning att redan nu pröva innehållet i\r\ndet livsmedelspolitiska beslutet och det pågående\r\nomställningsprogrammet. Utskottet anser att\r\nregeringen snarast möjligt bör lämna en samlad\r\nredovisning till riksdagen angående det pågående\r\nomställningsprogrammet med förslag om\r\neventuella förändringar av detta. Såväl kortsiktiga\r\nsom långsiktiga mål i en samlad jordbrukspolitisk\r\nstrategi bör redovisas. Det här är positiva signaler\r\ntill de svenska lantbrukarna. Men det är inte bara\r\npositivt för lantbrukarna utan även för hela det\r\nsvenska folket som vill ha kvar ett svenskt jordbruk\r\noch öppna landskap.</pre><pre>En annan väsentlig del i betänkandet är att\r\nutskottet slår fast att någon ytterligare ensidig\r\nsänkning av svenskt gränsskydd inte får ske. Det är\r\nett besked som skapar arbetsro och ökad trygghet\r\nför lantbrukarna. Sverige kan inte ensidigt\r\nförsämra förutsättningarna för det egna\r\njordbruket. En förändring av gränsskyddet kan\r\nendast ske om det är fråga om ömsesidighet\r\ngentemot andra länder.</pre><pre>Herr talman! Utskottets förslag om att av\r\nregeringen begära en redovisning om möjliga\r\nformer för en exportfinansiering är en annan viktig\r\ndel i betänkandet. Det är en åtgärd för att svenskt\r\njordbruk skall kunna ha någorlunda likadana\r\nkonkurrensvillkor som dem som man har i EG-\r\nländerna. Det finns inte längre någon möjlighet till\r\nbildande av exportbolag, som 1990 års\r\nlivsmedelspolitiska beslut förutsatte. Mot den\r\nbakgrunden måste man finna andra former.\r\nUtskottet har med sina skrivningar gått en Kds-\r\nmotion till mötes. Det är en motion som hemställer\r\natt frågan om exportfinansiering och\r\ngränsskyddsnivå bör föranleda förslag från\r\nregeringen i syfte att stärka svenskt jordbruk. Det\r\nhär är mycket positivt.</pre><pre>Med de förslag utskottet har med anledning av\r\npropositionen om vissa jordbrukspolitiska frågor\r\nfår regeringen och jordbruksministern mandat att\r\nverka för ett stärkande av svenskt jordbruk.</pre><pre>Herr talman! Jag kan också konstatera att en Kds-\r\nmotion om utvecklade stödformer för ekologisk-\r\nbiologisk odling också har behandlats positivt, så\r\ntill vida att omställningskommissionen nu skall\r\npröva de förslag som finns i motionen om hur man\r\nskall utveckla den biologisk-ekologiska odlingen.\r\nDe produkter som odlingen ger bör också ha stora\r\nmöjligheter på exportmarknaden. Det är något\r\nsom är centralt för framtiden.</pre><pre>Jag avser att något svara på Bengt Roséns och Åke\r\nSelbergs funderingar. Bengt Rosén säger i sin\r\nmotivering för återförvisning av betänkandet i\r\nexportfinansieringsdelen att det finns olika\r\nuppfattningar om hur texten skall tolkas. Det är\r\nkanske inte en helt ovanlig företeelse när det gäller\r\ntexter. Men i det här fallet tycker jag inte att det\r\nråder någon tvekan. Regeringen får mandat av\r\nriksdagen att försöka finna former för\r\nexportfinansiering som gör att vi kommer närmare\r\nden situation som råder i EG. Hur detta skall\r\nutformas vill vi från utskottets sida att regeringen\r\nskall återkomma till. Det finns ingen skrivning om\r\nnågon återgång till det gamla.</pre><pre>När det gäller själva omställningen vet alla mycket\r\nväl att Kds inte var med om det livsmedelspolitiska\r\nbeslutet år 1990 av naturliga orsaker. Vi var ju då\r\ninte med i den här kammaren. Vi har kritiserat\r\nbeslutet. Vi menar att man borde ha gjort\r\nkonsekvensanalyser m.m. innan man lade fast en\r\nlångsiktig jordbrukspolitisk strategi.</pre><pre>Sedan beslutet fattades har Sverige ansökt om\r\nmedlemskap i EG, vilket även har ändrat\r\nförutsättningarna högst väsentligt. Utskottet\r\nskriver nu att regeringen skall redovisa förslag till\r\neventuella förändringar av programmet mot\r\nbakgrund av EG-ansökan. Som vi har hört tidigare\r\ni debatten fanns dessa skrivningar egentligen med i\r\nbeslutet 1990. Man skall korrigera när verkligheten\r\ntränger sig på.</pre><pre>Utskottet -- och samtliga fyrklöver-partier och Ny\r\ndemokrati -- ser att verkligheten förändras. Nu\r\nhandlar det om att finna rätt färdriktning för\r\nframtiden. Jag tycker att vi från\r\nKristdemokraternas sida verkligen har försökt att\r\nvara konstruktiva och föra in diskussionen på\r\nvilken politik som bäst gagnar såväl jordbruket som\r\nSverige som helhet inför ett EG-medlemskap. Vi\r\ntar ett ansvar för detta, och det ansvaret har delats\r\nav utskottets majoritet.</pre><pre>Om någon efter det här tvivlar på var jag står, kan\r\njag bara säga att jag står bakom regeringen som\r\nhävdar att vi skall ha ett konkurrenskraftigt\r\njordbruk när vi skall in i EG. Det här är ytterligare\r\nen liten knuff i den riktningen.</pre><pre>Lennart Brunanders anspelningar tycker jag var\r\nunder den nivå på debatten som vi bör hålla i denna\r\nkammare. Jag kan inte heller av den här debatten\r\nförstå vad som har ändrats i sak sedan utskottet\r\njusterade betänkandet. Jag yrkar därför bifall till\r\nutskottets hemställan i betänkandet.</pre><pre>Anf. 100  BENGT ROSÉN (fp) replik:</pre><pre>Herr talman! Dan Ericsson i Kolmården förklarar\r\nnu att det inte råder någon delad mening om vad vi\r\nsäger i tillkännagivandet. Men kds tidning har\r\nuppenbarligen inte fattat det på samma sätt. Jag\r\nläste tidigare upp ett avsnitt. Jag skall läsa upp\r\nytterligare ett avsnitt som bekräftar att Dan\r\nEricsson där ger en annan bild: Regeringspartierna\r\noch Ny demokratis representanter står bakom\r\njordbruksutskottets betänkande. Därmed lär det\r\nockså gå igenom i riksdagen. Det innebär att\r\nregeringsförklaringens stolta ord om att den\r\ntidigare beslutade jordbrukspolitiken ligger fast\r\ninte längre får någon giltighet. Där står det att\r\nomställningen av jordbruket fullföljs. En\r\navstämning av omställningsbeslutet sker nu efter\r\ndet att EG har lagt fast principerna för sin\r\nkommande jordbrukspolitik. Vi kan bara\r\nkonstatera att verkligheten har förändrats, men vi\r\nkan inte benhårt hålla fast vid det där säger Dan\r\nEricsson.</pre><pre>Vi har en samsyn mellan oppositionen och de\r\nborgerliga partierna om att alla förändringar av det\r\njordbrukspolitiska beslutet skall föregås av\r\nförhandlingar i kommissionen. Det är\r\nkommissionen som skall komma med förslagen,\r\nsom regeringen sedan återkommer med i form av\r\npropositioner. Det uttalande som Dan Ericsson och\r\ntidningen Kristdemokraten har gjort står helt i strid\r\nmed detta.</pre><pre>Det är också uppenbart att andra grupper har\r\nmisstolkat vad vi säger i vårt tillkännagivande. Jag\r\nnämnde att Jan-Erik Nyberg i Morgonekot var\r\nmycket orolig för att det nu skulle finnas planer på\r\ngenerella exportsubventioner. Dessa har vi i stor\r\nenighet avskaffat.</pre><pre>Eftersom denna otydlighet förligger ser jag det som\r\nhelt nödvändigt att vi måste få tillbaka den här\r\nskrivningen till utskottet och justera det, så att det\r\ninte råder någon oenighet.</pre><pre>Jag tycker att det är litet tråkigt att kds tidning på\r\ndet sättet går på vår gode jordbruksminister. Det är\r\nalltid jobbigt att vara jordbruksminister. Ingen har\r\nblivit populär under sin aktiva tid som\r\njordbruksminister, men däremot i stor utsträckning\r\nefteråt. Vi har en mycket duktig jordbruksminister.\r\nJag tycker inte att kds som är ett utav\r\nregeringspartierna skall ägna sig åt krypskytte på\r\nhonom.</pre><pre>Anf. 101  DAN ERICSSON i Kolmården (kds)\r\nreplik:</pre><pre>Herr talman! Bengt Rosén för nu debatten utifrån\r\ntidningsartiklar. Jag skulle naturligtvis kunna ta\r\nfram ett antal artiklar från Folkparti- och\r\nCenterparti-tidningar som inte direkt främjar den\r\ndiskussion vi har i dag vi skall föra\r\njordbruksdebatten framåt. Jag får tacka Bengt\r\nRosén för marknadsföringen av tidningen\r\nKristdemokraten som har beståtts oss här. Det är\r\nutmärkt. Det är en bra tidning. Men artiklar har\r\nalltid brister, och det görs tolkningar i artiklar.</pre><pre>Jag skulle kunna citera Bengt Roséns egen tidning --\r\ntidningen Nu -- där han har fört en debatt med\r\nriksdagsledamoten Karl Hamilton. Han säger att\r\ndet bara finns 2 % bönder som röstar på\r\nFolkpartiet. Det innebär 2 000. Däremot finns det\r\n2 % konsumenter, och det innebär 100 000\r\nkonsumenter. Underförstått skall man ta hänsyn till\r\ndetta när man bedriver politik. Jag vet att Bengt\r\nRosén inte delar Karl Hamiltons värderingar. Jag\r\ntror att Bengt Rosén verkligen värnar om en bra\r\njordbrukspolitik utifrån vad som är bäst för\r\nnäringen.</pre><pre>Men det får inte vara opinionsmässiga saker som\r\nstyr. Det måste vara sakpolitiska bedömningar som\r\nligger till grund för beslutet. Jag kan inte förstå vad\r\nsom har hänt sedan utskottet justerade sitt\r\nbetänkande, förutom att det var ett inslag i\r\nMorgonekot i dag. Det är möjligt att det på något\r\nsätt har påverkat.</pre><pre>Anf. 102  BENGT ROSÉN (fp) replik:</pre><pre>Herr talman! Det är riktigt att jag har fört en debatt\r\nmed Karl Hamilton i den liberala tidningen Nu.\r\nDen debatten är emellertid avklarad, och\r\nFolkpartiet står kvar vid sin jordbrukspolitik. Det\r\ninnebär att vi står kvar vid det livsmedelspolitiska\r\nbeslutet. Det är inte så enkelt, Dan Ericsson i\r\nKolmården, att vi i detta fall bara kan hänvisa till\r\natt journalister och tidningar skriver. De hänvisar\r\nju till uttalanden ifrån just kds talesman i\r\njordbruksfrågor. Det tycker jag gör det hela\r\nallvarligare. Jag tror inte att jag i detta\r\nsammanhang har gjort en positiv marknadsförning\r\nav tidningen Kristdemokraten. Jag tror i stället att\r\nmånga med mig är upprörda över den artikel som\r\nförekommer där. Den är inte ägnad att stärka\r\nregeringssamarbetet.</pre><pre>Jag tror också att det är nyttigt att vi pratar ut om\r\ndessa förhållanden för att vi skall kunna återställa\r\nden samsyn som svenskt jordbruk är betjänt av.\r\nSvenskt jordbruk är inte betjänt av att vi skickar ut\r\nolika signaler som sedan inte stämmer överens,\r\nmen som svenska lantbrukare kan hänvisa till när\r\nde kritiserar jordbrukspolitiken och\r\nregeringspolitiken i stort.</pre><pre>Anf. 103  DAN ERICSSON i Kolmården (kds)\r\nreplik:</pre><pre>Herr talman! Jag tror också att det är bra om vi\r\nkanske försöker släppa det här med artiklar och\r\nannat och i stället försöker hålla oss till\r\nsakfrågorna. Det är helt klart hur\r\nregeringsdeklarationen är skriven. Det talas om\r\nomställningsprogrammet. Det talas också om att\r\nsyftet är att Sverige vid inträdet i EG skall ha en\r\nstark och konkurrenskraftig jordbruksnäring. Det\r\när detta vi försöker sträva efter. Om jag då\r\nanvänder uttryck som att vi nu håller på att vända\r\nskutan, vilket har citerats här, menar jag att på de\r\npunkter där vi diskuterar omställningsprogrammet\r\ndär vi nu säger att regeringen faktiskt skall\r\nåterkomma och redovisa vilka eventuella\r\nförändringar som skall göras inför EG-\r\nanpassningen. Vi har ett sådant beslut. När vi slår\r\nfast att gränsskyddet inte återigen får sänkas\r\nensidigt har vi kommit en bit på väg. När vi slår fast\r\natt vi bör ha ett system för exportfinansiering,\r\nmenar jag att vi har korrigerat den här kursen. Om\r\ndet sedan ligger helt inom ramen för\r\nomställningsprogrammet kan alltid diskuteras. Jag\r\ntycker att den debatt som har förts i övrigt i dag har\r\nbelyst att det här finns ett ganska brett spektrum.</pre><pre>Anf. 104  ÅKE SELBERG (s) replik:</pre><pre>Herr talman! Låt mig först säga att jag i och för sig\r\ninte är speciellt förvånad över Dan Ericssons i\r\nKolmården ståndpunkter. De har skymtat i olika\r\ntidningsartiklar, som vi har hört talas om i dag. Det\r\när bra att frågan kommer tillbaka till utskottet. Vi\r\nfrån socialdemokraterna stöder\r\nåterremissyrkandet, som vi har sagt tidigare. Det\r\nblir sedan tillfälle att debattera denna fråga\r\nytterligare.</pre><pre>Dan Ericsson bör kanske i fortsättningen ta med i\r\nberäkningen att kds hör till de partier som regerar\r\ndet här landet och som ytterst är ansvariga för\r\njordbruket.</pre><pre>Anf. 105  DAN ERICSSON i Kolmården (kds)\r\nreplik:</pre><pre>Herr talman! Åke Selberg kan vara övertygad om\r\natt vi tar hänsyn till att vi sitter med i regeringen,\r\nmen det är här i riksdagen som regeringens politik\r\nskall avgöras och förändringar diskuteras, och vi är\r\nfria att föra en öppen debatt också fortsättningsvis.</pre><pre>Som jag sade tidigare, är våra ställningstaganden\r\ntill det livsmedelspolitiska beslutet 1990 väl kända.\r\nVi försöker arbeta konstruktivt med detta och göra\r\nde förändringar som vi anser nödvändiga i\r\nfärdriktningen. Utskottet är överens om detta, och\r\ni regeringen är man överens om att man skall\r\nstämma av detta för att se vad som är nödvändigt\r\ninför en EG-anpassning.</pre><pre>Anf. 106  CLAUS ZAAR (nyd):</pre><pre>Herr talman! Jag anser att det omdiskuterade\r\nexportstödet skall användas på ett förnuftigt sätt\r\noch inte fortsätta på de traditionella vägarna, som\r\nhittills har varit riktlinjen. I min motion pekar jag\r\npå att skolmaten kan förbättras utan\r\nkostnadsökning för konsumenten. Det är nämligen\r\nvi konsumenter som betalar ett högre pris än\r\nnödvändigt. Det är alltså en skillnad mellan det pris\r\nsom vi skulle betala och det pris som vi betalar.\r\nGenom detta subventionerar vi bl.a. exporten av\r\nkött.</pre><pre>Även kommunerna har ett besvärligt ekonomiskt\r\nläge och gör indragningar av medel till skolmaten.\r\nDet har nu gått så långt på många håll att eleverna\r\nfår vatten i stället för mjölk till maten.</pre><pre>Jag tycker att det är fel att sända högkvalitetskött\r\ntill subventionerat pris till utlandet och sedan åka\r\npå utlandssemester och berömma spanjorerna, för\r\natt ta ett exempel, för deras goda och billiga mat. Vi\r\nhar ju redan genom högre matpriser subventionerat\r\ndenna mat, och det är det som jag vänder mig emot.\r\nVi skall i så fall också använda subventionerna\r\ninom landet när vi har en möjlighet och desutom\r\nhar ett sådant ekonomiskt läge i landet att vi bör\r\ngöra det.</pre><pre>Endast vissa medborgare har förmånen att kunna\r\nutnyttja de subventioner som har betalats av oss\r\nalla. Här i Sverige får barnen i skolan ofta korv,\r\nsom är gjord på så billiga råvaror som möjligt. Den\r\när inte innehållsdeklarerad, och av innehållet att\r\ndöma är det många elever som inte tycker om den.\r\nJag har sett att många elever regelbundet låter bli\r\natt äta den vanliga skolmaten och i stället väljer\r\nfilmjölk och smörgås till lunch. Det är att märka att\r\neleverna ofta börjar sin dag kl. 6 på morgonen och\r\nslutar efter kl. 17 på eftermiddagen. Deras\r\nnäringsintag är alltså inte fullgott, och den elev som\r\ninte är mätt och belåten mår dåligt och orkar inte\r\nmed skolarbetet.</pre><pre>Herr talman! Skolbarnen växer upp och blir vårt\r\nlands framtida styrka. Deras prestationer är\r\navgörande för att Sverige skall kunna konkurrera\r\neffektivt på vår nya Europamarknad. Jag är\r\növertygad om att god skolmat, med inslag av\r\nsvensk, traditionell matkultur, blir vår ljusnande\r\nframtid, som man brukar sjunga.</pre><pre>Jag yrkar bifall till vår reservation 3.</pre><pre>Anf. 107  Jordbruksminister KARL ERIK\r\nOLSSON (c):</pre><pre>Herr talman! För knappt ett år sedan debatterade\r\nvi här i kammaren den socialdemokratiska\r\nregeringens förslag till ensidiga\r\ngränsskyddssänkningar, och jag sade då att det var\r\nden tråkigaste dagen under min tid i riksdagen.</pre><pre>I dag ser det i och för sig trevligare ut. Vi har en\r\nny riksdagsmajoritet, och jag tycker mig se en mera\r\npositiv inställning till jordbruket och den resurs\r\nsom jordbruket utgör. Jag har också varit glad för\r\natt utskottet har samlat en bred majoritet bakom\r\nviktiga principer när det gäller jordbrukspolitiken.\r\nVissa tolkningar av utskottets uttalande, bl.a. av\r\nDan Ericsson i Kolmården om exportstödet, har\r\nvarit mindre lyckade. Det kan förklaras av att Dan\r\nEricsson inte är medveten om vilken balansgång\r\nsom är nödvändig när det gäller utformningen av\r\njordbrukspolitiken.</pre><pre>Jordbruket är en resurs för samhället på olika sätt.\r\nGenom att miljövänligt producera råvaror till bl.a.\r\nenergi- och industriändamål kan jordbruket\r\nanvändas som en resurs också i miljöarbetet. På\r\ndetta sätt kan vi få samhället att arbeta mera i\r\nenlighet med kretsloppsprincipen. Jag brukar kalla\r\ndetta nya samhälle för biosamhället. Det är ett\r\nsamhälle där råvaror produceras naturligt och som\r\nefter användningen kan återföras till naturen.</pre><pre>Vi i Sverige är mycket beroende av vad som händer\r\ninternationellt. Åke Selberg ställde en fråga om\r\nGATT, och jag vill gärna kort redovisa vad vi i dag\r\nvet om de pågående förhandlingarna.</pre><pre>Det totalpaket som lades i GATT av\r\ngeneraldirektör Dunkel före jul ligger fortfarande\r\npå bordet. Det innehåller på jordbrukssidan bl.a.\r\nåtaganden om att göra om alla gränsskydd till tullar,\r\natt göra neddragningar av stöd och skydd och att\r\ngöra åtaganden om marknadstillträde. EG hade\r\nsvårigheter med jordbruksdelen i uppgörelsen.\r\nMan enades ändå om att gå vidare och bl.a. ta fram\r\nlistor över ländernas utgångslägen och åtaganden\r\nom neddragningar. Det här skulle ha varit klart i\r\napril. Ett betydande arbete har lagst ned på lagts\r\nned på att ta fram sådana här länderlistor.</pre><pre>Däremot har man inte kunnat enas om några\r\nändringar i själva paketet. I praktiken har\r\nförhandlingarna mer och mer kommit att likna en\r\nbilateral uppgörelse mellan EG och USA.\r\nFöreträdare för USA och EG på högsta nivå har\r\nträffats för att försöka lösa de problem som finns.\r\nDetaljerna i samtalen vet vi inte särskilt mycket\r\nom.</pre><pre>Regeringen arbetar fortfarande efter principen att\r\nuppgörelser kommer till stånd. En situation med en\r\nutebliven uppgörelse skulle vara dålig för\r\nvärldshandeln, och den skulle försämra\r\nmöjligheterna för världsekonomin att återhämta\r\nsig.</pre><pre>EG:s gemensamma jordbrukspolitik är också\r\nunder behandling. Den utgör som vi vet en stor del\r\nav EG:s budget. Det nya förslag som finns innebär\r\nen mer markerad inriktning på direktstöd till\r\njordbrukarna, lägre prisnivå,\r\nproduktionsbegränsningar och ökad miljöhänsyn.</pre><pre>Enligt de senaste signalerna kan en reform beslutas\r\nföre halvårsskiftet. Det är dock svårt att göra en\r\nexakt bedömning av vad reformen kommer att\r\ninnebära. Jag tror dock att vi kan säga att EG även\r\nfortsättningsvis kommer att ha inlösenpriser och\r\ndärtill kopplade exportstöd.</pre><pre>Den omställningskommission som jag tillsatte i\r\nhöstas har till uppgift att göra en avstämning av det\r\njordbrukspolitiska beslutet 1990 inför ett EG-\r\nmedlemskap. Det känner vi alla mycket väl till.</pre><pre>Regeringen har en i grunden positiv inställning till\r\nsvenskt jordbruk och svensk livsmedelsindustri.\r\nMed det följer också en stark tilltro till att dessa\r\nsektorer i vårt samhälle har såväl ambitionen som\r\nförmågan att konkurrera med vår omvärld. Detta\r\nförutsätter emellertid att konkurrensen kan ske på\r\nlika villkor. Väder och vind kan vi inte göra mycket\r\nåt, men vårt eget näringslivs\r\nkonkurrensmöjligheter kan begränsas genom vår\r\negen lagstiftning eller genom egna ekonomiska\r\nsanktioner, och därför måste regeringen och\r\nriksdagen allvarligt överväga konsekvenserna för\r\nvårt land av sådana särregler. Det innebär att\r\nSverige inte skall lägga sig platt inför vår omvärld\r\noch t.ex. i en medlemskapsförhandling med EG\r\nsaklöst acceptera en total och omedelbar\r\nanpassning. Vi vill t.ex. behålla en hög\r\nambitionsnivå när det gäller miljö och regional\r\nutjämning. Detta måste vi beakta på ett\r\nkonstruktivt sätt för att förutsättningarna för vårt\r\neget näringsliv skall bli likvärdiga med dem som\r\nexisterar i vår omvärld.</pre><pre>I samband med en anpassning till EG är ett system\r\nmed exportfinansiering aktuellt. Redan i det\r\njordbrukspolitiska beslutet 1990 togs denna fråga\r\nupp. Jordbruksutskottet skrev då: ''Det måste\r\nfinnas möjlighet att hantera försäljning av tillfälliga\r\növerskottskvantiteter.'' Vidare anförde man: ''Den\r\ngrundläggande principen om ömsesidighet som\r\nutskottet understrukit i ett inledande avsnitt om\r\ngränsskyddets nivå m.m. skall gälla även i denna\r\nfråga.'' Det innebar alltså ett stöd till exporten.</pre><pre>De här formuleringarna var ju inte Dan Ericsson i\r\nKolmården med om att skriva. Ibland har jag fått\r\nen känsla av att Dan Ericsson tror att han nu har\r\nfört in dem i debatten, men de har funnits med\r\nunder hela den här tiden. Det är möjligt att det nu\r\när nödvändigt för jordbruksutskottet att få tillfälle\r\natt på nytt överväga sin uppfattning i den här\r\nfrågan.</pre><pre>Omställningskommissionen har som ett av sina\r\nuppdrag att lämna förslag på det här området, och\r\nsådana kommer efter sommaren.</pre><pre>I propositionen föreslog jag också en höjning av\r\nstödnivån för Norrlandsstödet med i genomsnitt\r\n15 % för alla produkter. Det norrländska\r\njordbruket måste även fortsättningsvis tillförsäkras\r\nekonomiska villkor så att det kan upprätthålla\r\nlönsamheten. Därför har regeringen föreslagit att\r\njordbruket i norra Sverige tillförs 889 milj.kr. i stöd\r\nför nästa budgetår. Det är en höjning med 82\r\nmilj.kr. Omställningskommissionen har också i\r\nuppgift att närmare utreda den framtida\r\nkonstruktionen av Norrlandsstödet mot bakgrund\r\nav den internationella utvecklingen. Det kan finnas\r\nanledning att för John Andersson påpeka att\r\nanslaget till regionala utvecklingsinsatser i\r\nåtgärdsprogrammet, som så att säga formellt inte\r\nlängre finns, fr.o.m. budgetåret 1990/91 ökade med\r\n100 milj.kr. per år. Det anslaget är inte\r\ntidsbegränsat, och det finns alltså, som vi påpekar i\r\npropositionen, ännu goda möjligheter att fortsätta\r\nmed den här utvecklingen och att stödja\r\nNorrlandsjordbruket på samma sätt som tidigare.</pre><pre>Enligt det livsmedelspolitiska beslutet 1990 skulle\r\njordbruket avregleras inom ett bevarat gränsskydd.\r\nFör ett år sedan bröt den socialdemokratiska\r\nregeringen mot detta beslut och sänkte ensidigt det\r\nsvenska gränsskyddet. Efter regeringsskiftet i\r\nhöstas lät jag jordbruksverket analysera vilka\r\nkonsekvenser denna sänkning hade medfört. Den\r\nrapport jordbruksverket har presenterat visar att\r\nsänkningen inte har haft några långsiktiga\r\nkonsekvenser för jordbruket. Jag är inte beredd\r\natt, som Socialdemokraterna har föreslagit,\r\nytterligare sänka gränsskyddet. Det skulle inte vara\r\natt EG-anpassa jordbruket, eftersom gränsskyddet\r\nfaktiskt, Inge Carlsson, är högre i EG än i Sverige.\r\nDessutom har vi ännu inte sett alla konsekvenser av\r\nförra årets sänkning.</pre><pre>Ibland är det, herr talman, svårt att undgå känslan\r\nav att Socialdemokraterna som utgångspunkt för\r\nsin analys har uppfattningen att svensk\r\nlivsmedelsindustri och svenskt jordbruk inte är\r\neller ens kan bli konkurrenskraftiga vid ett svenskt\r\nmedlemskap i EG och att det är därför\r\nSocialdemokraterna anser att vi utan närmare\r\neftertanke bör sänka gränsskyddet och öka\r\nimporten för att så fort som möjligt bli av med de\r\nföretag som man utgår ifrån inte skulle klara en\r\nökad konkurrens. Ibland får man t.o.m. känslan av\r\natt vissa grupper anser att dessa företag inte ens bör\r\nges möjligheten att anpassa sig till den nya situation\r\nsom jordbruket och livsmedelsindustrin befinner\r\nsig i som en följd av 1990 års livsmedelspolitiska\r\nbeslut och den ytterligare omställning som skulle bli\r\nresultatet av ett svenskt EG-medlemskap.</pre><pre>Fru talman! Jag tror att det är viktigt att vi försöker\r\nbevara den grundläggande enighet i\r\njordbrukspolitiken som beslutet 1990 ändå\r\nbevisade fanns då. Jag tror att det är angeläget att\r\nvi tar vara på det svenska jordbruket som\r\nlivsmedelsproducent, producent av rena, nyttiga\r\nlivsmedel, livsmedel producerade på ett\r\nmiljövänligt sätt och med beaktande av\r\ndjurskyddshänsyn. Detta är bra också för de\r\nsvenska skolbarnen, och det är en kraft i\r\nmiljöarbetet när det gäller att producera\r\nenergiråvaror och industriråvaror. Detta är vad\r\nbeslutet 1990 syftade till, och jag hoppas att detta\r\nockså kan bli effekten av det beslut kammaren\r\nkommer att fatta i detta ärende efter den återremiss\r\nsom säkert blir aktuell.</pre><pre>Anf. 108  DAN ERICSSON i Kolmården (kds):</pre><pre>Fru talman! Jordbruksministern säger att jag inte är\r\nmedveten om vilken balansgång jordbrukspolitiken\r\ninnebär och att jag inte heller är medveten om\r\ninnehållet i 1990 års beslut. Jag tror nog att jag ändå\r\nhar en viss kunskap om de frågorna. Jag är än mer\r\nmedveten om den pressade situation som svenskt\r\njordbruk har försatts i, och jag söker givetvis få\r\nförändringar till stånd genom åtgärder som stärker\r\nsvenskt jordbruk. Utskottsmajoriteten är ju av\r\nsamma åsikt. Jag hoppas att jordbruksministern ser\r\ndetta som något positivt. Eller är det så att\r\nministern inte önskar utskottets beställning om att\r\nfinna former för en exportfinansiering? Det vore\r\nintressant att få ett besked på den punkten.</pre><pre>Eftersom tidningsartiklar har varit centrala i den\r\ntidigare debatten kan jag också konstatera att Karl\r\nErik Olsson i artiklar har sagt att de frågor kds för\r\nfram i de flesta fall sammanfaller med hans\r\npersonliga åsikter.</pre><pre></pre><pre>Jag tror faktiskt att jordbruksministern och jag är\r\növerens i stora drag, men ibland kan man få\r\nmisstanken att det är svårt att erkänna att det också\r\nfinns andra krafter som driver på\r\njordbrukspolitiken åt -- som jag uppfattar det -- rätt\r\nhåll. Jag hoppas att ministern nu kan deklarera att\r\ndet inte finns någon motsättning i detta.</pre><pre>Anf. 109  Jordbruksminister KARL ERIK\r\nOLSSON (c):</pre><pre>Fru talman! Jag är glad om vi kan vara överens om\r\natt det är stora bekymmer i det svenska jordbruket.\r\nJag är också mycket medveten om detta. Samtidigt\r\nfinns det olika krafter som vill gå åt olika håll, vilket\r\nkan vara känsligt. Det är ganska osäkert var\r\nmajoriteten finns. Jag har påverkat det tidigare\r\nbeslutet i samarbete med Socialdemokraterna. Då\r\noch då kommer det impulser från det hållet om att\r\nman är benägen att gå betydligt brutalare fram än\r\nvad vi var överens om 1990.</pre><pre>När det gäller exportfinansieringen vill jag bara\r\nhänvisa till det som jag alldeles nyss sade i mitt\r\nanförande. Den här frågan har tidigare varit uppe,\r\noch den är inskriven i 1990 års beslut. Redan innan\r\nDan Ericsson i Kolmården hade motionerat och\r\ninnan debatten hölls i utskottet fick\r\nomställningskommissionen i uppdrag att se över\r\nfrågan. Jag har ingenting emot signalen från\r\nriksdagen. Den stärker jordbruksdepartementets\r\nsituation och vår möjlighet att påverka\r\nutvecklingen, men det är klart att det är viktigt att\r\nframhålla att detta är en del i en debatt som har\r\nförts under ganska lång tid.</pre><pre>Anf. 110  DAN ERICSSON i Kolmården (nyd)\r\nreplik:</pre><pre>Fru talman! Jag ser positivt på det svar som Karl\r\nErik Olsson gav, att också han vill se de rätta\r\nkrafterna gå framåt, om jag uttrycker det så. Visst\r\nfinns det motkrafter, men det gäller att balansera\r\noch hantera dessa.</pre><pre>Nu finns det ju i utskottet en majoritet som går åt\r\nrätt håll. Jag förutsätter att vi efter återförvisningen\r\ntill utskottet skall återkomma med en i stort sett\r\noförändrad majoritet. Den här debatten har\r\nklargjort att det inte finns några motsättningar\r\ninom fyrklövern när det gäller utskottets\r\nbetänkande.</pre><pre>Anf. 111  Jordbruksminister KARL ERIK\r\nOLSSON (c):</pre><pre>Fru talman! Dan Ericsson i Kolmården sade att det\r\nfinns en majoritet i jordbruksutskottet. Det fanns\r\nuppenbarligen en majoritet före Dan Ericssons\r\nuttalanden om att detta var som att vända skutan.\r\nDet var inte någon alldeles enkel match att 1990 få\r\ntill stånd ett beslut som skulle få skutan att under\r\nlång tid gå åt samma håll. Signalen att vända skutan\r\nhar tydligen irriterat flera partier här i kammaren.\r\nJag vill gärna deklarera -- vilket jag också har blivit\r\nförebrådd av Dan Ericsson för att ha uttalat i någon\r\ntidning -- att jag fortfarande står bakom de punkter\r\nsom jag stod bakom 1990, även om majoriteten då\r\nvar socialdemokratisk och nu borgerlig.</pre><pre>Samtidigt är vi klara över att detta beslut skall\r\nanpassas till de förändringar som ett EG-\r\nmedlemskap kommer att innebära. Därför har vi\r\ntagit oss tid att låta en särskild kommission\r\nnoggrant se över frågan innan vi lägger fram ett\r\nförslag. När vi har fått besked, kommer det förslag\r\nfrån regeringen till riksdagen.</pre><pre>Anf. 112  TALMANNEN:</pre><pre>Jag vill be att ledamöterna påkallar talmannens\r\nuppmärksamhet, så att talmannen vet vad som\r\nönskas från ledamöterna.</pre><pre>Anf. 113  DAN ERICSSON i Kolmården (nyd)\r\nreplik:</pre><pre>Fru talman! Vi talade om att vända skutan. Det\r\nhandlar om att staka ut färdriktning. Det finns ändå\r\nen förändring när det gäller\r\nomställningsprogrammet, gränsskyddet och\r\nexportfinansieringen, vilket Karl Erik Olsson\r\ninstämde i. Nu är det kommissionen som skall\r\narbeta vidare med dessa frågor. Att jag konstaterar\r\ndetta faktum tycker jag inte skall läggas mig till last.\r\nJag börjar nu alltmer förstå uttrycket ''en sådan\r\nseger till och jag är förlorad''. Men det gäller nog\r\ninte den här frågan, utan jag tror att utskottet\r\nåterkommer med -- hoppas jag -- en ograverad\r\nmajoritet.</pre><pre>(forts.)</pre><pre>Beslut om uppskjuten votering</pre><pre>På förslag av talmannen medgav kammaren att\r\npågående ärende samt de ärenden som hann\r\ndebatteras färdigt under återstoden av dagens\r\nsammanträde skulle företas till avgörande vid\r\nmorgondagens arbetsplenum.</pre><pre>5 §  (forts.)Vissa jordbrukspolitiska frågor,\r\nm.m.(forts.JoU15)</pre><pre>Anf. 114  JOHN ANDERSSON (v):</pre><pre>Fru talman! Det har sagts mycket i dagens debatt\r\nom både producenter och konsumenter och om\r\nvilka intressen de bägge parterna har. Enligt min\r\nmening finns det många gemensamma intressen;\r\njag vågar åtminstone påstå att bägge parter är\r\nberoende av varandra. Ur detta perspektiv\r\nvidhåller jag att det finns många knepiga frågor att\r\ntackla framöver. Det gäller bl.a. den kommande\r\nkonkurrenslagstiftningen kontra framför allt\r\nkooperationen. Hur skall man över huvud taget\r\nmedelst lagstiftning kunna styra en kooperativ\r\nrörelse? Det vore väldigt intressant att få svar på\r\nden frågan. Jag vet inte om jordbruksministern\r\nredan nu har någon lösning på det problemet.</pre><pre>En annan fråga som jag tänkte att utveckla gäller\r\ndet som tidigare har berörts i debatten, nämligen\r\nmejerirörelsen i Västerbottens inland.\r\nJordbruksministern hörde den debatt som jag hade\r\nmed Lennart Brunander. Jag skall inte upprepa\r\nden. Det vore väldigt allvarligt, om inlandet skulle\r\nmista det enda mejeri som man har. Om den motion\r\nsom jag har väckt i denna fråga säger utskottet att\r\nman förutsätter att regeringen och jordbruksverket\r\nnoga följer utvecklingen när det gäller mejeriet och\r\nframför allt invägningen av mjölk i Västerbottens\r\ninland.</pre><pre>Det är ju bra att man följer utvecklingen, men om\r\nnu det sämsta händer, är den intressanta frågan i\r\nsammanhanget: Kommer man att göra någonting\r\nför att förhindra att hela inlandet mister sitt enda\r\nmejeri?</pre><pre>Anf. 115  Jordbruksminister KARL ERIK\r\nOLSSON (c):</pre><pre>Fru talman! Det är en intressant och viktig fråga.\r\nDet handlar naturligtvis inte bara om ett mejeri i\r\ninlandet, utan också om sysselsättning, service och\r\nboende över huvud taget. Men det måste ju finnas\r\nen produktion. Jag är för min del mycket väl\r\nmedveten om att den produktion som finns i dessa\r\ndelar av landet är den som jorden och skogen kan\r\nge. Det är därför angeläget att samhällets totala\r\nsatsningar är sådana att produktionen kan fortsätta\r\natt bedrivas.</pre><pre>Däremot är det omöjligt för regeringen att ta\r\nställning till om varje enskilt företag skall finnas\r\nkvar eller läggas ner. John Anderssons beskrivning\r\nav situationen när det gäller mjölktransporter tyder\r\npå att det borde finnas rimliga företagsekonomiskt\r\nlönsamma lösningar för att man skall slippa att\r\ntransportera mjölken den långa vägen fram och\r\ntillbaka till Umeå.</pre><pre>När det gäller konkurrenslagstiftningen är jag inte\r\nberedd att gå in i någon debatt. Den förbereds för\r\nnärvarande i regeringskansliet. Näringsministern\r\nkommer att presentera en proposition före\r\nsommaren.</pre><pre>Jag tror att det är viktigt att i det här sammanhanget\r\nse till att också i fråga om konkurrenslagstiftning ha\r\nett kommande EG-medlemskap i minnet. Det som\r\ni dag är en svensk marknad, delvis isolerad från\r\nomvärlden, kommer mycket snart att vara en liten\r\ndel i en mycket större europeisk marknad.</pre><pre>Anf. 116  INGE CARLSSON (s):</pre><pre>Herr talman! För ett år sedan, när\r\njordbruksministern var riksdagsledamot, hade han\r\nsin svartaste dag här i kammaren, sade han. I dag\r\när han jordbruksminister och trivs, trots att man i\r\nregeringspartierna har en inbördes träta, som jag\r\nnaturligtvis inte skall lägga mig i.</pre><pre>Att vi socialdemokrater vill anpassa gränsskyddet\r\nför att kunna öka importen, som Karl Erik Olsson\r\nsäger, är helt fel. Som jordbruksministern sade är\r\ninte nuvarande gränsskydd högre på alla varor\r\njämfört med EG:s. När det gäller gris-  och kalvkött\r\nhar vi emellertid ett alldeles för högt gränsskydd,\r\noch vi skulle kunna anpassa gränsskyddet successivt\r\nnedåt, till fromma för konsumenterna.</pre><pre>På samma sätt förhåller det sig med den uppgörelse\r\nsom har gjorts. Priserna på spannmål och annat blir\r\nnu sänkta den 1 juli. Då är det väl rimligt att vid\r\nsamma tillfälle anpassa vårt gränsskydd så att\r\nsvenska konsumenter kan få billigare varor. I ett\r\ntidigare inlägg i diskussionen om olika priser i olika\r\nländer sade jag att bönderna i Danmark får 13 %\r\nmindre betalt för sitt vete, 16 % mindre för sitt\r\nnötkött, 29 % mindre för sitt fläsk och 15 % mindre\r\nför sina mjölkprodukter än bönderna i Sverige. En\r\nmängd åtgärder kan alltså, menar vi, göras, och vi\r\nhar lagt upp en strategi i olika steg.</pre><pre>Sluta träta inbördes och försök i stället att komma\r\nfram till handling. Var inte så egenkära, utan tänk\r\nlitet mer på konsumenterna i Sverige.</pre><pre>Anf. 117  Jordbruksminister KARL ERIK\r\nOLSSON (c):</pre><pre>Fru talman! Jag kan gärna bekänna för Inge\r\nCarlsson att jag trivdes ganska bra i\r\njordbruksutskottet, och jag trivs även ganska bra i\r\nriksdagen fortfarande.</pre><pre>Det är ju på det sättet att man kan blanda uppgifter\r\npå olika sätt. När det gäller priset på vete har Inge\r\nCarlsson fel. När det gäller priset på animalier har\r\ndet sin förklaring. Förklaringen när det gäller\r\nanimaliepriset i bl.a. Danmark och andra EG-\r\nländer är att man inte har införselavgifter på\r\nfodermedel -- proteinfoder etc. -- vilket gör att man\r\nkan hålla ett lägre pris.</pre><pre>Något som vi också håller på att arbeta med är att\r\nsänka arbetskostnaden och skattenivån, eftersom\r\ndessa båda faktorer är lägre i de flesta EG-\r\nländerna. Det är ett faktum. Vi i regeringen arbetar\r\nmed den ekonomiska politiken på ett sådant sätt att\r\nvi hoppas att under det här året och nästa år kunna\r\nsänka produktionskostnaden per enhet med nästan\r\n10 %. Det kommer att möjliggöra att vi kommer i\r\ntakt med andra EG-länder.</pre><pre>I dag ligger vi på en felaktigt nivå, mycket beroende\r\npå den inflationspolitik som den förra regeringen\r\ndrev. Det vore alldeles orimligt, Inge Carlsson, att\r\nlåta jordbruket gå före och ta stryk därför. Var\r\nemellertid säker på att vi på alla områden arbetar\r\nmed att hålla igen prisutvecklingen -- även på\r\nlivsmedel.</pre><pre>Anf. 118  INGE CARLSSON (s) replik:</pre><pre>Fru talman! Jag vill säga till jordbruksministern att\r\nde siffror som jag två gånger har läst upp i denna\r\nkammare är citerade från konsumentberedningens\r\ninformation lämnad i maj 1992.\r\nKonsumentberedningen brukar inte lämna\r\nfelaktiga uppgifter. Vem som har rätt i det här fallet\r\nvet jag emellertid inte.</pre><pre>Vi socialdemokrater har faktiskt bekämpat\r\ninflationen. Jag kan gå tillbaka så sent som till år\r\n1982 då vi hade en inflation på nästan 15 %. I dag\r\när inflationen nere på 2--3 %. Det har naturligtvis\r\ntagit lång tid för oss, men detta har varit vår\r\nambition. Vi vet nämligen att konsumenter och\r\nlöntagare tjänar på att inflationen i vårt land är låg.\r\nDet är inget som ni kan klappa er på bröstet och\r\nsäga att ni med er hittills förda politik har\r\nåstadkommit, utan det tog många år för oss\r\nsocialdemokrater att komma ned till en så låg siffra.\r\nDet är alltså lika mycket vår förtjänst som någon\r\nannans.</pre><pre>Anf. 119  Jordbruksminister KARL ERIK\r\nOLSSON (c):</pre><pre>Fru talman! Vi skall kanske inte ta hela den\r\nekonomiska debatten i dag. Det är bra att vi är\r\növerens om att hålla en låg inflation. Det har det\r\nsvenska näringslivet nytta av. Det är emellertid\r\nuppenbart att de satsningar som gjordes år 1982,\r\nmed rekordstor devalvering, var en av\r\nanledningarna till att vi under resten av 80-talet\r\nhade mycket stora problem med att bibehålla den\r\nlåga inflationen.</pre><pre>Priset på spannmmål under innevarande skördeår\r\när i Sverige en krona. I EG ligger priset mellan\r\n1,15 kr. och 1,20 kr. I Sverige har vi dessutom ett\r\narealbidrag som omräknat per kilo ger ungefär\r\n16 öre, om vi räknar riktigt noga. Det skulle\r\ninnebära en betalningskraft för spannmålen i\r\nSverige på totalt 1,16 kr., vilket är nästan exakt\r\nsamma nivå som EG:s. Vissa skillnader föreligger\r\nnaturligtvis inom EG, med underskottsområden\r\nsom har litet högre pris och överskottsområden som\r\nhar litet lägre pris.</pre><pre>Anf. 120  ÅKE SELBERG (s):</pre><pre>Fru talman! När jordbruksministern är uppe i\r\ntalarstolen är det viktigt att slå fast att vi har samma\r\nkonkurrensvillkor. Det är naturligtvis en viktig\r\nfråga huruvida vi skall behålla jordbruksnäringen.\r\nÄven om vi ligger före på en del områden bör vi\r\ngöra allt som står i vår makt för att påverka i det här\r\nfallet t.ex. EG att röra sig åt vårt håll i stället för att\r\nvi skall gå bakåt.</pre><pre>Omställningskommissionen har till uppgift att\r\nundersöka dessa frågor. Det är då viktigt att vi inte\r\nrycker undan delar, utan att man i\r\nomställningskommissionen får arbeta med det hela\r\noch återkomma till utskottet och riksdagen med\r\nsina förslag. Jag förstår i och för sig att det ibland\r\nkan ingå i den politiska taktiken att tala om vilka fel\r\noch brister andra har -- jag har ju varit med ett antal\r\når. Vi socialdemokrater står emellertid fortfarande\r\nkvar vid vårt förslag. Vi är fortfarande övertygade\r\nom riktigheten i att arbeta mot ett mål som innebär\r\nså stark, modern och konkonkurrenskraftig\r\njorbruksnäring som möjligt i vårt land när vi får en\r\ninternationell konkurrens på riktigt.</pre><pre>Jag är dock inte riktigt belåten. Dan Ericsson i\r\nKolmården gjorde här tidigare uttolkningen att\r\njordbruksministern hade lyssnat på Dan Ericssons\r\nargument och, vad jag kan förstå, beaktat det som\r\nvar skrivet i tidningen. Jag skulle från\r\njordbruksministern vilja ha en klar markering\r\nhuruvida regeringsdeklarationen ligger fast även i\r\nfortsättningen.</pre><pre>Anf. 121  Jordbruksminister KARL ERIK\r\nOLSSON (c):</pre><pre>Fru talman! Det är mycket enkelt att ge Åke\r\nSelberg svar på den frågan. Vi brukar inte vara\r\noense så ofta. Självfallet är svaret ja, på frågan när\r\ndet gäller regeringsdeklarationen.\r\nRegeringsdeklarationen ligger fast.</pre><pre>Jag vill också kommentera synpunkterna om att vi\r\nbör påverka EG. Man skall vara medveten om att\r\nvi är ett litet land i utkanten av EG. Vi har på vissa\r\nsätt förhållanden som inte stämmer överens med\r\nförhållanden i andra delar av Europa.</pre><pre>Men självklart har vi i en\r\nmedlemskapsförhandlingssituation möjligheter att\r\nföra fram våra synpunkter. Jag har ofta i debatter\r\nsagt att vi troligen har de bästa\r\npåverkansmöjligheterna just då. Dessa möjligheter\r\nskall vi naturligtvis ta till vara för att påverka EG åt\r\nvårt håll. Det må gälla miljöskydd, djurskydd eller\r\nprinciperna för jordbrukspolitiken, där en\r\nreformering av den gemensamma\r\njordbrukspolitiken i EG naturligtvis är på väg åt\r\ndetta håll. Jag vet att man sneglar på det beslut som\r\nvi kom fram till 1990. Vi ligger alltså steget före,\r\noch det finns möjlighet att agera i detta\r\nsammanhang för att få en ordning till stånd på sikt.</pre><pre>Jag tycker att det är bra att Åke Selberg uttalar att\r\nman står fast vid beslutet 1990. Jag skäms inte för\r\natt upprepa en ståndpunkt som jag väldigt ofta har\r\nuttalat i denna kammare, nämligen att jordbruk är\r\nen näring som är biologiskt betingad, som är\r\nlångsiktig och som kräver ordentlig\r\nframförhållning. Därför behöver vi en politik som\r\när stabil och som står sig från den ena tiden till den\r\nandra.</pre><pre>Naturligtvis kommer det då och då synpunkter som\r\nden ena parten inte tycker att den andra parten har\r\nrätt i. Så var det förra året beträffande\r\nSocialdemokraternas förslag att sänka\r\ngränsskyddet. Så är också fallet denna gång.\r\nBeslutet förutsatte nämligen ett bevarat\r\ngränsskydd. Men naturligtvis skall vi bevaka detta\r\nmed hänsyn till vad som händer i GATT-\r\nförhandlingarna och med hänsyn till vad som kan\r\nhända om produktionskostnaderna av andra skäl\r\nsjunker. Då finns det möjlighet att ta hänsyn till\r\ndetta. Detta har vi jordbruksverket till.</pre><pre>Anf. 122  ÅKE SELBERG (s):</pre><pre>Fru talman! Naturligtvis är även jag väl medveten\r\nom att Sverige är ett litet land. Men vi i Sverige har\r\ni många sammanhang tidigare varit föregångare på\r\nolika områden. Det anser jag att vi är när det gäller\r\ndjurskyddet och en del miljöfrågor. Därför är det\r\nviktigt att vi framhåller detta och inte backar, utan\r\ni stället försöker få motparten i förhandlingarna att\r\ninse att det är denna väg som vi skall vandra.</pre><pre>Det är alldeles riktigt som jordbruksministern säger\r\natt jordbruket är en biologisk näring som kräver\r\nlångsiktiga och handfasta beslut. Därför är det än\r\nmer viktigt att vi verkligen lever upp till de\r\növerenskommelser som vi har gjort.</pre><pre>När det gäller sänkning eller anpassning av\r\ngränsskyddet, vet jag inte om det finns så mycker\r\nmer att säga om det. Vi kan emellertid konstatera\r\natt de borgerliga i dag har regeringsmakten och\r\nmöjlighet att justera detta, om det som vi gjorde i\r\ndenna situation var fel. Men ni kanske har olika\r\nuppfattningar även i regeringen.</pre><pre>Anf. 123  Jordbruksminister KARL ERIK\r\nOLSSON (c):</pre><pre>Fru talman! Jag tror att jag delar Åke Selbergs\r\nuppfattning att det inte finns så mycket mer att\r\ntillägga i denna debatt om gränsskyddets nivå.</pre><pre>Det finns emellertid två sakförhållanden som än en\r\ngång kan påpekas. Det ena är att jordbruksverket\r\nkonstaterade att den sänkning som gjordes, mot\r\nmin och den dåvarande oppositionens vilja -- delar\r\nav den, det var naturligtvis en minoritet som var\r\nemot -- inte ledde till några direkta effekter som har\r\nkunnat uppmätas fram till slutet av förra året.\r\nSannolikt har den inte heller haft några effekter\r\nhittills. Men vi vet naturligtvis att en höjning är\r\nkänslig att genomföra. Vi vet också att det inte är\r\nsäkert att man påverkar priset direkt genom att\r\nsänka gränsskyddet, men man minskar den möjliga\r\nnivå som man skulle kunna uppnå om det svenska\r\njordbruket skulle hamna i den situationen.\r\nSamtidigt finns det inskrivet i beslutet 1990, vilket\r\njag är mycket väl medveten om, ett system för att\r\nhålla nere gränsskyddet om det skulle uppstå en\r\nsituation där någon helt dominerade marknaden\r\noch konkurrensen därmed försvann.</pre><pre>Jag tror att vi i huvudsak är eniga om principerna.\r\nFörra året föreslogs en sänkning av nivån på\r\ngränsskyddet. Det tyckte vi var fel. Vi tyckte även\r\natt Socialdemokraternas motion i år var fel. Men\r\ndet är viktigt att de partier som stod bakom beslutet\r\n1990 håller fast vid grunden i beslutet. Det gäller\r\nbåde den förra regeringen och den nuvarande.</pre><pre>Överläggningen var härmed avslutad.</pre><pre>Beslut skulle fattas den 14 maj.)</pre><pre>6 §  Uppskov till 1992/93 års riksmöte med\r\nbehandlingen av vissa ärenden</pre><pre>Föredrogs</pre><pre>konstitutionsutskottets betänkande</pre><pre>1991/92:KU33 Uppskov till 1992/93 års riksmöte\r\nmed behandlingen av vissa ärenden.</pre><pre>Talmannen konstaterade att ingen talare var\r\nanmäld.</pre><pre>Beslut skulle fattas den 14 maj.)</pre><pre>7 §  Offentlig sektor</pre><pre>Föredrogs</pre><pre>finansutskottets betänkande</pre><pre>1991/92:FiU17 Offentlig sektor.</pre><pre>Anf. 124  LISBET CALNER (s):</pre><pre>Fru talman! Den offentliga sektorn har haft ofantlig\r\nbetydelse för den generella välfärdens utbyggnad.\r\nGemensam finansiering, i form av skatter, av\r\nutbildning, sjukvård, omsorg och ett bra boende\r\nhar också gett goda möjligheter för den privata\r\nsektorn inom industri och servicesektor att växa.</pre><pre>När det gäller utbildning har det behövts\r\nbyggnader, teknisk utrustning, böcker,\r\nköksattiraljer och en mängd andra saker.</pre><pre>Sjukvården har behövt detsamma plus sängar,\r\ntextilier och operationsverktyg.</pre><pre>Omsorgen har också behövt detsamma plus\r\ntekniska hjälpmedel, rullstolar, lyftanordningar\r\noch annat.</pre><pre>Vi har ett bra boende i vårt land, vid en\r\ninternationell jämförelse t.o.m. ett mycket bra\r\nboende med hög standard.</pre><pre>Detta har gjort att den industri som tillverkar\r\nutrustning för det som jag har räknat upp och mer\r\ndärtill har haft goda möjligheter att växa. Jag tror\r\ninte att det finns många hem i Sverige i dag som\r\nsaknar t.ex. kylskåp och dammsugare.</pre><pre>Behovet av arbetsresor, sjukresor och färdtjänst\r\nhar utvecklat transportsektorn i såväl privat som\r\noffentlig regi. Offentlig och privat verksamhet har\r\nvarit kommunicerande kärl och också gett\r\nmedborgarna möjlighet till arbete.</pre><pre>Varför räknar jag upp detta som alla naturligtvis\r\nkänner till? Jo, därför att det verkar som om\r\nriksdagens majoritet inte längre ser dessa samband.</pre><pre>Vi socialdemokrater har i vår motion sagt att\r\nregeringens inställning till välfärdspolitiken och\r\nden offentliga sektorn är oklar.</pre><pre>Svaret från utskottets majoritet är: ''Det torde\r\nemellertid enligt utskottets mening inte råda något\r\ntvivel om regeringens inställning till den offentliga\r\nsektorn -- -- --.''</pre><pre>Jag tycker att det ligger något i det svaret. För visst\r\nvet vi att regeringens inställning till offentlig sektor\r\när kylslagen, för att inte, i vissa sammanhang, säga\r\nmycket kylslagen. Det vittnar inte minst förslag om\r\nden kommunala ekonomin om.</pre><pre>Jag tänker läsa upp några meningar därifrån.</pre><pre>Sverige har, både i ett historiskt och i ett\r\ninternationellt perspektiv, kommit förhållandevis\r\nlångt när det gäller jämställdhet mellan kvinnor och\r\nmän. Kvinnors ökade förvärvsfrekvens har\r\nsammanfallit med den kraftiga utbyggnaden av den\r\nkommunala sektorn.</pre><pre>Svenska kvinnors höga förvärvsfrekvens utgör,\r\ntillsammans med tillgång till bra barnomsorg till ett\r\nrimligt pris och möjligheter att vara hemma när\r\nbarnen är små, en styrka i svensk ekonomi.\r\nKvinnors höga förvärvsfrekvens är också en viktig\r\nkonkurrensfördel, inte minst i ett internationellt\r\nperspektiv.</pre><pre>Detta kan man alltså läsa i propositionen om den\r\nkommunala ekonomin. Det är ett mycket bra\r\nomdöme från en borgerlig regering om\r\nsocialdemokratisk politik. Om vi skall använda\r\nbetyg borde det bli minst en 4:a i avgångsbetyg,\r\ntycker jag.</pre><pre>Men slutsatserna, att det skulle bli ännu bättre med\r\nprivatisering och en minskning av anslaget till\r\nkommunerna med 7,5 miljarder kronor, är\r\nobegripliga för oss socialdemokrater.</pre><pre>Vi måste slå vakt om grunderna för välfärdsstaten\r\ngenom en generell välfärdspolitik, sade\r\nsocialminister Bengt Westerberg på\r\nSocialtjänstmässan i Älvsjö häromdagen.</pre><pre>Den generella välfärdspolitiken utförs ju i praktisk\r\nhandling i stor utsträckning ute i våra kommuner i\r\nform av skola, vård och omsorg. Men där minskar\r\nregeringen anslagen med 7,5 miljarder kronor. Hur\r\ngår det ihop, Lennart Hedquist? Jag kanske skall\r\nrikta frågan även till Bo G.Jenevall som numera,\r\nhar jag förstått, ingår i regeringsunderlaget, efter\r\nfinansutskottets i går fattade beslut om\r\navvecklingsfond 92--94, med andra ord\r\nlöntagarfonderna.</pre><pre>Utskottets majoritet skriver också:\r\n''Avgiftsfinansiering bör förekomma i större\r\nutsträckning för att öka konsumenstyrningen av\r\ntjänsteproduktionen.''</pre><pre>Jag tolkar det så, att avgiftens storlek tydligen skall\r\navgöra om jag har råd att fråga efter en viss tjänst\r\neller inte. Är det kanske det som är\r\nvalfrihetsrevolutionen?</pre><pre>Slå vakt om den generella välfärden, var\r\nbudskapet. Jag kan inte säga det på ett bättre sätt\r\nsjälv.</pre><pre>Men den enda vägens politik föreslagen av den\r\nmest kompetenta regering någonsin leder ju till att\r\nde offentligt drivna verksamheterna, som har gett\r\nså gott resultat, avvecklas när slutsatsen borde vara\r\natt de skall utvecklas. Ja, uttrycket ''den mest\r\nkompetenta regeringen'' är självklart inte mitt eget,\r\nför jag tycker nog tvärtom. Jag citerade bara\r\nstatsministern.</pre><pre>Vi socialdemokrater är inte alls främmande för\r\nkonkurrens från privata alternativ. Vi vet att den\r\noffentliga verksamheten oftast står sig mycket väl\r\nnär den utsätts för konkurrens.</pre><pre>Men det förutsätter naturligtvis att det skapas\r\nförutsättningar för de anställda att göra ett gott\r\narbete. Arbetsorganisationen, möjligheterna till\r\nkompetensutveckling och utbildning liksom\r\nmöjligheterna att genom delegering ta ansvar och\r\nfå ta ansvar och att ta egna initiativ kan utvecklas\r\nännu mera inom den offentliga sektorn.</pre><pre>Förutsättningar för detta skapar vi\r\nsocialdemokrater genom att föra en ekonomisk\r\npolitik som åstadkommer tillväxt och arbete för\r\nmedborgarna.</pre><pre>Den som har lyssnat till förmiddagens debatt i\r\nkammaren har fått en god inblick i våra förslag, och\r\nfler förslag ligger på riksdagens bord i väntan på\r\nbehandling. Men det räcker inte med att skapa\r\ntillväxt om välfärden skall nå alla. Det måste också\r\nfinnas en vilja och förmåga till en omfördelning av\r\ninkomster och förmögenheter, så att välfärden når\r\nut även till dem som av olika skäl inte av egen kraft\r\nfår del av tillväxtens frukter.</pre><pre>När det gäller att nå det målet är offentlig sektor ett\r\novärderligt instrument som vi socialdemokrater vill\r\nutveckla, förändra och förnya alltefter\r\nmänniskornas och tidens krav och önskemål.</pre><pre>Jag beklagar, fru talman, att utskottets majoritet\r\ninte delar den uppfattningen.</pre><pre>Jag yrkar bifall till reservation nr 1 i\r\nfinansutskottets betänkande nr 17.</pre><pre>Anf. 125  BO G. JENEVALL (nyd):</pre><pre>Fru talman! Jag vill tala om ett ärende som inte är\r\nsärskilt stort och kanske heller inte särskilt viktigt.\r\nMen det är desto märkligare.</pre><pre>Riksdagen beslutade faktiskt 1989 och gav\r\nregeringen till känna att en en försöksverksamhet\r\nskulle startas med s.k. 020-nummer. Varken den\r\ngamla eller den nya regeringen har ännu verkställt\r\ndetta, och det är synnerligen anmärkningsvärt.\r\nDäremot har man på en del verk infört motsatsen,\r\nnämligen 071-nummer. Tanken har ju varit -- och\r\nförslag har tidigare lagts fram i riksdagen -- att\r\nmänniskor inte skall behöva betala för mer än en\r\nmarkering när de får vänta på svar hos en statlig\r\nmyndighet. Vi tycker att det är en förnuftig åtgärd.\r\nDet här borde inte vara särskilt svårt.</pre><pre>En del erbjuder den här möjligheten. Jag har\r\ngenom utredningstjänsten försökt att få reda på hur\r\ndet förhåller sig. Men man hade svårigheter att få\r\nfram uppgifter. En del länsstyrelser har emellertid\r\nden här servicen.</pre><pre>En del verk har, som sagt, 071-nummer, bl.a.\r\npatentoch registreringsverket. Den som har haft\r\nmed olika verk att göra vet att väntetiderna är\r\nmycket långa. Skall man betala 4:55 kr. per\r\nmarkering, blir det ganska dyrt.</pre><pre>Det anmärkningsvärda i det här sammanhanget\r\nanser vi alltså vara att två regeringar har underlåtit\r\natt verkställa riksdagens beslut. I betänkandet sägs\r\ndet att man förväntar sig ett resultat till 1993 års\r\nbudgetproposition. Vi tycker att det ligger för långt\r\nfram i tiden. Har det här beretts sedan 1989, borde\r\nvi kunna få ett förslag på riksdagens bord\r\nåtminstone till hösten. Det är något som vi gärna\r\nbegär.</pre><pre>Vi har ytterligare en reservation, vilken avser den\r\noffentliga sektorn. Vi framhåller de stora\r\nrationaliseringsmöjligheter som finns. Våra\r\nsynpunkter är väl kända i det avseendet. Därför\r\ntänker jag inte närmare gå in på den saken.</pre><pre>Några viktiga saker vill vi peka på.\r\nLokalanvändningen t.ex. kan bli betydligt\r\nrationellare. Där har regeringen kommit med\r\nförslag. Saker och ting är alltså på gång, och det är\r\nbra. Däremot tittar man inte särskilt mycket på det\r\nfysiska kapitalet, alltså anläggningstillgångarnas\r\nvärde. I det sammanhanget finns det mycket att\r\ngöra och mycket pengar att tjäna.</pre><pre>Vi tror, i motsats till vad vi brukar säga, att\r\nutbildning i ett visst avseende skulle vara bra. Det\r\ngäller då en riktigt bra chefsutbildning för högre\r\nchefer inom den offentliga förvaltningen. Det finns\r\nväldigt mycket att lära där, och åtgärder skulle få\r\nkostnadsbesparingseffekter.</pre><pre>Jag skulle kunna tala länge om dessa saker. Men jag\r\nskall avsluta anförandet med att säga följande.\r\nStatskontoret är ju den myndighet som har det\r\nhuvudsakliga ansvaret för\r\nrationaliseringsverksamheten. Jag har själv besökt\r\ndenna myndighet. Men jag tror att man skulle\r\nkunna ägna litet mer energi just åt\r\nrationaliseringsfrågorna. I det sammanhanget finns\r\ndet väldigt mycket pengar att hämta.</pre><pre>Slutligen yrkar jag bifall till våra reservationer, dvs.\r\ntill reservationerna 2 och 3.</pre><pre>Anf. 126  LENNART HEDQUIST (m):</pre><pre>Fru talman! ''Mission impossible'' är rubriken i ett\r\nav de senaste numren av Kommun Aktuellt för den\r\nrecension av den socialdemokratiska uppläggning\r\nav förnyelsen av den offentliga sektorn som skulle\r\näga rum under 80-talet. Vad som avses är den ansats\r\nsom gjordes under ledning av Bo Holmberg i\r\ncivildepartementet. I artikeln beskrivs hur olika\r\ndelar av den socialdemokratiska rörelsen var i otakt\r\nmed den vision som vissa försökte framställa. Mot\r\nden bakgrunden kan det möjligen vara intressant\r\natt ta del av vad Socialdemokraterna nu, 1992,\r\nsäger i sin motion om utvecklingen av den offentliga\r\nsektorn. Det är alltså fråga om samma ämne.</pre><pre>Det är tydligt att takten när det gäller\r\nsocialdemokratins omtänkande fortfarande är\r\nlångsam, även om man beträffande takten kan säga\r\natt det går i rätt riktning. Om den motion som vi\r\ni dag behandlar hade framlagts med sin nuvarande\r\nlydelse i mitten av 80-talet, skulle man kanske ha\r\nkunnat anse att den innehöll ett antal intressanta\r\nståndpunkter. I dag kan man möjligen notera att\r\näven Socialdemokraterna i sin motion nu skriver:\r\n''Vi motsätter oss inte ett ökat inslag av konkurrens\r\ni de offentliga verksamheterna. Tvärtom menar vi\r\natt det kan verka stimulerande både när det gäller\r\natt hushålla med resurserna och att förbättra\r\nverksamheternas innehåll.''</pre><pre>Vidare säger man: ''Konkurrens från privata\r\nalternativ behöver inte avvisas.''</pre><pre>Möjligen kan man säga att om Socialdemokraterna\r\ninte under så lång tid då de var i regeringsställning\r\noch hade majoritet i flertalet kommuner hade\r\navvisat just detta, skulle verkligheten i dag säkert\r\nha sett annorlunda ut. På grund av\r\nSocialdemokraternas ofta stelbenta syn på den\r\noffentliga sektorns funktionssätt har de behövliga\r\nförändringarna inte kommit till stånd just när de\r\nskulle ha behövts. Det råder inget tvivel om att det\r\nnu känns jobbigt för många ute i kommuner och\r\nlandsting att behöva genomföra de nödvändiga\r\nförändringarna samtidigt som vi har den av\r\nSocialdemokraterna förorsakade strukturella\r\nlågkonjunkturen.</pre><pre>Det som ter sig viktigt nu är de förändringar som\r\nkan åstadkommas, det utvecklingsarbete som\r\nfaktiskt sker ute i verkligheten och de positiva\r\nresultat som det på sikt ger medborgarna. Det är\r\ninte de vackra ord som kan skrivas i motioner om\r\nutveckling av offentlig sektor, som\r\nSocialdemokraterna har givit ett nytt prov på i den\r\nmotion som vi behandlar i dag. Lisbet Calner kan\r\nkanske erinra sig vad Kjell-Olof Feldt skrev om den\r\ntänkta förnyelsen av offentlig sektor, som\r\nSocialdemokraterna drog i gång efter\r\nregeringsskiftet 1982: ''Retoriken blev för yvig i\r\nförhållande till de praktiska resultaten.'' Det vore,\r\nfru talman, inte klokt att i dag ersätta den\r\nnuvarande regeringens mer handfasta ansats med\r\nde riklinjer som Socialdemokraternas yviga retorik\r\ninnebär. Det är vad Socialdemokraterna föreslår i\r\nsin reservation.</pre><pre>Jag yrkar bifall till utskottets förslag.</pre><pre>Bo Jenevall, jag vill gärna också beröra frågan om\r\ntelefonservice till allmänheten. Det finns all\r\nanledning att avvakta den redovisning som\r\nregeringen skall ge med anledning av den\r\nhänvändelse som riksdagen gjorde 1989. Om man\r\njämför med förhållandena 1989 har det dessutom\r\nskett en utveckling. Det finns nu ett större utbud av\r\nmöjligheter. Det kan kanske vara rimligt att låta de\r\nstatliga myndigheterna först förutsättningslöst se på\r\nvilka möjligheter de har att utveckla sin service till\r\nallmänheten. Ibland är det onekligen viktigt att\r\nkomma fram snabbt. Som Bo Jenevall angav, och\r\nsom jag själv också har noterat, har vissa\r\nmyndigheter, bl.a. patent-  och registreringsverket,\r\növervägt att bygga ut möjligheten att nå ut genom\r\n071-nummer, för att kunna ge kunderna snabbare\r\nservice när det är viktigt att just få snabb service.</pre><pre>Utskottet har erfarit att regeringen kommer att ge\r\nen redovisning i det här ärendet. Det finns därför\r\ningen anledning för riksdagen att fatta något annat\r\nbeslut.</pre><pre>Jag yrkar bifall till utskottets hemställan i dess\r\nhelhet.</pre><pre>Anf. 127  LISBET CALNER (s):</pre><pre>Fru talman! Vi är ett stort parti, Lennart Hedquist,\r\noch vi resonerar igenom frågorna ordentligt innan\r\nvi kommer fram till beslut. Det kan tyckas ibland\r\natt det tar litet lång tid. Men visst har det hänt en\r\nhel del under 80-talet när det gäller förnyelse av den\r\noffentliga sektorn. Vi vill, som jag avslutade mitt\r\nanförande, utveckla, förändra och förnya, allt efter\r\nmänniskors och tidens krav och önskemål.</pre><pre>Jag hörde inga förslag från Lennart Hedquist. Det\r\nvar i och för sig mycket bra att han var intresserad\r\nav vad vi har att komma med. Det står också\r\nmycket väl uttryckt i vår motion.</pre><pre>Det finns faktiskt en hel del offentlig förvaltning\r\nsom har lyckats riktigt bra. Jag vill rekommendera\r\ntill läsning utredningen Att lyckas i offentlig\r\nförvaltning, lärdomar av väl fungerande\r\nmyndigheter, som jag har med mig. Jag hoppas att\r\nLennart Hedquist har möjlighet att titta i den. Nu\r\när det ni som har ansvaret för förändring och\r\nförnyelse. Som jag också sade i mitt anförande är\r\noffentlig verksamhet mycket viktig om man, som\r\nsocialministern säger, vill bevara den generella\r\nvälfärden. Det vill vi socialdemokrater. Därför vill\r\nvi förnya och förändra den offentliga sektorn. Den\r\när viktig för människorna i Sverige.</pre><pre>Anf. 128  LENNART HEDQUIST (m):</pre><pre>Fru talman! Det jag reagerade mot, Lisbet Calner,\r\nvar att Socialdemokraterna föreslår att de rätt yviga\r\nriktlinjer som finns i er motion skall ersätta den\r\nganska handfasta ansats som finns i regeringens\r\npropositioner. Jag tror att det vore mycket olyckligt\r\nför det förnyelsearbete som nu pågår i den\r\noffentliga sektorn om det skulle råda någon\r\noklarhet på den punkten, som att vi på nytt skulle\r\nåtergå till den yvighet som Kjell-Olof Feldt så\r\nriktigt beskriver i sina memoarer, som kom att\r\nprägla den socialdemokratiska ansatsen.</pre><pre>Vi kan vara överens om att de goda exemplen i\r\nsåväl statsförvaltningen som i kommuner och\r\nlandsting spelar en mycket stor roll för\r\nutvecklingsarbetet.</pre><pre>Anf. 129  LISBET CALNER (s):</pre><pre>Fru talman! Ja, Lennart Hedquist, yvighet har\r\ntydligen blivit ett populärt ord att säga. Men i ordet\r\nangrepp kan det väl ligga något, eftersom vi har helt\r\nolika uppfattning om hur den offentliga\r\nverksamheten skall bedrivas, inte minst med tanke\r\npå det som jag också tog upp i mitt anförande,\r\nnämligen att man nu skall dra in anslagen till\r\nkommunerna.</pre><pre>Det är inte bara vi socialdemokrater som\r\nopponerar oss. Fullt av människor säger varenda\r\ndag i massmedia: Stopp och belägg. Nu kan vi inte\r\nlängre ställa upp på regeringens indragning och\r\navveckling av den offentliga sektorn.</pre><pre>Det är sällan man hör kraven på att privatisera det\r\nena eller det andra. Jag såg ett pressmeddelande\r\nhäromdagen. Det gällde finansministern, som var\r\nute på företagen och sade att skulle de prata med\r\nkommunalpolitikerna, så att de fick hjälp att\r\nprivatisera. Men när man pratar med människor\r\nhör man att de inte vill ha privata daghem eller\r\nprivata bibliotek. Tvärtom kräver de av\r\nfullmäktigeledamöter och\r\nkommunstyrelseledamöter att de skall se till att\r\nbiblioteken får vara kvar, att daghemmen byggs ut,\r\natt avloppen fungerar, osv. Det är den upplevelse\r\njag har, när jag möter människor i verkligheten.</pre><pre>Anf. 130  LENNART HEDQUIST (m):</pre><pre>Fru talman! Det kan vara intressant att se på er\r\nkommunalekonomiska motion, Lisbet Calner.\r\nVisserligen motsätter ni er där den s.k.\r\nindragningen på 7,5 miljarder. Men samtidigt\r\nålägger ni kommunerna ökade utgifter i förslag till\r\nnya åtaganden i den kommunala sektorn. Summan\r\nav förslagen i den kommunalekonomiska motion\r\nsom ni framlägger är att kommunerna hamnar i ett\r\nekonomiskt trångmål. Då blir det snarast de\r\nverksamheter som Lisbet Calner nu tog upp som får\r\nytterligare svårigheter.</pre><pre>Det pågår nu ett förändringsarbete ute i\r\nkommunerna. Jag berörde tidigare att det var synd\r\natt det förändringsarbetet inte kom till stånd för\r\nnågra år sedan, då förutsättningarna rent\r\nstrukturellt var bättre. Detta förändringsarbete\r\nmåste ske nu, samtidigt som vi tar itu med den\r\nekonomiska krisen.</pre><pre>Anf. 131  LISBET CALNER (s):</pre><pre>Fru talman! Debatten om vem som sätter\r\nkommunerna i ekonomiskt trångmål tror jag att vi\r\nfår ta när vi har gått igenom proposition och\r\nmotioner. Men den motion som jag har varit med\r\noch författat innehåller inte riktigt det som Lennart\r\nHedquist påstod. Men låt oss som sagt var komma\r\ntillbaka till debatten om kommunerna och deras\r\nmöjligheter att verka för människornas bästa.</pre><pre>Anf. 132  LENNART HEDQUIST (m):</pre><pre>Fru talman! Lisbet Calner kan inte förneka att de\r\nekonomiska motionerna med anledning av\r\nkompletteringspropositionen totalt innehåller\r\nförslag om nya åtaganden för kommuner och\r\nlandsting. De skall finansieras. I den mån\r\nkommuner och landsting verkligen kommer att\r\nbedriva den verksamheten blir deras ekonomiska\r\nsituation betydligt svårare än om regeringens\r\npolitik får gå igenom.</pre><pre>Anf. 133  LISBET CALNER (s):</pre><pre>Herr talman! Nej, jag anser inte att Lennart\r\nHedquist har rätt när han påstår att vi ålägger\r\nkommuner och landsting fler kostbara reformer\r\neller vad det är han hänvisar till. Men jag vidhåller,\r\noch det blir mina sista ord i den här frågan, att vi får\r\nåterkomma och diskutera detta.</pre><pre>När det gäller vår ekonomisk-politiska motion har\r\nvi räknat en hel del på det vi föreslår. Vi har lyckats\r\nfå ett budgetunderskott som är något lägre än det\r\nsom finns i den proposition som regeringen lägger\r\nfram.</pre><pre>Anf. 134  LENNART HEDQUIST (m):</pre><pre>Herr talman! Då tycker jag att Lisbet Calner skall\r\ngå hem och läsa de egna motionerna och upptäcka\r\nde tricks som Socialdemokraterna utför. Man vill\r\ninte gå med på indragning av de 7,5 miljarderna.\r\nSamtidigt lägger man fram förslag till utgifter för\r\nkommuner och landsting som, om den politiken\r\ngenomfördes, skulle försätta dem i en mycket svår\r\nekonomisk situation. Den politiken skulle\r\nverkligen leda till att det viktiga förändringsarbetet\r\ni kommuner och landsting inte kommer till stånd.</pre><pre>Överläggningen var härmed avslutad.</pre><pre>(Beslut skulle fattas den 14 maj.)</pre><pre>8 §  Riksbankens förvaltning år 1991</pre><pre>Föredrogs</pre><pre>finansutskottets betänkande</pre><pre>1991/92:FiU18 Riksbankens förvaltning år 1991\r\n(redog. 1991/92:8 och 1991/92:9).</pre><pre>Anf. 135  WIGGO KOMSTEDT (m):</pre><pre>Herr talman! Några ord om min motion Fi709 som\r\nbehandlas i detta betänkande och där jag föreslår\r\nett återinförande av 25-öresmyntet när nu 10-\r\nöringen skall försvinna och den minsta valören på\r\nmynten blir 50 öre. Jag undrar egentligen hur man\r\ntänkt, då det inte längre skall vara möjligt att\r\nnågonting kostar mindre än 50 öre. Jag vet att\r\nargumentet är att man alltid rundar av till det lägsta\r\neller högsta. Det är faktiskt så att man fortfarande\r\ni det här landet har tillåtelse att köpa styckevis. Det\r\nskall alltså inte vara möjligt i fortsättningen.</pre><pre>Det område som jag tänker på är postverket. Ett\r\nkärt område att hacka på, inte minst i denna\r\nkammare, är att posten inför för kraftiga\r\nportohöjningar. Då undrar jag hur man har tänkt\r\nsig framtiden. Nu kostar ett normalbrev 2,80 kr.\r\nMan brukar föra diskussioner om huruvida portot\r\nskall höjas med 10 öre eller 20 öre. Det kan\r\nfortfarande bli 20 öre, men nästa gång som\r\npostverket tvingas att höja tvingas det alltså höja\r\nfrån 3 kr. till 3,50 kr. Tala om inflation och\r\nnaturligtvis åter hackande på posten för att man\r\nhöjer för kraftigt! Men vad gör man? Då sägs det\r\natt det finns så många möjligheter, det finns t.ex.\r\nportomaskiner i företagen. Men den enskilde som\r\nköper 10 frimärken och tänker använda vart och ett\r\ni olika brev skall väl ha möjlighet få sätta rätt porto\r\npå sina brev.</pre><pre>Det skulle vara intressant att veta om utskottet har\r\nnågon förklaring till varför man tvingar ett visst\r\nverk -- detta är bara ett exempel -- till så kraftiga\r\nhöjningar beroende på att det inte finns tillgång till\r\nandra valörer.</pre><pre>Men mot ett enigt utskott går ingen enskild ledamot\r\nutan framsynthet -- det har jag lärt mig under mina\r\nmånga år här. Därför avstår jag från att yrka bifall\r\ntill min motion. Jag hoppas att även finansutskottet\r\nså småningom upptäcker att det behövs någonting\r\nannat som motverkar inflation.</pre><pre>Anf. 136  ROLAND LARSSON (c):</pre><pre>Herr talman! Jag begärde ordet i det här ärendet\r\njust därför att jag var rädd att Wiggo Komstedt\r\nskulle yrka bifall till sin motion. Jag skall bemöta\r\nWiggo Komstedt på en punkt, och det gäller\r\nresonemanget om porton. Jag förstår inte riktigt\r\nWiggo Komstedts resonemang, och det har vi inte\r\nheller gjort i utskottet. Man behöver ju inte sätta\r\nett porto som är jämt 50 öre, därför att vi har en\r\nöresutjämning på det sätt som vi nu har haft. Ett\r\nfrimärke kan kosta 2,90 kr. Men naturligtvis blir det\r\nutjämning när man köper enstaka frimärken.\r\nKöper man flera frimärken blir det utjämning på\r\ndet större beloppet. Man måste inte sätta jämna\r\npriser på olika varor och tjänster. Det har inte\r\ngjorts förut heller, eller hur, när vi har haft sådant\r\nhär system?</pre><pre>Vi har alltså i utskottet bedömt att återinförande av\r\n25-öringen, som föreslås i motionen, skulle få\r\nalltför stora praktiska konsekvenser som motverkar\r\nde fördelar som eventuellt skulle föreligga. Därför\r\nhar vi från utskottets sida inte kunnat tillstyrka\r\nmotionen.</pre><pre>Anf. 137  WIGGO KOMSTEDT (m):</pre><pre>Herr talman! Jag förstod att jag skulle få det här\r\nresonemanget emot mig. Men det är faktiskt så att\r\ndet inte är förbjudet att köpa ett frimärke. Det\r\nfinns människor som klagar på att det i dag inte\r\nfinns tillräckligt många valörer när det gäller\r\nfrimärken och att man tvingas sätta på 5 öre för\r\nmycket. På posten bråkar man om sådant. Att\r\ninbjuda till sådant är ganska onödigt.</pre><pre>Låt oss säga så här: Roland Larsson är postkassör,\r\noch jag kommer och ber att få köpa ett frimärke.\r\nRoland Larsson säger att tio frimärken kostar 32,50\r\nkr. Jag ber att få ett och ger 3,50 kr. Vad får jag\r\ntillbaka, Roland Larsson?</pre><pre>Anf. 138  ROLAND LARSSON (c):</pre><pre>Herr talman! Precis som när det gäller frimärken är\r\ndet inte förbjudet att köpa ett tuggumi, som kan\r\nkosta 2,25 eller 2,30 kr. När man köper enstaka\r\ntuggumin blir det öresutjämning på 50-öringen i\r\nstället för 25-öringen. Det är enda skillnaden.</pre><pre>I den mån någon vill köpa enstaka frimärken, vilket\r\ninte är så vanligt, får det naturligtvis den effekten\r\natt man kan få betala något mer än vad som kan\r\nanses rimligt för ett enstaka frimärke. Å andra\r\nsidan sker utjämning åt andra hållet också, vilket\r\nWiggo Komstedt påpekade förut. Effekterna i det\r\nstora hela på lång sikt torde bli ganska små.</pre><pre>Anf. 139  WIGGO KOMSTEDT (m):</pre><pre>Herr talman! Jag skulle vilja se den stackars\r\nkommunikationsminister som skall stå i denna\r\nkammare och svara på frågor kanske från Roland\r\nLarssons partivänner ute i bygderna om det\r\nverkligen skall vara så att man inte skall få tillbaka\r\npå 3,50 kr. när frimärket kostar 3,25 kr. Nu försöker\r\nRoland Larsson blanda ihop ackorden och säger:\r\nTa ett tuggumi också, så är det jämnt. Jag tror inte\r\ndet är riktigt så enkelt.</pre><pre>Anf. 140  ROLAND LARSSON (c):</pre><pre>Herr talman! Fördelen kan vara att man kan sätta\r\nfast frimärket med tuggummit och använda det så.</pre><pre>Anf. 141  WIGGO KOMSTEDT (m):</pre><pre>Herr talman! Jag förstår efter den debatt som\r\nRoland Larsson för att han blir ganska torr i\r\nmunnen, och då blir det inte till att spotta på\r\nfrimärket heller.</pre><pre>Överläggningen var härmed avslutad.</pre><pre>(Beslut skulle fattas den 14 maj.)</pre><pre>9 §  Konsumentprisindex (KPI)</pre><pre>Föredrogs</pre><pre>finansutskottets betänkande</pre><pre>1991/92:FiU19 Konsumentprisindex (KPI) (förslag\r\n1991/92:16).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>10 §  Ändring i lagen om\r\ndubbelbeskattningsavtal mellan Sverige och\r\nSingapore</pre><pre>Föredrogs</pre><pre>skatteutskottets betänkande</pre><pre>1991/92:SkU26 Ändring i lagen om\r\ndubbelbeskattningsavtal mellan Sverige och\r\nSingapore (prop. 1991/92:114).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>11 §  Dubbelbeskattningsavtalet mellan Sverige\r\noch Schweiz</pre><pre>Föredrogs</pre><pre>skattesutskottets betänkande</pre><pre>1991/92:SkU27 Dubbelbeskattningsavtalet mellan\r\nSverige och Schweiz (prop. 1991/92:15).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>12 §  Dubbelbeskattningsavtalet mellan Sverige\r\noch Österrike</pre><pre>Föredrogs</pre><pre>skatteutskottets betänkande</pre><pre>1991/92:SkU28 Dubbelbeskattningsavtalet mellan\r\nSverige och Österrike (prop. 1991/92:154).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>13 §  Samhällstjänst</pre><pre>Föredrogs</pre><pre>justitieutskottets betänkande</pre><pre>1991/92:JuU24 Samhällstjänst (prop. 1991/92:109).</pre><pre>Anf. 142  ULLA-BRITT ÅBARK (s):</pre><pre>Herr talman! Det kan vara litet svårt att diskutera\r\nsamhällstjänst när det tidigare talats om 25-öringar,\r\nmen jag skall försöka återgå till den allvarliga sidan\r\nav kammarens arbete.</pre><pre>Det betänkande som vi skall behandla nu i kväll\r\ngäller alltså samhällstjänst och bygger på en\r\nproposition från justitiedepartementet. Vi\r\nsocialdemokrater säger inte nej till en utbyggd\r\nsamhällstjänst. Vi tycker att det är bra, och vi\r\ntycker också att det är bra att den nuvarande\r\nregeringen försöker följa de intentioner som den\r\ngamla socialdemokratiska regeringen hade. Vad vi\r\ndäremot är kritiska till är\r\nungdomsbrottskommitténs fortsatta direktiv. Det är\r\nsjälvklart att samhället måste ta ett ansvar för\r\nungdomars tillväxtförhållanden. De barn och\r\nungdomar som gör sig skyldiga till brott tillhör ofta\r\nden grupp som har störst behov av stöd och hjälp.\r\nSamtidigt är det viktigt att även unga kan\r\nupprätthålla och hävda grundläggande värden som\r\nskyddas av de straffrättsliga reglerna. Samhället\r\nmåste reagera snabbt och konsekvent när unga\r\nbegår brott.</pre><pre>Den gamla socialdemokratiska regeringen vidtog\r\nen rad åtgärder som var riktade till ungdomar. Nya\r\nregler tillkom som förbättrade möjligheterna till ett\r\nsnabbt och effektivt ingripande mot unga\r\nlagöverträdare. Möjlighet infördes för såväl polis\r\nsom domstol att ålägga ungdomar att reparera och\r\nåterställa det de hade förstört. Förbud infördes mot\r\natt bära kniv på allmän plats och mot försäljning av\r\ns.k. gatustridsvapen m.m.</pre><pre>Vi vet att det i dag finns tecken som tyder på att\r\nutvecklingen bland ungdomarna är positiv.\r\nAndelen ungdomar som begår brott har minskat\r\nkraftigt, och andelen som prövar narkotika har\r\nsjunkit drastiskt. De stora problemen återfinns hos\r\nett ganska litet antal ungdomar. Det kommer att\r\nkräva avsevärda resurser och mycket arbete för att\r\nge dessa ungdomar förutsättningar till ett normalt\r\nliv. Vi vet också att den nuvarande lagstiftningen\r\nhar brister, det är vi väl medvetna om. Det var\r\nockså mot den bakgrunden som den\r\nsocialdemokratiska regeringen tillsatte\r\nungdomsbrottskommittén. Kommittén har till\r\nuppdrag att göra en samlad utvärdering av\r\nsamhällstjänstreformens betydelse för\r\nbehandlingen av unga lagöverträdare och i\r\nsamband med detta förutsättningslöst överväga om\r\nden nuvarande arbetsfördelningen mellan\r\nsocialtjänst och rättsväsende är väl avvägd och om\r\nsamarbete mellan myndigheterna kan förbättras.</pre><pre>Ungdomsbrottsligheten har ofta en grund i\r\npsykiska och sociala problem. De problemen löses\r\ninte med hjälp av rättsliga insatser utan kräver\r\nandra åtgärder, som vård och behandling. Ett\r\nfängelsestraff kan därför direkt motverka syftet att\r\nge den unge förutsättningar för ett laglydigt liv. Det\r\när också bakgrunden till principen att ungdomar\r\nunder 18 år som begår brott skall falla under\r\nsocialtjänstens ansvar -- inte under\r\nkriminalvårdens. Vi socialdemokrater menar att\r\nden principen också måste gälla i fortsättningen.</pre><pre>Vi socialdemokrater har därför reagerat starkt mot\r\nde planer justitieministern har fört fram om att\r\nåterinföra ungdomsfängelse och tillskapa\r\nveckoslutsfängelser för ungdomar. Men det innebär\r\ninte att vi anser att de nuvarande förhållandena i\r\nungdomsvården är tillfredsställande. De brister\r\nsom har varit rådande inom ungdomsvården har\r\nockså lett till att riksdagen beslutat om att låta\r\nstaten återta ansvaret för de särskilda\r\nungdomshemmen. Med ett statligt\r\nhuvudmannaskap och en central intagning är det\r\nlättare att få en överblick över ungdomshemmen,\r\ndifferentiera vården och planera intaget på ett\r\nändamålsenligt sätt.</pre><pre>Herr talman! Jag tänkte också något kommentera\r\nvåra motioner. Vi socialdemokrater står\r\nnaturligtvis bakom våra reservationer och det\r\nsärskilda yttrandet, och jag kommer att yrka bifall\r\ntill reservation 1.</pre><pre>Reservation 1 behandlar frågan om\r\nungdomsfängelser. Vi menar att ungdomsfängelser\r\ninte bör införas på nytt. Ungdomsbrottskommittén\r\nskall ju se över frågan, men vi tycker ändå att det\r\när viktigt att vi markerar vår principiella inställning.</pre><pre>Utskottet ställer sig ganska tvekande till frågan om\r\nveckoslutsfängelser. Men ungdomsbrottskommittén\r\nhar fått i uppdrag att utreda frågan. Vi menar att\r\ndet vore rimligt att säga nej från början och att\r\nkommittén inte behöver arbeta med den frågan.</pre><pre>Vi anser också att samhället via jourdomstolarna\r\nskall reagera snabbt. Men samhället gör så redan i\r\ndag via domstolar och åklagare.</pre><pre>Med det anförda yrkar jag bifall till reservation 1.</pre><pre>Anf. 143  LARS SUNDIN (fp):</pre><pre>Herr talman! Det här betänkandet från\r\njustitieutskottet har rubriken Samhällstjänst -- och\r\ndet med rätta -- även om utskottet i betänkandet\r\nockså behandlar en del andra frågor som har med\r\nunga lagöverträdare att göra. Det är frågor som för\r\növrigt ungdomsbrottskommittén för närvarande\r\narbetar med.</pre><pre>Det är i avsnittet Samhällstjänst som de politiskt\r\nintressanta och värdefulla frågorna behandlas i\r\nbetänkandet. När det gäller samhällstjänst som ett\r\nalternativ till fängelse, i första hand för yngre\r\nlagöverträdare, har Socialdemokraterna länge mest\r\nsett till svårigheterna att genomföra en sådan\r\nreform medan de borgerliga partierna har ansett att\r\nfördelarna har övervägt.</pre><pre>Socialdemokraterna avvisade tidigare här i\r\nriksdagen gång efter gång tankarna på\r\nsamhällstjänst som en ny strafform. Men\r\nhäromåret svängde de om. Jag tror att det var de\r\npositiva erfarenheterna från Danmark och Norge,\r\ndär samhällstjänst har använts på försök, som fick\r\ndem att tänka om. Den 1 januari 1990 kunde\r\nsamhällstjänst äntligen införas på försök i Sverige,\r\ndock bara på vissa håll vid fem tingsrätter.</pre><pre>Vi i de borgerliga partierna ville då att försöket\r\nskulle gälla över hela landet. Principen likhet inför\r\nlagen krävde detta. Man skulle inte inte i en del av\r\nSverige kunna dömas till ett par månaders fängelse,\r\nmedan man i annan del hade en chans att bli dömd\r\ntill samhällstjänst därför att det där bedrevs\r\nförsöksverksamhet. Ett sådant system var inte\r\nrättvist och dessutom stötande för rättskänslan.</pre><pre>Så sent som för ett år sedan, när frågan senast\r\nbehandlades, fick vi från de borgerliga partierna\r\nreservera oss för denna likhetsprincip. Nu har den\r\nnya borgerliga regeringen lagt fram ett förslag om\r\nen utvidgning av påföljden samhällstjänst till att\r\ngälla hela landet. Efter beredning i utskottet är det\r\nett enigt utskott som hemställer att riksdagen skall\r\nbifalla propositionen. Det är bra och värdefullt att\r\nSocialdemokraterna har anslutit sig till\r\nuppfattningen att försöksverksamheten skall\r\nomfatta hela landet. Välkomna till den\r\nuppfattningen!</pre><pre>I betänkandet tar utskottet också upp några övriga\r\nfrågor som alla har med ungdomsbrottskommitténs\r\narbete att göra. Ulla-Britt Åbark har talat för de tre\r\nreservationer i vilka Socialdemokraterna föregriper\r\nkommitténs överväganden. Majoriteten i utskottet\r\när inte av samma uppfattning, i synnerhet som\r\nkommitténs uppdrag skall slutföras redan inom ett\r\når.</pre><pre>Socialdemokraterna är emot ungdomsfängelser,\r\nveckoslutsfängelser och jourdomstolar. Därför\r\nanser de att kommittén inte skall ägna dessa frågor\r\nnågon uppmärksamhet. Vi i majoriteten delar\r\nalltså inte den uppfattningen. Vi tycker att det är\r\nrimligt att vänta och se vad\r\nungdomsbrottskommittén kommer fram till innan vi\r\ndefinitivt bestämmer oss. Som framgår av texten i\r\nbetänkande hyser vi ett visst tvivel inför\r\nveckoslutsfängelser. Men vi är positiva till tanken\r\npå jourdomstolar, just därför att det är så viktigt\r\nmed ett snabbt och bestämt ingripande från\r\nsamhällets sida -- precis som Ulla-Britt Åbark\r\nsade -- speciellt när det är fråga om brott som har\r\nbegåtts av unga.</pre><pre>Herr talman! Jag yrkar bifall till utskottets\r\nhemställan och avslag på de tre reservationerna.</pre><pre>Anf. 144  BERITH ERIKSSON (v):</pre><pre>Herr talman! Förutom motionsyrkanden från\r\nallmänna motionstiden om åtgärder för ungdomars\r\nbrottslighet, behandlas i det här betänkandet\r\nfrågan om påföljden samhällstjänst.</pre><pre>Samhällstjänst skall nu införas över hela landet --\r\nmen på försök. Det finns fortfarande delar i ett\r\nsådant system som behöver ses över, som t.ex. hur\r\nden typen av påföljd kan genomföras på\r\nlandsbygden med långa avstånd mellan övervakare\r\noch den dömde. Men den känsligaste punkten i hela\r\nsystemet är mottagarna, arbetsgivarna. Hela\r\nsystemet står och faller med att det finns frivilliga\r\nmottagare. Därför får inget på några villkor gå snett\r\nredan under försöksverksamheten. Därför är det\r\nockså viktigt att utvärderingen inte fuskas bort. Jag\r\nhoppas att så inte blir fallet.</pre><pre>Jag hoppas naturligtvis, som jag förutsätter att alla\r\nandra gör, att samhällstjänst skall kunna införas\r\nsom en självständig påföljd så småningom.</pre><pre>När jag i går kväll satt och läste betänkandet och\r\nreservationerna till det dök två ordspråk upp i mitt\r\nhuvud. Det ena ordspråket lyder: Det var mycket\r\nväsen för litet ull sade gumman och klippte grisen.\r\nDet andra ordspråket lyder: Ingen rök utan eld.</pre><pre>Hittills har ropen på hårdare tag mot\r\nundomsbrottsligheten dess bättre varit just mycket\r\nväsen. Men samtidigt har ungdomsbrottskommittén\r\ngjort en del uttalanden som pekar mot att allvarligt\r\nmenade förslag om jourdomstolar och\r\nveckoslutsfängelser faktiskt kan läggas fram.</pre><pre>Herr talman! Det finns i dag en god stabilitet bland\r\nungdomar -- trots arbetslöshet och annan\r\nnedrustning av den sociala välfärden i samhället.\r\nUngdomarna är faktiskt mindre kriminella än\r\nföräldragenerationen. Men av rädsla, eller vad det\r\nnu kan bero på, har föräldragenerationen ökat sin\r\nrepressivitet. Det är faktiskt något som den förra\r\nregeringen hittills har stått för.</pre><pre>I dag blir ca 10 000 barn och ungdomar föremål för\r\nsamhällsvård. Omkring 3 000 tvångsvårdas, och av\r\ndessa är det ca 900 som tvångsvårdas på grund av\r\ndet egna beteendet, dvs. de missbrukar, stjäl eller\r\nslåss. Det är den gruppen som har fått epitetet\r\nvärstingar. Det är ungdomar för vilka något har gått\r\nsnett -- i samhället, hemma eller hos dem själva.\r\nVad dessa ungdomar behöver är en individuell\r\nvård, skräddarsydd för var och en. Det skulle\r\nkunna ge dem ett värdigt vuxenliv och andra ett\r\nbättre samhällsklimat.</pre><pre>Det grundläggande felet med ungdomsdomstolar är\r\natt de symboliserar den felaktiga uppfattningen att\r\nbarn och ungdomar är en annan sorts varelser än\r\nvuxna. Har man en gång börjat tänka i de banorna,\r\när risken stor för att man skall fortsätta med att\r\ninrätta system och institutioner som på ett\r\nrepressivt sätt särbehandlar barn och ungdomar.\r\nMan säger att man vidtar åtgärder för ungdomarnas\r\neget bästa, trots att det i själva verket handlar om\r\natt inkompetensförklara dem. Veckoslutsfängelse\r\noch ungdomsfängelser finns ju redan på\r\ndiskussions- och förslagsplanet.</pre><pre>Att det under vissa omständigheter är nödvändigt\r\natt låsa in ungdomar är inte så upprörande. Men\r\nman behöver inte hyckla genom att säga att man\r\nlåser in dem för deras eget bästa. Man kan säga\r\nöppet som det är, att man gör det för att skydda\r\nandra från dem.</pre><pre>Jourdomstolar för ungdomar, ungdomsfängelser\r\noch veckoslutsfängelse leder inte till att\r\nungdomarna inordnas i samhället. Räknat i pengar\r\nkan man få ett både bättre och hållbarare resultet\r\nmed mer civiliserade åtgärder.</pre><pre>Vänsterpartiet kommer att rösta för\r\nreservationerna 1, 2 och 3.</pre><pre>Överläggningen var härmed avslutad.</pre><pre>(Beslut skulle fattas den 14 maj.)</pre><pre>14 §  Nytt kriminalregister m.m.</pre><pre>Föredrogs</pre><pre>justitieutskottets betänkande</pre><pre>1991/92:JuU25 Nytt kriminalregister m.m. (prop.\r\n1991/92:100 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>15 §  Tilläggsbudget II till statsbudgeten för\r\nbudgetåret 1991/92</pre><pre>Föredrogs</pre><pre>försvarsutskottets betänkande</pre><pre>1991/92:FöU11 Tilläggsbudget II till statsbudgeten\r\nför budgetåret 1991/92 (prop. 1991/92:125 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>16 §  Högre maximiinsatser i spel</pre><pre>Föredrogs</pre><pre>kulturutskottets betänkande</pre><pre>1991/92:KrU27 Högre maximiinsatser i spel (prop.\r\n1991/92:156).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>17 §  Tilläggsbudget II</pre><pre>Föredrogs</pre><pre>utbildningsutskottets betänkande</pre><pre>1991/92:UbU25 Tilläggsbudget II (prop.\r\n1991/92:125 delvis).</pre><pre>Tredje vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 maj.)</pre><pre>18 §  Vissa normgivningsbemyndiganden på\r\nvägtransportområdet, m.m.</pre><pre>Föredrogs</pre><pre>trafikutskottets betänkande</pre><pre>1991/92:TU17 Vissa normgivningsbemyndiganden\r\npå vägtransportområdet, m.m. (prop.\r\n1991/92:130).</pre><pre>Anf. 145  KARL-ERIK PERSSON (v):</pre><pre>Herr talman! I trafikutskottets betänkande TU17\r\ntas upp nya förordningar när det gäller transporter.\r\nMan går ifrån ett system som heter ATK till ett\r\nsystem som heter AETR. Det är en anpassning till\r\nEES-avtalet och till EG.</pre><pre>Alla som har talat för ett närmande till EG har mer\r\neller mindre sagt att det inte kommer att ske någon\r\nförsämring av den svenska\r\narbetsrättslagstiftningen. Vad är då detta, om inte\r\nen försämring? Här går man ifrån begreppet\r\narbetstid och inför begreppet körtid. Det innebär\r\nför yrkeschaufförerna att det är körtiden som\r\nräknas. Den tid som åtgår för lastning och lossning\r\nkommer att undantas från arbetstiden.</pre><pre>I dag talas om att man skall öka\r\nkontrollbesiktningen av tunga fordon för att\r\nsäkerheten skall bli bättre. Det är bra. Men när det\r\ngäller trafiksäkerheten och chaufförernas arbetstid\r\ntas inga hänsyn. Man går in för detta förslag, och\r\ndet tycker jag är beklagligt.</pre><pre>Den som någon gång har besökt en\r\ntransportanläggning, en terminal, vet att lastning\r\noch lossning tar tid. Lastning och lossning kommer\r\nnu att undantas från chaufförernas arbetstid. Det\r\nbetyder att föraren kan åka på att lasta och lossa en\r\nlast på kanske 36 ton själv. Dessutom skall han köra\r\nnio timmar i sträck. Det är, som jag ser det, en klar\r\nförsämring av arbetsvillkoren för yrkeschaufförer.</pre><pre>Skulle lastbilen mot förmodan stå färdiglastad, kan\r\nchauffören köra nio timmar i sträck och sedan vila\r\nelva timmar. Därefter kan han fortsätta att köra i\r\nnio timmar, med en halvtimmes rast. Detta är\r\ninskrivet i AETR-reglerna. Det betyder att\r\nchauffören kommer att köra tolv timmar på ett\r\ndygn. Det är en klar försämring jämfört med\r\ndagens arbetsvillkor för yrkestrafiken.</pre><pre>Jag beklagar att ingen har skrivit uttryckligen i\r\nbetänkandet vad dessa regler innebär. Man måste\r\nvara mycket insatt för att förstå dessa regler, när de\r\nbara benämns med denna korta beteckning, såsom\r\nsker i betänkandet. Jag tycker att det är beklagligt\r\natt man nu försämrar för en stor grupp\r\nyrkeschaufförer. Jag menar att trafiksäkerheten,\r\nsom vi alla har slagit vakt om, skall bestå. När detta\r\ngår igenom, den 1 januari 1993, och vi kan se en\r\ntendens till att de tyngre fordonen är inblandade i\r\ntrafikolyckor i större utsträckning än i dag, kommer\r\njag att anklaga den regering som har gjort denna\r\nförsämring. Som jag ser det kommer det att bli en\r\nförsämring.</pre><pre>Herr talman! Med detta vill jag yrka bifall till den\r\nmeningsyttring som Bengt Hurtig har avgett till\r\ndetta betänkande.</pre><pre>Anf. 146  LARS SVENSK (kds):</pre><pre>Herr talman! Det vi nu behandlar är ett betänkande\r\nfrån ett enhälligt utskott, med undantag för\r\nVänsterpartiet, som har avgett en meningsyttring.\r\nJag yrkar bifall till hemställan i trafikutskottets\r\nbetänkande TU17 och avslag på Vänsterpartiets\r\nmeningsyttring.</pre><pre>Överläggningen var härmed avslutad.</pre><pre>(Beslut skulle fattas den 14 maj.)</pre><pre></pre><pre>19 §  Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop. 1991/92:150 Förslag till\r\nslutlig reglering av statsbudgeten för budgetåret\r\n1992/93, m.m. (kompletteringsproposition)</pre><pre>1991/92:K23 av Lars Werner m.fl. (v)</pre><pre>1991/92:K24 av Birgitta Hambraeus och Tage\r\nPåhlsson (c)</pre><pre>1991/92:K25 av Åke Gustavsson m.fl. (s)</pre><pre>1991/92:K26 av Karin Starrin (c)</pre><pre>1991/92:K27 av Åke Carnerö (kds)</pre><pre>1991/92:Fi40 av Ingvar Carlsson m.fl. (s)</pre><pre>1991/92:Fi41 av Ingvar Carlsson m.fl. (s)</pre><pre>1991/92:Fi42 av Ian Wachtmeister m.fl. (nyd)</pre><pre>1991/92:Fi43 av Ian Wachtmeister och Bo G\r\nJenevall (nyd)</pre><pre>1991/92:Fi44 av Lars Werner m.fl. (v)</pre><pre>1991/92:Fi45 av Birgitta Dahl m.fl. (s)</pre><pre>1991/92:Fi46 av Bruno Poromaa m.fl. (s)</pre><pre>1991/92:Fi47 av Alf Wennerfors och Kjell Nilsson\r\n(m,s)</pre><pre>1991/92:Fi48 av Sten-Ove Sundström m.fl. (s)</pre><pre>1991/92:Fi49 av Bo Forslund m.fl. (s)</pre><pre>1991/92:Fi50 av Magnus Persson m.fl. (s)</pre><pre>1991/92:Fi51 av Rune Evensson m.fl. (s)</pre><pre>1991/92:Fi52 av Johnny Ahlqvist m.fl. (s)</pre><pre>1991/92:Fi53 av Bo Nilsson m.fl. (s)</pre><pre>1991/92:Fi54 av Ewa Hedkvist Petersen m.fl. (s)</pre><pre>1991/92:Fi55 av Kjell Nilsson m.fl. (s)</pre><pre>1991/92:Fi56 av Björn Samuelson (v)</pre><pre>1991/92:Fi57 av John Andersson m.fl. (v)</pre><pre>1991/92:Fi58 av Maj-Inger Klingvall m.fl. (s)</pre><pre>1991/92:Fi59 av Åke Gustavsson m.fl. (s)</pre><pre>1991/92:Fi60 av Axel Andersson m.fl. (s)</pre><pre>1991/92:Fi61 av Anita Johansson m.fl. (s)</pre><pre>1991/92:Fi62 av Monica Öhman m.fl. (s)</pre><pre>1991/92:Fi63 av Sten-Ove Sundström m.fl. (s)</pre><pre>1991/92:Fi64 av Hans Stenberg m.fl. (s)</pre><pre>1991/92:Fi65 av Lars Hedfors m.fl. (s)</pre><pre>1991/92:Fi66 av Ingbritt Irhammar (c)</pre><pre>1991/92:Fi67 av Ingrid Hemmingsson (m)</pre><pre>1991/92:Fi68 av Mikael Odenberg m.fl. (m)</pre><pre>1991/92:Fi69 av Inga-Britt Johansson m.fl. (s)</pre><pre>1991/92:Fi70 av förste vice talman Stig Alemyr\r\nm.fl. (s)</pre><pre>1991/92:Fi71 av Owe Andréasson m.fl. (s)</pre><pre>1991/92:Fi72 av Bo Holmberg m.fl. (s)</pre><pre>1991/92:Fi73 av Hans Gustafsson m.fl. (s)</pre><pre>1991/92:Fi74 av Bo Finnkvist (s)</pre><pre>1991/92:Fi75 av Gunhild Bolander (c)</pre><pre>1991/92:Fi76 av Bengt Kindbom (c)</pre><pre>1991/92:Fi77 av Ivar Franzén (c)</pre><pre>1991/92:Fi78 av Arne Kjörnsberg m.fl. (s)</pre><pre>1991/92:Fi79 av Arne Kjörnsberg m.fl. (s)</pre><pre>1991/92:Fi80 av Dan Ericsson i Kolmården (kds)</pre><pre>1991/92:Fi81 av Ulf Melin och Göte Jonsson (m)</pre><pre>1991/92:Fi82 av Nils-Olof Gustafsson m.fl. (s)</pre><pre>1991/92:Fi83 av Margareta Winberg m.fl. (s)</pre><pre>1991/92:Fi84 av Ingvar Carlsson m.fl. (s)</pre><pre>1991/92:Fi85 av Lena Hjelm-Wallén m.fl. (s)</pre><pre>1991/92:Fi86 av Eva Johansson m.fl. (s)</pre><pre>1991/92:Fi87 av Anders Nilsson m.fl. (s)</pre><pre>1991/92:Fi88 av Karl-Erik Svartberg m.fl. (s)</pre><pre>1991/92:Fi89 av Karl-Erik Svartberg m.fl. (s)</pre><pre>1991/92:Fi90 av Johan Lönnroth (v)</pre><pre>1991/92:Fi91 av Bengt Hurtig (v)</pre><pre>1991/92:Fi92 av John Andersson (v)</pre><pre>1991/92:Fi93 av Lennart Brunander och Ingbritt\r\nIrhammar (c)</pre><pre>1991/92:Fi94 av Marianne Andersson och Elving\r\nAndersson (c)</pre><pre>1991/92:Fi95 av Mikael Odenberg m.fl. (m)</pre><pre>1991/92:Fi96 av Håkan Strömberg m.fl. (s)</pre><pre>1991/92:Fi97 av Martin Nilsson m.fl. (s)</pre><pre>1991/92:Fi98 av Birger Andersson m.fl.\r\n(c,m,fp,kds)</pre><pre>1991/92:Fi99 av Ylva Annerstedt m.fl. (fp)</pre><pre>1991/92:Fi100 av Jerzy Einhorn och Margareta\r\nViklund (kds)</pre><pre>1991/92:Fi101 av Dan Eriksson i Stockholm (nyd)</pre><pre>1991/92:Fi102 av Inger Hestvik m.fl. (s)</pre><pre>1991/92:Fi103 av Bo Finnkvist m.fl. (s)</pre><pre>1991/92:Fi104 av Georg Andersson m.fl. (s)</pre><pre>1991/92:Sk31 av Inger Hestvik m.fl. (s)</pre><pre>1991/92:U12 av Lars Werner m.fl. (v)</pre><pre>1991/92:U13 av Lars Sundin och Elver Jonsson (fp)</pre><pre>1991/92:Sf41 av Doris Håvik m.fl. (s)</pre><pre>1991/92:T23 av Sven-Gösta Signell m.fl. (s)</pre><pre>1991/92:Jo40 av Jan Bergqvist (s)</pre><pre>1991/92:Jo41 av Göran Persson m.fl. (s)</pre><pre>1991/92:Jo42 av Annika Åhnberg m.fl. (v)</pre><pre>1991/92:Bo14 av Oskar Lindkvist m.fl. (s)</pre><pre>1991/92:Bo15 av Karin Starrin och Birgitta\r\nCarlsson (c)</pre><pre>1991/92:Bo16 av Barbro Westerholm (fp)</pre><pre>1991/92:Bo17 av Jan Andersson och Bo Nilsson (s)</pre><pre></pre><pre>20 § Anmälan om interpellation</pre><pre>Anmäldes att följande interpellation framställts</pre><pre>den 12 maj</pre><pre>1991/92:198 av Mats Hellström (s) till statsrådet Ulf\r\nDinkelspiel om samrådet mellan regering och\r\nriksdag inför EG-förhandlingarna:</pre><pre>Regeringen har i många sammanhang uttryckt att\r\nden vill ge mycket hög prioritet åt\r\nförhandlingsarbetet inför ett svenskt medlemskap i\r\nEG. Dess uttalanden står i tydlig kontrast till\r\nregeringspartiernas hittillsvarande inställning när\r\ndet gäller riksdagens roll i fråga om information och\r\nsamråd kring EG-förhandlingarna.</pre><pre>Sålunda har alla förslag om ett förstärkt samråd\r\nmed riksdagen avvisats i samband med\r\nkonstitutionsutskottets behandling av det tillfälliga\r\nEES-utskottet. Den borgerliga majoriteten har inte\r\nönskat några förändringar av hittillsvarande\r\nsamrådsformer. Det innebär att vid sidan av\r\nutrikesnämnden, utgör EFTA-delegationen ett\r\norgan för information till riksdagen.</pre><pre>EFTA-delegationen har fungerat väl i samband\r\nmed förhandlingarna mellan EFTA och EG om\r\nEES-avtalet. Inför den svenska bilaterala\r\nförhandlingen med EG om ett medlemskap behövs\r\nemellertid av flera skäl andra och till förhandlingen\r\nanpassade samrådsfunktioner mellan regering och\r\nriksdag.</pre><pre>Det är viktigt att riksdagens partier på ett aktivt sätt\r\nblir delaktiga i den process som skall föregå den\r\nsvenska folkomröstningen liksom sedermera vid ett\r\nsvenskt medlemskap i EG. Inom EG söker man nu\r\npå olika vägar att öka de folkvaldas delaktighet.\r\nDenna fråga har lyfts fram som en av de viktigaste\r\nnär det gäller att minska det s.k. demokratiska\r\nunderskottet efter överenskommelserna i\r\nMaastricht om den Europeiska Unionen. Det\r\nhandlar såväl om de nationella parlamentens som\r\nEuropaparlamentets roll. Det är i detta\r\nsammanhang angeläget att vi i Sverige aktivt\r\narbetar för att åstadkomma en väl fungerande form\r\nför riksdagens deltagande i EG-arbetet såväl under\r\nförhandlingsfasen som senare vid medlemskap.</pre><pre>Flera olika modeller har föreslagits härvidlag.\r\nSocialdemokraterna har föreslagit att EES-\r\nutskottet kan permanentas och fungera som ett\r\nEG-utskott i liknande form som det danska\r\nmarketsutvalget. Argumenten härför är bl.a. att\r\nEES-frågorna kommer att bli föremål för\r\nriksdagens behandling också efter avtalets\r\ngenomförande; i den fas då förändringar av regler\r\ninom avtalet kan bli aktuella. Sådana frågor\r\nkommer då att vara mycket nära knutna till den\r\nparallellt pågående medlemskapsförhandlingen.\r\nDet kan exempelvis gälla de villkor som där kan\r\nkomma att diskuteras om övergångsbestämmelser\r\noch liknande. Det finns skäl att behandla sådana\r\nfrågor inom samma ram i riksdagen.</pre><pre>Även andra former för ett intensifierat samråd har\r\nföreslagits. Den riksdagsdelegation på 18 personer\r\nmed deltagande av samtliga partier som avses ingå\r\ni en blandkommission med Europaparlamentet\r\nskulle även kunna fungera som särskilt\r\nsamrådsorgan för regeringen när det gäller\r\nmedlemskapsförhandlingarna.</pre><pre>Den borgerliga riksdagsmajoriteten har i\r\nnuvarande skede som tidigare nämnts avvisat alla\r\nde olika förslagen om ett utvidgat samråd inför\r\nmedlemskapsförhandlingarna som förts fram.\r\nRegeringen har heller inte tagit några initiativ i\r\nfrågan.</pre><pre>Då de formella förhandlingarna förväntas påbörjas\r\nförst i början av år 1993 finns det fortfarande tid för\r\nregering och riksdag att överväga former för ett\r\nförstärkt samråd. Ett sådant är väsentligt som en\r\ndel i den demokratiska process som skall föregå den\r\nsvenska folkomröstningen. Det skulle också bli en\r\nviktig del av den utveckling som nu pågår inom EG\r\nför att åstadkomma en bättre demokratisk\r\nförankring av EG-institutionerna hos de folkvalda.</pre><pre>Mot denna bakgrund vill jag fråga\r\nutrikeshandelsminister Dinkelspiel:</pre><pre>Vilka initiativ avser den svenska regeringen att ta\r\nför att åstadkomma ett väl fungerande samråd\r\nmellan regering och riksdag inför de svenska\r\nmedlemskapsförhandlingarna med EG?</pre><pre>21 § Anmälan om frågor</pre><pre>Anmäldes att följande frågor framställts</pre><pre>den 12 maj</pre><pre>1991/92:768 av Elvy Söderström (s) till\r\nkommunikationsministern om en ny bro över\r\nÅngermanälven:</pre><pre>En ny bro över Ångermanälven är en av de\r\nviktigaste infrastrukturella satsningarna i Norrland.</pre><pre>I en frågedebatt den 26 mars 1992 angående\r\ninfrastruktursatsningar i Västernorrland, sa\r\nministern: -- Vedabron återkommer vi till.</pre><pre>Nu är det hög tid att regeringen återkommer.</pre><pre>Under natten till fredagen den 8 maj fick\r\nSandöbron akut stängas för all tung trafik. Vid\r\nbrons södra fäste uppstod ett stort hål i den\r\nnorrgående vägbanan, med över en meter i\r\ndiameter. Alla fordon över 4 ton dirigeras nu över\r\nHammarbron vilket innebär flera mils omväg.</pre><pre>Vi accepterar inte dessa förhållanden.</pre><pre>Jag vill fråga:</pre><pre>Vilka åtgärder tänker kommunikationsministern\r\natt vidta för att påskynda byggandet av en ny bro\r\növer Ångermanälven?</pre><pre>1991/92:769 av Bo Holmberg (s) till socialministern\r\nom nolldirektiven för merkostnadsutredningen\r\nm.m.:</pre><pre>Hösten 1989 föreslog socialutskottet att\r\nhandikapputredningen och andra utredningar på\r\nområdet inte skulle begränsas av regeringens\r\nnolldirektiv. Detta blev också riksdagens beslut.\r\nRegeringen tog senare bort nolldirektiven till\r\nhandikapputredningen.</pre><pre>Med anledning av en motion från Börje Nilsson och\r\nBo Nilsson (båda s) som föreslog att nolldirektiven\r\nskall avskaffas för merkostnadsutredningen och\r\npsykiatriutredningen återupprepade\r\nsocialutskottet sitt tidigare ställningstagande att\r\nutredningar på handikappområdet inte skall\r\nomfattas av regeringens nolldirektiv. Riksdagen\r\nbeslöt den 24 april i år i enlighet med\r\nsocialutskottets förslag.</pre><pre>Min fråga till socialministern är följande:</pre><pre>När ämnar socialministern verkställa beslutet om\r\natt ta bort nolldirektiven för\r\nmerkostnadsutredningen och\r\npsykiatriutredningen?</pre><pre>22 §  Kammaren åtskildes kl. 18.19.</pre><pre>Förhandlingarna leddes</pre><pre>av talmannen från sammanträdets början t.o.m. 4 §\r\nanf. 23 (delvis),</pre><pre>av förste vice talmannen därefter t.o.m. anf. 51\r\n(delvis),</pre><pre>av andre vice talmannen därefter t.o.m. 5 § anf. 69\r\n(delvis),</pre><pre>av tredje vice talmannen därefter t.o.m. anf. 107\r\n(delvis),</pre><pre>av talmannen därefter t.o.m. 7 § anf. 132 (delvis)\r\noch</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}