{"dokumentstatus":{"dokument":{"hangar_id":"2387604","dok_id":"GG096","rm":"1992/93","beteckning":"6","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"6","slutnummer":"0","datum":"1992-10-14 00:00:00","systemdatum":"2005-10-27 13:51:08","publicerad":"1992-10-14 00:00:00","titel":"Riksdagens snabbprotokoll 1992/93:6 Onsdagen den 14 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{16D9A677-8B96-4CFD-9794-975BFD87EE21}","dokument_url_text":"http://data.riksdagen.se/dokument/GG096/text","dokument_url_html":"http://data.riksdagen.se/dokument/GG096","dokumentstatus_url_xml":"http://data.riksdagen.se/dokumentstatus/GG096","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:6</div>\r\n<div class=\"sidhuvud_datum\">Onsdagen den 14 oktober</div>\r\n<div class=\"sidhuvud_klockslag\">Kl.9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 8 oktober.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:33 och 34 till lagutskottet</pre><pre>Skrivelse</pre><pre>1992/93:44 till justitieutskottet</pre><pre>3 §  Allmänpolitisk debatt</pre><pre>Enligt överenskommelse med partiernas\r\nföreträdare i talmanskonferensen skulle följande\r\ndebattregler gälla för den allmänpolitiska debatten.</pre><pre>Talarordning och taletider för de två inledande\r\navsnitten, Ekonomisk politik och\r\nSysselsättningspolitik, framgick av utdelad\r\ntalarlista. Replikrätt avsåg föregående talare och\r\nomfattade två repliker om högst tre minuter\r\nvardera. Duellmetoden skulle tillämpas. Även den\r\nledamot som inte hållit sitt huvudanförande skulle\r\nkunna få replik, dock inte den talare som stod\r\nnärmast på talarlistan.</pre><pre>För övriga debatter skulle gälla att tiden för en\r\nledamots huvudanförande inte fick överstiga sex\r\nminuter. Replikrätten avsåg föregående talare och\r\nskulle omfatta två repliker om högst tre minuter\r\nvardera. Duellmetoden skulle tillämpas. Ett\r\nstatsråd fick i sitt första inlägg tala högst tio\r\nminuter. Därefter var statsrådets inlägg begränsat\r\ntill tre minuter. För antalet statsrådsinlägg gällde\r\ninte någon begränsning.</pre><pre>Ekonomisk politik</pre><pre>Anf. 1  ALLAN LARSSON (s):</pre><pre>Fru talman! Sverige har under de senaste veckorna\r\ngått igenom en svår ekonomisk kris. Den har utsatt\r\nenskilda medborgare och hela det svenska\r\nnäringslivet för mycket allvarliga påfrestningar.</pre><pre>På ett tidigt stadium stod det klart att den\r\nborgerliga regeringen inte skulle klara upp\r\nsituationen på egen hand. Det var därför vi\r\nsocialdemokrater erbjöd regeringen ett samarbete\r\nom en ny och ansvarsfull ekonomisk politik mot\r\narbetslösheten och mot de skyhöga räntorna.</pre><pre>Till en början avvisades våra förslag om en\r\nnationell samling. Men till slut insåg regeringen att\r\nden behövde vår hjälp, och då kunde\r\nomprövningen ske och uppgörelser träffas. Låt mig\r\nbara säga att det hade varit en stor fördel för\r\nSverige, för medborgarna och för näringslivet, om\r\ndenna omprövning kommit i gång långt tidigare.</pre><pre>I förra veckans partiledardebatt erkände\r\nstatsministern att många myter har krossats under\r\nde senaste veckorna, dagarna och nätterna.</pre><pre>Låt mig peka på tre stora myter, som nu har\r\nkrossats. Den första är myten om det politiska\r\nsystemets svaghet.</pre><pre>Det fanns de som trodde att regering och riksdag\r\ninte skulle kunna fatta de nödvändiga besluten, att\r\nspekulanterna skulle kunna tvinga fram en\r\nnedskrivning av kronan, vilket är detsamma som en\r\nreallönesänkning, så som hade skett i flera andra\r\nländer. Hur gick det? Nu vet vi svaret: Riksdag,\r\nregering och riksbank kunde med gemensamma\r\nkrafter slå tillbaka spekulationens krafter. Myten\r\nom statsmakternas svaghet har krossats.</pre><pre>Den andra myt, som krossats är föreställningen om\r\nblockpolitikens styrka. Den myten byggde på\r\nföreställningen att samverkan och ömsesidigt\r\nhänsynstagande var en svaghet, att bara en\r\nkompromisslös högerpolitik kunde ge politisk\r\nstyrka.</pre><pre>Hur gick det? Nu vet vi svaret: Blockpolitiken förde\r\nSverige in i en återvändsgänd med försvagad\r\nregeringsmakt och förlorat anseende. Svenska\r\nfolket får betala ett högt pris för det borgerliga\r\növermodet. Det var först när regeringen övergav\r\nblockpolitiken som det var möjligt att börja\r\nåterskapa det internationella förtroendet och\r\npressa ned de skyhöga räntorna.</pre><pre>Den tredje myt som krossats är de föreställningar\r\nsom låg till grund för ''den enda vägen''. Den myten\r\nbyggde på föreställningarna om att man med stora\r\nskattesänkningar för de välbeställda skulle kunna\r\nfå fart på Sverige. Den byggde vidare på\r\nföreställningen att staten genom att sätta i gång en\r\nutförsäljning, en realisation, av naturtillgångar,\r\nföretag och fastigheter skulle öka tillväxten.</pre><pre>Hur gick det? Nu vet vi svaret: Den enda vägen\r\nlöste inga problem. I stället försämrades\r\nstatsfinanserna i snabb takt. Misstron mot den\r\nekonomiska politiken växte för varje dag som gick,\r\nför varje gång finansministern upprepade att\r\npolitiken ligger fast, för varje tillfälle som\r\nstatsministern ropade sitt: Håll ut!</pre><pre>Krisuppgörelserna mellan regeringen och oss\r\nsocialdemokrater innebär en ny politik för att\r\nkomma till rätta med statsfinanserna, stärka\r\nnäringslivet internationella konkurrenskraft och\r\nförstärka kampen mot arbetslösheten.</pre><pre>Uppgörelsen innehåller också en plattform för\r\ngemensamma insatser för att trygga spararnas\r\ninsättningar på bankerna och skapa tilltro till det\r\nsvenska betalningssystemet i vår omvärld.</pre><pre>Dessa uppgörelser ansluter till en god\r\nsocialdemokratisk tradition, en tradition av att\r\nalltid sätta landets bästa främst och att ta ansvar för\r\nlandets ekonomi, av en bestämd vilja att bekämpa\r\narbetslösheten, av en lika bestämd strävan att\r\nbördorna skall fördelas rättvist.</pre><pre>Många har frågat mig om jag tror att regeringen\r\nkommer att stå fast vid överenskommelserna. De\r\nsom frågat har hänvisat till diverse statsråd, som\r\nuttalat sig vitt och brett utan hänsyn till den träffade\r\nuppgörelsen. Jag vill därför uppmana\r\nfinansministern att i sitt eget intresse se till att det\r\nblir ordning i regeringen och rättning i ledet. Det är\r\nviktigt för oss här i riksdagen att få klarhet i om det\r\ngår att träffa överenskommelser med regeringen\r\neller om enskilda statsråd kan bedriva privatpolitik.</pre><pre>Jag utgår ifrån att uppgörelsen gäller. Jag kan också\r\nkonstatera att vi genom dessa uppgörelser har\r\navvärjt attackerna mot kronan. Räntorna har\r\nbörjat pressas ned.</pre><pre>Men det finns ingen anledning att slå sig till ro med\r\ndetta. Nu när de akuta problemen är över, gäller\r\ndet att gå vidare och sätta in alla krafter på att\r\nåtervinna tillväxten och skapa nya, varaktiga\r\narbetstillfällen.</pre><pre>Jag skall redovisa min uppfattning utifrån tre\r\nperspektiv, nämligen arbetet på att sanera\r\nstatsfinanserna, uppgiften att trygga spararnas\r\npengar samt kampen mot arbetslösheten. Detta är\r\nde tre huvudfrågor som står i centrum för den\r\nekonomiska politiken i dag och under de närmaste\r\nåren.</pre><pre>Låt mig börja med statsfinanserna. I land efter land\r\nredovisar regeringarna stora och växande\r\nunderskott i de offentliga finanserna. Sverige var\r\nlänge ett land med överskott i de offentliga\r\nfinanserna, men nu befinner sig också Sverige\r\nbland underskottsländerna.</pre><pre>Hur stort underskottet i statsbudgeten verkligen är\r\nvet vi inte. Regeringen har ännu inte offentliggjort\r\nnågra uppgifter om det, men det är uppenbart att\r\nunderskotten blir långt större än de 100 miljarder\r\nsom finansministern redovisade i våras.</pre><pre>Med sådana jättelika underskott vältrar vi över en\r\nväldig börda i form av statsskuldräntor på framtida\r\ngenerationer. Det är ohållbart. Därför måste\r\nstatsfinanserna saneras.</pre><pre>Det gjorde det nödvändigt både att förstärka\r\ninkomsterna och att minska på utgifterna. Det\r\ngäller nu att fasa in dessa åtgärder på rätt sätt med\r\nhänsyn till den ekonomiska aktiviteten. Det är\r\nsärskilt viktigt att nu få till stånd en långsiktig plan\r\nför att stärka statsfinanserna. Därför arbetade vi\r\nför vår del fram förslaget om den nya\r\nsjukförsäkringen, som flyttas ut ur statsbudgeten\r\noch ges en ny, hållbar finansering. Det innebär en\r\nkraftfull och uthållig insats för sunda statsfinanser.</pre><pre>Med dessa åtgärder kan vi komma åt det s.k.\r\nstrukturella underskottet i statsfinanserna. Men det\r\nstörsta problemet är det underskott som är en följd\r\nav vikande konjunktur, minskad produktion och\r\nväxande arbetslöshet. Det kan vi bara komma till\r\nrätta med genom tillväxt och nya arbetstillfällen.</pre><pre>Jag vill ställa frågan direkt till finansministern:\r\nDelar Anne Wibble min uppfattning att arbete och\r\ntillväxt är avgörande för våra möjligheter att sanera\r\noch förstärka statsfinanserna?</pre><pre>Den andra stora uppgiften är att trygga spararnas\r\npengar och att hävda tilltron till det svenska\r\nbetalningsystemet.</pre><pre>Sverige befinner sig mitt uppe i en bankkris. Vi\r\ndrabbas av baksmällan efter 80-talets lättsinniga\r\nkreditgivning, den som följde i spåren på\r\navregleringen. Samma baksmälla drabbar land\r\nefter land: USA, Canada, Storbritannien, Norge,\r\nFinland, Japan, för att ta några exempel.</pre><pre>Dessa länder har alla gått samma väg. De har låtit\r\nmarknaden ta över där politiken tidigare satte\r\ngränser. Därför är det som nu sker ett misslyckande\r\nför marknadsekonomin, inte för politiken.</pre><pre>Det behövs en ordentlig utredning och kartläggning\r\nav vad som hänt i finansvärlden under 80-talet. Vi\r\nbehöver en sådan kartläggning, inte för att finna\r\nsyndabockar men för att förstå vad som verkligen\r\nhände och för att förhindra att samma misstag\r\nupprepas på nytt.</pre><pre>Men det behövs också politiska åtgärder för att\r\nhindra att finanskrisen får allvarliga\r\nskadeverkningar på produktion och sysselsättning.\r\nDet behövs politiska åtgärder för att återställa\r\ntilltron till betalningssystemet. Det skrev vi in i\r\növerenskommelsen om den ekonomiska politiken.\r\nOch det har följts upp med regeringens uttalande\r\nom garantin för betalningssystemet.</pre><pre>Jag trodde att det rådde enighet om att staten skall\r\nvärna om spararnas pengar, nu när marknaden har\r\nmisslyckats. Men jag har sett att en av regeringens\r\nledamöter har varit ute och propagerat för att\r\nstaten skall låta banker gå i konkurs. Med en sådan\r\npolitik kan man inte undvika att spararna skulle\r\nkomma att drabbas.</pre><pre>Vad är det egentligen som pågår i regeringen?</pre><pre>Var står finansministern i denna fråga? Och var står\r\nfinansutskottets ordförande i denna fråga? Ni har\r\nnu chansen att undanröja alla tvivel om var\r\nregeringen och regeringspartierna står. Ge oss\r\nbesked om hur ni ser på bankkrisen och hur ni skall\r\nlösa den! Det är många inom och utom landet som\r\nvill veta hur ni tänker handla. Det är i dag ni måste\r\nge besked.</pre><pre>Det tredje området gäller sysselsättningen. Sverige\r\nbefinner sig nu i en europeisk arbetslöshetskris.\r\nDen drabbar människor och bygder på ett sätt som\r\när förödande.</pre><pre>Den viktigaste uppgiften för oss socialdemokrater\r\när kampen mot arbetslösheten.</pre><pre>-- Det var därför vi ställde upp och medverkade till\r\natt få stopp på valutakrisen och få ner räntorna. Det\r\nvar det första steget.</pre><pre>-- Det andra steget är att stärka konkurrenskraften.\r\nDet gör vi framför allt genom att sänka\r\narbetsgivaravgiften och därmed pressa ned\r\nkostnaderna.</pre><pre>-- Det tredje steget är att med all kraft hävda\r\narbetslinjen, dvs. arbete och utbildning i första\r\nhand, kontant stöd först i sista hand. Vi\r\nsocialdemokrater har här i riksdagen drivit kravet\r\npå en aktiv arbetsmarknadspolitik. Men vi har ofta\r\nmött brist på förståelse, ja t.o.m. motstånd, som vi\r\nhar haft svårt att förstå. Nu har vi genom denna\r\nuppgörelse kunnat få till stånd en rejäl\r\nambitionshöjning och ett genombrott för en del nya\r\nprinciper.</pre><pre>Men jag vill genast säga, att det vi har kommit\r\növerens om är insatser enbart under första halvåret\r\nnästa år. Det räcker inte med halvårspolitik. Det är\r\nnödvändigt att snabbt komma i gång med\r\ndiskussioner om ytterligare åtgärder och en ännu\r\nhögre ambitionsnivå.</pre><pre>När nu prognoserna för arbetsmarknaden börjar\r\nkomma fram finns det anledning att på nytt\r\ndiskutera hur regeringen hanterar kommunerna.\r\nÄr det rimligt att regeringen flyttar ut en del av\r\nbudgetunderskottet till kommunerna, som i sin tur\r\nflyttar över detta underskott till statens\r\narbetsmarknadsfond genom att göra 10 000-tals\r\nanställda arbetslösa? Det är nödvändigt att vi under\r\nbehandlingen av regeringens proposition i\r\nriksdagen får fram fakta om vad som verkligen är\r\nbesparingar och vad som är finansiell rundgång och\r\nslöseri med människors arbetsvilja.</pre><pre>Skall vi kunna bekämpa arbetslösheten måste vi få\r\ntill stånd inte bara en exportledd tillväxt. Vi\r\nbehöver också en investeringsledd tillväxt, som ger\r\nnya jobb.</pre><pre>Hur går det med alla de beslut som riksdagen har\r\nfattat om vägar, järnvägar, broar och annan\r\ninfrastruktur? Hur mycket av detta har egentligen\r\nkommit i gång? Och hur mycket har fastnat i\r\nregeringens byråkrati? Här finns mycket mera att\r\ngöra för att få fart på Sverige. Vi har för vår del\r\nbegärt att riksdagen av regeringen skall få en\r\nredovisning av läget, så att vi kan fatta nya beslut\r\nför att få fart på investeringarna.</pre><pre>Jag är övertygad om att vi också bör investera\r\nmycket mer i kunskap för att Sverige skall kunna\r\nhävda sig i den internationella konkurrensen.\r\nLångsiktigt behöver vi ytterligare en årskull i\r\nutbildning, i högre utbildning, i yrkesutbildning, i\r\nomskolning och kompetensutveckling. För detta\r\nbehöver vi planera nu.</pre><pre>Var står finansministern och var står\r\nregeringspartierna när det gäller kampen mot\r\narbetslösheten? Är ni beredda att höja\r\nambitionerna och utforma en långsiktigt politik för\r\natt pressa ned arbetslösheten?</pre><pre>Fru talman! Så ser jag på den ekonomiska\r\npolitikens tre huvudfrågor: uppgiften att skapa\r\nsunda statsfinanser, vår skyldighet att trygga\r\nspararnas pengar, vår beslutsamhet att bekämpa\r\narbetslösheten.</pre><pre>Vi kan åstadkomma en del med nationella åtgärder.\r\nDet är min förhoppning att det skall vara möjligt att\r\nhär i riksdagen föra en konstruktiv diskussion om\r\ndessa frågor. Men skall vi lyckas, behövs det ett\r\ninternationellt samarbete om en ny politik för\r\ntillväxt och sysselsättning. Det behövs nya initativ i\r\nEuropa och i OECD.</pre><pre>Vi socialdemokrater arbetar -- i nordisk\r\nsamverkan -- för att få in en ny syn i den\r\nekonomiska politiken i Europa, en ny syn, som kan\r\nersätta 80-talets förbrukade idéer.</pre><pre>Sverige har ett ansvar att vara idégivande och\r\npådrivande i det arbetet. Här har varje parti en\r\nviktig uppgift i det internationella samarbetet om\r\nEuropapolitiken. Här borde vi alla över\r\npartigränserna kunna enas om en linje: Europa har\r\nråd att arbeta, men Europa har inte råd med\r\nmassarbetslöshet.</pre><pre>(Applåder)</pre><pre>Anf. 2  JOHAN LÖNNROTH (v) replik:</pre><pre>Fru talman! Jag har två frågor till Allan Larsson.</pre><pre>Du säger att myten om det politiska systemets\r\nsvaghet har krossats. Jag tycker att det var en\r\nmycket stark formulering. Jag lyssnade på\r\nSjöfolksförbundets ordförande Anders Lindström\r\npå Sergels torg i förra veckan. Han uttryckte det på\r\nså sätt att han inte kunde acceptera någon\r\nstorfinansens diktatur över det politiska systemet.\r\nDet var också en mycket stark formulering. Kanske\r\nligger sanningen någonstans mitt emellan. Jag\r\nskulle vilja fråga om du ändå inte är beredd att\r\nmedge att de stora penningägarnas makt över det\r\npolitiska systemet fortfarande är ett problem.</pre><pre>Den andra fråga som jag skulle vilja ställa rör det\r\ndu säger om att vi bör enas om en linje i Europa för\r\natt motverka massarbetslösheten. Det står också i\r\nkrisuppgörelsen att ni skall komma överens om\r\nuppläggningen av förhandlingarna med EG. Jag\r\nläste med mycket stort intresse, jag tror att det var\r\nför någon månad sedan, de starkt kritiska artiklar\r\ndu skrev om valutaunionen och varför du inte\r\ntrodde att den monetära unionen skulle kunna\r\nfungera. Det var just med tanke på möjligheten att\r\nbekämpa arbetslösheten.</pre><pre>Det gick rykten om att du bråkade en del under\r\nkrisnätterna. Mina frågor är: Var det möjligen den\r\nfrågan det handlade om? Har du nu fallit undan och\r\nställt upp bakom valutaunionen? Hur man ställer\r\nsig till valutaunionen är ändå en nyckelfaktor i\r\nplaneringen för den framtida Europapolitiken.</pre><pre>Anf. 3  ALLAN LARSSON (s) replik:</pre><pre>Fru talman! Jag skall börja med att hälsa Johan\r\nLönnroth välkommen i den ekonomisk-politiska\r\ndebatten. Det skall bli intressant att höra ett mer\r\nutförligt inlägg och se om vänsterpartiet kan\r\nåstadkomma någon förnyelse på det här området.</pre><pre>Till frågorna. Vi hade mycket annat att bråka om.\r\nVi har i grunden många olika meningar om den\r\nekonomiska och sociala utvecklingen. Det fanns\r\ntillräckligt av sådant stoff att diskutera i\r\nförhandlingarna.</pre><pre>I min artikel om valutaunionen har jag redogjort\r\nför de beslut som riksdagen fattade i våras, i total\r\nenighet om att vi innan vi tar ställning skall ha en\r\nordentlig kartläggning av effekterna av den. Den\r\ninternationella debatten på det här området har\r\nvisat på en sak, att det är viktigt att få till stånd en\r\nstabilitet när det gäller valutarelationerna mellan\r\nländerna. Men skall man åstadkomma ett så\r\nlångtgående projekt som detta är, krävs det en\r\nmycket ambitiös arbetsmarknads-  och\r\nregionalpolitik. Att man skall få till stånd detta\r\nförsöker jag verka för i OECD och i\r\nEuropasammanhang. Det är en nödvändig\r\nförutsättning för att vi skall få den stabilitet som ett\r\nvalutasamarbete innebär.</pre><pre>Den första fråga som Johan Lönnroth ställde var\r\nom inte penningägarnas agerande är ett problem.\r\nSjälvfallet är det ett problem att vi har en sådan\r\nutveckling som ger utrymme för spekulation. Det\r\när just det som är vårt skäl för att engagera oss för\r\nett politiskt samarbete i Europa. Vi tror att vi på\r\npolitisk väg kan begränsa utrymmet för spekulation\r\noch finansiella transaktioner.</pre><pre>Men det jag pekade på var att vi i Sverige de facto\r\nhar problem som vi måste lösa alldeles oavsett vad\r\nsom händer på valutamarknaden. Det var faktiskt\r\ninte valutamarknaden som upptäckte de problem\r\nsom vi har försökt att lösa i förhandlingarna. Vi tog\r\nupp detta i våras här i riksdagen, och vi kunde då se\r\natt underskottet i statens finanser skulle förbli stort\r\nunder lång tid.</pre><pre>Vi satte för vår del i gång ett arbete i syfte att gå\r\nigenom alla utgifter och alla inkomster för att ha en\r\nberedskap inför denna situation. Det var bl.a.\r\nutifrån det arbetet som vi kunde utforma\r\nuppläggningen av den nya sjukförsäkringen och en\r\ndel andra insatser. Ge inte marknaden ett för stort\r\nanseende, Johan Lönnroth! Vi i den här riksdagen\r\nhar faktiskt varit mer förutseende. Marknaden\r\nbörjade bli nervös fram i augusti. Vi var nervösa\r\nredan i maj, när vi såg de siffror som\r\nfinansministern redovisade. Vi har visat att vi kan\r\nfatta beslut och ta i dessa långsiktiga och mycket\r\nsvåra frågor.</pre><pre>Anf. 4  JOHAN LÖNNROTH (v) replik:</pre><pre>Fru talman! Jag kan försäkra Allan Larsson att jag\r\ninte tänker ge marknaden för stort anseende. Jag\r\ntyckte ändå att man i svaret kunde ana att\r\nformuleringen att ni hade krossat myten om det\r\npolitiska systemets svaghet var något av en\r\növerdrift. Det politiska systemets makt gentemot\r\nden internationella mycket starka penningmakten\r\nmåste rimligen fortfarande vara ett problem.</pre><pre>Jag tycker fortfarande att valutaunionen måste vara\r\nnågot av ett problem för dig. Om jag har förstått\r\ndebatten om detta i Allan Larssons parti är det\r\nmånga av dina partikamrater som säger att oron på\r\nvalutamarknaden på senare tid visar att det krävs\r\nen stark ekonomisk union. Man kan alltså inte\r\nstanna på halva vägen. Detta visar just att man\r\nmåste gå hela vägen. Din inställning, som jag har\r\nförstått den, har tidigare varit att vi skall driva\r\nanknytningen till ecun och deltagandet i\r\nvalutasamarbetet vidare. Men vi skall inte ta hela\r\nsteget fram till valutaunionen.</pre><pre>Om jag har förstått några av dina partikamrater\r\nrätt, är det just detta de går emot och säger att det\r\ninte räcker med bara själva deltagandet i\r\nvalutasamarbetet. Jag tycker att svaret var litet\r\noklart. Vilken är din inställning i dag till EG:s\r\nplanerade valutaunion?</pre><pre>Anf. 5  TALMANNEN:</pre><pre>Jag är tacksam om för- och efternamn, inte du,\r\nanvänds i debatterna.</pre><pre>Anf. 6  ALLAN LARSSON (s) replik:</pre><pre>Fru talman! När vi jämför det som har skett i\r\nSverige med händelserna i en rad andra länder, där\r\nman har ställts inför de väldiga krafter som\r\nvalutaspekulation innebär, kan vi konstatera att vi i\r\nSverige gemensamt, riksdagen, regeringen och\r\nRiksbanken, har kunnat avvisa dessa krafter. Det\r\ntycker jag att vi har all anledning att\r\nuppmärksamma. Vi har ingen anledning att huka\r\nför det, utan vi skall kunna visa på värdet därav.\r\nVad hade hänt, Johan Lönnroth, om vi hade gett\r\nvika, om marknaden hade fått verka som den har\r\ngjort i en rad andra länder? Det skulle ha inneburit\r\nen reallönesänkning för det svenska folket med en\r\nväldigt okontrollerad fördelningseffekt. Vi skulle\r\nockså ha upplevt ett skede med högre inflation och\r\nhögre räntor framöver. Det skulle ha hindrat\r\ninvesteringar och tillväxt. Därför var det viktigt att\r\nåstadkomma en uppgörelse, och det har vi nu gjort.\r\nDet har vi ingen anledning att skämmas för.</pre><pre>Valutapolitiken: Jag tycker inte att Johan\r\nLönnroths beskrivning av min ståndpunkt är riktig.\r\nVi har sagt att det är viktigt att få till stånd ett\r\nvalutapolitiskt samarbete. Vi hade den\r\ninställningen förra året i samband med écu-\r\nkopplingen, att vi skulle få till stånd ett\r\nförpliktigande samarbete. Det skulle minska på\r\nriskerna på det här området.</pre><pre>Valutaunionen är ett långsiktigt projekt. Vi har tid\r\natt tänka igenom och se effekterna av det. Men jag\r\nvill peka på en enda sak, och det är att det ligger ett\r\nvärde i en stabilitet, men att åstadkomma stabilitet\r\när samtidigt en mycket krävande uppgift. Det\r\nkräver framför allt en aktiv arbetsmarknads- och\r\nregionalpolitik av det slag som jag inte kan se i\r\nEuropa i dag. Det är därför jag har verkat i de\r\ninternationella sammanhangen för att man skall se\r\ndet förhållandet och kunna starta ett sådant\r\nsamarbete. Vi för i Sverige en mer aktiv\r\narbetsmarknadspolitik än andra länder, men inte\r\nens den skulle räcka till för de krav som detta\r\ninnebär. Det är därför som vi måste både få\r\nstabilitet på valutområdet och också klara de\r\nproblem som ligger i ett sådant samarbete.</pre><pre>Anf. 7  IAN WACHTMEISTER (nyd):</pre><pre>Fru talman! Jag tänker inte delta i diskussionen om\r\nvem som varit duktigast de senaste veckorna eller\r\nvem som blev nervös först. Jag tycker att både\r\nregeringen och Socialdemokraterna har varit\r\nduktiga.</pre><pre>I Allan Larssons anförande tyckte jag mig märka en\r\nviss irritation. Jag hoppas att det inte är irritation\r\növer Socialdemokraternas egen uppgörelse med\r\nregeringen.</pre><pre>Allan Larsson påpekade att vi måste återvinna\r\ntillväxten. Det kunde inte vara sannare än så, för\r\ndet måste vi. Frågan är bara hur. Allan Larsson\r\npåpekade också att folkets besparingar måste\r\ngaranteras. Det är en självklarhet.</pre><pre>Vi måste skilja på vad som är välståndsskapande\r\njobb, riktiga arbeten alltså, och sysselsättning. Vi\r\nmåste i det här läget komma ihåg att arbete inte är\r\ndetsamma som att dölja arbetslöshet. I motsats till\r\nAllan Larsson vill jag påstå att de akuta problemen\r\ninte är över. I övrigt stämmer våra uppfattningar\r\nom hur verkligheten ser ut ganska bra.</pre><pre>Jag gjorde en liten observation när jag hörde\r\ndiskussionen med Johan Lönnroth. Det låter ibland\r\nsom att marknaden är någonting mystiskt. Det är\r\nväldigt nyttigt att byta ut uttrycket marknaden mot\r\nverkligheten.</pre><pre>Jag vill nu göra ett allvarligt försök att få till stånd\r\nen intellektuellt hederlig diskussion om det\r\nekonomiska läget. Jag gör det därför att svenska\r\npolitiker på sistone har visat en berömvärd förmåga\r\natt skärpa sig när det gäller. Det handlar, som vi alla\r\nvet, om Sveriges framtid.</pre><pre>Antag att jag har rätt i följande: Det är kris i\r\nSverige. Krispaketen var nödvändiga men räcker\r\ninte. Med rådande politik går det inte att få ner\r\nräntan tillräckligt långt.</pre><pre>I dagsläget har vi, beroende på vem det handlar\r\nom, en ränta på ungefär 15 % och 2 inflation.\r\nVi skulle behöva 8 ränta och 4 % inflation.\r\nDetta är praktikt taget alla överens om, eller hur?\r\nVi skulle vilja ha en realränta på 4 % i stället för\r\n13 %, för då skulle vi få ner bostadskostnader,\r\nhyror, privathushållens räntor, och vi skulle få i\r\ngång investeringar. Det i sin tur skulle minska\r\narbetslösheten, öka konsumtionen. Med andra ord\r\nskulle vi få den dödsspiral som vi nu ser att vända\r\noch gå åt andra hållet. Som jag ser det blir det\r\ndärför en fråga om hur man skall få ned räntan till\r\nlåt oss säga 8 %.</pre><pre>Jag har ett annat scenarium. I det finns ett tredje\r\npaket, som ytterligare minskar det strukturella\r\nbudgetunderskottet -- inte den dynamiska delen --\r\nsom halva svenska folket vid det här laget börjar\r\nförstå vad det är för någonting, med ca 20 miljarder\r\nkronor. För ögonblicket vill jag inte argumentera\r\nvar dessa miljarder skall tas, men den politiska\r\nsektorn, biståndet, flyktingpolitiken och annat som\r\nvi har nämnt förut lär inte komma undan denna\r\ngång.</pre><pre>I samband med det tredje paketet vet vi också,\r\nhoppas jag, att lönerna frysts, helt enkelt därför att\r\narbetsmarknadens parter blivit lika krismedvetna\r\noch förståndiga som svenska folket. Efter ett tredje\r\npaket skulle man konstatera att Sverige har rått bot\r\npå det strukturella budgetunderskottet. Då skulle\r\nvi få fart på hjulen i det svenska maskineriet. Då är\r\nvi tillbaka vid den grundläggande förutsättningen,\r\nden relativt låga räntan. Allts sänker vi räntan\r\nsjälva, ändrar politik, låter kronan flyta och tror att\r\nomvärlden då förstår att kronan är en stark valuta.\r\nVi har nämligen gjort vad vi kan för att visa att den\r\nsvenska kronan är stark.</pre><pre>En hård valuta är per definition en valuta som har\r\nlägre ränta än omgivande länders valutor. En valuta\r\nsom måste locka med höga räntenivåer är per\r\ndefinition mjuk. Det har sagts mig att Sverige\r\ntillhör Europas A-lag, gänget med de starka\r\nvalutorna. Efter det paket som jag talar om är vi\r\nännu starkare.</pre><pre>I det tredje paketet måste också ingå en snabbstart\r\nav de infrastrukturprojekt som tydligen de flesta är\r\ninförstådda med: Öresundsbron, rationella\r\nkommunikationer med Arlanda, järnvägsprojekt i\r\nNorrland, E  6 norr om Uddevalla m.m. Full fart!\r\nUtgifter för dessa behöver inte balanseras i en\r\nbudget, eftersom det handlar om investeringar. Till\r\nlönsamma investeringar kan man alltid låna. Det\r\nförstår marknaden, därför att det är precis så man\r\ngör över huvud taget när man investerar, om det nu\r\när en lönsam investering. Men det krävs snabbhet\r\nså att det inte tar lång tid från det första spadtaget\r\ntill det att man verkligen kommer i gång.</pre><pre>Sedan krävs andra åtgärder också, som jag snabbt\r\nskall räkna upp här. Ändra konkurslagarna så att\r\ninte leverantörerna drabbas. Annars förlorar vi\r\njobb helt i onödan. Den ändringen görs i denna\r\nkammare. Stärk konkurrensen, bevaka hela tiden\r\nkonkurrensaspekten så att kostnaderna skall kunna\r\nsänkas och folk kan få mer för sina pengar. Sätt full\r\nfart på ROT-sektorn, reparationer på byggsektorn.\r\nInrätta en särskild fond för fullgörandegarantier, så\r\natt byggentreprenörer kan hålla i gång sin\r\nverksamhet. Jag har nämnt förut hur den skall se\r\nut. Sänk turistmomsen, inte därför att Bert\r\nKarlsson vill det utan därför att vi måste få fart på\r\nden mängd av små och medelstora företag som\r\nfinns i denna bransch. Ett sätt är att skära ner\r\narbetsgivaravgiften, något som vi föreslagit\r\ngenomföras generellt. Lova omvärlden att vi\r\nkommer att skära i den offentliga sektorn bit för\r\nbit. Rationalisera, inte avrusta, välfärden!</pre><pre>Vad säger då marknaden? Jag gissar att marknaden\r\ni det här fallet skulle säga och kommentarerna\r\nutifrån skulle vara: Det var som tusan, svenskarna\r\nhar kommit in i en ny andning. Inte nog att man\r\ngjorde ett krispaket och ett till, utan nu har man tre.\r\nPå det viset har man i stort sett fått bort det\r\nstrukturella budgetunderskottet. Ingen av oss vet\r\nexakt hur stort det är. Sedan gasar man i Sverige på\r\nden dynamiska sidan genom att sänka räntan. Det\r\nfinns inget annat sätt. I varje fall har ingen ekonom\r\njag har talat med påpekat något annat sätt.</pre><pre>Visst har man i alla lägen talat om att inte släppa\r\nloss kronan, men man inser också att\r\nomständigheterna runt omkring oss har ändrats.\r\nFinska mark, pund, peseta, lire flyter, och med D-\r\nmarken vill man tydligen inte göra vad man borde\r\ngöra för Europa. Jag tror också att reaktionen\r\nskulle vara att politikerna än en gång skulle få rosor\r\nfrån marknaden för att de inte var så\r\nprestigeladdade. Att förståndiga människor kan\r\nändra uppfattning är en förutsättning när\r\nverkligheten så kräver. Man kanske tillägger att om\r\nSverige inte hade vidtagit dessa åtgärder, skulle\r\nomvärlden tvingat Sverige till dem.</pre><pre>Vad är då det alternativa scenariot? På den punkten\r\nskiljer jag mig en del från Allan Larsson.</pre><pre>Om vi bara fortsätter att kämpa och slåss med\r\nnäbbar och klor, avvärjer en liten eller en litet\r\nstörre valutaattack då och då samt guppar med\r\nräntan mellan 13 och 20 %, dvs. den långa räntan --\r\nden korta räntan kan ju flyga i väg vart som helst --\r\nvad kan hända då? Vad händer med\r\ninvesteringarna och konkurrenskraften? Hur går\r\ndet med jobben? Konsumtionen och handeln\r\nkommer ju att minska. I och för sig kan man måla\r\nupp ett skräckscenario, men det vill jag inte göra.\r\nMan kan dock tvingas in i en ohållbar situation. Då\r\ntvingas man i defensivt syfte att genomföra det\r\nåtgärdspaket och de åtgärder i fråga om valutan\r\nsom man i stället nu skulle kunna genomföra i\r\noffensivt syfte.</pre><pre>Vad är vi då rädda för? Vi är givetvis rädda allihop\r\nför att Sverige skall göra om de misstag som man\r\ngjorde under 70- och 80-talet. Men jag tror att det\r\när en fantastisk stor skillnad mellan 1992 och\r\ntidigare år. Skillnaden är krismedvetenheten. Den\r\när enorm. Dessutom ser omvärlden annorlunda ut.\r\nDen här gången är folk med på noterna, och det är\r\nnog det viktigaste av allt. Ofta förefaller det som att\r\nallmänheten har större krismedvetande än\r\nallmänhetens företrädare.</pre><pre>Vi är antagligen också rädda för att vi inte exakt\r\nkan förutse effekterna av en åtgärd av den här\r\ntypen. Men det värsta är att vi vet vad som händer\r\nom vi inte vidtar den här åtgärden. Då kör vi in i\r\nen återvändsgränd, där vi blir stående med för hög\r\nrealränta, och -- som jag tidigare sade -- det är den\r\nsom vi måste komma åt.</pre><pre>Då säger man kanske att det finns andra vägar. Ja,\r\ndet finns det. Någon annan kan t.ex. göra det som\r\nvi själva gör i mitt scenario beträffande valutan,\r\ninte när det gäller åtgärdspaketet, för det måste vi\r\ngivevis själva genomföra. Det betyder att några\r\nmäktiga figurer i Europa skulle bestämma sig för en\r\ns.k. total realignment, dvs. att man låter valutorna\r\nflyta så, att varje valuta för ögonblicket får sitt\r\nkorrekta läge. Eller också ändrar man det\r\nmonetära systemet på något annat sätt. Men än så\r\nlänge har vi ju inte sett någonting av detta. Det\r\nverkar vara svårt att få någon sådan förändring till\r\nstånd.</pre><pre>Jag vill bara ännu en gång upprepa att det som jag\r\nnu har presenterat är ett resonemang som ofta förs\r\nute på marknaden. Om inte detta resonemang togs\r\nin i den politiska diskussionen i riksdagen, skulle\r\nden här debatten te sig ganska overklig, som en\r\nskendebatt. Jag hoppas därför att övriga\r\ndebattdeltagare försöker att förstå -- och inte\r\nmissförstå -- vad det är jag säger. Jag lovar å min\r\nsida att lyssna på era kommentarer med all den\r\nhögaktning som de visar sig vara värda.</pre><pre>Fru talman! Till sist: Tror någon att man lurar\r\nmarknaden eller verkligheten genom att politiker\r\nviskar i stället för att tala om de saker som alla\r\nandra talar om? Tror ni verkligen att det är någon\r\nhemlighet att Sverige måste få fart på efterfrågan?\r\nTror ni att det finns något annat sätt än att snabbt\r\nfå ned räntan?</pre><pre>(Applåder)</pre><pre>Anf. 8  JOHAN LÖNNROTH (v):</pre><pre>Fru talman! Ärade ledamöter! Ebba, en gammal\r\nvän till mig, fick förra månaden efter skatt ut 7 089\r\nkr efter skatt i folkpension, ATP, bostadsstöd och\r\nsärskild kommunal pension efter att jobbat i 19 år\r\nsom lågavlönad inom sjukvården i Göteborg. Hon\r\nlever ensam i en trerummare som kostar 3 970 kr i\r\nmånadshyra. Hon har försökt byta den till en\r\nbilligare tvåa, men det har inte gått. När hon har\r\nbetalat försäkringar, el, TV, telefon, spårvägskort\r\noch en dagstidning återstår ca 70 kr om dagen. Hon\r\näter bara billig mat. Hon säger att den minskade\r\npensionen som krisuppgörelsen innebär troligen\r\ngör att hon inte kommer att ha råd att ge\r\nfödelsedagspresenter till sina tre barn och sex\r\nbarnbarn.</pre><pre>Jag gjorde en liten jämförelse med min egen privata\r\nekonomi. Vi är två heltidsarbetande ganska\r\nhögavlönade personer som bor ihop. Våra barn är\r\nvuxna. Vi har en hyra på 5 000 kr i månaden. Att ni\r\nberövar mig 2 % reallöneskydd i skatteskalan gör\r\natt jag inte får någon ytterligare skattesänkning\r\nutöver den tusenlapp jag tjänade netto på\r\nmarginalskattesänkningen under de två senaste\r\nåren. Att skattesatsen på mitt allemanssparande\r\ngår upp kompenseras i huvudsak av en högre ränta.\r\nJag går praktiskt taget oskadd ur de båda\r\nkrisuppgörelserna.</pre><pre>Ni som företräder krispaketpartierna i denna\r\ndebatt hävdar att landets ekonomi kräver en\r\nekonomisk politik av just den här typen och att det\r\ninte finns något alternativ. Och av\r\nopinionsundersökningar att döma verkar det ju\r\nsom om ni hitintills lyckats övertyga större delen av\r\nsvenska folket om detta. Men jag är inte så säker på\r\natt ni klarar att övertyga människorna i längden.</pre><pre>I media har krispaketens skapare hyllats som\r\nreträttens hjältar, de som vågade offra sina heliga\r\nkor. Och TV:s tecknare framställde riksbankschef\r\nDennis som en S:t Göran som besegrar den\r\neldsprutande draken marknaden. Men liknelserna\r\nhaltar. För legendens S:t Göran dödade faktiskt\r\ndraken och räddade dottern som kungen offrat,\r\nmedan Dennis, Bildt och Carlsson ju var överens\r\nom att de politiska skötebarnen måste offras just\r\nför att marknaden skulle kunna leva och frodas.</pre><pre>Vem är då denna eldsprutande drake? Ian\r\nWachtmeister säger att det är verkligheten. Och det\r\när klart att det finns verkliga marknader. När vi\r\nGöteborgare hör ordet marknad tänker vi kanske\r\npå fiskauktionerna, en verklig konkurrensmarknad\r\nsom tvingar säljarna att vara effektiva och som\r\nhöjer välfärden för alla. Men 90 % av den\r\ninternationella penninghandeln är ett\r\nnollsummespel, ett sorts globalt kasino med\r\nräntejusteringar och devalveringar på rouletthjulet\r\noch där storspelarna har förhandstips och lurar\r\nsmåspelarna. Kasinot är ingen fungerande\r\nmarknad.</pre><pre>Vi i Vänsterpartiet är eniga om att det var\r\nnödvändigt att göra något för att lugna\r\nspekulanterna, att få ner räntorna och långsiktigt\r\nminska det statliga budgetunderskottet. Vi lägger\r\nfram förslag som långsiktigt tar bort det strukturella\r\nbudgetunderskottet. Vi påstår bestämt att det finns\r\nalternativ, nämligen en annan politik som minskar\r\narbetslösheten och som fördelar bördorna mer\r\nrättvist i Sverige och internationellt än vad\r\nförslagen i krispaketen innebär.  Enligt\r\nkonjunkturinstitutet ökar arbetslösheten i\r\ngenomsnitt till 6,5  % nästa år och till 7 % 1994. Är\r\ndet verkligen så, att marknaden kräver att vi skall\r\nslösa så med mänsklig skaparkraft?\r\nTiomiljarderssatsningen på arbetsmarknadspolitik\r\när bra, men den neddragning av den inhemska\r\nköpkraften som krispaketen innebär i övrigt\r\nkommer att få en minst lika stor negativ effekt åt\r\nandra hållet.</pre><pre>Det snabbaste och enklaste sättet att nu få ner\r\narbetslösheten är att riva upp beslutet att ta ifrån\r\nkommunerna 7,5 miljarder kronor. Tiotusentals\r\nkommunanställda -- de flesta kvinnor -- kommer i\r\nannat fall att gå rakt ut i arbetslöshet eller i bästa\r\nfall tas om hand av AMS. För övrigt undrar jag\r\nockså varför ni i era krispaket bara talar om det\r\nstatliga budgetunderskottet. Gunnar Sträng\r\nbrukade alltid tala om underskottet i hela den\r\noffentliga sektorn.</pre><pre>Den stora attacken mot budgetunderskotten bör\r\nsättas in när konjunkturen på allvar börjar gå\r\nuppåt. Vänsterpartiet har kritiserats för att vi inte\r\nville medverka till en åtstramning då Sverige hade\r\nen överhettad ekonomi 1988 och 1989. Något kan\r\ndet ligga i den kritiken, även om vi också då ansåg\r\natt de sparförslag som lades fram var orättvist\r\nfördelade. Vi har diskuterat denna fråga i mitt\r\nparti, och jag kan försäkra att beredskapen i dag är\r\ngod för att medverka i en rättvis åtstramning när\r\nhögkonjunkturen kommer. Jag tror inte, som en\r\ndel LO-företrädare har sagt, att marknaden är en\r\nidiot. Jag tror att åtminstone den produktiva\r\nmarknaden inser och begriper behovet av en vettig\r\nkonjunkturpolitik. Någon sådan finns inte i de båda\r\nkrispaketen.</pre><pre>Krispaketen har också en orättvis fördelningsprofil\r\nmellan individer. Ni kan inte med hedern i behåll\r\nframställa ett uppskjutande av skattesänkningar för\r\nhöginkomsttagare som skatteskärpning.\r\nHushållens finansiella sparande beräknas överstiga\r\n60 miljarder -- mer än det strukturella\r\nbudgetunderskottet -- både 1993 och 1994. Det\r\nfinns ett utrymme för att skärpa både\r\nförmögenhetsskatten och marginalskatten för\r\nhögre inkomsttagare. Vi föreslår också att man\r\nsänker taket för sjukersättningen. I stället vill vi\r\nhöja pensionstillskottet, stoppa karensdagen och\r\nbehålla momsen på mat på 18 %. En rättvisare\r\nfördelning minskar sparandet och ökar\r\nkonsumtionsefterfrågan och innebär därför också\r\nen minskad arbetslöshet.</pre><pre>En annan orättvis och arbetslöshetsskapande\r\nfördelningsprofil i krispaketen gäller arbetstiderna.\r\nDe två borttagna semester- eller helgdagarna leder\r\ntill att den genomsnittliga arbetstiden ökar med\r\ngenomsnittligt 20 minuter i veckan, motsvarande\r\nungefär 40 000 årsarbeten nästa år, enligt\r\nKonjunkturinstitutets beräkningar. Tvärtom\r\nbehöver arbetstiderna fördelas jämnare både i\r\nförvärvsarbetet och hemma. Det långsiktiga målet\r\nskall vara sextimmarsdagen. Den är bra, inte\r\nenbart för kvinnor -- också vi män skulle då få tid\r\natt klara vårt eget privatliv när tjejerna överger oss\r\neller dör ifrån oss. Man behöver faktiskt inte\r\nnobelpristagare Beckers tjusiga teorier för att\r\nbegripa den saken.</pre><pre>Vi vägrar också acceptera 1,5 miljarder i minskat\r\nu-landsbistånd. Att detta inslag i krispaketen är en\r\nideologisk profilering snarare än en sparåtgärd\r\ninser man av att paketpartierna gladeligen är\r\nberedda att belasta vår betalningsbalans med de 8--\r\n10 miljarder som EG-medlemskapet kostar oss\r\nnetto per år. Kan det verkligen vara så, att ni anser\r\natt det inte finns mer effektiva hjälpinsatser i\r\njordens fattigaste länder än förlustbidrag till\r\njordbruksöverskottet i EG-länderna?</pre><pre>Och vad säger Ian Wachtmeister, som brukar tala\r\nom kompisarna i det svenska etablissemanget som\r\nsmörjer varandra med bidrag?</pre><pre>Hyser Ian Wachtmeister ingen tvekan när det gäller\r\natt dela ut pengar till byråkrater och cocktailpartyn\r\ni Bryssel? Räknar han möjligen med att så\r\nsmåningom få glida omkring där själv och spela\r\npajas på en högre nivå?</pre><pre>Allan Larsson säger att ni gjorde uppgörelserna för\r\natt rädda Sverige. Ni socialdemokrater säger också\r\natt ni inte gjorde detta för att rädda Bildt. Ni har\r\nockså sagt att Bildt annars skulle ha gjort upp med\r\nNy demokrati. Men det finns ju faktiskt fler\r\nalternativ. Vi är fullt beredda att vara med i\r\ndiskussioner om en krisuppgörelse mellan alla de\r\npartier som är beredda att ta strid mot den nya\r\nhögerns egoism. Varför kan man inte rädda Sverige\r\nfrån både Bildt och Wachtmeister?</pre><pre>Ingvar Carlsson sade i partiledardebatten att vi\r\nbehöver ett nytt sätt att tänka och att det är dags för\r\nradikala politiker och världens framstående\r\nnationalekonomer att komma samman som på 30-\r\ntalet för att enas inte bara om en teori utan även om\r\npraktisk ekonomisk handling. Jag tycker att detta\r\nlitet grand speglar en övertro på ekonomiska\r\nteorier.</pre><pre>I somras såg jag att Allan Larsson var i Visby och\r\natt Socialdemokraterna hade ett ekonomiskt\r\nseminarium. Jag funderade på om man möjligen\r\nskall tolka Ingvar Carlssons ord som självkritik.\r\nVar era ekonomer i Visby inte radikala nog?</pre><pre>Vi i Vänsterpartiet hade samtidigt, tillsammans\r\nmed våra nordiska systerpartier, en konferens om\r\nekonomi och ekologi i Klintehamn. Vi har också\r\ngjort ett ekologisk-ekonomiskt program som vi\r\ndiskuterade på ett seminarium inför vår\r\npartikongress i våras. Vi hävdar inte att vi har den\r\nstora teori som Ingvar Carlsson efterlyser. Men det\r\nkanske vore dags, inte bara för er och oss utan\r\ngärna även för företrädare från andra partier, att\r\nsamlas och diskutera just behovet av nya\r\nekonomiska idéer. 80-talets ekonomiska högeridéer\r\nklarade nämligen inte mötet med Ian\r\nWachtmeisters berömda verklighet. En effektiv\r\nmarknad kräver inte mer kapitalism utan tvärtom\r\nmer och kollektivt ansvarstagande, låg arbetslöshet\r\noch jämn inkomstfördelning.</pre><pre>Jag tror att det nya ekonomiska tänkandet framför\r\nallt måste präglas av insikten att ekonomi aldrig kan\r\nskiljas ut från politiken eller från jämställdheten\r\nmellan könen och inte heller från miljön.</pre><pre>Vi inom vänstern har tvingats till en mycket\r\ndjupgående ideologisk omprövning och förnyelse.\r\nDet är en svår och spännande process. Men jag tror\r\nfaktiskt att vi kommer att klara av den.</pre><pre>När jag lyssnar på er som företräder partier som på\r\nytan ser ut att inte vara lika krisdrabbade som vi är\r\neller har varit, har jag en stark känsla av att\r\nskillnaden nog inte består i att ni inte har\r\nideologiska problem och behov av förnyelse. Jag\r\ntror snarare att ni har en lägre grad av ideologisk\r\nkrismedvetenhet.</pre><pre>Anf. 9  IAN WACHTMEISTER (nyd)\r\nreplik:</pre><pre>Fru talman! Herr Lönnroth tycks fortfarande tro\r\nmer på Öst- än på Västeuropa. Det är för min del\r\nföga oväntat. Den här tolkningen av vad man skall\r\ngöra åt marknaden osv. är ju avslöjande.</pre><pre>Eftersom jag själv förärades några kommentarer,\r\nvill jag först säga att vänsterns Europapolitik\r\nskulle, såvitt jag förstod, vara att rädda Sverige från\r\nEuropa och sedan rädda Europa från mig. Jag\r\nskulle nämligen vara för att stödja byråkrater och\r\ncocktailpartyn i Bryssel för att jag själv skulle\r\nkunna gå på dem. Jag vill upplysa kammaren om att\r\njag tycker att cocktailpartyn är fruktansvärt tråkiga\r\noch att jag biter hela byråkratin i benen. Om det är\r\nnågon som sätter sig upp mot byråkratin, och om\r\ndet är någon i vårt land som kommer att kämpa mot\r\nbyråkratin vare sig den är i Sverige eller i Europa,\r\nså tror jag att det är just Ny demokrati. På den\r\npunkten kan alltså Johan Lönnroth vara lugn. På\r\nalla andra punkter skall han nog fortsätta att ora sig\r\ntills tankarna har klarnat.</pre><pre>Anf. 10  JOHAN LÖNNROTH (v) replik:</pre><pre>Fru talman! Jag skall börja med att kommentera\r\ntalet om Östeuropa som en bra marknad. I mitt\r\nparti har vi haft en debatt om varför det gick åt\r\nskogen i Östeuropa. Vi diskuterade även\r\nmarknadens sätt att fungera redan i sluten av 70-\r\ntalet. Insikten om nödvändigheten av att ha en\r\nfungerande marknad är mycket god. Det kommer\r\natt stå i vårt nya partiprogram att marknaden måste\r\nfå fungera på ett vettigt sätt.</pre><pre>I t.ex. Världsbankens färska prognoser visar det sig\r\natt man tror att det inte bara är i Ostasien utan även\r\ni Sydamerika och i Östeuropa, när man där har\r\ngenomgått den nuvarande fasen av något slags\r\nrövarbaronskapitalism, som det kommer att finnas\r\nen mycket spännande framtidsmarknad, mer\r\nspännande än vad EG är. I Sverige har vi sådana\r\nnischer i industrin att det är intressant med just\r\nÖsteuropa. Varför skall vi då vara med och betala\r\ntill EG:s jordbruksstöd och byråkrati? Jag har\r\naldrig förstått hur Ian Wachtmeister har fått detta\r\natt gå ihop, att bita byråkratin i benen och samtidigt\r\nvara en så glödande anhängare av svenskt EG-\r\nmedlemskap.</pre><pre>Anf. 11  IAN WACHTMEISTER (nyd)\r\nreplik:</pre><pre>Fru talman! Jag vill först säga något om Östeuropa\r\nsom marknad. I och för sig är hela Östeuropa och\r\nhela världen en marknad där vi skall försöka agera,\r\nsälja och annat. Men vad jag menade med öst och\r\nväst gällde ideologierna, och det var västs ideologi\r\nsom var den vettiga. Det trodde jag att vi alla hade\r\nkonstaterat.</pre><pre>För att återgå till allvaret skall jag nämna Baltikum,\r\nför att ta något som ligger öster om oss och mycket\r\nnära. Vi skall satsa på Baltikum och vi skall\r\nsamarbeta med balterna. Det skulle påverka vår\r\nsituation till det bättre, och det skulle öka\r\nsamhörighetskänslan men också aktiviteten i vår\r\ndel av världen.</pre><pre>När det gäller EG är Johan Lönnroths argument\r\nom att det kostar något att gå in där tämligen\r\nihåligt. Enligt min uppfattning skall Sverige gå in i\r\nEG bl.a. därför att det är en utomordentligt god\r\naffär för Sverige och därför att vi då skulle kunna\r\nslippa ideliga krispaket av olika sorter som vi har\r\nsett nu ett tag.</pre><pre>Anf. 12  JOHAN LÖNNROTH (v) replik:</pre><pre>Fru talman! Jag försökte i mitt anförande säga, Ian\r\nWachtmeister, att 80-talets erfarenheter har visat\r\natt det som Ian Wachtmeister kallar den västliga\r\nideologin, dvs. den extrema högernyliberalismen,\r\nhar haft ett sammanbrott av nästan samma\r\nstorleksordning som ideologierna i Östeuropa. Jag\r\nkan peka på den berömda boken av ekonomen\r\nKrugman som visar att Reaganpolitiken med ökade\r\nklyftor och ökad arbetslöshet ledde till sämre\r\nfungerande marknader. Vad marknaden behöver är\r\njust mer av kollektivt ansvarstagande, fackliga\r\norganisationer som tar ansvar och en jämn\r\ninkomstfördelning. Ian Wachtmeister lever\r\nfortfarande i en drömvärld, den marknadsliberala\r\noch extrema högerns drömvärld. Hans ideologi har\r\nkollapsat.</pre><pre>Talmannen anmälde att Johan Lönnroth anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13  ALLAN LARSSON (s) replik:</pre><pre>Fru talman! Det var intressant att lyssna till Johan\r\nLönnroths anförande som en liten föraning om den\r\nomprövning som skall ske inom Vänsterpartiet.\r\nDet får väl ta viss tid, eftersom jag förstår att de nya\r\ntankarna ännu inte har kommit så långt. Men det\r\nvar ett viktigt erkännande som gavs om att\r\nVänsterpartiet alltid kommer för sent när det gäller\r\natt fatta för nationen viktiga beslut. Jag hoppas att\r\nni i Vänsterpartiet skall hinna i kapp verkligheten.\r\nVi har ju kunnat läsa om era inre våndor i Bo\r\nHammars bok. Jag skall inte ta tid i anspråk för att\r\ncitera ur den, men den ger ju en viktig förklaring till\r\nert inre liv.</pre><pre>Vi från socialdemokratin gick alltså in för att\r\nåstadkomma ett resultat som var viktigt för\r\nnationen. Det var nödvändigt att göra något, vilket\r\nJohan Lönnroth nu har accepterat. Ett sådant\r\nkrispaket innebär naturligtvis bördor. Vår\r\nmedverkan har syftat till att få dessa bördor så\r\nrättvist fördelade som möjligt. Jag tycker att vi kan\r\npeka på de inslag som finns i detta när det gäller\r\nt.ex. skatterna, förmögenhetsskatten och\r\nkapitalinkomstbeskattningen på de högre\r\ninkomsttagarna. Det är inslag som icke skulle ha\r\nvarit där om det hade varit en affär mellan Carl\r\nBildt och Ian Wachtmeister. Det är alldeles\r\nuppenbart.</pre><pre>Jag tror att Johan Lönnroth även har anledning att\r\ninse att det som vi har kunnat göra på arbetslivets\r\nområde när det gäller t.ex. a-kassan, arbetsrätten\r\nmen även hela den uppläggning då vi har fått stopp\r\npå de lättsinniga utförsäljningarna, realisationerna,\r\nav statliga företag och naturtillgångar inte heller\r\nskulle ha funnits med i ett paket om vi hade ställt\r\noss vid sidan av.</pre><pre></pre><pre>Om vi hade talat med er hade det inte blivit någon\r\nuppgörelse som vände ränteutvecklingen. De inslag\r\njag nämnde hade inte varit med. Det hade inte\r\nblivit någonting alls.</pre><pre>Om regeringen än en gång hade försökt\r\nåstadkomma en uppgörelse med Ny demokrati\r\nhade det varit kört för Sverige. De uppgörelser man\r\ntidigare hade träffat, och den instabilitet som låg i\r\ndem, var en viktig förklaring till misstron till\r\nSverige. Det skulle ha blivit en orättvisare politik,\r\nsom inte heller skulle ha fått de effekter man\r\neftersträvade.</pre><pre>Uppgörelserna är inte någon slutpunkt för vår del.\r\nJag har pekat på att det nu är viktigare än någonsin\r\natt också inrikta krafterna på en långsiktig politik\r\nnär det gäller investeringar, utbildning och annat\r\nsom kan återställa tillväxten och på ett hållbart sätt\r\nbekämpa arbetslösheten.</pre><pre>Anf. 14  JOHAN LÖNNROTH (v) replik:</pre><pre>Fru talman! Allan Larsson säger att vi alltid\r\nkommer för sent. Jag vill först påminna om att mitt\r\nparti faktiskt har varit med om ett antal\r\nuppgörelser, som har varit jobbiga för oss och\r\nkanske också för er.</pre><pre>Jag refererade till det som hände åren 1988--90 och\r\nbedrev då en viss självkritik. Det är riktigt som\r\nAllan Larsson säger, att bl.a. Bo Hammar har\r\nskrivit kritiskt om det. Det finns en annan person\r\nsom har skrivit kritiskt om ett annat parti som kom\r\nför sent, nämligen Allan Larssons företrädare inom\r\nsocialdemokratin på finansministerposten. Vi skall\r\ngärna diskutera vem som har anledning att bedriva\r\nmest självkritik på den punkten. Den kritik vi förde\r\nfram då kvarstår. Vi anser fortfarande att de förslag\r\ntill åtstramningar under överhettningen som ni lade\r\nfram hade en felaktig fördelningspolitisk profil. Jag\r\nkommer då till den andra punkten i Allan Larssons\r\nreplik.</pre><pre>Allan Larsson säger att Socialdemokraternas\r\nmedverkan i krisuppgörelserna har förhindrat en\r\nborgerlig politik när det gäller\r\nförmögenhetsskatten. Men vad ni har förhindat är\r\ndet omedelbara avskaffandet av\r\nförmögenhetsskatten. Jag har sett siffror på att det\r\ntotala skatteuttaget mellan 1990 och 1991 sjönk\r\nfrån över 56 % till under 53 % av\r\nbruttonationalprodukten. Den stora\r\nskattesänkningen kom faktiskt då. I år är kvoten\r\nnästan oförändrad. Det är inte sant, som Ingvar\r\nCarlsson sade i partiledardebatten, att det var\r\nfinansierade skattesänkningar för\r\nhöginkomsttagarna. Han sade: Vi medverkar inte\r\ntill några ofinansierade skattesänkningar för\r\nhöginkomsttagare. Men det var många\r\nhöginkomsttagare som fick ofinansierade\r\nskattesänkningar. Det finns ett utrymme för att\r\nhöja både förmögenhetsskatten och\r\nmarginalskatten för högre inkomsttagare.</pre><pre>Jag inser att det inte räcker med\r\nSocialdemokraterna och Vänsterpartiet för att\r\nbilda majoritet i denna kammare. Men det finns\r\nandra partier som åtminstone i sina program har\r\nåsikter om inkomstfördelning och bekämpning av\r\narbetslösheten. Det borde vara möjligt att skapa en\r\nannan majoritet än den som ni har skapat i\r\nkrisuppgörelsen.</pre><pre>Anf. 15  Finansminister ANNE WIBBLE\r\n(fp):</pre><pre>Fru talman! De gångna veckorna har inneburit\r\nmycket stora umbäranden för många människor i\r\nvårt land. Villaägare, bostadsrättsinnehavare och\r\nandra som har lån har dignat under räntebördan.\r\nFöretag, stora och små, har sett räntekostnaderna\r\nrusa i höjden och inkomsterna minska.</pre><pre>Ränteutvecklingen har slagit mycket hårt. De som\r\nhar haft små marginaler från början har sett dessa\r\nförvandlas till underskott, ibland så stora att de\r\nomöjligen kan täckas. Följden har blivit konkurser,\r\ntvångsförsäljningar av hus och ökad arbetslöshet.</pre><pre>Räntechockerna har slagit orättvist. Många har\r\ndrabbats omänskligt hårt medan andra faktiskt har\r\ntjänat pengar.</pre><pre>Det är angeläget att diskutera hur det kunde gå så\r\nhär. Vi hade det ju bra i Sverige. Varför drabbades\r\njust Sverige så hårt av en internationell oro?</pre><pre>Svaret är att det gick så här därför att Sverige hade\r\nalltför dåliga skyddsmurar. Vår ekonomi var helt\r\nenkelt inte tillräckligt väl rustad för att stå emot.\r\nSverige och svenskarna drabbades särskilt hårt\r\ndärför att vi hade misskött ekonomin under lång\r\ntid. Vi hade stora och grundläggande ekonomiska\r\nproblem.</pre><pre>Man kan säga att vi har haft det bra i Sverige. Vissa\r\nav oss har kanske t.o.m. haft det alltför bra. Vi har\r\nsom nation under lång tid beviljat oss själva\r\nförmåner som inte kunde betalas med det vi\r\narbetade ihop. Vi har levt över våra tillgångar och\r\nlånat oss fram. Förr eller senare måste det visa sig\r\nohållbart, och det blev nu, i september 1992.</pre><pre>Det svenska näringslivet utveckades svagt under\r\nganska lång tid, framför allt under senare hälften av\r\n1980-talet. Industriproduktionen började sjunka\r\nredan i början av 1989 och har sedan dess minskat\r\nmed hela 15 %. I t.ex. EG har minskningen varit\r\nblygsamma 1 % sedan en topp 1990. Nästan\r\n200 000 industrijobb har försvunnit under denna\r\ntid. Den viktigaste orsaken till denna försvagning\r\nvar att de svenska produkterna blev för dyra --\r\nkostnaderna i Sverige ökade kraftigt medan\r\nproduktiviteten utvecklades svagt. Resultatet blev\r\nsämre konkurrenskraft, förlorade\r\nmarknadsandelar och, som sagt, mängder av\r\nförlorade jobb. Våra utlandsaffärer gick inte ihop.\r\nVi fick underskott under många år i följd, och vi\r\nsamlade på oss stora skulder.</pre><pre>de offentliga finanserna missköttes också. Även i\r\ngoda tider lånade vi oss fram.</pre><pre>Överhettningen under 80-talets senare del\r\nförvärrade ytterligare dessa problem. Löner och\r\npriser ökade mycket kraftigt, alldeles ohållbart.</pre><pre>Kreditmarknaden avreglerades. Det blev lätt att\r\nlåna pengar. Skattereformen hade ännu inte\r\ngenomförts, och skattereglerna innebar att det\r\nfortfarande var billigt att låna pengar. Alla räknade\r\nmed att den höga inflationen skulle fortsätta och\r\nleda till att lånen minskade i värde och att\r\nfastigheter och andra tillgångar kunde säljas vidare\r\nmed stor vinst.</pre><pre>Ekonomin blev som en uppblåst såpbubbla. Det vet\r\nminsta dagisbarn, att såpbubblor spricker förr eller\r\nsenare. Det gjorde också denna, mycket riktigt.</pre><pre>Resultatet blev det som vi nu ser och har sett under\r\nen tid -- minskad industrikapacitet, ökad\r\narbetslöshet, växande underskott i de offentliga\r\nfinanserna och mycket stora problem i det\r\nfinansiella systemet i landet.</pre><pre>Det finns alltid ett intresse av att veta vems felet är,\r\nett nästan oproportionerligt stort intresse. Det är\r\ndock en fråga som har ställts och som behöver\r\nbesvaras. Är det de som har köpt och sålt\r\nfastigheter, som gjorde likadant som alla andra,\r\nsom är skyldiga till dessa problem? Är det de som\r\nhar handlat i valuta, som ville skydda sina\r\ntillgångar, som är skyldiga? Är det\r\nbankdirektörerna, som höjdes till skyarna så länge\r\ndet gick bra?</pre><pre>Sanningen är att många delar på ansvaret. Men det\r\när politikerna, både de som var i regeringsställning\r\noch vi som satt i opposition, som har det största\r\nansvaret.</pre><pre>Det politiska systemet hade nämligen bestämt två\r\nsaker som inte var förenliga. Det politiska systemet\r\nbestämde att Sverige skulle ha en fast växelkurs.\r\nSamtidigt drevs en ekonomisk politik i landet som\r\nvar oförenlig med beslutet om växelkursen.\r\nRäntehöjningar och krispaket är inte en följd av\r\nnågon marknadens diktatur, eller\r\nmarknadekonomins misslyckande, som Allan\r\nLarsson påstod. Problemen är en följd av att\r\npolitiker, löneförhandlare och andra\r\nintressegrupper har släppt fram prisökningar och\r\nkreditexpansion i en takt som är oförenlig med den\r\nfasta växelkursens regler.</pre><pre>Det ligger inget odemokratiskt i detta. Beslutet om\r\nfast växelkurs fattades på sedvanligt demokratiskt\r\nsätt. Detsamma gäller de beslut som tillät den höga\r\ninflationen. Problemet var att dessa båda\r\ndemokratiskt fattade beslut var oförenliga.</pre><pre>Så småningom började några politiker inse detta,\r\noch politiken lades om med början 1990.\r\nSkattereformen, energiöverenskommelsen och\r\nbeslutet att ansöka om medlemskap i EG var stora\r\noch betydelsefulla steg. Men på ett område,\r\nnämligen i fråga om de offentliga utgifterna, gick\r\ndet i början trögt. Arbetet med att sanera de\r\noffentliga finanserna tog fart först med den\r\nborgerliga regeringen, liksom arbetet med att\r\nskapa generellt bättre villkor för företagsamhet i\r\nSverige.</pre><pre>Ett viktigt skäl till varför det gick trögt med\r\nbesparingar i de offentliga utgifterna hänger ihop\r\nmed att välstånd, eller välfärd, om man så vill,\r\nunder lång tid har varit nästan identiskt med ökade\r\noffentliga utgifter. Alltför många har resonerat som\r\nom de flesta problem i samhället kunde lösas\r\ngenom ett nytt anslag i någon offentlig budget, eller\r\ni varje fall genom större anslag i någon existerande\r\nbudget.</pre><pre>Resultatet blev att statens och kommunernas\r\nutgifter växte ohämmat. Det var framför allt\r\ninkomstöverföringarna, bidragssystemen, som\r\nexploderade. Det finns gott om belägg för detta.\r\nUnder slutet av 1980-talet, när vår samlade\r\nproduktion ökade med drygt 7 %, ökade\r\ninkomstöverföringarna till hushållen med mer än\r\n20 %, nästan tre gånger så mycket, allt räknat i\r\nfasta priser. Det skedde säkert i bästa välmening, i\r\ntron att de ökade offentliga utgifterna medförde\r\nökad välfärd. Men det var inte hållbart.</pre><pre>Det är en viktig konsekvens av uppgörelsen mellan\r\nregeringen och socialdemokratin, som diskuteras i\r\ndag, att denna expansionsideologi -- föreställningen\r\natt högre offentliga utgifter är detsamma som bättre\r\nvälfärd -- har omintetgjorts.</pre><pre>Uppgörelsen innebär även att Socialdemokraterna\r\ni handling, och inte bara i ord, accepterar att det är\r\nnödvändigt att minska de offentliga utgifterna. Och\r\ndet är inte några små belopp det gäller -- det\r\nhandlar i denna uppgörelse om ca 30 miljarder\r\nkronor i besparingar. Det innebär att den politiska\r\ndebatten framöver kan handla om annat än att\r\nutlova nya bidrag. Den politiska tävlingen i\r\ngodisutdelning kan så att säga blåsas av.</pre><pre>Förhoppningsvis kan vi framöver förskonas från\r\ndebatter där varje minskad utgift beskrivs som ett\r\ndråpslag mot välfärden. Vi kan komma bort från ett\r\nspråkbruk där ''reform'' blivit liktydigt med ökade\r\noffentliga utgifter. För ett liberalt parti är det\r\nsärskilt välkommet med ett mera\r\nmångdimensionellt välfärdsbegrepp. Visst vill vi\r\nöka välfärden genom reformer, men\r\neffektivisering, valfrihet och mera makt för\r\nhushållen är också reformer och mycket viktiga\r\nsådana för den enskilda människan.</pre><pre>Fru talman! Det är glädjande att det nu finns en\r\nsamsyn kring hur landets ekonomiska problem\r\nskall åtgärdas. Uppgörelsen mellan regeringen och\r\nSocialdemokraterna skapar förutsättningar för att\r\nvaraktigt stärka den svenska ekonomin och råda\r\nbot på det allvarligaste problemet, den höga\r\narbetslösheten.</pre><pre>Som jag ser det ligger uppgörelsens innehåll i allt\r\nväsentligt inom ramen för den ekonomisk-politiska\r\nstrategi regeringen har följt under det gångna året.\r\nDet finns förvisso undantag.</pre><pre>De åtgärder som vidtas för att minska de offentliga\r\nutgifterna och därigenom minska underskottet i\r\nfinanserna är en fortsättning på regeringens\r\ntidigare förslag. Riksdagens ledamöter känner väl\r\ntill att riksdagen beslutade om utgiftsminskningar\r\npå ungefär 20 miljarder kronor i våras. Det nya\r\nbostadsfinansieringssystemet sparar på sikt ungefär\r\n15 miljarder kronor. De nu aktuella åtgärderna ger\r\nungefär 30 miljarder kronor i minskade utgifter.\r\nDet blir sammantaget ungefär 65 miljarder kronor.\r\nDet motsvarar drygt 4,5 % av BNP.\r\nFörändringarna berör stora delar av\r\nsocialförsäkringssystemen och bygger i allt\r\nväsentligt på samma tanke som fanns i\r\nskattereformen, nämligen att regler skall utformas\r\nså att det blir mer lönsamt att arbeta.</pre><pre>Det här är ett klart uppföljande av den tidigare linje\r\nsom regeringen har drivit. Det är mycket glädjande\r\natt den har fått den breda uppslutning som vi kan\r\nse.</pre><pre>De arbetsmarknadspolitiska satsningarna fullföljer\r\narbetslinjen. Det nya inslaget med ungdomspraktik\r\naccepteras nu av en stor del av kammarens\r\nledamöter, och det har visat sig ha en betydande\r\nframgång. Nu introduceras också något som kallas\r\narbetslivsutveckling, som innebär att man får A-\r\nkasseersättning när man gör något snarare än när\r\nman ingenting gör -- vilket är en principiellt viktig\r\ninnovation. Det innebär dessutom att\r\nlångtidsarbetslösheten kraftigt motverkas.</pre><pre>Nästan innan bläcket har hunnit torka för denna\r\nuppgörelse frågar Allan Larsson var regeringen står\r\ni fråga om arbetslösheten. Vi står för uppgörelsen,\r\noch jag utgår från att Allan Larsson gör detsamma.\r\nJag tycker att det var en ytterst egendomlig fråga,\r\nnär vi inte ens har hunnit fatta beslut om de\r\nåtgärder vi är överens om sedan någon vecka\r\ntillbaka.</pre><pre>Åtgärder för att säkerställa betalningssystemet och\r\nstabiliteten i det finansiella systemet över huvud\r\ntaget är en viktig del i krisuppgörelsen nu. Det har\r\nredan tidigare fattats ett flertal sådana beslut i stor\r\npolitisk enighet i riksdagen.</pre><pre>Strategiska skattesänkningar för näringslivet är\r\nsannerligen inget nytt för regeringen -- möjligen för\r\nsocialdemokratin. Den föreslagna sänkningen av\r\narbetsgivaravgifterna kommer att innebära större\r\nväxtkraft för svenskt näringsliv och kommer\r\ndärmed att bidra till bättre framtidstro och fler\r\njobb.</pre><pre>Fru talman! Det finns förvisso inslag i uppgörelsen\r\nsom ligger mindre väl i linje med regeringens\r\npolitik. Jag behöver inte orda om dem, eftersom\r\nAllan Larsson redan har nämnt dem. Så är det i\r\nvarje kompromiss, och särskilt i sådana som sker\r\növer blockgränserna. Snarare än att peka på varje\r\nuppoffring från de politiska partiprogrammen, är\r\ndet en styrka för det svenska politiska systemet att\r\nvi faktiskt i ett mycket besvärligt läge har kunnat\r\nlägga viktiga åsiktsskillnader åt sidan och lösa för\r\nlandet akuta ekonomiska problem.</pre><pre>Överenskommelsen om de ekonomiska\r\nkrisåtgärderna har imponerat inte bara i Sverige\r\nutan också i omvärlden. Den har också givit en hel\r\ndel resultat. Trovärdigheten kring vår fasta\r\nväxelkurs har ökat rejält, och Sverige är på god väg\r\natt etablera sig som ett hårdvalutaland. Det ger\r\ngoda förutsättningar att ytterligare få ner räntorna\r\nframöver, få igång tillväxten och komma ur\r\nräntechockernas onda cirkel som Sverige har\r\nbefunnit sig i sedan 1985.</pre><pre>Nu tycks för all del Ian Wachtmeister vilja bryta den\r\npolitiska enigheten kring den fasta växelkursen.\r\nDet tycker jag är ett uselt bidrag till en starkare\r\nekonomi. Det gör mig utomordentligt glad att Ian\r\nWachtmeister saknar inflytande på flertalet\r\nområden, inkl. den ekonomiska politiken.</pre><pre>Med de här berömmande orden för\r\nkrisuppgörelsen menar jag ingalunda att allt är\r\ngjort som behöver göras. Så är det inte. Det finns\r\nviktiga arbetsuppgifter som måste drivas vidare\r\nmed stor kraft. De offentliga finanserna visar\r\nfortfarande alltför stora underskott. Om inget görs\r\nåt det medför det en automatiskt stigande\r\nräntebörda. Därför måste besparingsarbetet\r\nfortsätta.</pre><pre>Jag konstaterade med en viss sorg att den metod\r\nAllan Larsson tycks förespråka är att lasta över en\r\nallt större börda på företagen, dvs. en successivt\r\nstigande skattebörda genom utflyttningen av sjuk-\r\noch arbetsskadeförsäkringen men ett kvarliggande\r\nav skatterna hos företagen. Det skulle innebära att\r\navtalsrörelserna under i stort sett resten av 90-talet\r\nskulle få drivas i stark uppförsbacke. Jag tror att det\r\när ett allvarligt misstag att tro att detta skulle bidra\r\ntill en låginflationspolitik med bra tillväxt i det här\r\nlandet.</pre><pre>Allan Larsson frågade också om regeringen vill ha\r\ntillväxt. Det är en utomordentligt anmärkningsvärd\r\nfråga. Det måste vara svårt för honom att hitta på\r\nnågot att prata om. Arbetet med att förbättra\r\nvillkoren för företagande i landet måste självklart\r\nfortsätta för att ytterligare stärka Sverige som ett\r\nattraktivt investeringsland. Där spelar både det\r\nnäraliggande EES-beslutet och ett kommande\r\nmedlemskap i EG en viktig roll.</pre><pre>Fru talman! Jag vill återkomma i en senare replik\r\nmed några synpunkter på de fördelar som finns och\r\nde ljusglimtar som finns i det svenska ekonomiska\r\nläget. Det är viktigt att vi inte förleds att tro att\r\nallting är nattsvart. Det finns betydande\r\nljusglimtar, och vi har skyldighet att även ta fasta på\r\ndem.</pre><pre>Anf. 16  JOHAN LÖNNROTH (v) replik:</pre><pre>Fru talman! Finansministern säger att den höga\r\narbetslösheten är det största problemet. Det kan\r\njag helt och fullt hålla med om.</pre><pre>De båda krispaketen, trots satsningen på 10\r\nmiljarder kronor på arbetsmarknadspolitiken,\r\ninnebär sammantaget en så stor neddragning av\r\nefterfrågan i ekonomin att den öppna\r\narbetslösheten ökar mer än vad de\r\narbetsmarknadspolitiska åtgärderna motverkar\r\narbetslösheten. Är finansministern medveten om\r\natt detta är ett faktum? De båda krispaketen bidrar\r\ntill att ytterligare öka arbetslösheten?</pre><pre>Min andra fråga gäller hushållssparandet.\r\nFinansministern tillsatte en utredning som skulle\r\ntala om hur man skulle kunna stimulera till ett ökat\r\nhushållssparande. Den utredningen är nu färdig,\r\noch den utgör en svidande kritik av tanken att öka\r\nhushållssparandet i en djup lågkonjunktur av den\r\ntyp vi just nu är inne i. Enligt beräkningarna skall\r\ndet finansiella sparandet i hushållen ligga över 60\r\nmiljarder nästa år och 1994. Är finansministern klar\r\növer att detta är ett problem som bidrar till den\r\nstora arbetslösheten? Är det inte rimligt att vidta\r\nåtgärder för att minska hushållssparandet och\r\nomvandla de pengarna i köpkraft och fler jobb?</pre><pre>Min tredje fråga gäller utlandslånenormen. Det var\r\nunder den socialdemokratiska regeringen som\r\ndetta infördes. Meningen var dels att\r\nsjälvdisciplinera sig i fråga om att minska\r\nbudgetunderskottet, dels att företag och banker\r\nsjälva skulle stå för valutakurs och ränterisker. Nu\r\nhar företag kunnat tjäna grova pengar genom att\r\nlåna billigt utomlands och placera pengarna till\r\nhögre ränta här. Det handlar om flera tiotals\r\nmiljarder kronor.</pre><pre>Om ni fullt och fast tror på att det skall vara möjligt\r\natt upprätthålla kronkursen och få ned det\r\nstrukturella budgetunderskottet långsiktigt med\r\nhjälp av besparingar och skattehöjningar, vad finns\r\ndet för vettigt skäl att låta storföretagen fortsätta att\r\ntjäna pengar på utlandslånenormen?</pre><pre>Anf. 17  Finansminister ANNE WIBBLE\r\n(fp):</pre><pre>Fru talman! Johan Lönnroth ställde några frågor,\r\noch jag skall gärna svara på dem.</pre><pre>Johan Lönnroths första fråga var snarare ett\r\npåstående, där han sade att de besparingsåtgärder\r\noch de krispaket som diskuterades fram ger en\r\nhögre arbetslöshet än om de inte skulle\r\ngenomföras. Det är totalt fel. En sådan analys\r\nbygger på tanken att om inte dessa krisinsatser hade\r\ngenomförts skulle allting ändå ha utvecklats gott\r\noch väl och räntorna skulle ha börjat sjunka och\r\nomvärlden och investerare skulle få ett ökat\r\nförtroende för den svenska fasta växelkursen. Det\r\när alltså helt fel. Det förutsätter att någonting skulle\r\ninträffa som inte hade inträffat.</pre><pre>I själva verket var ett viktigt skäl till uppgörelsen att\r\nkomma ifrån den utomordentligt hårda åtstramning\r\nsom räntepolitiken innebar. De höga räntenivåerna\r\nmedförde ett slags strupgrepp på hela den svenska\r\naktiviteten. Det var ytterst angeläget att komma\r\nifrån det och växla över till en mera rimlig\r\npenningpolitik med lägre räntenivåer. För att skapa\r\nden expansionsmöjlighet som därigenom kunde\r\nkomma fram var det nödvändigt att förstärka\r\nfinanspolitiken. Resultatet av dessa uppgörelser är\r\ni den meningen mycket positiva både för ekonomin\r\nsom helhet och för människors möjlighet att få\r\njobb.</pre><pre>När det gäller hushållssparandet vill Johan\r\nLönnroth att vi skall börja propagera för att folk\r\nskall sluta spara pengar. Jag tycker att det är\r\nalldeles fel. Men det är icke förvånande att han och\r\njag ganska ofta har olika åsikter. För mig ligger det\r\nett ideologiskt värde i att människor, egna\r\nindivider, har en egen ekonomisk buffert. Det ökar\r\nderas självförtroende och oberoende i många\r\nsituationer.</pre><pre>I dag råder just en sådan situation där många\r\nmänniskor upplever att det är bra att ha en liten\r\nekonomisk buffert. Vi skall vara glada över att\r\nmånga hushåll har ökat sparandet under de gångna\r\nåren. Därmed är några i en bättre sits och har\r\nfaktiskt möjlighet att använda bufferten om de så\r\nsjälva vill. Jag tycker att människor skall få\r\nbestämma sådant själva. Johan Lönnroth får nog se\r\nsig om efter en statlig antisparpolitik någon\r\nannanstans än hos denna regering.</pre><pre>Slutligen har vi frågan om utlandslånenormen. Den\r\nhar en viktig betydelse i det att sedan 1984 har\r\nstaten inte nettolånat utländsk valuta för att täcka\r\nlöpande budgetunderskott. Så länge det finns\r\nunderskott som är för stora är det psykologiskt\r\noerhört viktigt att utlandslånenormen finns kvar i\r\nden mening den har haft sedan 1984 och alltjämt\r\nhar. Däremot påverkar den inte -- vilket Johan\r\nLönnroth säkert vet -- de valuta- och\r\npenningpolitiska åtgärder som krävs för att stärka\r\noch bevara växelkursen.</pre><pre>Anf. 18  JOHAN LÖNNROTH (v) replik:</pre><pre>Fru talman! När det gäller arbetslösheten har\r\nprognoserna skrivits upp, dvs. arbetslösheten ökar\r\nefter det att hänsyn har tagits till de båda\r\nkrispaketen. Vidare säger finansministern att om\r\ninget hade gjorts hade situationen blivit ännu värre.\r\nJag har förståelse för det. Men jag hävdade i mitt\r\nanförande att det finns alternativa sätt att visa hur\r\ndet strukturella budgetunderskottet skall minskas.\r\nJag tror faktiskt att åtminstone de sunda\r\nmarknadskrafterna inser att det är vettigare att\r\nsätta in åtstramningen när högkonjunkturen är på\r\ngång -- inte nu i den lägsta lågkonjunkturen Sverige\r\nhar varit inne i sedan 30-talet.</pre><pre>Jag sade inte att vi skall propagera för att folk skall\r\nsluta spara. Jag efterlyste åtgärder, t.ex. höjd\r\nmarginalskatt och förmögenhetsskatt, som tar ifrån\r\nhöginkomsttagarna överskottspengarna och\r\nomvandlar dem till exempelvis kommunala jobb\r\neller ger dem till människor med låga inkomster för\r\natt använda dem till konsumtion. Det minskar\r\narbetslösheten.</pre><pre>Nu är tydligen utlandslånenormen en psykologisk\r\nhistoria för finansministern. Behövs verkligen detta\r\npsykologiska stöd? Är finansminister Wibble inte\r\növertygad om att hon och regeringen klarar av att\r\nhålla fast vid målet att få ned det strukturella\r\nbudgetunderskottet? Måste ni ha denna tvångsboja\r\npå er och låta storföretagen tjäna så mycker pengar\r\npå denna psykologiska mekanism?</pre><pre>Anf. 19  Finansminister ANNE WIBBLE\r\n(fp):</pre><pre>Fru talman! Det är utomordentligt bra, Johan\r\nLönnroth, att ha fasta spelregler att hålla sig till.\r\nUtlandslånenormen är en av dem. Det finns andra\r\nsom också är betydelsefulla.</pre><pre>Jag vill ta upp en sak som Johan Lönnroth förfäktar\r\noch som inte är alldeles ovanligt i debatten även\r\nutanför kammaren, nämligen att det hade varit\r\nbättre att vänta med att genomföra åtgärderna tills\r\ndet blev en högkonjunktur och vänta med att\r\ngenomföra besparingar i offentliga utgifter till dess\r\ndet var bättre tider. Det är argument som jag har\r\nmött på många håll -- inte bara hos vänsterpartister.</pre><pre>Jo, det kan synas vara ganska logiskt och riktigt att\r\nman hellre skulle vilja genomföra dessa stora\r\nförändringar i de offentliga utgifterna under goda\r\ntider. Ja, det hade varit mycket bättre om den\r\nregering som då satt under mitten av 80-talet, när\r\ndet var en utdragen internationell högkonjunktur,\r\nhade tagit itu med dessa problem. Då hade\r\nomställningen varit mindre smärtsam för de\r\nenskilda människorna och företagen i det här\r\nlandet.</pre><pre>Nu gjorde man inte det, utan man sade att det där\r\nfår vi göra sedan. Vi skjuter upp det hela.\r\nAnpassningen får ske sedan. ''Sedan'' kom i många\r\nbedömningar av den svenska ekonomiska politiken\r\natt bli liktydigt med ''aldrig''.</pre><pre>Vi har sagt under de senaste 15--20 åren att vi skall\r\ngöra viktiga anpassningsåtgärder sedan, men vi har\r\naldrig gjort det, utan vi har försökt hitta smitvägar\r\nmed offentlig expansion eller\r\nväxelkursförändringar. Det gäller både borgerliga\r\noch socialdemokratiska regeringar, så det är\r\ningalunda ett försök att skylla ifrån sig på någon\r\nannan. Borgerliga regeringar har också medverkat\r\ntill bilden av att i svensk ekonomisk politik är\r\n''sedan'' samma sak som ''aldrig''.</pre><pre>Att återigen, i den situation som var, försöka smita\r\nundan genom att säga att vi skall göra de\r\nnödvändiga insatserna sedan, när alla bedömare\r\nhar lärt sig att ''sedan'' är liktydigt med ''aldrig'',\r\nhade inte varit förtroendeskapande. Vi hade inte\r\nfått de positiva effekter på förtroendet för det\r\nsvenska politiska systemet och för den svenska\r\nekonomiska politiken, den dämpning av räntorna\r\noch den stabilitet i bedömningarna av Sveriges\r\nekonomi som vi faktiskt har fått nu. Det var helt\r\nnödvändigt att komma ifrån mytbilden att det\r\nsvenska politiska systemet inte klarar att ta sig\r\nsamman. Det var mycket viktigt.</pre><pre>I fråga om tillväxten är det så, Johan Lönnroth, att\r\njag vill ha uthållig tillväxt. Jag vill inte bara ha jobb\r\nnu och under en månad framåt, utan jag vill ha\r\nuthållig tillväxt under lång tid. Då kan man inte\r\nsatsa på enbart kommunal expansion, utan då\r\nmåste man satsa på expansion i det privata\r\nnäringslivet. Det är en viktig ledstjärna för\r\nregeringens ekonomiska politik, och det kommer\r\natt visa sig vara mycket klokt.</pre><pre>Anf. 20  IAN WACHTMEISTER (nyd)\r\nreplik:</pre><pre>Fru talman! Finansministern talade i början om\r\nsåpbubblor, och det har funnits en del sådana i\r\npolitiken, vill jag påstå. Hur var det med\r\nfinansministens egna uttalanden om att politiken\r\nligger fast och det behövs inga krispaket? Det var\r\nstrax innan första paketet kom. Krisinsikten kom\r\nganska sent.</pre><pre>Jag noterar att finansministern är glad att jag inte\r\nhar något inflytande på den ekonomiska politiken\r\noch att mina bidrag är usla. Detta är alltså ett\r\nresultat av den invit till en intellektuellt hederlig\r\ndiskussion som jag gjorde, om ett alternativ som\r\ndiskuteras av många ute i världen.</pre><pre>Jag vill upprepa att vi stödjer att regeringen och\r\nSocialdemokraterna har gjort krispaket. Det var\r\nnödvändigt. Vi påstår dock med bestämdhet att det\r\nbehövs fler, dvs. att krisen är mycket allvarlig\r\nfortfarande.</pre><pre>Vi menar att efterfrågan måste stimuleras och att\r\ndet inte finns något sätt att ersätta en sänkt ränta.\r\nDärför ställer jag frågan: Hur skall vi alltså få ner\r\nräntenivån, det som vi alla har som gemensamt\r\nmål?</pre><pre>Då talar jag inte om att få ner den ett par procent\r\növer den tyska räntan och fastna någonstans på 12--\r\n13 %, utan jag talar om att få ner den där vi vet att\r\nrealräntan innebär att vi får fart på Sverige. Då vet\r\nfinansministern likaväl som jag att den måste ner\r\ntill nivån 8--9 %.</pre><pre>Kan jag få ett svar på den frågan?</pre><pre>Anf. 21  Finansminister ANNE WIBBLE (fp)\r\nreplik:</pre><pre>Fru talman! Ian Wachtmeister tar upp ett viktigt\r\nproblem. Som också framgick av det jag har sagt\r\ntidigare, delar jag uppfattningen att det är centralt\r\natt få ner räntan. Jag tror att räntan är den stora\r\nåtstramande faktorn i dagens ekonomi, både för\r\nhushåll och för företag.</pre><pre>Ian Wachtmeister frågar: Hur skall vi få ner räntan?\r\nJag vill rekommendera Ian Wachtmeister att läsa\r\nnågra av de ekonomisk-politiska dokument som\r\nhar producerats för den här kammaren alltsedan\r\njanuari 1991. Det har varit i stort sett samma tankar\r\nsom har presenterats under den perioden, och vi\r\nhar haft återkommande räntechocker under hela\r\ntiden. Det har successivt blivit allt mera angeläget\r\natt åstadkomma vad man kan kalla en avväxling\r\nfrån en åtstramande räntepolitik till en starkare\r\nfinanspolitik, så att man får en bättre balans mellan\r\ndessa två inslag i den ekonomiska politiken.</pre><pre>Jag menar att för att få ner räntan till mera rimliga\r\nnivåer måste Sverige fortsätta att driva precis den\r\ntyp av ekonomisk politik som vi har drivit --\r\npolitiken ligger fast i den meningen, herr\r\nWachtmeister -- nämligen att fortsätta att sanera de\r\noffentliga finanserna, i allt väsentligt genom\r\nförändringar och minskningar i utgiftssystemen, att\r\nsjälvklart garantera stabiliteten i det finansiella\r\nsystemet, att sätta i gång tillväxtfrämjande\r\nåtgärder, att få litet positiva inslag i den svenska\r\nekonomiska bilden.</pre><pre>Jag har kunnat visa och göra tydligt för alla att med\r\nde förutsättningar som nu gäller och ett fullföljande\r\nav de inslagen i den ekonomiska politiken har\r\nSverige väldigt bra förutsättningar att växa,\r\nerbjuda jobb, bli ett attraktivt land för både företag\r\noch människor framöver, med höjd\r\nlevnadsstandard för oss som bor och jobbar här.</pre><pre>Sättet att få ner räntan är helt enkelt fortsatt\r\nsanering av offentlig verksamhet, tillväxtfrämjande\r\nåtgärder för små och stora företag, kanske i första\r\nhand med inriktning på småföretagen, samt\r\nfortsatta förändringar i fråga om regleringssystem\r\noch i fråga om mera konkurrens inom näringslivet.\r\nDetta kommer att leda till lägre räntenivåer, herr\r\nWachtmeister, var så säker!</pre><pre>Anf. 22  IAN WACHTMEISTER (nyd)\r\nreplik:</pre><pre>Fru talman! Jag tackar för medgivandet vad gäller\r\nräntans betydelse. Vad jag menar är att vi inte löser\r\nproblemet genom att läsa några dokument om\r\ntidigare politik eller någonting sådant, för\r\nproblemet är att vi behöver få ner räntan till den\r\nnivå där den ligger i dag t.ex. i Tyskland och\r\nEngland.</pre><pre>Man skall då ta bort budgetunderskottet. Jag\r\nmenar att vi inte har gjort det ännu. Det behövs\r\nmer åtgärder för att få bort det strukturella\r\nbudgetunderskottet. Vi skall på det sättet visa att\r\nvi har stärkt basen för valutan. Definitionen på en\r\nhårdvaluta är att man kan ha lägre räntor på den\r\nvalutan än omgivande valutor. Det har vi inte i dag,\r\nmen vi skulle kunna få det då.</pre><pre>Sedan sätter vi själva den räntenivå vi behöver. Det\r\när först då vi kan få tillväxt, det är först då vi får i\r\ngång efterfrågan -- det medger vi allihop -- och det\r\när först då folk får drägliga levnadsomständigheter.\r\nDärför diskuteras detta problem inte bara av mig\r\nutan av många människor: Hur skall vi göra för att\r\nkomma förbi den spärr som i dag finns och som sätts\r\nav andra så länge vi inte har velat vara med om att\r\nlösa våra problem?</pre><pre>Hur fina ambitioner finansministern än har,\r\nkommer vi att fastna på alltför hög räntenivå, är jag\r\nrädd för. Men jag vill gärna bli övertygad om\r\nmotsatsen.</pre><pre>Anf. 23  Finansminister ANNE WIBBLE (fp)\r\nreplik:</pre><pre>Fru talman! Utöver det som vi kan göra i Sverige är\r\nen väldigt viktig faktor vad som händer i\r\nomvärlden. Vad vi har sett under de senaste åren är\r\nen successivt stigande internationellt hög\r\nrealräntenivå.</pre><pre>Man skulle kunna säga att detta är ett pris som de\r\nindustrialiserade västländerna får betala för\r\nkommunismens sönderfall, i den meningen att det\r\nuppkom ett kraftigt investeringsbehov i de tidigare\r\nkommunistiska öst- och centraleuropeiska\r\nländerna. Priset för återbyggnad av de nedgångna\r\nekonomierna där är ett mycket stort behov av\r\ninvesteringar och kapital.</pre><pre>Detta innebar att priset på dessa insatser, dvs.\r\nräntan, successivt steg. Alla länder är i den\r\nmeningen med och betalar ett omställningspris\r\nefter kommunismens sammanbrott.</pre><pre>Jag menar att metoden att lösa upp knuten med de\r\ninternationellt höga realräntorna, som ju påverkar\r\nbåde Sverige och andra länder, är mera\r\ninternationellt samarbete. Därför är svenskt\r\ndeltagande i EG, som medlem, och svenskt\r\ndeltagande i den fortsatta utvecklingen av vad EG\r\när och kommer att bli, både i mera vanlig\r\nbemärkelse och i form av det monetära samarbetet,\r\noerhört centralt.</pre><pre>Jag tycker att det är en viktig lärdom av de senaste\r\nårens och månadernas händelser att problem av det\r\nhär slaget har internationella orsaker också.</pre><pre>Ett hjälpmedel för att lösa dem är att samarbeta\r\nmer med andra länder, inte att isolera sig med nya\r\nregleringar. Det föreslog i och för sig inte herr\r\nWachtmeister, men det har förts fram av andra. Jag\r\nmenar att mer internationellt samarbete och större\r\nbetoning på svenskt deltagande både i EG och i den\r\nmonetära unionen kan ge ett viktigt bidrag till att få\r\nen bättre balans även internationellt mellan\r\npenningpolitik -- och därmed höga realräntor -- och\r\nfinanspolitik i många länder i världen.</pre><pre>Talmannen anmälde att Ian Wachtmeister anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 24  ALLAN LARSSON (s) replik:</pre><pre>Fru talman! Jag förstår att vi bara fick höra den\r\nförsta delen av finansministerns beskrivning av\r\nsvensk ekonomi. Det var den grå bilden som vi fick\r\nnu. Jag ser fram emot den andra delen som\r\nfinansministern utlovade.</pre><pre>Jag skulle vilja ha en precisering av beskrivningen\r\nav 80-talets elände. Låt oss börja med\r\nstatsfinanserna. Är det rätt eller fel att\r\nstatsbudgeten 1982 visade ett underskott på 13 %\r\nav BNP och att detta underskott under 80-talet\r\nvändes till balans och t.o.m. till ett litet överskott?\r\nÄr det rätt eller fel att den statsskuld och de\r\nunderskott som skapades under Bohmans och\r\nMundebos tid ger en räntebörda på 60 miljarder,\r\ndvs. det man nu beskriver som det strukturella\r\nbudgetunderskottet? Är det rätt eller fel att\r\nFolkpartiet var det parti som 1989 inte orkade med\r\natt ställa upp i nationens intresse för att bromsa\r\növerhettningen, utan satte sig på parkett och\r\nklagade?</pre><pre>Med den beskrivning som finansministern har gett\r\nav alla 80-talets eländen måste jag fråga mig hur det\r\nkunde komma sig att ni lade upp en valrörelse där\r\nni utlovade stora skattesänkningar och nya\r\nreformer. Det var inte Socialdemokraterna som\r\ngick till val på att man skulle försämra\r\nstatsfinanserna. I varje tal under valrörelsen sade\r\njag att det inte fanns utrymme för vare sig\r\nskattesänkningar eller nya bidragssystem. Men ni\r\ngick självsäkert ut och sade att ni visst skulle göra\r\ndetta. Det skulle lösa alla problem och skapa\r\ntillväxt.</pre><pre>Nu har ni prövat det under ett år och fortfarande,\r\nmitt under en djup och allvarlig valutakris, stod\r\nvissa regeringspartier upp och sade att det\r\nviktigaste av allt nu var att införa ett nytt\r\nbidragssystem. Det var ju så det gick till. Det var ni\r\nsom stod för lättsinnet på statsfinansernas område.\r\nDet innebar att vi hamnade i denna svåra situation.</pre><pre>Statsministern talar om samma väg. Han talar\r\nförsiktigtvis inte om den enda vägen. Jag märker en\r\nviss nyans här och en viss rodnad över detta uttryck.\r\nMen var litet försiktig med att tala om detta! Det\r\nvar ju den enda vägen, den som ni höll fast vid och\r\nsom vi skulle hålla ut med, som väckte\r\ninternationellt misstroende. Detta ledde till att\r\nvalutorna forsade ut och att räntorna drogs upp till\r\nchocknivåer. Nu har vi lagt om kursen ordentligt,\r\nbort från de lättsinniga skattesänkningarna. Vi tar\r\ndet besvär som det innebär opinionsmässigt att på\r\nbåde utgiftssidan och inkomstsidan försöka få fason\r\npå statsfinanserna. Så är det, och det finns ingen\r\nannan förklaring som har trovärdighet. Det skulle\r\nvara bra för tilltron till denna överenskommelse om\r\nfinansministern höll sig till detta.</pre><pre>Låt mig också få upprepa min fråga när det gäller\r\nfinanssektorn och bankerna. Vad är det som gäller?\r\nVi har nu fått höra olika budskap från regeringen.\r\nJag hoppas att finansministern kan ge ett klart och\r\nentydigt besked om var regeringen står, så att den\r\nmisstro som har uppstått utomlands och här hemma\r\nunder veckan kan undanröjas en gång för alla.</pre><pre>Anf. 25  Finansminister ANNE WIBBLE\r\n(fp):</pre><pre>Fru talman! Jag svarar på den sista frågan först.\r\nDen har redan tillrättalagts både av den som Allan\r\nLarsson åberopade och av den i regeringen\r\nansvariga ministern. Ingen svävar i tvivelsmål på\r\ndenna punkt, utom möjligen Allan Larsson.</pre><pre>Jag förstår att Allan Larsson har starkt behov av att\r\nmarkera olika saker. Låt mig därför bara\r\nkommentera något av det han tar upp. Jag vill\r\npåminna om valrörelsen 1988. Kommer Allan\r\nLarsson ihåg den? Då var en mycket vanligt\r\nförekommande fråga till alla politiska partier om de\r\nansåg att det var överhettning i den svenska\r\nekonomin och om de var beredda att göra\r\nnågonting åt det. Behövdes det kort sagt någon\r\nslags åtstramning i landet. Alla politiska partier,\r\ninkl. det då regeringsdugliga partiet\r\nSocialdemokraterna, svarade nej, med undantag av\r\nFolkpartiet liberalerna. Som ensamma kämpar i\r\ndenna ganska tuffa strid var vi medvetna om, vilket\r\näven herr Larssons parti var, att det var\r\növerhettning. Det behövdes åtstramning. Vi var\r\nockså beredda att tala om detta i valrörelsen. Så\r\nsmåningom har vi fått ganska många erkännanden\r\nför detta. Jag förstår att Allan Larsson har glömt\r\nbort det nu.</pre><pre>En annan sak som jag tycker ligger litet under den\r\nrimliga debattnivån här i kammaren är att fråga mig\r\nom jag erkänner att budgetunderskottet 1992 var\r\nhögt och att det i siffror räknat var mindre 1991.\r\nDet är klart att det var. Det står ju att läsa i vilken\r\ntabell som helst. Men, Allan Larsson, man måste ju\r\ntitta på vad detta innehåller. Jag utgår från att Allan\r\nLarsson inte har ändrat uppfattning i dag om att det\r\nexisterar strukturella komponenter i dessa balans-\r\noch obalanssiffrorna för de offentliga finanserna.\r\nDet var ett viktigt skäl till den nyss ingångna\r\nkrisöverenskommelsen. Det står t.o.m. i\r\nprotokollet att en viktig orsak är att få bort det\r\nstrukturella underskottet. Jag tycker att detta var\r\nlitet grand under Allan Larssons värdighet.</pre><pre>Låt mig påminna om det som uppgörelsen faktiskt\r\ninnehåller i den första delen, nämligen ungefär 40\r\nmiljarder kronor i förstärkning av de offentliga\r\nfinanserna, 30 miljarder i minskade utgifter och 10\r\nmiljarder i inkomstförstärkningar. Merparten av\r\ndetta, drygt 7 miljarder, är ökade skatter på bensin\r\noch tobak. Jag tycker det ligger väl i linje med den\r\nhälso- och miljöpolitik som regeringen har fört hela\r\ntiden. I den meningen är det inte några våldsamma\r\navsteg från en tillväxtfrämjande skattepolitik.\r\nRegeringen har mycket lätt att försvara denna\r\nuppgörelse, Allan Larsson. Det vore bra om Allan\r\nLarsson hade lika lätt att göra det.</pre><pre>Anf. 26  ALLAN LARSSON (s) replik:</pre><pre>Fru talman! Jag vill ge finansministern chansen att\r\nutveckla detta med bankerna. Jag tycker inte att det\r\nräcker att snoppa av en sådan fråga med en mening\r\ni riksdagens viktiga ekonomisk-politiska debatt.\r\nHär har riksdagen rätt till information om var\r\nregeringen står. Allmänheten och omvärlden har\r\nrätt att få veta detta. Detta är finansministerns\r\ntillfälle att ge oss besked om vad som gäller. Det är\r\nen viktig fråga. Vi har sett vad som hände i början\r\nav veckan genom de uttalanden som gjordes. Låt\r\noss nu få veta hur det förhåller sig.</pre><pre>Låt oss också få en diskussion om det som sker i\r\nbanksystemet. Det är inte en speciellt svensk\r\nföreteelse. Det är någonting som förekommer i alla\r\nländer där man har genomfört en avreglering. Det\r\ngäller bl.a. i Japan. Det är ett land som i övrigt har\r\nhaft en ganska stabil ekonomi med låg inflation.\r\nDet finns anledning att fundera över vad det\r\negentligen är för mekanismer som har lett fram till\r\nden här situationen. I land efter land har man dragit\r\npå under 80-talet på ett sådant sätt att det nu leder\r\ntill en djup kris. Det hindrar den återhämtning i\r\nvärldsekonomin som annars skulle ha kommit till\r\nstånd. Låt oss diskutera litet seriöst kring detta.</pre><pre>Låt mig också tillägga ett par saker när det gäller\r\narbetsmarknadspolitiken. Finansministern hade\r\nsvårt att förstå att jag tog upp dessa frågor innan\r\nbläcket ens har torkat på uppgörelsen. Ja,\r\növerenskommelsen är på denna punkt mycket\r\nbegränsad. Den gäller insatser för det här\r\nbudgetåret. Det går inte att driva detta som\r\nhalvårspolitik. Det måste till långsiktighet och\r\nhögre ambitioner, och detta måste komma i gång\r\nnu.</pre><pre>Det var ett misstag av den borgerliga majoriteten\r\nhär i riksdagen att inte i våras gå in för en aktivare\r\narbetsmarknadspolitik. Då hade mycket av de\r\nproblem som vi kommer att ha under den\r\nkommande vintern kunnat hanteras på ett bättre\r\nsätt. Det är nu som vi måste komma i gång med en\r\ndiskussion, och vi måste snart kunna ge de besked\r\nsom behövs för att man aktivare skall kunna\r\nbekämpa arbetslösheten.</pre><pre>Får jag också ge ett litet råd till finansministern när\r\ndet gäller beskrivningen av de nya åtgärderna. Jag\r\nhar sysslat en del med arbetsmarknadspolitik, och\r\ndet stör mig när ni talar om att man skall betala\r\nutbildning och annat med A-kassemedel. Så är det\r\ninte. A-kassan finansieras via\r\nArbetsmarknadsfonden, och de nya åtgärderna\r\nfinansieras via samma fond. Men det är inte med A-\r\nkassan som man skall klara detta, utan genom att\r\nskapa ett alternativ till passivt kontantstöd från A-\r\nkassan.</pre><pre>Låt oss nu hålla oss till det som vi har kommit\r\növerens om, och börja inte med något konstigt tal!\r\nJag har sett att också arbetsmarknadsministern\r\nvarit inne på detta. Sådana åtgärder som ni talar om\r\nhar vi inte kommit överens om. Ni får hålla er till\r\ndet som vi har enats om.</pre><pre>Finansministern tyckte att mitt tal om tillväxt var\r\nuttryck för att jag har svårt att hitta på någonting.\r\nNej, jag vill säga att det viktigaste för svensk\r\nekonomi är att vi får i gång investeringar och nu\r\nlångsiktigt lägger upp politiken så, att det skapas\r\nförtroende och framtidstro som kan leda till att\r\ninvesteringar kommer till stånd.</pre><pre>Detta kommer vi att tala mycket om, och det\r\nhjälper inte att finansministern kommer med\r\nsnubbor. Vi skall koncentrera oss på detta och föra\r\nen livlig offentlig diskussion om det.</pre><pre>Anf. 27  TALMANNEN:</pre><pre>Jag får erinra om att den medgivna repliktiden är\r\ntre minuter.</pre><pre>Anf. 28  Finansminister ANNE WIBBLE\r\n(fp):</pre><pre>Fru talman! Låt mig upprepa det som har sagts, om\r\nAllan Larsson inte tycker att det är tillräckligt\r\ntydligt vad gäller banker.</pre><pre>Regeringen är icke intresserad av sådana\r\nskyddsåtgärder som värnar om aktieägarnas\r\npengar, varken för banker eller på annat sätt.\r\nDäremot är vi mycket intresserade av sådana\r\nåtgärder som skyddar insättarnas och\r\nfordringsägarnas pengar. Till den ändan har Allan\r\nLarssons parti och regeringen under årens lopp\r\ngemensamt genomfört en del förändringar vad\r\ngäller Nordbanken och sparbankerna, och en del av\r\nkrisuppgörelsen går ut på att vi tillsammans åtar oss\r\natt skydda stabiliteten i det finansiella systemet.</pre><pre>Det gäller alltså inte att skydda pengarna för\r\naktieägarna m.fl., utan att skydda insättarnas och\r\nfordringsägarnas pengar. Detta är en linje som\r\nregeringen och alla dess medlemmar har drivit\r\nalltsedan vi tillträdde, och den kan inte på något\r\nsätt vara ifrågasatt.</pre><pre>Låt mig ta upp det som Allan Larsson sade om att\r\ndet är viktigt att fortsätta att bekämpa\r\narbetslösheten. Jag delar den uppfattningen. Jag\r\nutgår från att Allan Larsson inte tror att denna\r\nuppgift kan utföras enbart genom drivande av\r\narbetsmarknadspolitik. Som jag ser det är\r\narbetsmarknadspolitik oerhört viktig, men det är ju\r\nfaktiskt i första hand riktiga jobb på den öppna\r\nmarknaden som människor vill ha. Man kan kanske\r\ninte hela livet ingå i arbetsmarknadsutbildning eller\r\nberedskapsarbete eller vara föremål för liknande\r\ninsatser, även om man under en tid är glad för att\r\nde finns.</pre><pre>Den första kampen mot arbetslösheten måste\r\ndrivas med hjälp av en ekonomisk politik som ser\r\ntill att riktiga jobb finns att tillgå på\r\narbetsmarknaden. Då kan man när man går ut från\r\nskolan eller efter en utbildning få riktiga\r\narbetsuppgifter till marknadsmässig lön som bas för\r\nen stabil hushållsekonomi.</pre><pre>Därtill behöver man självfallet som en viktig\r\nkomplettering arbetsmarknadspolitiska åtgärder\r\nför att motverka arbetslösheten samt\r\nutbildningsinsatser, tidigarelagda investeringar,\r\nberedskapsarbeten och allt det andra. Men\r\nkärnpunkten är att driva en tillväxtfrämjande\r\nekonomisk politik som ser till att människor inte\r\nblir arbetslösa utan får riktiga jobb.</pre><pre>Anf. 29  LARS TOBISSON (m):</pre><pre>Fru talman! Efter de senaste veckornas oro på de\r\nfinansiella marknaderna har gamla kända\r\ntongångar åter börjat höras från vänsterkanten.\r\nDet må vara, sägs det, att kommunismens kollaps\r\nhar medfört att försök att förverkliga det\r\nsocialistiska samhällssystemet inte är praktisk\r\npolitik. Men, görs det gällande, med ränteoch\r\nvalutakrisen har också de grundläggande\r\nsvagheterna i marknadsekonomin uppenbarats.\r\n''Hoppet ställs nu återigen till politiken'', som\r\noppositionsledaren Ingvar Carlsson uttryckte det i\r\npartiledardebatten för en vecka sedan. Det har\r\nfunnits en återklang av detta framför allt i Johan\r\nLönnroths inlägg i debatten här i dag.</pre><pre>Att detta är en konstig slutsats tycker jag borde stå\r\nklart för alla. Den ordning som nu uppvisat brister\r\nkan inte gärna betecknas som en liberal\r\nmarknadsekonomi. I en sådan kan man inte ha\r\noffentliga utgiftskvoter och skattekvoter långt över\r\n50 %. Den nya regeringen hade ju på ett år inte\r\nhunnit mer än just påbörja nedtrappningen,\r\navregleringen och privatiseringen.</pre><pre>I själva verket är de omfattande politiska inslagen i\r\nden svenska blandekonomin själva förklaringen till\r\natt vårt land drabbats så hårt av den aktuella\r\navmattningen i världsekonomin. Även i andra\r\nindustriländer råder nu recesson, men där kvarstår\r\ni alla fall en viss tillväxt, något som saknas här\r\nhemma. I Sverige började nedgången tidigare, den\r\nhar blivit mycket djupare och kan förväntas pågå\r\nlängre än annorstädes. Orsaken står att finna i de\r\nförsummelser och missgrepp som förekom under\r\n1980-talet. Högkonjunkturen utnyttjades då inte\r\nför att avhjälpa de strukturbrister i svensk ekonomi\r\nsom kan sammanfattas i begreppen rekordhårt\r\nskattetryck, stora offentliga utgifter och\r\nlångtgående regleringar. En snabb\r\nkostnadsstegring ledde till sjunkande\r\nmarknadsandelar för exporten. Bakom\r\ninflationsekonomins skylande fasad byggdes det\r\ndessutom upp ett strukturellt budgetunderskott,\r\nsom när nu bubblan har spruckit snabbt ger sig till\r\nkänna.</pre><pre>Med utgångspunkt i valprogrammet ''Ny start för\r\nSverige'' har den borgerliga regeringen -- som det\r\nuttrycktes i den första regeringsförklaringen --\r\nföresatt sig att bryta den ekonomiska stagnationen\r\noch att föra in Sverige i det europeiska samarbetet\r\nsom en tillväxt- och företagarnation med en stark\r\nekonomi. Vid tiden för riksdagens avslutande\r\nekonomiska debatt på försommaren kunde jag\r\nkonstatera att betydande framsteg i denna riktning\r\nhade gjorts. Prisstegringen är låg, produktiviteten\r\nhar förbättrats avsevärt, utrikeshandeln visar\r\nväxande överskott och bytesbalansen närmar sig\r\njämvikt, vilket betyder att sparandet har ökat --\r\nnågot som jag, till skillnad från Johan Lönnroth,\r\nverkligen inte beklagar. Intresset för Sverige hade\r\nbörjat vakna till liv hos utländska investerare, och\r\nexportorderingången såg ut att förbättras.</pre><pre>Sedan dess har den internationella återhämtningen\r\nkommit av sig. Den av dåvarande finansministern\r\nAllan Larsson redan för ett år sedan skådade\r\nvändpunkten har ännu inte blivit verklighet. Med\r\nlåg inflationstakt och utrikesaffärerna på väg mot\r\nbalans kan man ändå tycka att spekulationer inte\r\nskulle behöva riktas mot kronan. Men som jag\r\nredan nämnt har den nödvändiga\r\ndeflationspolitiken i förening med lågkonjunkturen\r\navslöjat svagheter på den finansiella sidan. Vi har\r\nfått ett värdefall på främst fastigheter och aktier,\r\nsom satt hela det finansiella systemet i gungning.</pre><pre></pre><pre>Det har, herr talman, funnits gott om ödesdagar\r\nunder krisen sedan slutet av augusti. I mina ögon\r\ninföll ett nyckeldatum redan den 9 september, då\r\ndet inträffade tre händelser, som nyhetsmedia\r\nvärderade i följande ordning: riksbankens första\r\nriktigt stora marginalräntehöjning, Gotas\r\nfallissemang och betalningsinställelsen i Svenska\r\nKredit. Jag menar att i ett längre perspektiv borde\r\nbetydelsen av dessa förändringar graderas i\r\nomvänd ordning. Inte minst den ännu pågående\r\nkonflikten mellan landets två ledande\r\nförsäkringsbolag och tre stora affärsbanker\r\näventyrar möjligheterna till fortsatt friktionsfri\r\nfinansiering på de utländska kapitalmarknaderna.</pre><pre>Regeringen har sett sig föranlåten att garantera\r\nkreditväsendets betalningsförmåga. Med anledning\r\nav Allan Larssons frågor vill jag säga att det är\r\nalldeles klart att detta kommer att fullföljas. Jag vill\r\näven tillägga att jag sätter särskilt värde på att det\r\njust på det här området har förpliktats till ett\r\ningående samarbete mellan det stora\r\noppositionspartiet och regeringspartierna. Det\r\nkommer att behövas, därför att när det gäller de här\r\nfrågorna kommer vi ut på en för oss politiker okänd\r\nmark. Vi har aldrig varit med om att hantera den\r\ntyp av påfrestningar som jag ser framför mig i\r\nfortsättningen på den finansiella sidan.</pre><pre>Detta är ett åtagande från regeringens sida -- och\r\nsom jag förstår från de instämmande\r\nsocialdemokraterna -- som med hänsyn till\r\nskörheten hos de finansiella institutionerna kan bli\r\nmycket dyrt. Därför är det verkligen angeläget att\r\nden ekonomiska politiken utformas så att de hål\r\nsom uppkommer i bank-  och försäkringssektorn\r\ninte blir större än vad som är oundgängligen\r\nnödvändigt.</pre><pre>Svagheterna har framträtt inte bara på den privata\r\nfinansmarknaden utan också i de offentliga\r\nfinanserna. Statens budgetunderskott växer nu\r\nsnabbt till följd av sviktande inkomstunderlag och\r\nstigande utgifter för bl.a. marknadsåtgärder. Till\r\nden del saldoförsämringen sammanhänger med\r\nkonjunkturnedgången skall den definitionsmässigt\r\nförsvinna av sig själv -- dock med undantag för den\r\nbestående ökning av statsskuldräntorna som blir\r\nföljden.</pre><pre>Den stora faran för framtiden ligger i det\r\nstrukturella underskott som de senaste veckornas\r\nkrisuppgörelser tar sikte på att reducera. Det breda\r\npolitiska samförstånd som därvid har kunnat\r\netableras är naturligtvis av stor betydelse från -- låt\r\noss kalla det -- marknadspsykologisk synpunkt. En\r\nklar vinst är att det kunnat uppnås större\r\nbesparingar på utgiftssidan än vad regeringen\r\nensam kunde ha föreslagit. Likaså är det värdefullt\r\natt ha fått socialdemokratiskt stöd för sänkta\r\nlöneskatter.</pre><pre>Men det skall inte fördöljas att det också\r\nförekommer förändringar i skattehöjande riktning,\r\nsom med hänsyn till Sveriges ställning som extremt\r\nhögskatteland inte kan utgöra någon långsiktig\r\nlösning. Ytterligare steg i den riktningen är inte\r\ntänkbara. Åtstramningen är hård nog ändå, vilket\r\nframgår av den sjunkande produktionen, den\r\nväxande arbetslösheten och inte minst de höga\r\nräntorna. Det finns en risk att efterfrågebortfallet\r\nblir för stort, så att vi hamnar i en utveckling med\r\ndepressiva drag. Tills vidare får vi därför godta ett\r\nså stort budgetunderskott som är förenligt med låg\r\ninflation och bevarad växelkurs för kronan.</pre><pre>Viktigast av allt just nu -- det vill jag gärna hålla\r\nmed tidigare talare om, exempelvis Ian\r\nWachtmeister -- är att få ner räntan. Det höga\r\nränteläget slår hårt mot jobben, mot\r\ninvesteringarna och mot boendet. Realräntan är\r\nhög även utomlands, vilket sammanhänger med\r\ninternationell kapitalbrist i allmänhet och de krav\r\nden tyska återföreningen ställer i synnerhet. Men vi\r\nhar fått flera exempel på att en annan\r\nväxelkurspolitik inte utgör någon lösning. Vår\r\ngranne Finland har först devalverat och sedan låtit\r\nmarken flyta -- ett underligt uttryck för att låta\r\nvalutan sjunka -- utan att för den skull uppnå några\r\nfördelar på räntesidan. Nej, kampen för kronan de\r\nsenaste veckorna får ses som en viktig investering\r\nför framtiden. Den klargör vår ambition att\r\netablera oss som en stark ekonomi i Europa. Och\r\ndet är så, Ian Wachtmeister, vi når ner till en låg\r\nräntenivå.</pre><pre>Innebär då inte regeringens uppgörelser med det\r\nstora oppositionspartiet att den enda vägen är\r\nstängd? Nej, snarare visar de att det bara finns en\r\nväg, på vilken nu alla har samlats. Målet är det som\r\nregeringen har angivit: att med återställd\r\nkonkurrenskraft vinna inträde i det europeiska\r\nsamarbetet och därmed kunna förbättra välfärden\r\nför våra medborgare. Vägen dit går med\r\nnödvändighet över sänkta kostnader, förbättrad\r\nproduktivitet, neddragning av utgifts-  och\r\nskattekvoterna samt avreglering och frigörelse av\r\nenskild initiativkraft och arbetslust. Det är värt att\r\nnotera att sådana verklighetsfrämmande inslag i\r\nden socialdemokratiska politiken som förekom\r\nännu i somras, t.ex. stopp för kommunala\r\nindragningar och införande av realräntelån på\r\nbostadssidan, inte längre förefaller aktuella.</pre><pre>Det har med andra ord, herr talman, blivit trängre\r\npå den enda vägen, som dessutom i dag, som en\r\nföljd av den internationella utvecklingen, framstår\r\nsom smalare, krokigare och inte minst backigare än\r\nvad vi räknade med för några månader sedan. Det\r\nstår också klart att det är långt kvar till målet. Men\r\nkan vi nå samförstånd om att det behövs ytterligare\r\noffentliga utgiftsneddragningar för att bemästra det\r\nstrukturella underskottet samt skattesänkningar\r\noch avregleringar för att stärka Sveriges\r\nkonkurrens-  och attraktionskraft, då blir marschen\r\ndit mindre mödosam.</pre><pre>Anf. 30  JOHAN LÖNNROHT (v) replik:</pre><pre>Herr talman! Jag tyckte det lät litet skrämmande att\r\nvi nu hade samlats på den enda vägen, som\r\ndessutom tydligen var både slingrig och svår att ta\r\nsig fram på. Jag kan emellertid försäkra Lars\r\nTobisson att åtminstone ett parti i den här\r\nriksdagen hävdar att det faktiskt finns en annan\r\nväg.</pre><pre>Jag vill också återkomma till Lars Tobissons\r\nresonemang kring svagheterna på den finansiella\r\nsidan och förhållandet mellan det politiska\r\nsystemet och marknaden. Är Lars Tobisson beredd\r\natt erkänna att det var ett djupt irrationellt\r\nbeteende av just marknadsspekulanterna att i något\r\nslags euforisk stämning kring EG efter\r\nBerlinmurens fall exempelvis köpa fastigheter i\r\nLondon och Bryssel under våren 1990? Är Lars\r\nTobisson vidare beredd att erkänna att den här\r\nkasinoekonomin, byggd på de reella marknaderna,\r\ni grunden innehåller ett osunt drag? Den spanske\r\nfinansministern sade exempelvis häromveckan att\r\ndet är nödvändigt att komma till internationella\r\npolitiska överenskommelser för att lägga något\r\nslags kapson på den här våldsamt uppblåsta\r\nspekulationsekonomin. Håller Lars Tobisson med\r\nom det?</pre><pre>Lars Tobisson upprepar sina gamla paroller om att\r\nsänka skattetrycket. I ett replikskifte med Allan\r\nLarsson refererade jag nyss siffrorna för\r\nskattekvoten. Skattekvoten sjönk alltså från drygt\r\n56 % till mindre än 53 % mellan 1990 och 1991,\r\nväsentligen som ett resultat av en\r\növerenskommelse mellan Folkpartiet och\r\nSocialdemokraterna om skatterna. Under 1991 och\r\n1992 då vi haft en borgerlig statsminister har\r\nskattekvoten i stort sett legat konstant. Jag tycker\r\natt detta borde kännas litet pinsamt och att Lars\r\nTobisson åtminstone skulle kunna bedriva litet\r\nsjälvkritik och erkänna att Socialdemokraterna är\r\nbetydligt duktigare som skattesänkare än\r\nModeraterna.</pre><pre>Anf. 31  LARS TOBISSON (m) replik:</pre><pre>Herr talman! Jag talade om att det nu skett en\r\nsamling kring en gemensam enda väg, men jag skall\r\ngärna medge att inte alla riktigt är med. Jag hade\r\naldrig väntat mig att Vänsterpartiet skulle ställa\r\nupp på en sådan politik. Det är emellertid inte\r\nnämnvärt mindre trångt bara för att Vänsterpartiet\r\ninte är med.</pre><pre>Beträffande fastighetsköpen utomlands som\r\nföretogs av svenska placerare är det inget tvivel om\r\natt det här rörde sig om felbedömningar från deras\r\nsida. Det intressanta är dock att det skedde i spåren\r\nefter en omfattande avreglering på kredit- och\r\nvalutasidan i Sverige, vilken bedömdes som\r\nnödvändigt. Man arbetade utifrån\r\nbedömningsgrunder baserade på en genomreglerad\r\nsvensk fastighetsmarknad. Utländska bedömare\r\nansåg att man låg alldeles fel i prishänseende, vilket\r\nvisade sig vara sant. De som gjorde dessa misstag\r\nhar också, som bekant, fått ta konsekvenserna och\r\ndra sig ur verksamheten helt och hållet.</pre><pre>Slutligen, när Johan Lönnroth hävdar att\r\nSocialdemokraterna är bättre på att sänka\r\nskatterna än Moderaterna måste det närmast\r\nbetraktas som en attack på Socialdemokraterna,\r\ndärför att beteckningen skattesänkare väl inte är ett\r\ngott epitet i hans mun. Det ger kanske en\r\ndebattpoäng, men jag tror inte att någon riktigt\r\nkänner igen beskrivningen.</pre><pre>Jag vill påminna om vad vi har åstadkommit genom\r\nde beslut som fattades under det första året. Det\r\nskedde en utveckling mot ett ytterligare sänkt\r\nskattetryck, ned mot 50 %, och det kommer att visa\r\nsig vara nödvändigt att så småningom gå därunder.</pre><pre>På grund av den dåliga konjunkturen och\r\nnödvändigheten att nu vidta åtgärder tillsammans\r\nmed Socialdemokraterna i en bred uppgörelse,\r\nkommer den här utvecklingen att hejdas en tid.\r\nJohan Lönnroth kan vara förvissad om att vi från\r\nmoderat håll kommer att arbeta vidare på att\r\ngenomföra den sänkning av Sveriges rekordhårda\r\nskattetryck som är nödvändig för att Sverige skall\r\nkunna återta sin plats som en stark ekonomisk\r\nnation i Europa.</pre><pre>Anf. 32  JOHAN LÖNNROTH (v) replik:</pre><pre>Herr talman! När det gäller den här vägen är jag\r\nganska förtröstansfull, på litet längre sikt. Jag tror\r\natt vi är ett antal politiska krafter som så\r\nsmåningom kommer att befinna oss på en annan\r\nväg, där såväl Lars Tobisson som Ian Wachtmeister\r\nligger i diket.</pre><pre>Lars Tobisson säger att de som gjorde misstagen i\r\nfastighetsspekulationerna har fått ta\r\nkonsekvenserna. Det är inte riktigt så väl. Jag har\r\nvarit chockerad över att den borgerliga regeringen,\r\nsom talar så mycket och så gärna om\r\nmarknadskrafterna och riskkapitalet, har varit\r\nberedd att garantera aktieägarnas intressen i de\r\nolika finansiella kriserna.</pre><pre>Ta bara det lilla exemplet med Nordbankens\r\nprivata ägare, där regeringen alltså garanterade --\r\ndet var i och för sig en låg summa -- att de skulle få\r\ntillbaka ett vinstbelopp på aktievärdet. Det\r\nstämmer inte alls med parollen att de skall ta det\r\nhela och fulla ansvaret. Nordbankens aktier borde\r\ndefinitivt ha varit nere på noll och kanske därunder\r\nför länge sedan. Det är en annan sak att man\r\nsjälvfallet måste garantera småspararnas pengar.</pre><pre>Lars Tobisson antyder att vi i Vänsterpartiet skulle\r\ngilla folk som höjer skatter. Nej, jag kan försäkra\r\nhonom att inte heller vi tycker om höga skatter,\r\nmen vi anser att det skattetryck som vi har här i\r\nlandet nu på det hela taget är nödvändigt för att\r\nupprätthålla en stor, stark offentlig sektor, som\r\ndessutom är nödvändig för en fungerande industri\r\noch en privat tjänstesektor.</pre><pre>Vad vi däremot vill ändra på -- det är där som Lars\r\nTobisson och jag skiljer oss åt i grunden -- är\r\nfördelningen av skatterna. Nu tänker ni höja t.ex.\r\nmatmomsen, och samtidigt avser ni -- även om ni\r\nhar tvingats försena beslutet -- att sänka\r\nförmögenhetsskatten. Det berör en hel del av\r\nstorspekulanterna, som ni alltså tänker lämna i\r\norubbat bo. Det finns vinnare i det här spelet, även\r\nom man sällan ser dem på TV. Det är en djupt\r\norättfärdig skatte- och fördelningspolitik som Lars\r\nTobisson och hans parti är de främsta företrädarna\r\nför.</pre><pre>Anf. 33  LARS TOBISSON (m) replik:</pre><pre>Herr talman! Jag är övertygad om att\r\nVänsterpartiet alltid kommer att befinna sig på en\r\nannan väg -- mot okänt mål. Ni befann er länge på\r\nen väg, som Johan Lönnroth nyligen har redovisat\r\natt ni har prövat och funnit oduglig, och nu trevar\r\nni efter någon annan riktning. Den\r\nsjälvprövningen -- en uppgörelse med det\r\nförgångna -- var klädsam, men den gav inget som\r\nhelst besked om vart partiet har tänkt ta vägen i\r\nfortsättningen.</pre><pre>Jag vill bestämt bestrida att regeringen eller någon\r\nannan skulle ha försökt rädda ägarkapitalet i\r\nfastighetsbolag som har kommit fel. Det skall ändå\r\nsägas att det har funnits bolag som inte kan\r\nbeskrivas som extrema spekulanter, utan som\r\nsnarast har hamnat i trångmål beroende på tidigare\r\ngällande beskattningsregler. Jag tänker på t.ex. ett\r\nfall som Reynolds.</pre><pre>Johan Lönnroth tog Nordbanken som exempel.\r\nDet är inte ett fastighetsbolag, utan en bank. Den\r\nhar det speciella kännetecknet att staten har varit\r\nden största ägaren. Det gjordes ett försök att klara\r\nkapitalförsörjningen i banken genom en\r\nnyemission -- i vilken även den minoritet av\r\nprivatpersoner eller privata företag som var ägare\r\ndeltog -- men efter några månader konstaterades\r\natt det inte gick. Därför är det nog en uppgift för\r\nhuvudägarna -- vare sig det är staten, Trygg-Hansa\r\neller vem det kan vara, i de dramer som utspelas --\r\natt ta sitt ansvar och säga att de själva får reda upp\r\ndet som de har varit med om att trassla till.</pre><pre>Det är bakgrunden till beslutet att lösa in aktierna\r\nfrån Nordbankens minoritetsägare till ett pris som\r\nmotsvarar det som de bara några månader tidigare\r\nhade betalat i nyemission av aktier.</pre><pre>Anf. 34  IAN WACHTMEISTER (nyd)\r\nreplik:</pre><pre>Herr talman! Jag skulle vilja ställa ett par frågor till\r\nherr Tobisson. Först och främst vill jag göra klart\r\natt Ny demokrati stöder de krispaket som\r\nregeringen och Socialdemokraterna har kommit\r\növerens om. De hade givetvis haft ett annat\r\ninnehåll om vi hade varit med, eftersom vi inte är\r\nsocialdemokrater. Det behöver man inte debattera\r\nsärskilt länge.</pre><pre>Vi menar att det behövs fler krispaket, därför att\r\nkrisen är mycket allvarlig. Vi måste själva här i\r\nSverige ta bort det strukturella\r\nbudgetunderskottet. Även om vi kan hoppas på\r\nhjälp med annat utifrån, kan vi aldrig få hjälp med\r\ndet. Om vi gjorde det skulle vi ge den svenska\r\nkronan styrka.</pre><pre>Vi menar också att efterfrågan måste ökas, att\r\nmaskineriet måste gå i gång. Då måste räntan ned --\r\ndet finns inget annat sätt, såvitt jag vet. Jag har inte\r\nhört något i dag heller.</pre><pre>Vi kan givetvis hoppas att vi sedan får hjälp\r\ninternationellt genom s.k. realignment, men som\r\ndet ser ut i dag tror jag att vi står i en\r\nåtervändsgränd.</pre><pre>Vi säger därför: Ta ned räntan! Stärk kronan först\r\noch låt den flyta! Det kanske inte händer särskilt\r\nmycket. Då för vi finanspolitik i stället för\r\npenningpolitik. Det kanske är det som skall göras\r\njust nu. Jag vill gärna ha en kommentar till det. Jag\r\nförstår att ingen i regeringen direkt kan hålla med\r\nmig, men argumentera då för motsatsen!</pre><pre>Jag vill fråga: Ser ni ingen fara i att efterfrågan\r\nsjunker, att handeln minskar, att konkurserna ökar\r\noch att jobben försvinner, med den situation vi har\r\ni dag? Anser ni inte, herr Tobisson och andra\r\nmoderater, att vi är i en återvändsgränd och att vi\r\nmåste ta oss ur den på något sätt? Nu talar jag inte\r\nom vem som har kört in oss i den -- det må vara en\r\nannan regering, en annan riksdag, osv. -- men vi\r\nbefinner oss där och måste komma därifrån. Jag\r\nletar efter konstruktiva lösningar för att göra detta.\r\nJag skulle vilja ha herr Tobissons kommentar.</pre><pre>Anf. 35  LARS TOBISSON (m) replik:</pre><pre>Herr talman! Jag skall inte uttala en önskan om fler\r\npaket, därför att de har alltid något brådstörtat och\r\noplanerat över sig. Däremot vill jag gärna ge Ian\r\nWachtmeister rätt i att det behövs flera besparingar.\r\nDet finns ingenting i uppgörelserna mellan\r\nregeringen och Socialdemokraterna som säger att\r\nvi inte skall kunna spara mer. Jag utgår från att\r\nförslag om detta kommer i nästa\r\nbudgetproposition. Jag hoppas att det skall vara\r\nmöjligt att få majoritet för dem här i kammaren.\r\nJag räknar med det, med den insikt som nu har\r\nspridit sig om den besvärliga situation som Sverige\r\nbefinner sig i -- något som vi moderater har varnat\r\nom i åratal.</pre><pre>Jag kommer sedan till den fråga som Ian\r\nWachtmeister har uppehållit sig vid. Vi är helt ense\r\nom att räntan måste ned, men jag tror inte att det\r\när någon väg att gå att låta kronan flyta. Det är\r\nsvårt att utveckla det på två minuter, men låt mig ta\r\nBelgien och Finland som exempel. Inget av dessa\r\nländer utmärks av någon strålande ekonomi.</pre><pre>Belgien har en av de största statsskulder som\r\nförekommer, med långt över 100 % av BNP. Men\r\nBelgien har sedan gammalt trovärdighet, på grund\r\nav att man håller fast sin valuta och inte devalverar.</pre><pre>Finland har däremot ett rykte om sig att kunna göra\r\nanpassningar, och man gjorde det så sent som i\r\ndecember förra året. När man nu förklarar att man\r\nlåter valutan flyta blir det inte så, utan valutan\r\nsjunker. Det är naturligtvis den risk man löper.\r\nSverige har liksom Finland rykte om sig att ha\r\ndevalverat tidigare, och gör man då en sådan här\r\nmanöver blir det en kraftig uppskrivning av de lån\r\nvi har i utländsk valuta och en import av inflation\r\nsom raserar de ansträngningar som har gjorts. Vi\r\nhar därmed inte visat att vi är beredda att ta de\r\npåfrestningar det innebär att föra en\r\nhårdvalutapolitik, och då har de uppoffringar som\r\nredan gjorts varit förgäves.</pre><pre>Det är därför det är så viktigt att vi fullföljer den\r\nhär politiken. Det går inte att hävda att det är något\r\nlätt företag att ge sig in på. Som jag sade är vägen\r\nbåde smal och krokig, och den har blivit backigare\r\nmed hänsyn till den oro som har brutit ut på\r\nvalutamarknaderna, men det är den väg som vi kan\r\ngå. Att nu släppa taget och låta kronan flyta vore\r\nen kapitulation som vi skulle få ännu mycket större\r\nproblem med att hantera än de svårigheter som --\r\ndet ger jag gärna Ian Wachtmeister rätt i -- de för\r\nden ekonomiska politiken ansvariga i dag har att\r\nhantera.</pre><pre>Anf. 36  IAN WACHTMEISTER (nyd)\r\nreplik:</pre><pre>Herr talman! Det är nu egentligen inte fråga om\r\nvägar utan om själva fordonet, dvs. Sverige, och\r\nhur vi kan se till att det kan ta sig fram. Att jämföra\r\ndet fordonet med andra, exempelvis Finland, är\r\ninte riktigt. Finlands sak är vår, brukar det heta,\r\nmen Finland har en helt annan situation. Finland\r\nbefann sig bl.a. i det läget att en tredjedel av dess\r\nutrikeshandel försvann. Vi har i grunden ett friskt\r\nnäringsliv än så länge, och det ger oss en styrka.</pre><pre>Jag menar att det nu är en ny situation i världen och\r\nen ny situation i Sverige, och då skall vi agera på ett\r\nnytt sätt. Vi skall inte ge upp, vi skall inte kasta in\r\nhandduken, vi skall inte överge en stark politik. Vi\r\nskall i stället övergå till att först så mycket vi kan\r\nstärka kronan och sedan släppa den genom att\r\nsjälva sätta räntan. Jag kommer alltså tillbaka till\r\nräntan igen: Utan den låga räntan uppnår vi\r\ningenting av allt det andra som vi vill.</pre><pre>På det spår som vi nu kör på -- även om det kommer\r\ndet ena paketet efter det andra -- kommer vi att gå\r\nemot en spärr, och den har att göra med den tyska\r\nräntan. Vi kommer att hamna en bit ovanför den,\r\noch där kommer vi att sitta fast i vår\r\nåtervändsgränd. Det är det jag är rädd för. Vi skulle\r\nalltså övergå, menar jag, från att föra\r\npenningpolitik till att föra finanspolitik. Då blir det\r\nännu tuffare krav på den här kammaren, och det\r\nskadar inte!</pre><pre>Anf. 37  LARS TOBISSON (m) replik:</pre><pre>Herr talman! Det går alltid att hävda att ett visst\r\nannat land är i en annan situation än vad vi är. Det\r\nkan sägas också om Finlands bortfall av\r\nSovjethandeln. Men likheterna överväger ju ändå.</pre><pre>Finland vidtog bara några veckor efter Sverige den\r\ni och för sig riktiga åtgärden att knyta sin valuta till\r\necun, men släppte sedan taget. Det förhållandet att\r\nvi hade samma konstruktion ledde då omedelbart\r\ntill misstankar mot oss. Det som har inträffat är\r\nalltså i stor utsträckning ett internationellt\r\nfenomen. Det är en del i en europeisk valutaoro\r\nsnarare än ett utslag av misstro mot just den\r\nsittande svenska regeringens ekonomiska politik.</pre><pre>Men låt oss då som exempel ta Italien, som gjorde\r\nlikadant: Man devalverade först, fann att det inte\r\ngick och har sedan fått låta valutan flyta. Och den\r\nflyter inte utan den sjunker.</pre><pre>Ian Wachtmeister säger nu: Låt oss stärka den\r\nekonomiska politiken -- sedan kan vi förklara\r\nkronan flytande! Det är precis det som inte\r\nfungerar -- det har allting visat. Om man inte sätter\r\nupp den fasta växelkursen som det överordnade\r\nmålet, i syfte att nå en låg inflation, får man inte till\r\nstånd en politik som kan betecknas som just stark.</pre><pre>Vi hade aldrig fått till stånd uppgörelsen med det\r\nstora oppositionspartiet om vi hade förklarat att det\r\ninte var så noga med den fasta växelkursen, att vi\r\nkunde släppa det taget utan att veta var vi skulle\r\nhamna. Det är just den disciplinerande effekt som\r\nden fasta valutakursen har som gör det möjligt att\r\nbryta med en mångårig lättsinnig ekonomisk politik\r\ni Sverige.</pre><pre>Jag uppskattar att vi kan föra en diskussion om\r\ndessa saker, och jag medger att det behöver göras,\r\nmen i likhet med finansministern tror jag att det är\r\ntur att Ian Wachtmeister och hans parti inte har\r\ninflytande över de här frågorna, genom att de vare\r\nsig befinner sig i regeringeställning eller sitter i\r\nriksbanksfullmäktige. Det är faktiskt riksbanken\r\nsom med den ordning som vi har i Sverige hanterar\r\nväxelkurspolitiken.</pre><pre>Förste vice talmannan anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 38  ALLAN LARSSON (s) replik:</pre><pre>Herr talman! Lars Tobisson gjorde ett tappert\r\nförsök att köra den gamla valsen igen, men det var\r\ninte särskilt framgångsrikt. Lars Tobisson är kanske\r\nden främste exponenten för den stöddighet som har\r\npräglat den borgerliga majoriteten här i riksdagen.\r\nMen den hjälpte ju inte när det blev oro på den\r\ninternationella valutamarknaden. Tilltron till den\r\nsvenska kronan vilar inte på den borgerliga\r\nregeringen och den borgerliga riksdagsmajoriteten\r\noch Lars Tobisson. Den vilar på socialdemokratins\r\nmedverkan för att få rätsida på politiken -- på att\r\nbryta upp den enda vägen, som ni har farit på.</pre><pre>Det var Lars Tobisson som för drygt ett år sedan\r\nangav de principer som har varit vägledande för\r\npolitiken: Först sänker vi skatterna, sedan får vi se\r\nvad vi skall skära ned. Det har bidragit till att\r\nunderminera statsfinanserna. Men till det kommer\r\natt de andra partierna i regeringen samtidigt har\r\nstått för nya utgifter. Vi fick ju kämpa ända in i det\r\nsista -- in på nattens sena timmar och t.o.m. in på\r\ndagen för uppgörelsen -- för att få bort nya\r\nplanerade utgifter. Det är i detta som lättsinnet\r\nligger, och det är det som vi måste hantera.</pre><pre>Jag tycker att Lars Tobisson med sin beskrivning av\r\nSverige och våra problem är skyldig oss en\r\nförklaring till hur det kan komma sig att\r\nStorbritannien drabbades så mycket hårdare av\r\nvalutakrisen. Hur kunde det komma sig att man\r\ntvingades på knä i ett land där man i tio års tid har\r\nföljt den enda vägen? Hur kunde det komma sig att\r\nman där inte kunde stå emot valutaspekulationen?\r\nGe oss en enda rimlig förklaring till varför det är så!</pre><pre>Lars Tobisson försökte t.o.m. hävda att detta är\r\nden enda vägen. Om Lars Tobisson fortsätter på det\r\nviset blir det svårt att här i riksdagen fatta de\r\nnödvändiga besluten. Vi skall inte fortsätta på den\r\nväg som skapade misstroendet.</pre><pre>Skattesänkningar, nya utgifter för försvar,\r\nvårdnadsbidrag och annat, har vi lagt åt sidan.\r\nUtförsäljning av statliga företag och naturtillgångar\r\nhar vi satt stopp för. Utdelning av löntagarfonderna\r\nhar vi också satt stopp för. Även era planer på att\r\nslå sönder A-kassan har vi satt stopp för.\r\nArbetsrätten skall genomföras i samverkan -- inte i\r\nstrid. Allt detta var den enda vägen. Jag ställer\r\nfrågan: Var det bara ett skämt när alla de här\r\nsakerna ingick i den enda vägen eller vad är det\r\negentligen den politiken står för?</pre><pre>Anf. 39  LARS TOBISSON (m) replik:</pre><pre>Herr talman! Allan Larsson undrade varför\r\nStorbritannien drabbades hårdare än flera ändra\r\nländer. Det finns säkert flera förklaringar, men med\r\nanledning av ett uppdrag jag har som ordförande i\r\nen utredning som sysslar med frågan om att stärka\r\nriksbankens oberoende vill jag säga att jag tycker\r\natt det är påfallande att de länder som har haft det\r\nsvårt har utmärkts av att de har osjälvständiga\r\ncentralbanker.</pre><pre>Det gäller i högsta grad för Storbritannien. Där\r\nhade man inte i tid använt räntevapnet för att möta\r\nden tilltagande oron, och när man sedan försökte\r\ngöra det höll det inte -- av politiska skäl -- och\r\ndärmed fick man mycket snabbt krypa till korset.\r\nItalien och Spanien är i samma situation. Det\r\nanmärkningsvärda att Frankrike var utsatt för\r\npress, trots att dess ekonomi får sägas vara ganska\r\nstark just nu, kan kanske också förklaras av att man\r\ninte har en självständig centralbank.</pre><pre>Jag tyckte det var intressant att Allan Larsson ändå\r\nmedgav att vad som inträffade var en oro på de\r\ninternationella valutamarknaderna och att det inte\r\nsom man tidigare var inne på -- var fråga om en\r\nmisstro mot den svenska regeringens ekonomiska\r\npolitik.</pre><pre>I den mån det fanns en misstro riktade den sig inte\r\nmot innehållet i den politiken utan i så fall mot\r\nregeringens möjligheter att kunna genomföra den.\r\nDet har under sommaren förekommit uttalanden --\r\ninte bara från Allan Larssons parti utan också från\r\nNy demokrati -- som gick ut på att man skulle se till\r\natt rösta emot tänkbara besparingar. I den\r\nsituationen kan man naturligtvis fråga sig hur det\r\nstår till i Sverige. Mot den bakgrunden är det\r\nvärdefullt att vi har kunnat enas i sådana frågor som\r\nSocialdemokraterna tidigare -- både i\r\nregeringsställning och opposition -- helt har avvisat.\r\nDet gäller t.ex. kraftiga besparingar på\r\nkommunerna och åtgärden att sänka löneskatterna\r\nför att ge svenska företag ett bättre konkurrensläge\r\ngentemot omvärlden.</pre><pre>Jag noterar med viss tacksamhet att även om Allan\r\nLarsson fortsätter att sprida myten om att jag skulle\r\nha sagt att vi först skall sänka skatten och sedan se\r\nom vi kan minska utgifterna, har han i alla fall\r\ntystnat i sitt tal om ''Tobissons träsk''. Jag antar att\r\ndet torkade ut i försommarens hetta. Det är jag i så\r\nfall nöjd med.</pre><pre>Det sägs att man har arbetat så hårt för att få bort\r\nplanerade utgifter. Jag förstår att Allan Larsson\r\nsyftar på vårdnadsbidraget. Det var aldrig tänkt att\r\ndet skulle ge en merutgift. Det var fråga om en\r\nomfördelning av olika inslag i familjepolitiken.\r\nDen omfördelningen skulle ha gett betydligt större\r\nrättvisa, och den kommer att göra det när vi så\r\nsmåningom genomför reformen.</pre><pre>Anf. 40  ALLAN LARSSON (s) replik:</pre><pre>Herr talman! Vi kan vara överens om att en\r\ninternationell valutakris har drabbat Sverige och\r\nflera andra länder. I Sverige kunde vi hålla undan.\r\nBördorna för medborgare och företag blir dock\r\noerhört stora.</pre><pre>Vi skulle ha kunnat klara situationen bättre om\r\nman inte hade varit så självtillräckliga så länge och\r\ninte hävdat att det inte behövs någon annan politik.\r\nHur många gånger fick vi inte höra att politiken\r\nligger fast och att det gäller att hålla ut? Vi fick\r\nt.o.m. höra att personer som sysslade med\r\npenningplaceringar var semestervikarier som inte\r\nförstod sig på finessen i den ekonomiska politiken.\r\nDet ingav inte förtroende. Allt detta skadade\r\nSverige.</pre><pre>Om Storbritannien nu har fört den enda vägens\r\npolitik i tio år, varför skulle det då inte räcka för att\r\nhålla undan emot spekulationer? Man kan inte bara\r\nhänvisa till tekniska förklaringar och säga att det\r\nfinns ett starkt samband mellan\r\nfinansdepartementet och Bank of England. Det\r\nmåste vara något fundamentalt i ekonomin som\r\nförklarar att den väg som man där har drivit har fått\r\ndessa effekter.</pre><pre>Jag använde inte uttrycket ''Tobissons träsk'',\r\neftersom vi under dagar och nätter just har arbetat\r\nmed att dika ut Tobissons träsk. Vi har nog sänkt\r\nvattenståndet i det, så att det skall bli mera\r\nframkomligt. Vi har gjort en insats för att komma\r\ntill rätta med det strukturella budgetunderskottet,\r\nsom är lika stort som skuldräntorna från Bohmans\r\noch Mundebos tid. Men den konjunkturella\r\nsituationen kvarstår. Det gäller att se till att skapa\r\ntillväxt och nya arbetstillfällen så att konjunkturen\r\nvänder uppåt. Vi bör nu inrikta våra krafter på att\r\nhantera detta. Det har inte Lars Tobisson gett några\r\nbesked om.</pre><pre>I det sammanhanget vill jag också säga att jag är\r\nmycket angelägen om att vi i behandlingen av\r\npropositionen och i finansutskottet skall få en\r\nbelysning av frågan om hur regeringen hanterar\r\nkommunerna. Är det rimligt att man skall flytta\r\növer ett underskott i statsbudgeten till\r\nkommunsektorn? Genom att säga upp tiotusentals\r\nanställda flyttar kommunen tillbaka underskottet\r\ntill staten, via arbetsmarknadsfonden som får låna\r\nupp pengarna. Är det verkligen fråga om\r\nbesparingar eller är det bara en finasiell rundgång\r\nsom leder till att man missbrukar människors vilja\r\ntill arbete? Har Lars Tobisson något besked att ge\r\npå den punkten? Jag skulle välkomna ett besked\r\nom vad detta innebär. Det här är en fråga som inte\r\när avgjord och som vi måste få närmare belyst. Det\r\när inget framsteg för Sverige att människor måste\r\nlämna fasta jobb och i stället uppbära ersättning\r\nfrån A-kassa.</pre><pre>Anf. 41  LARS TOBISSON (m) replik:</pre><pre>Herr talman! Jag tycker att det är något\r\negendomligt att Allan Larsson försöker framställa\r\nsig som den stora samförståndspolitikern som nu\r\nhar gjort ansträngningar och lyckats skapa\r\nuppgörelser. Det är väl ingen hemlighet att så länge\r\ndet var Allan Larsson som skulle stå för\r\nkontakterna och förhandlingarna var det mycket\r\nsvårt att komma fram. Det förekom förslag och\r\nståndpunkter som dels inte hade med\r\nkrishanteringen att göra, dels gick ut på att skapa\r\nhinder snarare än underlag för överenskommelser.</pre><pre>Allan Larsson sade i sitt anförande att han hade\r\nkrossat myter. Jag tycker snarare att han försöker\r\nbygga upp myter. Det här är en myt om de insatser\r\nsom han skulle ha varit upphovsman till.</pre><pre>En annan myt som är ofta återkommande är att de\r\nskuldräntor och den statssskuld som fanns innan\r\ndet här inträffade skulle ha byggts upp under\r\nBohmans och Mundebos tid. Jag fick många gånger\r\ntillrättvisa Allan Larssons företrädare Kjell-Olof\r\nFeldt på den punkten i kammaren. Huvuddelen av\r\nstatsskulden på drygt 600 miljarder kronor tillkom\r\nunder socialdemokratiskt regerande före 1976 och\r\nefter 1982. Endast 250 miljarder kronor härrör från\r\nde borgerliga regeringsåren. Det gäller att hålla\r\nreda på fakta. Man kan inte bara fara runt och säga\r\natt skulden har vissa orsaker och att\r\nSocialdemokraterna nu uppträder som räddande\r\nänglar och ställer allt till rätta.</pre><pre>Det är inte heller något särskilt bra underlag för ett\r\nfortsatt samarbete. Mot bakgrund av de svårigheter\r\nsom Sveriges ekonomi befinner sig i räknar jag med\r\natt vi skall fortsätta att se till att vi kan lösa de stora\r\nfrågorna. Vi kanske inte kan göra det i samförstånd\r\nmen i alla fall på ett sådant sätt att vi inte försvårar\r\nför varandra. Vägen att ta sig ur den situation\r\nSveriges ekonomi har hamnat i -- och som i allt\r\nväsentligt beror på de misstag som gjordes under\r\nsocialdemokratiskt regerande under 80-talet -- har\r\nvi alla ett ansvar för.</pre><pre>Förste vice talmannen anmälde att Allan Larsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 42  PER-OLA ERIKSSON (c):</pre><pre>Herr talman! Ur en farofylld kris har det fötts\r\nhoppingivande möjligheter. Riksdagen kan nu med\r\nstor majoritet genomföra nödvändiga\r\nfinanspolitiska åtgärder. Det bör leda till lägre\r\nräntor, ökade investeringar och en långsiktig balans\r\ni samhällsekonomin.</pre><pre>Jag ser krispaketen som en investering för\r\nframtiden. Riksbanken och politikerna vann\r\nkampen för kronan och den fasta växelkursen.\r\nPriset kan tyckas högt, men de dåliga\r\nerfarenheterna av alternativet med devalveringar\r\ninbjöd inte till att beträda den vägen.</pre><pre>Det har ifrågasatts om riksdagens makt har minskat\r\ntill följd av krisuppgörelsen. Mitt svar är nej.\r\nÖverenskommelsen med Socialdemokraterna\r\nmanifesterar att det finns parlamentarisk stabilitet\r\nkring avgörande ekonomisk-politiska åtgärder.</pre><pre>När det gällde att skapa trovärdighet för en stabil\r\nekonomisk politik räckte inte Ny demokrati till.\r\nPajaseri och badstrandsshower var fel grepp i en tid\r\ndå vårt land stod inför en akut ekonomisk kris. Jag\r\nnoterade i dag att Ian Wachtmeister talade om att\r\npolitikerna har skärpt sig. Det var kanske ett prov\r\npå självrannsakan.</pre><pre>Det finns många orsaker till de ekonomiska\r\nproblemen. Det är ett arv från 1980-talets\r\nbristfälliga politik och ekonomi, som många\r\ntidigare talare har påtalat. Avsaknaden av en stram\r\nfinanspolitik är en annan orsak. Det är också ett\r\nresultat av en djup lågkonjunktur som har drabbat\r\nhela västvärlden.</pre><pre>Allan Larsson talade tidigare i dag om myterna som\r\nhar krossats. Det var exakt vad han sade i en artikel\r\ni Aftonbladet. Analysen var dock inte heltäckande.\r\nAllan Larsson tycks ha glömt historien bakom och\r\nupprinnelsen till finanskrisen. I annat fall hade han\r\nockså kunnat krossa myten om framgångarna med\r\nden tredje vägens politik, som bar\r\nsocialdemokraternas signum. Den förde Sverige in\r\ni den värsta depressionen sedan 1930-talet.</pre><pre>Misslyckandet kan illustreras på många sätt. Det\r\nillustreras t.ex. tydligt av statsskuldens utveckling\r\nunder de senaste tio åren. 1982 var statsskulden\r\ndrygt 377 miljarder kronor. 1991 hade den ökat till\r\nnästan 693 miljarder kronor. Detta skedde under\r\nen period av stark högkonjunktur.</pre><pre>Facit till Allan Larssons senaste budget blev ett\r\nunderskott på närmare 80 miljarder kronor. Mot\r\nden bakgrunden vill jag ställa en fråga till Allan\r\nLarsson. Finns det något som Allan Larsson ångrar\r\ni sin tidigare gärning? Jag hoppas att han har tid att\r\nsvara innan han går på lunch.</pre><pre>Trots krispaketen återstår det mycket ekonomiskt\r\nsaneringsarbete för att få bukt med det höga\r\nstrukturella budgetunderskottet. Krispaketen är\r\ninte början till slutet utan snarare början till något\r\nnytt. Nu behövs långsiktiga lösningar och stabila\r\ntag på det sätt som regeringspartierna redan har\r\npåbörjat.</pre><pre>Ekonomer och politiker måste också tänka i nya\r\nbanor. Det kanske också behövs nya aktörer och\r\nnya värderingar. De manliga, ibland litet\r\nkortsiktiga, värderingarna har kanske alltför länge\r\ndominerat det ekonomiska livet. Det kanske är hög\r\ntid att ge plats för mera kvinnliga värderingar.</pre><pre>Inflationsekonomins tid är över. Nu måste det\r\nmotsatta få gälla.</pre><pre>Enligt Industriförbundets rapport och\r\nKonjunkturinstitutets rapport dröjer\r\nkonjunkturuppgången. Det höga ränteläget i\r\nEuropa är en bidragande orsak. Vi måste vända\r\nstagnationen och skapa utveckling och framtidstro.\r\nÅterkommande rapporter om konkurser och höga\r\narbetslöshetstal får inte verka förlamande. Den\r\nonda cirkeln måste brytas.</pre><pre>Industrins produktivitet har förbättrats och\r\nexporten ökar. Ökningen är dock svag på grund av\r\nden allmänna stagnationen i omvärlden.</pre><pre>Sverige har i dag goda möjligheter. Vi har den\r\nlägsta inflationen i Europa. Bara för ett år sedan\r\nledde vi Europatoppen. Nu har vi dess värre intagit\r\ntätpositionen när det gäller hög realränta. Att\r\nminska ränteninvån är därför en nödvändighet för\r\natt vi skall få fart på investeringarna i näringslivet.\r\nAv låga räntor blir vi alla rikare.</pre><pre>Många människor känner i dag stor oro inför det\r\nsom har hänt på valuta- och finansmarknaden de\r\nsenaste åren. 1980-talets hjältar -- yuppies och\r\nfinanslejon -- har blivit 1990-talets ''skurkar''.\r\nSamtidigt som hushållen och småspararna får\r\nbetala notan efter 1980-talets spekulationsvåg får\r\nbankdirektörer mångmiljonbelopp i\r\navgångsvederlag. Detta är stötande på många sätt.</pre><pre>Herr talman! Nog finns det skäl att noggrant utreda\r\norsakerna till finanskrisen och det som följt i dess\r\nspår. Förtroendet för det finansiella systemet måste\r\nåterställas.</pre><pre>Jag vill fråga vad Allan Larsson avser med sina\r\nantydningar om olika statsråds olika meningar. Tala\r\ni klartext om vilken person som avses i stället för att\r\nsitta här och sprida myter. Jag tycker att en person\r\nsom Allan Larsson inte har anledning att ägna sig åt\r\nden typ av argumentation som han gjorde tidigare i\r\ndag.</pre><pre>Många har i dag svårt att få låna till investeringar.\r\nDet drabbar småföretagen och bostadsbyggandet.\r\nDet drabbar främst boende i mindre orter och på\r\nlandsbygden. Men det är inte där som finanskrisen\r\nuppkommit och kreditförlusterna på\r\nfastighetsmarknaden har skapats. Det är inte i\r\nmindre orter och på landsbygden som monumenten\r\növer ''dårskapens ekonomi'' står. Bankernas och\r\nbostadslåneinstitutens restriktivitet att bevilja\r\nkrediter riskerar nu att förlänga lågkonjunkturen.\r\nMed hänsyn till det skyddsnät som regeringen och\r\nSocialdemokraterna har utlovat banker och\r\nkreditinstitut borde de faktiskt inta en annan\r\nställning på den här punkten. Banker, finansbolag\r\noch bostadslåneinstitut och dess ägare måste också\r\nta sitt ansvar för landet.</pre><pre>Vi måste få fart på investeringarna i industrin.\r\nIndustrins andel av BNP har stadigt minskat sedan\r\n1986. Industrin har fått stå tillbaka för den\r\noffentliga sektorn. Det finns många exempel på att\r\nkommuner hellre har prioriterat byggande av\r\nFolkets Hus än tagit hänsyn till småföretagens\r\nbehov.</pre><pre>Det är genom industriproduktion och export av\r\nvaror och tjänster som vi skapar nya resurser. Det\r\när hög tid att på alla nivåer upprätta och\r\nuppvärdera jobben i industrin. Vi behöver en\r\nexportledd tillväxt. Det är ändå det som skall ge oss\r\nresurser för välfärdssamhället.</pre><pre>Sverige måste återindustrialiseras. Villkoren för de\r\nmindre företagen och entreprenörerna måste bli\r\ngynnsammare. Därför är det olyckligt att viktiga\r\nskattefrågor för småföretagen har skjutits något på\r\nframtiden som en följd av krisuppgörelsen med\r\nSocialdemokraterna.</pre><pre>I den ekonomiska krisen måste vi alltid värna\r\nsysselsättningen och rättvisan och slå vakt om\r\nmiljön. Centern hävdar arbetslinjen. Vi värnar\r\nsysselsättningen, bl.a. genom den ökade satsningen\r\npå arbetsmarknadspolitiska åtgärder och\r\ninvesteringar i vägar, kommunikationer och fler\r\nplatser på högskolorna. Vi främjar småföretagen.\r\nDet är en Allan Larssonsk myt att bara\r\nSocialdemokraterna haft förmåga att skapa en\r\noffensiv arbetsmarknadspolitik.</pre><pre>Oavsett var i landet man bor skall det finnas\r\nmöjligheter till utbildning, arbete, service, god\r\nmiljö och kulturaktiviteter. Det är innebörden av\r\nbegreppet livskraft i hela landet; det är rättvisa.\r\nHela Sverige måste leva! Det är det budskap jag vill\r\nförmedla till alla dem som lyssnar på den här\r\ndebatten -- här i kammaren, via radion, på jobbet\r\neller i bilen -- Centern står för rättvisa, regional\r\nutveckling och framtidsinvestering.</pre><pre>Till sist, herr talman, vill jag säga att uppgörelsen\r\nmellan regeringen och Socialdemokraterna kräver\r\nuppoffringar av alla. Jämfört med alternativet, att\r\nen politisk lösning blockerats, är alla i Sverige\r\nvinnare. Den efterföljande debatten kring\r\nuppgörelsen bör inte ägnas åt att kora partipolitiska\r\nvinnare och förlorare på det sätt Allan Larsson har\r\nförsökt göra i den här debatten. Det finns, herr\r\ntalman, bara en vinnare på uppgörelsen: det\r\nsvenska folket och den svenska ekonomin.</pre><pre>Anf. 43  IAN WACHTMEISTER (nyd)\r\nreplik:</pre><pre>Herr talman! Man kan nästan märka en ritual i\r\nanförandena från regeringspartier och\r\nsocialdemokrater: alla är väldigt glada att Ny\r\ndemokrati inte var med. Vi är nu någon sorts\r\nutanförstående buse som man gemensamt har att\r\nskylla på och skälla på. Det är vi vana vid; den\r\nrollen klarar vi. Det är inga problem.</pre><pre>Per-Ola Eriksson var inne på att Ny demokrati inte\r\nräckte till och att det var därför man inte så gärna\r\nville göra upp med oss. Jag skulle kunna ge en\r\nvariant på det, men jag skall i stället anknyta till\r\nnågot annat som Per-Ola Eriksson sade. Han talade\r\nom badstrandsshowerna. Kom ihåg att medan\r\növriga yrkespolitiker låg i hängmattorna var vi ute\r\npå badstränder och talade. Vad har det med det här\r\natt göra? Åk ut själva, skulle jag vilja säga, och\r\nförklara, stå till svars och lyssna. Det är inte för\r\nsent, även om just badstränderna kanske är litet\r\nödsliga; det går bra överallt. Folk är nämligen före\r\npolitikerna i mycket, bl.a. i krismedvetandet. Det\r\nmärkte vi när vi var ute i somras. Man är kunnig och\r\nser igenom även det som politikerna försöker dölja.\r\nMänniskor är väldigt kloka. Det kanske är därför ni\r\nhåller er ifrån dem. De vet också att man kan vara\r\nseriös och skoja samma dag, flera gånger. Det\r\nkanske är något som Per-Ola Eriksson tycker är\r\nlitet egendomligt och som han inte vill skall smitta\r\nav sig i riksdagen; i så fall har han lyckats ganska\r\nbra.</pre><pre>Det är bra att man backar upp småföretagarna.\r\nAlla talar om att man backar upp småföretagarna.\r\nVi tackar för det, vi som står utanför\r\nfempartikoalitionen, och säger: Gör då det.</pre><pre>Anf. 44  PER-OLA ERIKSSON (c) replik:</pre><pre>Herr talman! Jag tvekar inte att säga att Ny\r\ndemokrati under sommaren bidrog till att skapa\r\ntveksamhet om regeringen skulle få igenom viktiga\r\nekonomisk-politiska åtgärder. Redan innan\r\nförslagen kommit till riksdagen ägnade Ny\r\ndemokrati mycket tid åt att säga nej, nej och åter\r\nnej. Man skulle stoppa än det ena, än det andra\r\nförslaget. Detta skapade inte någon trovärdighet.\r\nNy demokrati sorterade ut sig självt som en\r\ntrovärdig partner när det gällde att komma till en\r\nhållbar uppgörelse.</pre><pre>Vi låg inte i hängmattorna, herr Wachtmeister, när\r\nNy demokrati hade badstrandsshower. Vi hade\r\nsammanträden med våra riksdagsgrupper, vi tog\r\nfram underlag och material för den uppgörelse som\r\nsedan skulle träffas. Vi tog också fram underlag för\r\nde budgetar som skall presenteras senare.</pre><pre>När det gäller småföretagen är det viktigt att\r\nkomma ihåg att det redan har skett viktiga\r\nförbättringar. Skatten på arbetande kapital har\r\nslopats, omsättningsskatten på aktier har slopats,\r\nskogsvårdsavgiften har försvunnit, löntagarfonden\r\nhar avskaffats. Det behövs ytterligare åtgärder. De\r\nmindre företagen spelar en betydelsefull roll för att\r\nfå fart på investeringarna i Sverige. Vi behöver de\r\nmindre företagen som utvecklar innovationer och\r\nprodukter. Därför arbetar vi i Centern tillsammans\r\nmed de övriga regeringspartierna för att skapa ett\r\nbättre företagsklimat med bättre tillgång till\r\nriskkapital, förändrad beskattningssituation och en\r\nnedmontering av hämmande regelverk. Det är av\r\navgörande betydelse för att vi skall få fart på\r\ninvesteringarna och för att de mindre företagen\r\nskall få svängrum och slippa den svångrem de\r\ndragits med under en alltför lång tid under 1980-\r\ntalet.</pre><pre>Anf. 45  IAN WACHTMEISTER (nyd)\r\nreplik:</pre><pre>Herr talman! Ny demokrati skapade tveksamhet,\r\nsade Per-Ola Eriksson. Jag kan för det första tala\r\nom att det inte togs några som helst kontakter med\r\noss. Ni skaffade alltså era uppfattningar från\r\ntidningar. Det är ett mycket dumt sätt att skaffa sig\r\nuppfattningar, har vi lärt oss. Det är bättre att ringa\r\noch ta kontakt, då kanske man får höra hur det\r\nverkligen ligger till.</pre><pre>Vi talade om krispaket långt innan regeringen\r\ngjorde det. När vi föreslog ett krispaket fick vi\r\nsamma svar som alla andra: Regeringens politik\r\nligger fast. Här behövs inga panikpaket. Det sade\r\nman ända tills det var en vecka kvar innan\r\npanikpaketeten kom -- för då var det panik. Många\r\nav de åtgärder vi i dag ser i paketen känner vi igen\r\nfrån de förslag vi fört fram sedan länge. Vi vet\r\nganska väl vad folk tycker, tack vare att vi varit ute\r\nbland människorna.</pre><pre>Vi tycker inte att det är särskilt imponerande med\r\nde nedlåtande kommentarerna om att vi gör oss\r\nbesväret att åka ut och träffa folk; det tycker vi att\r\nni alla kunde göra.</pre><pre>Min sista fråga gäller turistmomsen. Centern\r\nförsvarar ju glesbygden och småföretagen. Hur är\r\ndet med turistmomsen? Ett sätt att få fart på\r\nföretagen ute i bygderna vore ju att sänka\r\nturistmomsen i det nya paket som jag talar om. En\r\nvacker dag kommer ni att hålla med även om det.\r\nUnder tiden höjs turistmomsen och företagen läggs\r\nned. Flyktingförläggningarna är snart den enda\r\nverksamhet som finns ute i bygderna.</pre><pre>Anf. 46  PER-OLA ERIKSSON (c) replik:</pre><pre>Herr talman! Ian Wachtmeister sade att vi skulle ha\r\nringt till honom i somras, men det var svårt att få\r\ntag i honom -- han var ute på badstranden.\r\nTelefonnätet är ännu inte så välutbyggt att man når\r\nalla badplatser.</pre><pre>För historieskrivningen är det viktigt att klargöra\r\natt många av de förslag som nu finns i\r\növerenskommelsen var förslag som vi hade arbetat\r\nmed och som Ny demokrati faktiskt på några\r\npunkter sagt nej till under sommarens debatt. Jag\r\ntänker t.ex. på karensdagen i sjukförsäkringen.\r\nDen höjda turistmomsen var naturligtvis en\r\nbesvikelse; det erkänner jag gärna. Men vi fick\r\nändå en differentiering så att vi har en lägre moms\r\npå turism, livsmedel och persontransporter. Man\r\nskall till detta lägga den mycket kraftiga sänkningen\r\nav arbetsgivaravgiften som ger småföretagen -- inte\r\nminst turistföretagen, som ju i stor utsträckning är\r\nsmåföretag -- en bättre konkurrenskraft och\r\nmöjlighet att hävda sig på den marknad som Ian\r\nWachtmeister så gärna bekänner sig till.</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 47  JOHAN LÖNNROTH (v) replik:</pre><pre>Herr talman! När jag lyssnade på Per-Ola Eriksson\r\nkom jag att tänka på en sovjetisk professor vid\r\nvetenskapsakademin som fick frågan vad målet var\r\nför den ekonomiska politiken i Sovjetunionen. Han\r\nbörjade då räkna upp någonting i stil med: den\r\nmaximerade produktionen, de minimerade\r\nkostnaderna, arbete åt alla, den ökade\r\njämlikheten, räddandet av miljön,\r\nåstadkommandet av regional balans och uthållig\r\ntillväxt.</pre><pre>Per-Ola Eriksson säger t. ex. att vi skall ha mer av\r\nkvinnliga värderingar. Det tycker jag också. Men\r\njag skulle vilja veta var de kvinnliga värderingarna\r\nfinns i de båda krispaketen; jag tänker t. ex. på alla\r\nde kvinnor som nu från kommunerna går ut i\r\narbetslöshet på grund av era konfiskerade pengar.</pre><pre>Hur slår krispaketen när det gäller\r\ninomstfördelningen mellan kvinnor och män? Kan\r\nPer-Ola Eriksson konkret tala om på vilket sätt\r\nkvinnliga värderingar speglas i de båda\r\nkrispaketen?</pre><pre>Per-Ola Eriksson talar om bankdirektörernas\r\navgångsvederlag och att det är en fråga som skall\r\nutredas. Jag frågar då: Vad vill Per-Ola Eriksson\r\nkonkret göra för att i möjligaste mån få bort\r\navgångsvederlagen? -- Inga utredningar, alltså,\r\nutan konkreta förslag.</pre><pre>Hela Sverige måste leva. Det är en mycket vacker\r\nparoll. Hur bidrar de båda krispaketen till att\r\nförbättra den regionala balansen i Sverige?</pre><pre>Anf. 48  PER-OLA ERIKSSON (c) replik:</pre><pre>Herr talman! Det var ganska fascinerande att Johan\r\nLönnroth tog till en professor för att finna en\r\nutgångspunkt för sitt inlägg, och att han tog till\r\nSovjet. Där har man väl inte precis stått för något\r\nnytänkande inom det ekonomisk-politiska\r\nområdet. Det kanske hade varit värdefullt om han\r\nhittat en professor i någon annan del av världen.\r\nMen det kanske var ett återfall i den gamla\r\nkopplingen österut.</pre><pre>När man lyssnade på Johan Lönnroth verkade det\r\nsom om det skulle vara fel att ha långsiktiga mål.\r\nJag tror tvärtom att vi behöver långsiktiga och\r\nstabila spelregler. Vi politiker måste sätta upp\r\nlångsiktiga mål. Ett sådant är att vi skall bringa\r\nordning och reda i statens finanser. Ett sådant mål\r\när att vi skall ha regional balans och likvärdiga\r\nmöjligheter över hela landet. Dit räknar vi\r\növerenskommelsens arbetsmarknadspolitiska\r\npaket som faktiskt prioriterar regionalt utsatta\r\nregioner i flera avseenden. Det handlar om\r\nväginvesteringar, satsningar på de mindre och\r\nmedelstora högskolorna och fler platser inom\r\nutbildningsväsendet.</pre><pre>Just när det gäller investeringar i vägnätet är det\r\nklart uttalat vart pengarna skall gå. Det handlar om\r\natt tidigarelägga investeringarna också i statliga\r\nverk och myndigheter. Det finns mängder av\r\nprojekt som statliga verk och myndigheter kan ta\r\nfram ur skrivbordslådorna för att skapa\r\nsysselsättning och investeringar.</pre><pre>Vi skapar ingen utslagning av jobb. Det handlar om\r\natt rädda jobb med den här uppgörelsen.\r\nAlternativet hade varit att stå vid sidan om och låta\r\nden s.k. marknaden få bestämma villkoren. Genom\r\nriksbankens agerande, och politikerna som slogs\r\nför kronan har vi fått möjligheter att offensivt satsa\r\npå jobb och investeringar i hela landet. Detta är en\r\nviktig del i en krisuppgörelse och en viktig\r\nframtidsinvestering, som jag hoppas att Johan\r\nLönnroth kan biträda när den kommer till\r\nriksdagen. Det tror jag vore värdefullt för styrkan i\r\ndet politiska systemet.</pre><pre>Anf. 49  JOHAN LÖNNROTH (v) replik:</pre><pre>Herr talman! Det sista som Per-Ola Eriksson sade\r\nfår jag väl tacka för, nämligen att han anser att det\r\nskulle vara en styrka om också Vänsterpartiet\r\nanslöt sig krisuppgörelserna. Beklagligtvis måste\r\njag säga att så nog inte blir fallet. Däremot hoppas\r\nvi fortfarande på att ni i Centerpartiet skall ta ert\r\nförnuft till fånga -- den förhoppningen gäller alltså\r\ninte bara Socialdemokraterna -- och driva en helt\r\nannan politik, en politik som verkligen får ner\r\narbetslösheten.</pre><pre>Visst skall man ha långsiktiga mål. Men det är ingen\r\npoäng med sådana, om man inte kan säga\r\nnågonting konkret om hur man skall ta sig till dessa\r\nmål.</pre><pre>När Per-Ola Eriksson säger att han vill ha mer av\r\nkvinnliga värderingar, tycker jag att man kan kräva\r\natt han säger någonting konkret om vad han menar.\r\nFrågan om sextimmarsdagen diskuterades för inte\r\nså länge sedan hos centerkvinnorna. Möjligen var\r\ndet rent av så, att ert kvinnoförbund långsiktigt\r\nreste detta krav. Det skulle vara intressant att höra\r\nom Per-Ola Erikssons tal om ''kvinnliga\r\nvärderingar'' innebär att han också är anhängare av\r\natt sex timmars arbetsdag införs på sikt. I så fall vill\r\njag litet mer konkret få veta vad Per-Ola Eriksson,\r\nfinansutskottets ordförande, avser att göra för att\r\nbefrämja en jämnare fördelning av arbetstiden.\r\nKrispaketen innebär nämligen att, som jag tidigare\r\nvisade, färre -- förmodligen män -- kommer att\r\njobba mer i förvärvsarbete, medan arbetslösheten\r\nför kvinnor kommer att öka kraftigt.</pre><pre>Dessutom tror jag att inkomstskillnaderna mellan\r\nmän och kvinnor kommer att öka ytterligare på\r\ngrund av de båda krispaketen.</pre><pre>Anf. 50  PER-OLA ERIKSSON (c) replik:</pre><pre>Herr talman! Om nu Johan Lönnroth och\r\nVänsterpartiet inte vill biträda överenskommelsen\r\nnär den kommer till riksdagen, så gör det faktiskt\r\ninte någonting -- vi får ändå en bred majoritet. Men\r\ndet ligger i varje regerings ambition att skapa\r\nstörsta möjliga majoritet för och största möjliga\r\nenighet kring de politiska besluten, särskilt i en tid\r\ndå den svenska ekonomin utsätts för påfrestningar.\r\nOm emellertid Johan Lönnroth och Vänsterpartiet\r\ninte vill delta, är det deras val och deras alternativ.\r\nDet får stå för Vänsterpartiet, som så många gånger\r\ntidigare ställt sig vid sidan om när besluten skall\r\nfattas. Vi klarar oss dock utan Johan Lönnroth och\r\nhans parti.</pre><pre>Bland de långsiktiga besluten är det mycket viktigt\r\natt också lyfta fram miljön. I överenskommelsen\r\nfinns en mycket tydlig miljöstrategi. Från Centerns\r\nsida gick vi in i förhandlingarna med tre mål: att\r\nvärna om sysselsättningen, att sanera ekonomin\r\noch att skapa rättvisa. Ett fjärde mål var\r\nmiljömålet.</pre><pre>En uthållig ekonomisk utveckling förutsätter att vi\r\nockså gör miljösatsningar. I överenskommelsen\r\nfinns ett mycket stort utrymme för miljösatsningar.\r\nDit hör exempelvis miljöskatterna och\r\ndifferentieringen av bensinpriset. Även andra\r\navsnitt gynnar miljön.</pre><pre>Det förefaller som om Johan Lönnroth anser att när\r\nvi förbättrar ekonomin, så är det bara för männen\r\nmedan kvinnorna ställs utanför. Det är emellertid\r\nbåde för män och kvinnor i Sverige som vi träffat\r\ndenna överenskommelse. Det är både för mäns och\r\nför kvinnors framtid och för deras jobb vi har slagits\r\nför den fasta växelkursen, slagits för kronan och\r\nslagits för möjligheterna att göra saneringar i\r\nekonomin. Detta är någonting som kommer alla till\r\ndel.</pre><pre>Så till de ''kvinnliga värderingarna''! De flesta\r\nekonomer är män, och det är de som syns i TV-\r\nrutorna och som haft ansvaret för besluten under\r\n1980-talet, då spekulationen på\r\nfastighetsmarknaden ägde rum. Det kanske inte\r\nhade skadat om ytterligare en eller annan kvinna\r\nhade deltagit i de besluten. Besluten hade då\r\nkanske blivit betydligt bättre.</pre><pre>Anf. 51  ALLAN LARSSON (s) replik:</pre><pre>Herr talman! Jag sätter stort värde på att Per-Ola\r\nEriksson stannar kvar i kammaren trots att det är\r\nlunchtid, så att vi kan slutföra den här debatten. Jag\r\nlovar att fatta mig kort, så att jag inte tar för mycket\r\nav dyrbar tid i anspråk.</pre><pre>Finansutskottet har tyvärr inte spelat någon viktig\r\nroll i det arbete som har skett under de senaste\r\nveckorna. Det beklagar jag -- jag tror att det skulle\r\nha varit värdefullt om utskottet hade varit mer\r\naktivt. Det yttersta ansvaret får här Per-Ola\r\nEriksson ta.</pre><pre>Jag har en bunt tidningsklipp med uttalanden av\r\nPer-Ola Eriksson. Ett par rubriker är: ''Ingen\r\navstamp för samförstånd'' och ''Allan Larssons\r\ninviter tillbakavisas av Per-Ola Eriksson''. Det är\r\ntur att det fanns bättre insikt i regeringen om\r\nbehovet av diskussioner och samförstånd. Vi skulle\r\ninte ha klarat kronan om det hade varit Per-Ola\r\nEriksson som hade bestämt takten. Även av andra\r\nartiklar och reportage framgår att Per-Ola Eriksson\r\när den som har varnat för att göra upp med\r\nSocialdemokraterna.</pre><pre>Jag skulle vilja höra litet mer om vad som ligger\r\nbakom detta.</pre><pre>Så till historieskrivningen om 80-talet! Jag ställer\r\nfrågan till Per-Ola Eriksson: Är det rätt eller är det\r\nfel att underskottet i statens finanser 1982, när\r\nregeringen Fälldin avgick, uppgick till 13% av BNP,\r\natt detta underskott förbyttes i ett överskott l990\r\noch att Kjell-Olof Feldt genom en väldig insats\r\nlyckades få landet att komma ur det underskott som\r\nnästan alla år 1982 såg som fullständigt omöjligt att\r\nkomma till rätta med?</pre><pre>Ni tog inte underskottet med er när ni lämnade\r\nregeringen 1982. Det krävdes tid att täcka detta\r\nunderskottet. Kjell-Olof Feldt gjorde då en av\r\nOECD:s starkaste finanspolitiska insatser. Det\r\nfinns ett utförligt siffermaterial som bevisar detta.</pre><pre>Får jag också ställa en fråga om läget när ni\r\ntillträdde: Är det rätt eller fel, Per-Ola Eriksson,\r\natt underskottet i statsbudgeten var 39 miljarder i\r\noktober förra året? Att det ökat sedan dess beror\r\nbl.a. på en svagare konjunkturutveckling men\r\nockså på att ni under den här tiden har genomfört\r\nen rad ofinansierade skattesänkningar och\r\nutgiftshöjningar.</pre><pre>Låt oss vara överens om historieskrivningen.</pre><pre>När det gäller finanskrisen tycker jag att det är\r\nviktigt både att det blir kartlagt vad som har skett\r\npå marknaden under den här tiden och att det\r\nvidtas åtgärder för att klara tryggheten för\r\nspararna.</pre><pre>Jag förstår inte varför Per-Ola Eriksson blir så\r\nupprörd när jag refererar till olika uttalanden från\r\nregeringen. Per-Ola Eriksson bör väl ha sett samma\r\nTV-intervju som jag. Det är av det skälet jag\r\nfrågar: Var står finansutskottets ordförande? Står\r\nhan bakom den politik som tidigare har gällt eller\r\nansluter han sig till de nya signalerna om att\r\nkonkurser självfallet också måste drabba spararna?\r\nVi avvisar bestämt sådana signaler. Ägarna får ta\r\nsitt ansvar, men spararna skall kunna känna sig\r\ntrygga.</pre><pre>Anf. 52  PER-OLA ERIKSSON (c) replik:</pre><pre>Herr talman! Jag skall börja med att korrigera\r\nAllan Larsson på en viktig punkt. Han sade att jag\r\nhade varnat för en uppgörelse med\r\nSocialdemokraterna. Jag har inte gjort det, utan jag\r\nhar i stället eftersträvat en sådan uppgörelse. Allan\r\nLarsson har fått den där uppgiften från Svenska\r\nDagbladet, och där står kanske inte alltid det\r\nrätta -- Ian Wachtmeister sade tidigare i debatten\r\natt man inte skall tro på vad som står i tidningarna.\r\nDet skall man inte göra i det här fallet heller.</pre><pre>Jag är något förbryllad över Allan Larssons försök\r\natt framstå som samarbetsaposteln. Denna myt\r\nkrossades under förhandlingarnas upptakt, något\r\nsom har bekräftats under den här debatten.</pre><pre>Likt en robot villkorade han\r\nförhandlingsuppläggningen. Det vittnar inte om\r\nnågon god samarbetsvilja inför en förhandling.</pre><pre>Regeringspartierna gick till förhandlingarna\r\nförutsättningslöst, men de var inte utan villkor i\r\nslutändan. Allan Larsson ville villkora först och\r\nsedan börja förhandla. Det brukar normalt inte\r\nfungera, utan gör man så framstår man bara som en\r\nbromskloss. Därför var det bra att Ingvar Carlsson\r\ntill sist tog rodret, så att förhandlingarna kunde\r\nslutföras för Socialdemokraternas del.</pre><pre>Allan Larsson har i repliker till andra deltagare i\r\nden här debatten försökt framställa den andra\r\növerenskommelsen som ett stoppaket.\r\nÖverenskommelsen är inget stoppaket, utan den är\r\nett reformarbete. För Allan Larssons och\r\nSocialdemokraternas trovärdighet tror jag att det\r\när viktigt att man slutar att sprida vrångbilder av\r\nuppgörelsen och i stället redovisar det faktiska\r\ninnehållet i uppgörelsen.</pre><pre>Om det är så att Allan Larsson genom att spridda\r\ndessa vrångbilder försöker lugna de oroliga i s-\r\nleden, vet jag inte, men jag tycker inte att det är bra\r\natt man handlar så när man har slutit ett avtal.</pre><pre>Det verkar som om Allan Larsson är förvånad över\r\natt det i slutet på 80-talet var ett överskott i\r\nbudgeten. Det vore väl i stället konstigt om det inte\r\nhade varit så, eftersom 80-talet präglades av en\r\nextrem högkonjunktur. Men ni förde en slapp\r\nfinanspolitik. Det har omvittnats av många -- inte\r\nminst av den som var vice statsminister i den\r\nregering som Allan Larsson tillhörde.</pre><pre>Anf. 53  ALLAN LARSSON (s) replik:</pre><pre>Herr talman! Det är bra att Per-Ola Eriksson\r\ndementerar de uppgifter som har funnits i tidningen\r\nom att han skulle ha motsatt sig en uppgörelse med\r\noss. Jag tar fasta på det uttalandet. Får jag bara\r\nsäga att jag kanske har varit litet vilseförd av att\r\nunder ett år ha arbetat i finansutskottet, där vi inte\r\nhar kunnat flytta ens på ett kommatecken i\r\nmajoritetens text. Jag välkomnar den nya attityd\r\nsom Per-Ola Eriksson ger uttryck för.</pre><pre>Är jag en samarbetsapostel? Ja, jag har försökt att\r\ntala både i mitt parti och för allmänheten om\r\nnödvändigheten av att få till stånd en nationell\r\nsamling kring en ny och ansvarsfull ekonomisk\r\npolitik. Mot det har jag fått många invändningar\r\nfrån olika håll. Men jag har stått på mig för den\r\ninriktningen. Men de som har trott att man kan\r\nförhandla med oss genom att plocka bit för bit har\r\ngjort ett misstag.</pre><pre>När vi förhandlar är vi väl förberedda. Vi har tänkt\r\nigenom vår förhandlingsstrategi, vi har idéer om vad\r\nvi skall uppnå och där står vi på oss. Misstolka inte\r\ndetta som ovilja att göra insatser. Tvärtom. Det var\r\njust genom att vi hade förberett oss väl som vi\r\nkunde genomföra den här förhandlingen på det sätt\r\nsom skedde och få det utfall som gjorde att vi kunde\r\nacceptera en sådan uppgörelse.</pre><pre>Det är riktigt att vi under 80-talet fick en vändning\r\nfrån ett stort underskott till ett litet överskott. De\r\noffentliga finanserna som helhet hade ett hyggligt\r\nunderskott under slutet av 80-talet. Det var\r\notillräckligt med tanke på de påfrestningar som vi\r\nnu har. Men kommer Per-Ola Eriksson ihåg hur det\r\nlät här i kammaren? Under den tid som jag har\r\ndiskuterat här fick jag höra hur överbeskattat det\r\nsvenska folket var. De överskott som då fanns\r\nskulle man åtgärda genom att sänka skatterna. Det\r\nvar den föreställningen som låg bakom och som\r\ngjorde det svårt att få till stånd den nödvändiga\r\nuppstramningen av finanspolitiken. Tänk efter\r\nlitet, Per-Ola Eriksson, vilka era insatser var!</pre><pre>Centern gjorde en bra insats 1989, när ni ställde\r\nupp. Då var inte Folkpartiet med. Vi har fått dra ett\r\ntungt lass på detta område. Men kritiken för de\r\nstora underskotten måste ni ta på er själva. De\r\ngrundlades under de borgerliga åren i slutet av 70-\r\ntalet och början av 80-talet. 13 % i underskott i\r\nförhållande till bruttonationalprodukten var\r\nresultatet när ni lämnade över. Det var ett tungt\r\njobb att förändra det.</pre><pre>Anf. 54  PER-OLA ERIKSSON (c) replik:</pre><pre>Herr talman! Jag tror att det är viktigt att i en sådan\r\nhär debatt också ta med helheten. Jag märker att\r\nAllan Larsson tar valda delar enbart av 80-talet.\r\nMen för att få en helhetsbild bör man kanske säga,\r\natt statsskulden under den tid som\r\nSocialdemokraterna hade ansvaret för ekonomin\r\nökade med mångmiljardbelopp. Detta skedde mitt\r\ni en tid då vi hade en extrem högkonjunktur.</pre><pre>Jag läste ett tal som Allan Larsson hade hållit den\r\n23 september. Jag vill ta upp en sak som han sade\r\ndär, nämligen att de med de högsta inkomsterna nu\r\nockså får vara med och bidra till uppgörelsen\r\ngenom att det extra reallöneskyddet på 2 % i\r\nskatteskalan upphävs för 1993 och 1994. I och med\r\ndet återupprättas skattereformens mål om en\r\nrättvis fördelning.</pre><pre>Det var bra att Allan Larsson sade detta. Men det\r\nkanske hade varit bättre om Allan Larsson hade\r\nbiträtt en sådan linje i valrörelsen 1991, när vi i\r\nCentern tog upp den frågan. Då mötte vi ett\r\nkompakt motstånd från socialdemokratins sida. Vi\r\ntyckte att skatteuppgörelsen, som\r\nSocialdemokraterna hade medverkat till, var\r\norättvis på den här punkten. Nu har vi medverkat\r\ntill att ställa till rätta. Det försöker Allan Larsson\r\nsedan inför den interna opinionen ta till intäkt för\r\nen socialdemokratisk framgång.</pre><pre>Jag skall ta upp frågan om finanskrisen. Jag trodde\r\natt Allan Larsson skulle våga peka ut vilka personer\r\nhan avser och inte bara göra antydningar. Jag svarar\r\nändå på Allan Larssons fråga.</pre><pre>Enligt överenskommelsen mellan regeringen och\r\nSocialdemokraterna är vi för det första överens om\r\natt garantera betalningssystemet och att det skall\r\nske i samråd med parterna. För det andra kommer\r\nen proposition att läggas på riksdagens bord under\r\nhösten. För det tredje, Allan Larsson, innebär\r\ndetta, som finansministern redan har sagt, att\r\nbankägarna också måste ta sitt ansvar, på samma\r\nsätt som staten tar sitt ansvar som ägare till\r\nNordbanken. För det fjärde skall insättarnas\r\npengar garanteras av staten. Men detta innebär\r\nsamtidigt, för det femte, att regeln om att det egna\r\nkapitalet i första hand skall garantera övriga\r\nförpliktelser måste gälla. Även det har\r\nfinansministern pekat på. Det är också detta som\r\nden åsyftade personen i regeringen har pekat på.</pre><pre>Allting annat skulle innebära att privatägda banker\r\nskulle kunna verka på löpande räkning i det här\r\nläget, och det skulle inte garantera\r\nbetalningssystemet och vara en trygghet för\r\nframtiden. Jag tycker att de som har ägaransvar\r\nskall ta sitt ansvar. Det är det som vi från Centerns\r\nsida har menat. Jag hoppas att Allan Larsson efter\r\nden här debatten inte behöver sprida myter om\r\ninnehållet i uppgörelsen och var olika företrädare\r\nför regeringen står.</pre><pre>Andre vice talmannen anmälde att Allan Larsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 55  ANDRE VICE TALMANNEN:</pre><pre>Vi har besökande från det polska parlamentet och\r\nhälsar dem särskilt välkomna.</pre><pre>Anf. 56  STEFAN ATTEFALL (kds):</pre><pre>Herr talman! ''20 års slapp finanspolitik''. Ungefär\r\nså uttryckte sig förre socialdemokratiske vice\r\nstatsministern Odd Engström i en tidningsintervju,\r\nnär han skulle förklara orsaken till den valuta-  och\r\nräntekris som vi upplevt och som i sin tur ledde\r\nfram till de två krispaketen.</pre><pre>Vi i Sverige har under lång tid skjutit de\r\nekonomiska problemen framför oss ungefär som\r\nnär man rullar en snöboll framför sig. Till slut blir\r\nsnöbollen så stor att man inte längre orkar rulla den\r\nvidare. Är det då litet uppförsbacke börjar\r\nsnöbollen rulla tillbaka. Det är det vi nu upplevt\r\nunder de gångna veckorna. Det var därför de två\r\nkrispaketen var så viktiga, både med tanke på deras\r\ninnehåll och för deras parlamentariska bredd.\r\nKrispaketen stoppade snöbollen som höll på att\r\nkrossa oss. Att döma av ränteutvecklingen börjar\r\nockså resultaten att visa sig. Men fortfarande har vi\r\nen lång och mödosam väg framför oss, innan vi har\r\nfått ordning på svensk ekonomi.</pre><pre>Visst finns det inslag i krispaketen som känns\r\nsmärtsamma för en kristdemokrat. Minskningen av\r\nu-landsbiståndet är ett sådant exempel. Men också\r\nneddragningen av bostadssubventionerna och\r\npensionerna är svåra beslut. Men vad nästan alla\r\nsom protesterar mot krispaketen glömmer -- här är\r\nJohan Lönnroth från Vänsterpartiet ett bra\r\nexempel -- är att följden av att inte vidta dessa\r\nbesparingar skulle ha blivit devalvering och\r\nlångsiktigt högre räntor. En sådan politik skulle\r\nleda till högre inflation och högre arbetslöshet,\r\nvilket innebär mindre köpkraft för oss alla, även för\r\nde pensionärer som Johan Lönnroth ömmar för.\r\nDessutom skulle vi ha tagit rejäla kliv tillbaka till\r\nden inflationsekonomi som vi upplevde under 80-\r\ntalet och som skapat de ekonomiska problem som\r\nvi nu brottas med.</pre><pre>Det är denna insikt som gjort att vi kristdemokrater\r\naktivt medverkat till att krisuppgörelsen kom till\r\nstånd. Det är också denna insikt som gjort att vi\r\nkristdemokrater deltagit i en regering som även\r\nföre valutakrisen dristade sig till att föreslå\r\nsmärtsamma besparingar, besparingar som så sent\r\nsom i juni detta år i denna kammare ansågs vara\r\nonödiga och felaktiga, men som nu är högsta\r\nvisdom.</pre><pre>Allan Larsson sade i sitt anförande att han var\r\nnervös redan i maj månad, medan marknaden blev\r\nnervös i augusti. Vi andra märkte inte mycket av\r\nden nervositeten i kammaren. Då var\r\nSocialdemokraterna emot alla besparingar och\r\nvågade inte föreslå sådana saker som man nu ställer\r\nupp på.</pre><pre>En viktig förklaring till dagens ekonomiska\r\nsituation är att vi under lång tid gynnat finansiell\r\nspekulation framför produktivt arbete. Statistik\r\nfrån SCB visar detta på ett skrämmande tydligt sätt.\r\nUnder hela 1980-talet var avkastningen högre på att\r\nsatsa pengar i finansiell verksamhet än på att satsa\r\ndem i produktiva investeringar i näringslivet. Bara\r\n1983 och 1984 var undantag från denna regel. En\r\nekonomi där det är intressantare att spekulera i\r\nfastigheter och börskurser än att satsa pengarna i\r\nindustriverksamhet är en sjuk ekonomi. Det\r\nparadoxala är att vi hade denna situation under en\r\nsocialdemokratisk regering. Det parti som säger sig\r\nvara emot klippekonomi och finansvalpar skapade\r\nen ekonomi som gynnade just klippare och\r\nmissgynnade småföretagare och industrialister. Låt\r\noss en gång för alla lära oss att detta blir följden av\r\nen inflationsekonomi. En ekonomi med låg\r\ninflation däremot, som tillåter produktiva\r\nföretagare att lyckas, är den bästa garanten för en\r\nsund och långsiktig ekonomisk utveckling.</pre><pre>Herr talman! Framtidsutsikterna för svensk\r\nekonomi är fortfarande dystra. Uppgången i\r\nomvärlden har försenats, vilket inte ger oss den\r\ndraghjälp vi så väl behöver. Våra historiskt höga\r\nrealräntor är, trots den räntenedgång vi nu\r\nupplever, det mest akuta problemet för företagare\r\noch villaägare. Därför, Ian Wachtmeister, måste vi\r\nfortsätta ansträngningarna att eliminera det s.k.\r\nstrukturella budgetunderskottet. Samtidigt får det\r\ninte ske så att den inhemska efterfrågan stryps för\r\nmycket och för snabbt. Därför måste åtgärderna\r\nfrämst inriktas på besparingar som får stor effekt på\r\nlite längre sikt. Vårens riksdagsbeslut om ett nytt\r\nbostadsfinansieringssystem för de bostäder som\r\nbyggs fr.o.m. nästa år är ett sådant exempel. Likaså\r\nförslaget till förändring av begreppet arbetsskada\r\nsom nu remitterats till lagrådet för granskning. Det\r\när sådana nödvändiga översyner vi behöver göra,\r\nsom får effekt på längre sikt, förutom en självklar\r\nåterhållsamhet med statliga utgifter i\r\nbudgetarbetet.</pre><pre>Ett annat exempel är faktiskt införande av vårdlön\r\neller vårdnadsbidrag. En sådan reform, självfallet\r\nfullt ut finansierad, skulle förstärka köpkraften för\r\nde familjer där den ene föräldern är hemarbetande\r\neller deltidsarbetande. Det är familjer som ofta har\r\ndet ekonomiskt mycket besvärligt. Samtidigt skulle\r\nden ökade valfrihet som en sådan reform medför\r\nleda till att barnfamiljer fann nya lösningar för sin\r\negen barnomsorg, i egen regi eller på annat sätt som\r\nman har funnit bra för sina barn. Detta skulle i sin\r\ntur leda till att trycket minskade på kommunerna\r\natt bygga ut den kommunala barnomsorgen.\r\nDärmed skulle ett ekonomiskt mycket tungt\r\nåläggande från staten lindras och många kommuner\r\nskulle slippa ''överinskriva'' barn på\r\ndaghemsavdelningar. Ett vårdnadsbidrag har alltså\r\npositiva samhällsekonomiska effekter på både kort\r\noch lång sikt. Vi kristdemokrater kommer därför\r\naldrig att upphöra att försöka övertyga våra\r\npolitiska medtävlare om just detta.</pre><pre>Herr talman! 1991 års nobelpristagare i ekonomi,\r\nRonald Coase, har i sina arbeten lyft fram\r\ntransaktionskostnadernas betydelse för ekonomins\r\nfunktion och effektivitet. Med\r\ntransaktionskostnader avses de kostnader som\r\nfinns för att prismekanismen skall fungera i en\r\nmarknadsekonomi -- helt enkelt vad kostnaden blir\r\nför en vara, utöver de direkta\r\nproduktionskostnaderna. När en affär skall göras,\r\noavsett om det handlar om en avancerad\r\nupphandling eller matinköp i kvartersbutiken,\r\nkrävs vissa arrangemang för att affären skall kunna\r\ngenomföras. Ett enkelt exempel är kunden som\r\nbetalar med kreditkort. För att affärsinnehavaren\r\nskall kunna lita på att han får sina pengar kräver\r\nhan en omfattande kontrollapparat från\r\nkreditkortsföretaget, samtidigt som han själv lägger\r\nned en hel del arbete på kontroll och redovisning.\r\nDetta är en s.k. transaktionskostnad, som\r\nsjälvklart driver upp priset på varorna. Likaså\r\nuppstår sådana kostnader när större affärer görs\r\nupp. Då skall advokater in i bilden för att garantera\r\natt alla eventualiteter är förutsedda och att parterna\r\nklarar en process i en domstol, om så skulle\r\nbehövas.</pre><pre>Alla inser att om alla eventuella problem som kan\r\ntänkas dyka upp i en affärsrelation skall regleras i\r\ncivilrättsliga avtal, tvingar det fram en enorm\r\npappersexercis, många arbetsuppgifter för\r\njuristkåren och enorma kostnader i både tid och\r\npengar. Tidningen Affärsvärlden skrev den 11 juni\r\nföljande: ''Sverige är inte juristernas förlovade\r\nland. Traditionellt har avtal gjorts med ganska\r\ntunna formella dokument och till och med\r\nhedersord ibland. Det har nödvändigtvis inte varit\r\nen nackdel.'' Vidare står det i samma artikel: ''Ett\r\nland som kan hålla igång ekonomin utan ett berg av\r\nskrivna avtal och dokument har en\r\nkonkurrensfördel. Men det förutsätter en hög\r\naffärsetik, något som den svenske affärsmannen\r\nhar framhållit som sin främsta egenskap.''</pre><pre>Om inte det etiska perspektivet finns med i det\r\nekonomiska tänkandet och i den ekonomiska\r\npolitiken, riskerar vi att steg för steg skapa en hård,\r\ndyr och omänsklig kapitalism, i stället för den\r\nvarma marknadsekonomin med sociala och\r\nekologiska hänsyn.</pre><pre>I det samhälle där ekonomin baseras på\r\nhederlighet, personligt ansvarstagande och\r\nhänsynstagande blir transaktionskostnaderna låga,\r\nvilket är avgörande för en långsiktigt god\r\nekonomisk utveckling. Förutom ekonomen Ronald\r\nCoase har också marknadsekonomins fader Adam\r\nSmith var inne på liknande tankegångar. Han insåg\r\natt egennyttan, som är marknadens drivkraft, lätt\r\nkunde urarta, men han pekade på två återhållande\r\nkrafter med vilkas hjälp marknadsekonomin trots\r\nallt skulle kunna fungera. Den ena var religionen\r\nmed dess moraliska bud om den svagares rätt, och\r\nden andra vad Smith kallar det allmänna ogillandet;\r\nom någon använder moraliskt ojusta metoder på\r\nmarknadens tävlingsbana, kommer han att känna\r\nobehag inför kolleger och vänner.</pre><pre>Men vad händer i ett samhälle där etik och moral\r\nunder lång tid nonchalerats, trängts tillbaka? Jo, de\r\nåterhållande krafterna mot marknadsekonomins\r\navarter försvagas. Därför är den kristna etiken en\r\nbra och nödvändig grund för samhällsbyggandet.\r\nKristen etik kan både motverka\r\nmarknadsekonomins avarter och bidraga till att\r\nsänka transaktionskostnaderna och därmed\r\nbidraga till en god ekonomisk utveckling. Men\r\nsaknas de självreglerande normerna i människors\r\nmedvetande, tvingas politiker gå in med\r\ndetaljregleringar och lagstiftning och skapa\r\nkontrollapparater.</pre><pre>LO-ekonomen P-O Edin skrev i DN den 29 januari:\r\n''Det finns en moralupplösning, och det är vanligt\r\nmed försvar för dålig moral eftersom samhällets\r\nnormbildande förmåga är svag.'' Är det inte så att\r\nden normbildande förmågan i ett land är nog så\r\nviktig för den långsiktiga ekonomiska utvecklingen\r\nsom olika ekonomisk-politiska beslut? Vad får det i\r\nså fall för konsekvenser på skol- och\r\nfamiljepolitikens område, på rättsområdet och\r\ninom den ekonomiska politiken? Låt oss vidga den\r\nekonomiska debatten till att omfatta även dessa\r\nområden.</pre><pre>Anf. 57  JOHAN LÖNNROTH (v) replik:</pre><pre>Herr talman! Stefan Attefall säger att det om man\r\ninte hade gjort uppgörelsen om krisen, skulle ha\r\nblivit mycket värre för pensionärer och\r\narbetslösheten hade blivit högre. Jag redogjorde i\r\nmitt anförande för ett alternativ, sade att det var\r\nnödvändigt att göra någonting men att man kunde\r\nha gjort det på ett annat sätt.</pre><pre>Stefan Attefall refererar till Odd Engström, som\r\nskall ha sagt att detta är resultatet av 20 år av slapp\r\nfinanspolitik. Jag tycker att det var ett slappt\r\nuttalande. Vad var alternativet? Det kan vi se ute i\r\nvärlden i de länder där Stefan Attefalls\r\npartikamrater hade mera att säga till om än här i\r\nSverige. Där börjde man redan på 70-talet föra\r\ndeflationspolitik, skapa den naturliga arbetslöshet\r\nsom de nyliberala ekonomerna började tala om.\r\nResultatet blev mer än 10 % öppen arbetslöshet,\r\narméer av utslagna, fotbollshuliganer, dålig moral,\r\nmaffia.</pre><pre>Sedan säger Stefan Attefall att det var smärtsamt\r\natt minska biståndet, och det förstår jag. Men kds\r\när med om att vandra in i en organisation -- jag\r\ntänker på EG -- där Sverige kommer att få betala 8\r\nmiljarder om året, mycket mer än vad ni nu tänker\r\ndra ner på biståndet. Jag upprepar frågan: Finns det\r\ninte bättre biståndsprojekt i jordens fattigaste\r\nländer än att subventionera jordbrukare,\r\nbyråkrater i EG?</pre><pre>Till sist: Det är intressant att lyssna när Stefan\r\nAttefall tar upp ekonomen Coases\r\ntransaktionsekonomi, Adam Smith och religionen.\r\nJag lyssnade också tidigare i en allmänpolitisk\r\ndebatt på Alf Svensson som talade om\r\ntrygghetssystemen som en drog. Jag tror att det är\r\nspekulationsekonomin som är en drog. Har man\r\ngjort ett snabbt klipp på en miljon, jobbar man inte\r\nhederligt längre. Det fungerar just som en drog.\r\nDet är därför det är så skadligt. Den ekonomiska\r\npolitik som Stefan Attefall och kds står för är en\r\npolitik som upplöser moralen.</pre><pre>Anf. 58  STEFAN ATTEFALL (kds) replik:</pre><pre>Herr talman! Johan Lönnroth hävdar att han har\r\ntalat för ett alternativ till krisuppgörelserna. Jag\r\nlyssnade på hans anförande och på hans många\r\nrepliker, men jag har fortfarande inte blivit klok på\r\nhur det alternativet ser ut. Det går bra att tala om\r\nett alternativ, men hur ser det alternativet ut? Jag\r\när rädd för att med Vänsterpartiet vid spakarna och\r\nbakom krispaket, skulle nog även de sämst ställda\r\npensionärerna i Göteborg, som Johan Lönnroth\r\nömmar för, fly med sina pengar ur landet. Det\r\nskulle leda till ont värre.</pre><pre>Problemet med svensk finanspolitik under 20 år har\r\nvarit att den inte har varit tillräckligt stram, inte så\r\natt vi har gjort saker och ting som har varit dåliga,\r\nmen vi har inte haft ekonomin för att klara alla\r\nutgifter för det som vi kostat på oss. Det började\r\nredan 1973 och 1974 i Sverige. Det får alla\r\nregeringar därefter ta ett större eller mindre ansvar\r\nför. Detta ser vi nu resultatet av.</pre><pre>På 80-talet kostade vi på oss ökade transfereringar\r\ntill hushållen med 50 % mer än vad BNP växte. Vi\r\nmåste också ha en ekonomi som kan bära utgifterna\r\nför allt vi kostar på oss. Vi har gjort många bra\r\nsaker i Sverige, men vi har inte haft en produktion\r\nsom vuxit i samma takt som de ökade utgifterna.</pre><pre>Det som kallas långsiktighet och etik är att\r\nverkligen kunna betala för de saker man kostar på\r\nsig. Jag vet med den kunskap jag har i ekonomiska\r\ntermer och med det bondförnuft som ändå de flesta\r\nav oss besitter att rinner det ut mer pengar ur\r\nplånboken än vad man får in, så går det åt skogen\r\ntill slut. Det upplever vi just nu.</pre><pre>Kort om biståndet: Att besparingarna skulle ha\r\nvarit mindre eller kanske helt uteblivit om kds hade\r\nfått komponera krispaketet kan jag lova Johan\r\nLönnroth. Men det gäller också att få majoritet.\r\nAlla var inte lika glada i biståndet som kds är. Nu\r\ntalar jag inte bara om de partier som Johan\r\nLönnroth menar i första hand skulle ha varit mot\r\nsatsningar på biståndet.</pre><pre>Via EG kommer vi också att bedriva\r\nbiståndspolitik. En del av de pengar som Johan\r\nLönnroth är rädd för skall hamna i EG går vidare\r\ntill olika samordnade biståndsprojekt. Jag ser det\r\ninte som någon nackdel -- tvärtom kan det finnas\r\nbehov att samordna biståndspolitiken mer än vad\r\nsom gjorts tidigare.</pre><pre>Jag kan hålla med om att spekulationsekonomin\r\nockså skapar en drog. Därför skall vi undvika att\r\nskapa ny inflationsekonomi i Sverige. Därför är\r\nkrisuppgörelsen så viktig och angelägen, och därför\r\när det beklagligt att Johan Lönnroth och\r\nVänsterpartiet ställer sig utanför.</pre><pre>Anf. 59  JOHAN LÖNNROTH (v) replik:</pre><pre>Herr talman! Jag försökte faktiskt beskriva vårt\r\nalternativ i mitt första inlägg. Jag skall gärna\r\nupprepa det i tre huvudpunkter.</pre><pre>För det första gäller det att fördela om borttagandet\r\nav det strukturella budgetunderskottet i tiden, så\r\natt man inte stramar åt efterfrågan just nu i den\r\nmycket djupa lågkonjunkturen utan i stället\r\nbefäster sig att i framtiden, när konjunkturen\r\nvänder, dra ner på det strukturella\r\nbudgetunderskottet. Det tror jag att man kan tala\r\nom från partierna här i riksdagen på ett sådant sätt\r\natt också den s.k. marknaden blir betydligt lugnare\r\nän vad den är med nuvarande krispaket.</pre><pre>För det andra skall vi omfördela mellan individer,\r\nrätta till den orättvisa fördelningsprofilen i\r\nkrisuppgörelserna.</pre><pre>Den tredje punkten gäller just fördelningen\r\nglobalt. Ni gör precis samma orättvisa\r\nomfördelning som Ny demokrati länge har talat\r\nom. Ni struntar i de s.k. främlingarna och inriktar\r\ner på de s.k. grannarna.</pre><pre>Man kan föra en lång debatt om EG och\r\nbiståndspolitiken. EG är också en protektionistisk\r\nsammanslutning. Sverige tvingas t.ex. återinföra\r\ntekoprotektionismen, om vi går med i EG, vilket är\r\ndet som slår hårdast mot u-länderna. Det finns en\r\nrad sådana exempel. Det neddragna biståndet är\r\nför övrigt också ett svek mot allt det som så sent\r\nsom i juni i år sades vid konferensen i Rio.</pre><pre>Jag har ägnat mig en del åt att studera vad\r\nekonomer och politiker under decennierna har\r\nuttalat om finanspolitiken. I början av 70-talet\r\nfördömde en enhällig ekonomkår\r\nsvångremspolitiken, dvs. Gunnar Strängs s.k.\r\nidiotstopp på kreditmarknaden.\r\nSvångremspolitiken var eländig och usel.\r\nÖverbryggningspolitiken hyllades -- på den tiden\r\nvar ju alla någon sorts Keynesianer. Under 80-talet\r\nbytte allihop åsikt. Då var det plötsligt någonting\r\nhelt annat som gällde.</pre><pre>Opportunismen tycks alltid leva i tiden. Nu skall\r\nalla säga samma sak. Man instämmer i den typ av\r\nuttalanden som Odd Engström gör, att det har\r\nbedrivits en slapp finanspolitik under 20 år. Visst,\r\ndet bedrevs en alltför expansionistisk politik i slutet\r\nav 80-talet. Men den grundläggande sanningen är\r\natt den fulla sysselsättningens politik har räddat oss\r\ni det här landet från den situation som råder i de\r\nländer där Stefan Attefalls partivänner har mer att\r\nsäga till om.</pre><pre>Anf. 60  STEFAN ATTEFALL (kds) replik:</pre><pre>Herr talman! Johan Lönnroth skisserade nu på\r\nVänsterpartiets alternativ. Han talade om att\r\nomfördela budgetbesparingarna över tiden. Men\r\nJohan Lönnroth undvek nogsamt att tala om vilken\r\ntyp av besparingar som han vill genomföra och som\r\nskall ge ett större genomslag i framtiden.\r\nBostadsfinansieringssystemet, som riksdagen\r\nfattade beslut om i våras, är ett exempel på en\r\nbesparing som Vänsterpartiet var emot. Jag vet\r\nvarken vilka besparingar som ni i Vänsterpartiet\r\ninte har gått emot eller vilka besparingar som ni\r\nkommer att föreslå i anslutning till den s.k.\r\nkrispropositionen. Jag avvaktar era förslag med\r\nspänning.</pre><pre>Att Sveriges regering nu skulle strunta i främlingar\r\nsom bor långt borta är struntprat.\r\nBiståndsnedskärningen handlar om att gå från 1 %\r\ntill 0,9 %. Varken katastrofbiståndet eller biståndet\r\ntill frivilligorganisationerna berörs. Det blir några\r\nav de multilaterala samarbetsorganisationerna som\r\nfår något minskade bidrag, men det kommer att\r\nkompenseras genom rationaliseringar i\r\nförvaltningen här i Sverige.</pre><pre>Jag vill också poängtera -- jag glömde att säga det i\r\nmitt förra inlägg -- att de sämst ställda\r\npensionärerna kommer att få kompensation genom\r\nhöjningen av bostadstillägget eller\r\npensionstillskottet. Det är viktigt att komma ihåg\r\natt det också finns vissa fördelningspolitiska\r\nomläggningar som har gjorts i syfte att hjälpa de\r\npensionärer som har det sämst ställt. Jag skall villigt\r\nerkänna att pensionärerna är den grupp i vårt\r\nsamhälle som jag just nu bekymrar mig mest för.\r\nPensionärerna har det sämst ställt och måste därför\r\nfå ökad hjälp. Det nya kommunala\r\nbostadsbidragssystemet kommer att bidra till att\r\nunderlätta för pensionärerna. Det arbetas nu\r\nvidare med den frågan i regeringen.</pre><pre>Anf. 61  IAN WACHTMEISTER (nyd)\r\nreplik:</pre><pre>Herr talman! Det är bra att kds är med på att skära\r\ni det strukturella budgetunderskottet. Alla har väl\r\nvid det här laget insett att det är nödvändigt.</pre><pre>Jag vill också erinra om vad vi talade om förut när\r\ndet gäller ränteläget. Finns det något annat sätt än\r\ndet jag angav för att verkligen få ned räntan? Om\r\nvi inte får ned räntan, kan vi inte göra allt det andra\r\nsom vi så gärna vill göra. När kommer riksdagen att\r\ninse detta? Kommer det att dröja? Kommer man\r\nbara att blunda och köra så länge det går och\r\nhoppas att någon annan hoppar in och tar itu med\r\nsakerna åt oss? Jag trodde annars att den här krisen\r\nhade lärt oss att vi måste torka upp efter oss själva.</pre><pre>Det finns en fråga som kds av naturliga skäl har\r\ngjort till sin -- ni har ju en minister på området --,\r\noch det är biståndet. Ni är väldigt emot att man ens\r\nrör det. Jag vill då erinra om att biståndet uppgår\r\ntill nästan 15 miljarder kronor. Till detta kan man\r\nlägga kostnaderna för flyktingpolitiken -- som man\r\ninte heller får tala om --, vilka jag med bestämdhet\r\nhävdar uppgår till minst 20 miljarder kronor. Och\r\nvem är det som betalar dessa 35 miljarder kronor?\r\nJo, det gör samma personer som väljer oss\r\nledamöter i denna kammare. Det är fara värt att\r\nnågra av oss kan bli arbetslösa.</pre><pre>Jag vill fråga om Stefan Attefall anser att vi skall\r\nlåna pengar och sedan ge bort dem till andra\r\nländers regimer, för det är just det som vi gör. Är\r\ndet rätt att vi i det här läget, när det är kris i Sverige,\r\nskall ge tre gånger så mycket som vad andra\r\nindustriländer i genomsnitt ger? Är det riktigt att vi\r\nskall låta barnen betala den här notan?</pre><pre>Tyvärr har biståndet utvecklats till att bli en metod,\r\ndär de fattiga -- det är ju de som drabbas av\r\nnedskärningarna -- i de rika länderna ger till de rika\r\ni de fattiga länderna? Tror inte Stefan Attefall och\r\nkds att det skulle kunna gå att väsentligt\r\neffektivisera biståndet? Alla måste hjälpa till. Det\r\nfinns inga heliga kor. Tror inte också Stefan Attefall\r\natt det kunde vara idé att rationalisera genom att slå\r\nihop flykting- och biståndspolitik och visa vad man\r\nduger till även på det området, samtidigt som man\r\nhjälper minst lika många människor som man\r\nhjälper i dag? Kom nu inte dragande med att det är\r\nså synd om alla människor som ni vill hjälpa! Vi i\r\nSverige ger till regimer bort pengar som vi inte har.</pre><pre>Anf. 62  STEFAN ATTEFALL (kds) replik:</pre><pre>Herr talman! Ian Wachtmeister upprepar sig. När\r\nAlf Svensson är i kammaren får han frågor om\r\nbistånds- och flyktingpolitik. Det är tydligt att jag\r\nnu får axla den manteln. Det gör jag gärna,\r\neftersom det är viktigt att poängtera för Ian\r\nWachtmeister och alla andra som lyssnar att den\r\nkris som vi har i Sverige trots allt är ganska blygsam\r\njämfört med den kris som har drabbat Somalia,\r\nÖsteuropa och också många andra länder runt om i\r\nvärlden.</pre><pre>Det sägs att biståndspolitiken inte fungerar bra. Jag\r\ntror -- och jag har också informerats om -- att det\r\nmesta i biståndspolitiken fungerar mycket bra. Det\r\nhar jag själv sett många exempel på, alltifrån\r\nfrivilligorganisationerna och katastrofbiståndet till\r\nde stora samarbetsprojekten. Det finns även\r\nexempel där biståndet inte fungerar bra, liksom det\r\nfinns exempel i Ny demokrati, i kds och i andra\r\nsammanhang på saker som inte fungerar bra.\r\nMänniskor är inte fullkomliga.</pre><pre>Vi måste försöka att effektivisera användningen av\r\nde resurser som vi anser att vi i Sverige har råd att\r\navdela för att hjälpa medmänniskor i andra länder,\r\ni stället för att -- som Ian Wachtmeister föreslår --\r\nge upp och dra in anslagen. Jag anser att detta är ett\r\ndefensivt tänkesätt.</pre><pre>Jag är helt övertygad om att svenskarna har råd och\r\natt de vill ställa upp och hjälpa människor i andra\r\nländer. Där det finns problem, skall vi angripa dem\r\nmed full kraft. Det görs ett omfattande arbete för\r\natt försöka hitta nya vägar där biståndet inte har\r\nfungerat bra. Det jobbas just nu både i\r\nutredningssammanhang och med konkreta\r\nåtgärder. Regeringen har också i samband med\r\nbudgetpropositionen lagt fram förslag om en del\r\nomläggningar och omfördelningar för att\r\nbiståndspengarna skall ge bättre effekt.</pre><pre>Ian Wachtmeister nämnde beloppet 20 miljarder\r\nkronor i samband med flyktingpolitiken. Men då\r\nräknar han in mycket mer än de direkta\r\nflyktingkostnaderna. Det är ungefär som att räkna\r\nin kostnaderna för sjukvård och pension för en\r\nflykting som har fått uppehållstillstånd i Sverige.\r\nOm man räknar på ett sådant sätt, tror jag att man\r\nhamnar ganska snett. Man måste också räkna de\r\npositiva effekterna av de insatser som flyktingar\r\noch invandrare gör i Sverige.</pre><pre>Ian Wachtmeister talade mycket om att vi nu måste\r\nförsöka få ned budgetunderskottet för att räntan\r\nskall kunna sänkas. Visserligen sänker vi räntan\r\nindirekt via Riksbanken, men det är marknaden\r\nsom sätter räntan och avgör vilken räntesats som är\r\nlämplig utifrån rådande ekonomiska förhållanden.\r\nJag tror inte på att släppa kronan fri, inte ens efter\r\ndet tredje krispaketet, som Ian Wachtmeister\r\nföreslår. En liten ekonomi som Sveriges kan råka\r\nut för ganska stora störningar beroende på vad som\r\nhänder i omvärlden. Det vore bättre att gå in i ett\r\ntätare valutasamarbete med övriga Europa,\r\neftersom det skulle stärka Sveriges ekonomi. Det är\r\nnog den enda framkomliga vägen, i stället för den\r\nengelska väg som förefaller vara Ian Wachtmeisters\r\nmelodi.</pre><pre>Anf. 63  IAN WACHTMEISTER (nyd)\r\nreplik:</pre><pre>Herr talman! Jag tar först upp den sista frågan.\r\nMarknaden skulle acceptera den ränta som Sverige\r\nsätter, om vi låter valutan flyta. Observera att flyta\r\ninte är detsamma som att devalvera, för en\r\ndevalvering innebär att kursen fixeras ytterligare en\r\ngång. Det sägs att detta är ett sätt att få ned räntan.\r\nDet finns inte några andra bra sätt.</pre><pre>Kds förfäras alltid när man tar upp biståndsfrågor.\r\nAlf Svensson blir förvånad när jag tar upp\r\nbiståndsfrågor här i kammaren. Det vore väl\r\nganska lustigt om jag inte tog upp sådana frågor.\r\nAlf Svensson är ju biståndsminister. Det är väl inte\r\nheller särskilt konstigt att ta upp biståndsfrågor\r\nmed en som står och talar om att den nedskärning\r\nsom man har fattat beslut om -- och som enbart\r\nnaggar biståndet i kanten -- var för stor. Det är då\r\nnaturligt att ta upp sådana frågor.</pre><pre>Jag upprepar mina frågor: Har vi råd att ge tre\r\ngånger så mycket som andra länder? Skall vi låna\r\npengar till biståndet och låta våra barn betala? Skall\r\nvi dra åt svångremmen i Sverige? Skall vi underlåta\r\natt effektivisera biståndet genom att slå ihop det\r\nmed flyktingpolitiken för att därigenom göra\r\nbesparingar på säkerligen minst 35 miljarder\r\nsammanlagt? Det är mycket få människor som i dag\r\nifrågasätter beloppet 20 miljarder för\r\nflyktingpolitiken. Tvärtom finns det människor som\r\ntror att den kostar betydligt mer. Jag har varit\r\navsiktligt försiktig med denna summa.</pre><pre>Ni försöker behandla de här frågorna som någon\r\nsorts heliga kor. Det finns inga heliga kor i dag. Ni\r\nblir t.o.m. upprörda om man är framme och rycker\r\nen av de heliga korna litet grand i svansen.</pre><pre>Anf. 64  STEFAN ATTEFALL (kds) replik:</pre><pre>Herr talman! Ian Wachtmeister frågade om vi har\r\nråd att hjälpa våra medmänniskor i andra länder.\r\nSvaret för en kristdemokrat är ja. Vi ger inte tre\r\ngånger mer än andra länder. Jag tror t.o.m. att vi\r\nger litet mindre än vad Norge ger, och vi ger\r\nungefär lika mycket som Danmark. Holland ligger\r\nstrax efter. Sedan kommer i och för sig USA och\r\nandra länder som ligger på en lägre nivå, men de är\r\ninte mina föredömen. Om de är Ian Wachtmeisters\r\nföredömen, får han stå för det. Jag har andra\r\nföredömen. Jag försöker klättra uppåt och komma\r\nfram till nya målsättningar som innebär att vi kan\r\nöka ambitionerna.</pre><pre>Jag vill upprepa att om vi upplever att det finns\r\nproblem på ett område skall vi göra allt för att\r\nförsöka effektivisera det hela och använda\r\npengarna effektivare. Men när jag studerar\r\nekonomiska frågor och försöker bedöma om det är\r\nrimlig rättvisa i saker och ting, då försöker jag se till\r\natt de som har det sämst inte drabbas hårdast. Men\r\nIan Wachtmeister börjar i en helt annan ände. Han\r\nbörjar med att plocka av de människor som har\r\nminst resurser. Slutligen kommer han till andra\r\ngrupper som har det bättre ställt. Den filosofin\r\ndelar jag inte. Därför beklagar jag att biståndet har\r\nfått naggas i kanten. Men jag tror att vi ändå kan\r\nupprätthålla en ganska bra biståndspolitik tack vare\r\natt nedskärningen inte blev större än en tiondels\r\nprocentandel, från 1 % till 0,9 %.</pre><pre>Andre vice talmannen anmälde att Ian\r\nWachtmeister anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 65  ALLAN LARSSON (s) replik:</pre><pre>Herr talman! Jag skall göra ett par kommentarer.\r\nJag skall knyta an till vad Stefan Attefall sade\r\ninledningsvis om dessa 20 år av slapp finanspolitik.\r\nJag vill än en gång påminna om att det som hände\r\nunder de sex borgerliga åren var att man gick från\r\nbalans i statsfinanserna till ett stort underskott.\r\nUnder Kjell-Olof Feldts tid vändes detta. Det\r\nskedde en förstärkning av de offentliga finanserna\r\nunder denna tid som motsvarar 150 miljarder\r\nkronor. I den meningen kan man alltså inte säga att\r\ndet var en slapp finanspolitik. Men det räckte inte.\r\nDet var inte tillräckligt för att hålla balans i\r\nsamhällsekonomin. Då är frågan: Varför räckte det\r\ninte? Förklaringen är det som hände i den\r\nfinansiella sektorn efter avregleringen. De som\r\nbegärde avregleringen, nämligen bankerna, gav en\r\nutfästelse om att det inte skulle leda till några\r\nexcesser. Den som vill läsa mer om hur det gick till\r\nkan läsa Kjell-Olof Feldts bok där det finns\r\nbeskrivet. Det var löftet, men det bröts mycket\r\nsnabbt.</pre><pre>Stefan Attefall talade om den varma\r\nmarknadsekonomin. Jag skulle nog inte använda\r\nmig av så känsloladdade uttryck. Men den här\r\nekonomin ledde i varje fall till en väldig\r\növerhettning. Det var den som vi drabbades av i\r\nslutet av 80-talet, och finanspolitiken räckte inte till\r\nför att behärska den.</pre><pre>Jag tycker att den fråga som finns kvar och som jag\r\nvill ta upp i denna debatt är att detta inträffade i\r\nland efter land. Det inträffade i USA, som\r\nverkligen körde med en svag finanspolitik. Det\r\ninträffade i Sverige, där vi gick från stora\r\nunderskott till överskott i de offentliga finanserna\r\noch stramade upp finanspolitiken. Det inträffade i\r\nJapan, som under hela denna tid hade en mycket\r\nstark finanspolitik med stora överskott i de\r\noffentliga finanserna. I land efter land inträffade\r\nsamma sak. Vi fick en finansiell bubbla, och hela\r\nvärldsekonomin lider nu av den. Den fråga som\r\nmåste besvaras är: Vad var det för krafter som låg i\r\ndetta? Hur skall vi undvika att det upprepas igen?</pre><pre>Låt mig avslutningsvis ta upp en annan fråga. Den\r\ngäller sysselsättningen och behovet av insatser mot\r\narbetslösheten. Jag har ställt den till övriga\r\ndeltagare här, och jag vill ställa den även till Stefan\r\nAttefall. Vi skall ha en diskussion om detta i\r\nfinansutskottet. Jag har sagt att det inte räcker med\r\natt föra halvårspolitik när det gäller\r\narbetsmarknadsinsatserna. De måste vara\r\nuthålliga, och ambitionen måste vara högre.</pre><pre>Vi behöver också gå igenom investeringssidan. Vad\r\när det som har kommit till stånd, och vad är det som\r\nvi kan göra ytterligare för att få fart på\r\ninvesteringarna?</pre><pre>Vi behöver även diskutera kommunerna. Är det\r\nsom man nu genomför en besparing, eller är det\r\nbara en finansiell rundgång när staten flyttar sitt\r\nunderskott till kommunerna som sedan flyttar\r\ntillbaka det till Arbetsmarknadsfonden?</pre><pre>Dessa frågor kommer vi att aktualisera, och jag\r\ntycker att Stefan Attefall skall ge svar på dem. Hur\r\nser kds på detta?</pre><pre>Anf. 66  STEFAN ATTEFALL (kds) replik:</pre><pre>Herr talman! Allan Larsson lyfter fram de sex\r\nborgerliga åren i slutet av 70-talet och i början på\r\n80-talet som boven i dramat. Jag tänker inte\r\nförsvara dem. Jag tror att det finns mycket att\r\nönska när det gäller finanspolitiken under den\r\ntiden. Men vi skall komma ihåg att de svenska\r\nproblemen började på allvar under 1973--1974.</pre><pre>Om man tittar på 80-talet, finner man att den\r\nsocialdemokratiska regeringen lyckades vända ett\r\nstort budgetunderskott till ett mindre överskott.\r\nMen det gjordes efter en devalvering som var\r\nmycket bra timad. Den innebar att vi kunde haka\r\npå en konjunkturuppgång i omvärlden och därmed\r\nöka den ekonomiska aktiviteten i svensk ekonomi\r\nmycket kraftigare än vad man kunde göra i\r\nomvärlden. Vi fick en internationellt mycket\r\nkraftig och långvarig högkonjunktur. Problemet\r\nvar inte att budgetunderskottet minskade under\r\ndenna period. Problemet var att överskottet i\r\nstatsfinanserna inte blev större än vad det blev. Om\r\nman skall ha en långsiktigt rimlig finanspolitik,\r\nmåste man ha balans över en konjunkturcykel. Det\r\nlyckades inte den socialdemokratiska regeringen\r\nmed. Det lyckades den inte samla en majoritet i\r\nriksdagen för. Det blev i stället till slut ett stoppaket\r\nsom satte stopp för den regeringen.</pre><pre>Avregleringen av kreditmarknaden skapade\r\nproblem. Det är ett problem då man har ett\r\nskattesystem som uppmuntrar låntagande och\r\nsedan ändrar så att man ökar möjligheterna att låna\r\nmen inte ändrar skattesystemet i tid. All erfarenhet\r\nvisar att den timingen var felaktig.</pre><pre>Hur är det med omvärlden? Är dessa problem\r\nlikadana i alla andra länder? Visst är finanskriserna\r\nen internationell trend. Det är helt riktigt som\r\nAllan Larsson säger. Men man kan också se att det\r\nfinns skillnader mellan olika länder. Sverige har\r\ninte drabbats exakt lika hårt som andra länder. Om\r\nman t.ex. tittar på hur industrikonjunkturen har\r\nutvecklat sig, ser man att Sverige har drabbats\r\nmycket hårdare och kraftfullare än t.ex. EG-\r\nländerna på grund av att vi har haft underliggande\r\nproblem som är mycket starkare. Trenden är alltså\r\ninternationell, men kraften i försämringen har varit\r\nmycket starkare i Sverige på grund av att vi har\r\ngjort många misstag, inte minst under 80-talet.</pre><pre>Jag nämnde i en replik till Johan Lönnroth att vi\r\nökade transfereringarna 50 % mer än BNP växte.\r\nDet är bara ett exempel på hur vi skapade ett\r\nregelsystem som tickade på av sig självt och ökade\r\nutgifterna med miljarder varje år utan att det\r\negentligen fördes någon större politisk debatt om\r\ndet. Det var sådana system som skapade det\r\nstrukturella underskott som vi nu alla får brottas\r\nmed.</pre><pre>Jag tror att vi kan skapa en varmare\r\nmarknadsekonomi än den som vi har i dag. Men då\r\nkrävs det självfallet också att marknadsekonomin\r\nomges både av politiska ramar och av en ökad etisk\r\nmedvetenhet hos alla ekonomins aktörer inkl.\r\npolitiker. Jag tror att det vore mycket värdefullt\r\nmed fler sådana debatter i framtiden. Jag tror att vi\r\nalla skulle må bra av det, både politiker och\r\nmänniskor i näringslivet.</pre><pre>Sysselsättningspolitik</pre><pre>Anf. 67  INGELA THALÉN (s):</pre><pre>Herr talman! I slutet av september är 756 000\r\npersoner anmälda till arbetsförmedlingarna. Det är\r\n17 % av arbetskraften. 532 000 av dem är\r\narbetslösa. Av dem är 170 000 i utbildning,\r\nberedskapsarbete eller på någon annan särskilt\r\nordnad plats.</pre><pre>282 000 är öppet arbetslösa på heltid, varav 96 000\r\när ungdomar.</pre><pre>Bakom dessa siffror finns det människor -- oroliga,\r\nledsna, förtvivlade. Här finns personliga tragedier\r\noch grusade förhoppningar, familjer som inte\r\nlängre klarar sin egen försörjning, unga som inte\r\nkommer in på ett vanligt jobb, vuxna med lång\r\nerfarenhet och stort kunnande, som ställs direkt på\r\ngatan med små möjligheter att komma tillbaka i ett\r\narbete som motsvarar det som de har lämnat.</pre><pre>Det är detta, herr talman, som är skälet till den\r\növerenskommelse som regeringen och\r\nSocialdemokraterna har träffat.</pre><pre>Det är dessa människors förlust av jobb och\r\nförsörjning som har fått mig att svälja politiska\r\neftergifter som karensdagar och semesterdagar.</pre><pre>Svensk ekonomi genomgår den värsta tillbakagång\r\nsom vi upplevt i mannaminne. De verkliga\r\norosmolnen för regeringen borde ha varit den\r\nväxande arbetslösheten och de stigande problemen\r\natt finansiera välfärd som arbetslösheten för med\r\nsig.</pre><pre>Det ringde flera varningsklockor som regeringen\r\nborde ha hört -- fallande produktion och\r\nbudgetunderskott som skenar. Snart är var femte\r\nindustriarbetare arbetslös, och ingen vet hur stor\r\ndel av Sveriges industrikapacitet som riskerar att\r\nslås ut för gott.</pre><pre>Socialdemokraterna har under hela det gångna året\r\nvarnat för att regeringen inte har fört en politik för\r\natt hantera en lågkonjunktur och saknat en\r\nparlamentarisk strategi för att få ett brett underlag\r\nför sina egna förslag.</pre><pre>Redan i januari i år föreslog Socialdemokraterna\r\natt regeringen skulle ta fram ett ekonomisk-\r\npolitiskt program i syfte att pressa ned\r\narbetslösheten.</pre><pre>Det som vi ville ha fram var en strategi för att stärka\r\nindustrin med infrastruktur- och\r\nkompetensutveckling, ett omfattande\r\ninvesteringsprogram, stärkt arbetsmarknadspolitik\r\noch en ekonomisk politik som inte skulle slå ut\r\nkommunerna och därmed ytterligare pressa upp\r\narbetslösheten. Regeringen vägrade.</pre><pre>Socialdemokraterna tog initiativet till en\r\nlandsomfattande ''dammsugning'' för att få fram så\r\nmånga jobb och utbildningsplatser som möjligt.\r\nRegeringen passade.</pre><pre>I maj i år lade vi fram motionen Vägar till arbete,\r\ndär vi redovisade ett omfattande\r\ninvesteringsprogram, mest tidigareläggningar av\r\nplanerade investeringar. Regering och riksdag sade\r\nnej till allt, utom att bygga ett nytt modernt\r\nmuseum i Stockholm. I övrigt blev vi närmast\r\nhånade och beskyllda för att inte kunna räkna.</pre><pre></pre><pre>I somras skrev Socialdemokraterna till\r\narbetsmarknadsutskottet och bad att utskottet\r\nskulle ta initiativ för att bryta de nedåtgående\r\ntrenderna. Utskottets borgerliga majoritet\r\ntillsammans med Ny demokrati sade så sent som\r\nden 1 september nej till detta. Vi avvaktar, sade de.</pre><pre>Nu vill jag fråga den borgerliga majoriteten och\r\nBörje Hörnlund: Är ni nu beredda att bygga vidare\r\npå den överenskommelse vi har gjort och vidta\r\nytterligare åtgärder för att öka sysselsättningen i\r\nlandet, t.ex. genom att se till att de medel som\r\nredan finns anvisade till infrastrukturinsatser\r\nverkligen kommer till användning, varför inte\r\ngenom en parlamentarisk infrastrukturgrupp?</pre><pre>När det gäller Moderna museet har det trots\r\nriksdagens beslut ännu inte skett någonting. Jag vill\r\nfråga Börje Hörnlund vad han kan göra för att\r\nförmå kulturministern att se till att detta projekt\r\nverkligen kommer till stånd.</pre><pre>Den ekonomiska situationen blev till sist ohållbar.\r\nNär verkligheten nådde regeringen och den\r\ntillsammans med Socialdemokraterna skulle\r\ndiskutera hur arbetslösheten skall bekämpas, då\r\nvisade regeringen att den varit precis så\r\nointresserad av att bekämpa arbetslösheten som de\r\nhöga arbetslöshetssiffrorna vittnar om. Ingen i\r\nregeringen hade ens bemödat sig om att verkligen\r\nsätta sig in i de förslag som vi lade fram i våras.</pre><pre>Regeringen lägger själv inte fram något förslag om\r\nhur arbetslösheten skall bekämpas och hur denna\r\npolitik skall bedrivas. Det är ett socialdemokratiskt\r\nförslag som är utgångspunkten.</pre><pre>Det är därför inte särskilt intressant om Börje\r\nHörnlund har lagt ett bud till\r\nfinansdepartementet -- som Olof Johansson sade i\r\ndebatten förra onsdagen. Det är den politik som\r\nhela regeringen för som skall bedömas.</pre><pre>Den överenskommelse vi nu har träffat innebär en\r\nytterligare satsning detta budgetår på strax under\r\n10 miljarder kronor. Det är en viktig investering\r\nmot arbetslöshet, men det kommer inte att räcka.\r\nJag skall strax återkomma till det.</pre><pre>Det är den borgerliga regeringen som bär ansvaret\r\nför att Sverige har fått en fördjupad effekt av den\r\ninternationella lågkonjunkturen. Den ekonomiska\r\npolitiken har inte tagit kampen mot arbetslösheten\r\npå allvar.</pre><pre>För socialdemokraterna är arbete och full\r\nsysselsättning den viktigaste politiska uppgiften.\r\nDärför är arbetsmarknadspolitiken för oss en viktig\r\ndel i den ekonomiska politiken. Denna inställning\r\nhar lett till att vi i Sverige har haft en unik\r\nkombination av hög förvärvsfrekvens och låg\r\narbetslöshet.</pre><pre>Huvuduppgifterna för arbetsmarknadspolitiken är\r\natt se till att lediga jobb tillsätts med kompetenta\r\nsökande och att arbetslösa aktiveras till nya jobb.\r\nPå så vis kan arbetsmarknaden fungera effektivt.</pre><pre>I de flesta andra länder har man traditionellt sett på\r\narbetsmarknadspolitiken på ett annat sätt. Den är\r\nofta knuten till socialpolitiken, och dess främsta\r\nuppgift är att se till att de arbetslösa har sin\r\nförsörjning tryggad.</pre><pre>I Sverige har vi fördelat 70 % av resurserna till\r\naktiva åtgärder och 30 % till kontantstöd. Siffrorna\r\nhar varit de omvända i andra länder.</pre><pre>Men för att den aktiva arbetsmarknadspolitiken\r\noch därmed arbetslinjen skall fungera krävs</pre><pre>att det finns tillräckligt med resurser till aktiva\r\ninsatser,</pre><pre>att det finns fungerande arbetsförmedlingar med\r\nnationell räckvidd som håller i resurserna och alla\r\nlediga jobb som finns och</pre><pre>att arbetslöshetsförsäkringen understödjer\r\narbetslinjen.</pre><pre>Det är på de här punkterna jag har känt en stor oro,\r\ndärför att den borgerliga regeringen på kort tid har\r\nförsökt punktera arbetslinjen och ge Sverige en\r\neuropeisk arbetslöshetspolitik.</pre><pre>Skall vi kunna ta ner arbetslösheten och öka\r\nsysselsättningen måste vi för det första se till att\r\narbetsmarknadspolitiken får tillräckliga resurser.</pre><pre>AMS hade ännu inte fram till uppgörelsen trots\r\narbetslösheten fått några extra medel för\r\ninnevarande budgetår jämfört med året före.</pre><pre>Kostnaderna för passivt stöd närmade sig 50 % av\r\nde totala kostnaderna för\r\narbetsmarknadspolitiken. Genom\r\növerenskommelsen har en viss förbättring nu skett\r\npå denna punkt.</pre><pre>Men trycket på arbetsmarknadspolitiken måste\r\nlättas genom insatser på andra områden. Med\r\ndagens arbetslöshet klarar\r\narbetsmarknadspolitiken inte att ensam pressa ned\r\nden öppna arbetslösheten. Regeringen har inte\r\nsvarat upp mot detta, bl.a. genom sin envist\r\nnegativa hållning till att tidigarelägga investeringar.</pre><pre>Ett lika allvarligt hot mot arbetslinjen är ökningen\r\nav långtidsarbetslösheten och därmed antalet\r\nutförsäkrade.</pre><pre>En ökning av antalet utförsäkrade riskerar att leda\r\ntill krav på en förlängning av ersättningstiden --\r\nbåde från enskilda och från kommuner, som får\r\nbetala socialbidrag. Detta är i så fall dödsstöten för\r\narbetslinjen.</pre><pre>Den relativt korta ersättningstiden i vår\r\narbetslöshetsförsäkring är inte en svaghet utan en\r\nstyrka, så länge den arbetslöse har rätt att\r\nkvalificera sig på nytt genom utbildning eller\r\nberedskapsarbete.</pre><pre>Det är min mycket bestämda uppfattning att\r\nutförsäkringarna måste stoppas med alla medel.</pre><pre>I den överenskommelse som nu träffats har vi\r\nförstärkt skyddet mot utförsäkring med en ny\r\nåtgärd.</pre><pre>Den andra viktiga länken i den aktiva\r\narbetsmarknadspolitiken är arbetsförmedlingarna.\r\nDe svenska arbetsförmedlingarna har genom den\r\nhöga arbetslösheten en orimlig arbetsbörda.\r\nTidigare erfarenheter visar att det knappast finns\r\nnågot annat land där förmedling av jobb fungerat\r\nså effektivt som i Sverige. Förra året beslutade\r\nriksdagen ändå på grundval av ett\r\nsocialdemokratiskt förslag att ge plats för s.k.\r\norganisationsförmedling inom områden där\r\nparterna bedömer att det skulle stärka\r\narbetsförmedlingen.</pre><pre>Utan att avvakta hur detta kommer att slå och utan\r\nnågon som helst utredning bestämmer sig\r\nregeringen för att fritt tillåta arbetsförmedling som\r\nsker i vinstsyfte. Därefter utreder man hur detta\r\nskall gå till. Om man får en bättre eller sämre\r\narbetsförmedling, hur helheten skall se ut, vad som\r\nhänder med de svaga på arbetsmarknaden och vad\r\nsom händer ute på arbetsplatserna när ''Manpower\r\nAB'' börjar hyra ut arbetskraft i stor skala, tycks\r\ndäremot vara av mindre intresse.</pre><pre>Jag förutsätter att förslaget om privata\r\narbetsförmedlingar inte kommer att genomföras.</pre><pre>En tredje, viktig och unik länk i arbetslinjen är\r\narbetslöshetsförsäkringen.</pre><pre>Regeringen bestämde sig för att ''förstatliga'' denna\r\nförsäkring utan att ge några nya resurser. Däremot\r\nskulle avgifterna chockhöjas. Vad skulle då ha\r\nblivit kvar av försäkringen? Vad skulle ha hänt med\r\narbetslinjen? Riskerna är uppenbara att\r\nförsäkringens aktiva roll helt skulle gå förlorad. Nu\r\när detta hot avvärjt, genom den överenskommelse\r\nsom Socialdemokraterna och regeringen har gjort.</pre><pre>Min fråga till de borgerliga företrädarna är:\r\nKommer ni att se till att detta fungerar?</pre><pre>Den överenskommelse regeringen och\r\nSocialdemokraterna har träffat ger mig en\r\nförhoppning om att det skall finnas utrymme i\r\nriksdagsarbetet för en konstruktiv politik som kan\r\nge arbetslinjen ett reellt innehåll.</pre><pre>Enligt AMS kan vi med de resurser som nu ställs till\r\nförfogande pressa ned arbetslösheten i första hand\r\nmot 5 %. 600 miljoner kronor skall gå till\r\nutbildningsinsatser för 25 000 elever, varav 2 000\r\nvid de små och medelstora högskolorna.</pre><pre>Satsningen på att bekämpa ungdomsarbetslösheten\r\nförstärks genom 2,9 miljarder kronor ytterligare till\r\nungdomspraktikplatser.</pre><pre>Socialdemokraterna anser fortfarande att en annan\r\nlösning för ungdomsjobb hade varit att föredra.\r\nMen riksdagens majoritet står bakom detta. Då vill\r\nvi medverka, genom att det inte rycker sönder\r\narbetsmarknaden mer än nödvändigt. Men denna\r\nåtgärd måste följas upp.</pre><pre>17--18-åringar som har arbetat så att de är\r\nberättigade till A-kassa och som definitivt har\r\nsärskilda skäl för att just nu inte på nytt börja en\r\nteoretisk utbildning bör få en ungdomsplats. Jag\r\nförutsätter att de löften Börje Hörnlund lämnat i\r\nolika sammanhang nu kommer att uppfyllas.</pre><pre>En annan fråga är hur många gånger en ung\r\nmänniska skall gå på ungdomspraktik. De\r\nungdomar jag har talat med har klarat av sin s.k.\r\narbetsintroduktion på ett par veckor, sedan är det\r\nvanligt jobb.</pre><pre>Nu är vi överens om att ungdomar så snart som\r\nmöjligt skall anställas av arbetsgivarna och kunna\r\nleva på sin lön. Möjligheterna till detta förstärks\r\ngenom att även ungdomar under 25 år på nytt skall\r\nkunna erbjudas beredskapsarbete. Detta förslag\r\nförutsätter jag kommer snarast.</pre><pre>Regeringen har äntligen accepterat våra idéer om\r\natt tidigarelägga investeringar. För detta ändamål\r\nfår AMS 1 miljard kronor som kan användas som\r\nbidrag till statliga verk som tidigarelägger\r\ninvesteringar upphandlade i det privata\r\nnäringslivet. På årsbasis bör det leda till\r\ninvesteringar på cirka 10 miljarder kronor.\r\nDessutom tar vi tillfället i akt att förbättra länsvägar\r\ni skogslänen för 1,5 miljard.</pre><pre>Överenskommelsen innehåller två olika åtgärder\r\nför att förhindra långtidsarbetslöshet och\r\nutförsäkring.</pre><pre>AMS får ytterligare 3,4 miljarder kronor för 30 000\r\nberedskapsarbeten varje månad under resten av\r\nåret.</pre><pre>Dessutom införs en ny åtgärd som vi kallar\r\narbetslivsutveckling. Tanken bakom denna är\r\nföljande.</pre><pre>Det är avgörande för sysselsättningen, för\r\nnäringslivets utveckling och för att hela Sverige\r\nskall leva att få till stånd framtidstro och utveckling\r\npå den egna orten. Denna nya åtgärd är tänkt för\r\narbetslösa som varken kan få arbete,\r\nberedskapsarbete, utbildningsplats eller annan\r\naktiv åtgärd. Syftet är att ta vara på viljan till\r\naktivitet och utveckling till nytta för det lokala\r\nnäringslivet och för samhällsuppgifter som inte\r\nannars skulle bli utförda.</pre><pre>En viktig uppgift är att stärka den enskilde inför\r\narbete på den öppna arbetsmarknaden. Han eller\r\nhon får utbildningsbidrag för att delta i denna typ\r\nav verksamhet. Därmed stärks skyddet mot\r\nutförsäkring.</pre><pre>Åtgärden skall byggas på enkla riktlinjer som\r\nfastställs av riksdagen. Riksdagen kan naturligtvis\r\nfatta beslut om nödvändiga regeländringar. Den\r\nnärmare organisationen bestäms lokalt mellan\r\narbetsförmedlingen, berörda huvudmän och de\r\narbetslösa.</pre><pre>Jag ser detta som en viktig uppgift för\r\narbetsmarknadens parter, och jag vill uppmana\r\ndem att omedelbart sätta sig ned och diskutera hur\r\ndenna lokala aktivitet skall bedrivas.</pre><pre>Herr talman! Socialdemokraterna har nu varit med\r\nom att flytta fram positionerna i\r\narbetsmarknadspolitiken. Men det räcker inte att\r\nhöja ambitionerna för ett halvår. Arbetslösheten\r\nriskerar att dra i väg ytterligare, och detta innebär\r\nständig uppmärksamhet. Beredskap behövs för att\r\nbidra med ytterligare insatser för att vi varaktigt\r\nskall kunna pressa ned arbetslösheten.</pre><pre>De senaste uppgifterna om varsel, industrisektorns\r\nproblem, strukturförslaget i Volvo, och de\r\nredovisningar jag har fått av bl.a.\r\nByggnadsarbetareförbundet här i Stockholm, ger\r\nmig skäl att säga följande.</pre><pre>Om inte vi nu är beredda att planera för ytterligare\r\ninsatser -- genom att skapa utrymme för industrins\r\nutveckling och överlevnad, investeringar i\r\nunderhåll och nybyggnad och en omfattande\r\nkompetenssatsning -- är det uppenbara risker för\r\natt vi -- trots de utomordentligt omfattande\r\növerenskommelserna -- riskerar att få en ytterligare\r\npåspädning när det gäller arbetslöshet och\r\nsysselsättningsminskning.</pre><pre>Min sista fråga till Börje Hörnlund och de\r\nborgerliga partierna är: Delar ni denna\r\nuppfattning?</pre><pre>Herr talman! Socialdemokraterna ger högsta\r\nprioritet åt att ta fram ytterligare genomarbetade\r\nförslag när det gäller arbetsmarknads-, närings- och\r\nregionalpolitiken. Vårt krav är att också\r\nregeringspartierna fortsättningsvis prioriterar\r\nkampen mot arbetslöshet.</pre><pre>Anf. 68  HANS ANDERSSON (v) replik:</pre><pre>Herr talman! Med tanke på det Ingela Thalén sade\r\nmot slutet, och som stämmer väl överens med mina\r\nuppfattningar och den information jag har, skulle\r\njag vilja ställa några frågor.</pre><pre>Krispaketet innebär att socialdemokratin har gått\r\nin för en åtstramning av svensk ekonomi, som\r\nåtminstone kommer att innebära 3 % indragning av\r\nköpkraften. Effekterna av det är minskad\r\nsysselsättning för hemmamarknaden.</pre><pre>Det saknas helt och hållet stimulansåtgärder för\r\nindustrin i de två krispaket som socialdemokratin\r\nhar varit med om att träffa. Vi har i dag en\r\nindustridöd som gör sig gällande över hela landet.</pre><pre>Det nämns inte ett ord om den indragning på 7,5\r\nmiljarder kronor från den kommunala sektorn som\r\nkommer att kasta ut tiotusentals kvinnor i\r\narbetslöshet under 1993. Vad beror det på?</pre><pre>Vad var det för idé att gå in och öka arbetstiden\r\ngenom att höja pensionsåldern och minska antalet\r\nsemesterdagar, åtminstone för en del av de\r\narbetande människorna i det här landet -- de som\r\nredan har det sämst? Det har väl ingen effekt? Det\r\nleder väl bara till orättvisor.</pre><pre>Anf. 69  INGELA THALÉN (s) replik:</pre><pre>Herr talman! Hans Andersson! Välkommen till\r\nriksdagen och så småningom till\r\narbetsmarknadsutskottet.</pre><pre>När det gäller indragningen av köpkraften\r\nkonstaterade Handelsbanken efter första\r\növerenskommelsen, att arbetslösheten skulle\r\nminska med 1,5 %. Vi har för vår del i\r\ndiskussionerna med regeringen sagt att det är\r\nutomordentligt viktigt att påfrestningarna på\r\nköpkraften läggs ut på ett sådant sätt att man inte\r\nonödigtvis pressar på arbetslösheten.</pre><pre>Vidare har vi frågan om stimulansåtgärder för\r\nindustrin. Det är fel. Den sänkta\r\narbetsgivaravgiften ger ett utrymme för inte minst\r\nexportindustrin.</pre><pre>När det gäller den sista frågan om indragningen till\r\nkommunerna, föreslår jag att Hans Andersson\r\nåterkommer med den frågan till företrädare för\r\nregeringen. Socialdemokraterna accepterar inte\r\nden indragningen.</pre><pre>Vidare har vi frågan om pensionsåldern. När man\r\nstuderar den demografiska utvecklingen i Sverige\r\nför en längre tid, motiveras pensionsåldern med\r\nhänsyn till att antalet förvärvsarbetande sjunker\r\nganska dramatiskt åren strax efter sekelskiftet. Här\r\när den enbart till för att klara en överenskommelse\r\nmellan Socialdemokraterna och\r\nregeringspartierna. Detsamma gäller för\r\nsemesterdagarna -- och ingenting annat.</pre><pre>Anf. 70  HANS ANDERSSON (v) replik:</pre><pre>Herr talman! Svaret innebär att det egentligen inte\r\nvar någon idé alls med den sista delen i krispaketet,\r\nåtminstone inte för att gagna sysselsättningen eller\r\nlöntagarna.</pre><pre>Jag tror att Ingela Thalén har helt fel när det gäller\r\nindustristimulanser. Det är inte i första hand en kris\r\nnär det gäller kostnaderna för arbetskraften i\r\nindustrin. Det är en kris vad gäller\r\nkapitalkostnader, och det är en kris vad gäller\r\nefterfrågan -- alldeles specifikt på\r\nhemmamarknaden. Vidare finns det strukturella\r\nfrågor, som t.ex. bilindustrin.</pre><pre>I övrigt är jag mycket glad över att\r\nsocialdemokratin så tydligt inte accepterar några\r\nkommunala indragningar som det har fattats beslut\r\nom. I så fall får vi föra en gemensam kamp för att\r\nrädda sysselsättningen.</pre><pre>Anf. 71  INGELA THALÉN (s) replik:</pre><pre>Herr talman! Det kan ligga något i det som Hans\r\nAndersson säger om industristimulanser. Men den\r\nhär överenskommelsen var till för att klara ett akut\r\nläge, nämligen att med ett grepp vrida ur företagen,\r\nframför allt de små och medelstora företagen, ur\r\nstrupgreppet, dvs. ökningarna av räntekostnaderna\r\noch den stadigtvarande höga räntan.</pre><pre>Om Hans Andersson har förslag på ett mera\r\nsnabbt, generellt och verksamt grepp, är jag\r\növertygad om att något sådant kan diskuteras\r\nframöver. Men varken den ena eller den andra hade\r\nnågot annat eller mer intelligent förslag när det\r\ngäller en sådan generell åtgärd för industrin. Jag\r\nerkänner att jag inte hade något annat förslag att\r\nkomma med i den diskussionen.</pre><pre>Jag antar att Hans Andersson avslutningsvis\r\nmenade semesterdagarna och inte\r\npensionsåldern -- eftersom den har en annan saklig\r\ninnebörd. I den kritik som framförts är det rätt att\r\ndet inte är någon större kostnadsminskning för den\r\ngenerella arbetsmarknaden. Däremot råder det\r\ninget tvivel om att ett ökat antal arbetstimmar i sig\r\ninte minskar köpkraften. Det måste väl Hans\r\nAndersson också kunna räkna ut.</pre><pre>Talmannen anmälde att Hans Andersson anhållit\r\natt till protokollet få antecknat att han inte ägde rätt\r\ntill ytterligare replik.</pre><pre>Anf. 72  BO G. JENEVALL (nyd):</pre><pre>Herr talman! Ärade radiolyssnare och\r\nriksdagsledamöter!</pre><pre>Jag tänkte försöka involvera radiolyssnarna litet\r\ngrand i denna debatt. Tyvärr går det inte med TV-\r\ntittarna, eftersom TV2 av oförklarliga skäl har ställt\r\nin sändningen av debatten. Det är väl ett tecken på\r\nmassmedias syn på betydelsen av vårt arbete här i\r\nriksdagen.</pre><pre>Jag tänkte att vi skulle försöka få till en positiv\r\ndebatt och försöka finna möjligheter i stället för att\r\nrada upp problemen. Likadant tänkte jag försöka\r\nlåta bli att tala så mycket om vem som sade vad och\r\ni så fall varför.</pre><pre>Vi är väl helt överens om att sysselsättningsläget är\r\nallvarligt. Därför är denna debatt kopplad till\r\nekonomidebatten. De två sakerna hänger ihop.</pre><pre>Arbetslösheten är ju det allvarligaste problem vi\r\nhar just nu, men det är inte bara ett problem utan\r\nfaktiskt också en resurs. Det är en möjlighet, och\r\nden skall man försöka ta vara på.</pre><pre>Vi hörde senast i Ekot i dag att enligt en utredning\r\nsom gjorts på Industriförbundet har 3 500 företag\r\ngått i konkurs på grund av att bankerna hastigt och\r\nomotiverat har dragit in krediter. Där kan vi till att\r\nbörja med göra en stor insats. Kanske kan den nya\r\nriskkapitalsatsning som just är sjösatt medverka till\r\natt rädda det som räddas skall.</pre><pre>Jag menar nu inte att företag som inte är friska skall\r\nräddas, men det lär vara väldigt många välskötta\r\nföretag som har råkat illa ut till följd av bankernas\r\nagerande.</pre><pre>Samarbetet över blockgränserna tycker vi är väldigt\r\nbra, och det är något som jag själv ständigt har\r\nefterlyst i debatterna. Kanske det kan vara ett\r\ntecken på en ny demokrati att man nu kan börja\r\narbeta över gränserna och försöka lösa problemen.\r\nDet är synd att det först skulle behövas en allvarlig\r\nkris.</pre><pre>Jag tycker att det är en gammal\r\nsysselsättningspolitik som förs. I varje fall har jag\r\ninte upptäckt särskilt mycket nytt i den. Det skall\r\ndå möjligen vara ungdomspraktikplatserna, som\r\njag tycker är bra. Jag fick en siffra så sent som i går\r\nsom säger att det nu har skapats 45 700 sådana\r\nplatser. Det vill jag gratulera till.</pre><pre>Men hur går det med de övriga, de som inte är\r\nungdomar och inte kvalificerade för\r\npraktikplatserna? Vi har ju en ny kategori av\r\narbetssökande nu, i förhållande till vad vi har haft\r\nförut, människor som aldrig tidigare varit\r\narbetslösa och som aldrig trott att de skulle bli det\r\nheller. Men nu finns de där, och det problemet\r\nmåste vi försöka lösa på något sätt. I en extrem\r\nsituation måste det tillgripas annorlunda åtgärder.\r\nVi har motionerat om hur man skulle kunna ta ett\r\nannorlunda grepp och faktiskt också fått visst\r\nmedhåll.</pre><pre>Vi föreslog att man skall ge företagen dispens från\r\nlagen om anställningsskydd, när de anställer en\r\narbetslös. Den som anställs skall fortfarande få sin\r\narbetslöshetsersättning, och företaget\r\nkompletterar upp till avtalsenlig eller\r\nmarknadsmässig lön. Man skulle mycket snabbt\r\nkunna få en effekt i form av arbete för många\r\nmånga människor, om man lät arbetslösa aktiva\r\nmänniskor knacka dörr hos företagen och erbjuda\r\nsina tjänster. Om företagen hade möjlighet att\r\ntemporärt göra avstånd från lagen, är jag övertygad\r\nom att de skulle suga upp tusentals människor in i\r\nett meningsfullt arbete,</pre><pre>Det största hindret i det sammanhanget är LAS,\r\nlagen om anställningsskydd. Men jag tycker att\r\nfackföreningarna, som naturligtvis kommer att\r\nprotestera mot förslaget, skall tänka på att även de\r\narbetslösa är fackföreningsmedlemmar och kanske\r\nde medlemmar som behöver mest stöd.</pre><pre>Ett steg i den här riktningen är den proposition som\r\nhar annonserats från arbetsmarknadsministern om\r\natt tillåta de arbetslösa att behålla sin\r\narbetslöshetsersättning samtidigt som de går på\r\nutbildning. Så man är uppenbarligen inte\r\nfrämmande för tankarna i vår motion. Jag har\r\ntidigare haft en debatt om detta med\r\narbetsmarknadsministern, och jag hoppas att vi\r\nskall kunna komma ytterligare ett steg närmare\r\nvarandra. Faktum är att den motion som jag nyss\r\nnämnde har fått effekt i två steg tidigare. Så det\r\nfinns förhoppningar även för motioner i riksdagen.</pre><pre>Ärade radiolyssnare! Jag tycker att ni skall göra er\r\nstämma hörd. Den betyder mer än vad ni någonsin\r\ntror. Tycker ni att det ligger något i det ni nyss hört,\r\nså hör av er till era politiker! Det är ni som är våra\r\narbetsgivare. Det är trycket utifrån som kan\r\npåverka politikers arbete och inställning till hur\r\nman skall lösa problemen. Kom med era förslag och\r\ngör er delaktiga i debatten! Det har ni gott om tid\r\ntill för närvarande, och så blir det åtminstone något\r\nmeningsfullt med att vara ledig.</pre><pre>Jag tror att det är väldigt viktigt att ställa upp någon\r\nform av garantimöjligheter, och det kan göras inom\r\nramen för riskkapitalförsörjningen, för att så att\r\nsäga se till att inte företag onödigtvis råkar illa ut.</pre><pre>Alla som har sysslat med nyföretagande vet att det\r\nkostar väldigt mycket pengar att skapa nya\r\narbetstillfällen. De första arbetstillfällena är\r\nmycket mycket dyra och tar mycket mycket lång tid\r\natt åstadkomma. Därför måste det vara förnuftigt\r\natt lägga en bråkdel av pengarna -- det kanske inte\r\nens behövs pengar, utan det kan t.o.m. räcka med\r\ngarantier -- på att rädda det som redan finns, det\r\nsom är i gång.</pre><pre>Jag vet inte hur många samtal som jag har haft med\r\nförtvivlade företagare, personer som har en rörelse\r\ni gång som har fungerat i decennier. De har haft\r\nsamma bankkontakt hela tiden, och de har en\r\npositiv balansräkning. Lika fullt får de helt plötsligt\r\nbrev om att de skall lösa sin kredit inom tre dagar\r\neller att de får den kraftigt nedskuren.</pre><pre>Många företag har intresse av att satsa, och dem\r\nskall man naturligtvis se till att hjälpa. Det finns\r\nockså branscher som är illa utsatta. Vi kan ju ta den\r\nsvenska varvsnäringen, som har varit en av våra\r\nstoltheter en gång i tiden. Av den finns bara en liten\r\nskärva kvar i dag, men den sysselsätter ändå 2 000\r\nanställda.</pre><pre>Man har tidigare beslutat att dra in den enda lilla\r\nstödform som finns för svensk varvsnäring,\r\nnämligen kontantstödet. Det är i och för sig\r\nbeslutat, men jag vill här och nu signalera för att\r\nman i den krissituation vi har nu ändå förlänger\r\nstödet.</pre><pre>Vi talar varje dag och i varje debatt om att föra in\r\nolika element för att anpassa oss till EG. Då är det\r\nväl ganska naturligt och mycket vettigare att vi för\r\nvarvsnäringens del anpassar oss till EG:s OECD-\r\nregler. Dem måste vi ju ändå följa när vi kommer in\r\ni EG. Jag anser och tror att frågan kan lösas mycket\r\nsnabbt och hoppas att regeringen lägger fram en\r\nproposition med förslag i den riktningen.</pre><pre>Vi har också stora möjligheter att få hit utländska\r\nföretag. Vi har goda förutsättningar, men vi måste\r\ntydliggöra för de utländska investerarna vilket fint\r\nklimat vi har här i landet och vilka resurser som\r\nfinns. Det kan man inte göra genom att tala om det\r\nhär hemma i Sverige. Vi måste lägga litet pengar på\r\natt skicka kvalificerat folk ut i världen för att\r\nbeskriva situationen. Det finns i dag väldigt många\r\narbetslösa, duktiga, högutbildade människor som\r\nskulle kunna åta sig den uppgiften i stället för att\r\nsitta hemma med någon meningslös sysselsättning.</pre><pre>Så någonting annat som är viktigt. Vi har ofta\r\nTyskland som föregångsland. Där har man kvar\r\nlärlingssystemet som vi hade en gång i tiden och\r\nsom fungerade väldigt väl. Det finns all anledning\r\nför arbetsmarknadsministern att titta ytterligare en\r\ngång på det. Vi är väl ungefär jämngamla och vet\r\nhur det fungerade på den tiden det tillämpades här,\r\nså jag tror att det går att finna de rätta formerna.</pre><pre>Sedan till en kanske litet kontroversiell fråga. Jag\r\ntror inte att det viktigaste just nu är att spara. Spara\r\nskall man alltid göra. Rent principiellt håller jag\r\ngivetvis med om det. Men de människor som trots\r\nallt har en sund ekonomi och som hade tänkt att\r\nköpa en ny bil skall faktiskt göra det nu. För det\r\nförsta är det köpvärt. För det andra hjälper det till\r\natt sätta litet fart på hjulen. Vi bromsar oss snart\r\ntill döds. Vi måste få fart på hjulen även internt i\r\nSverige.</pre><pre>Herr talman! Jag vill slutligen ställa ett par frågor\r\ntill arbetsmarknadsministern. Är ni beredda att\r\npröva förslaget om en tillfällig dispens från LAS?\r\nÄr ni beredda att utveckla en konjunkturanpassad\r\narbetstid? Min taletid är nu ute. Jag kan därför inte\r\nutveckla frågan, men jag gör det gärna vid senare\r\ntillfälle tillsammans med arbetsmarknadsministern.</pre><pre>Anf. 73  HANS ANDERSSON (v):</pre><pre>Herr talman! Eftersom detta är mitt första\r\nanförande i denna kammare är jag glad över att få\r\ntala om väsentligheter -- om arbete och\r\nsysselsättning. Jag är glad över att som folkvald\r\növer huvud taget få blanda mig i den politiska\r\ndiskussionen. Annars tycks det ju främst vara\r\nmarknadsaktörer och det politiska elitskiktets\r\nnattmanglare som gäller. Men jag känner också\r\nsorg och vrede över verkligheten bakom dagens\r\negentliga debattämne -- arbetslösheten.</pre><pre>Arbetslösheten kan presenteras som statistik och\r\nsiffermaterial, och visst är det viktigt och\r\nnödvändigt att ha ett bra underlag. Problemet är\r\nbara att man så lätt vänjer sig vid nya siffror. Inom\r\nEG finner vi i dag mer än 14 miljoner registrerade\r\narbetslösa -- procentsiffran är 9,5 -- och de svenska\r\nprognoserna pekar nu åt samma håll för år 1993.</pre><pre>Vi får aldrig acceptera denna utveckling.\r\nArbetslösheten är samhällets gissel nummer ett.\r\nMänniskor förvägras att göra rätt för sig. I stället\r\nför att skapa något nyttigt förvisas man till en\r\nkostnadspost, och socialt hamnar man utanför\r\ngemenskapen. Sjukdomar och sociala\r\nmissförhållanden sprider sig som en samhällscancer\r\ni arbetslöshetens spår.</pre><pre>Det finns människor av kött och blod bakom\r\nsifferuppgifterna. Ungdomar ställs utanför det\r\nordinarie livet och den ordinarie arbetsmarknaden\r\noch tappar lätt tron på sin framtid och på samhället.\r\nKvinnor motas successivt bort från yrkeslivet -- den\r\nobetalda hemtjänsten väntar.</pre><pre>När borgerlighetens ideologiska yxa hugger i den\r\ngemensamma sektorn drabbas välfärden för\r\nbarnen, för våra gamla och för de sjuka. Men också\r\nsjälva förutsättningen för kvinnors yrkesarbete går\r\nförlorad. Det är framför allt kvinnor som får lämna\r\nbåten, och det är framför allt kvinnor som i dag är\r\nberoende av samhällsservicen.</pre><pre>Det är inte konstigt att människor söker sig nya\r\nvägar när anonyma marknadskrafter och politiska\r\neliter drar åt samma håll: bort från jämlikheten och\r\nvälfärden. I motstånd mot vad som nu sker tar\r\nBarnlobbyn och kvinnliga nätverk över\r\npartigränserna på ett nytt sätt upp rättvise- och\r\ntrygghetsfrågorna. Det är bra och nödvändigt.</pre><pre>Vänsterpartiet betraktar rätten till arbete som en\r\ngrundläggande mänsklig rättighet. Vi vill att\r\nmedborgarna skall kunna välja inom ett brett utbud\r\narbetstillfällen, allt efter intresse och utbildning. I\r\nden meningen är vi för en fri arbetsmarknad. Men\r\nnär marknaden inte klarar sin uppgift är det\r\nsamhällets främsta skyldighet att träda in.</pre><pre>En marknadslösning som innebär att människor\r\nblir över eller blir rättslösa offer för\r\nkapitalintressen kommer vi aldrig att acceptera.\r\nLika litet accepterar vi att marknadens\r\nprismekanism skall ge problemet en skenbar\r\nlösning, vilket SAF och vissa borgerliga ekonomer\r\nsträvar efter. Det är inte med lönerealisation, social\r\ndumping och ökade klyftor som vi kommer till rätta\r\nmed stagnation och arbetslöshet. Därför kommer\r\nvi att försvara de arbetsrättsliga lagar som nu\r\nattackeras. Därför stödjer vi de fackliga\r\norganisationernas kamp mot arbetslösheten.</pre><pre>Herr talman! I stora delar av Europa tycks man ha\r\ngivit upp för länge sedan. Inom EG ligger\r\narbetslösheten permanent på hög nivå.\r\nTvåtredjedelssamhällena breder ut sig med\r\nojämlikhet och ofärd för stora grupper som följd.\r\nSveriges pågående EG-anpassning när det gäller\r\nden ekonomiska politiken är i\r\nsysselsättningsavseende mardrömslik. Över hela\r\nlandet ser man samma bild: Varsel och\r\nnedläggningar, industridöd och nedskärningar\r\ninom den offentliga sektorn. Arbetslösheten ökar,\r\nliksom beroendet av socialbidrag.</pre><pre>Det är inte konstigt att Ingvar Carlsson i\r\npartiledardebatten efterlyste en ny ekonomisk-\r\npolitisk modell för att få bukt med stagnation och\r\narbetslöshet. Det är bra. Men den modellen\r\nkommer nog att visa sig vara nygammal. Vi inom\r\nVänsterpartiet har ingen teoretisk kristallkula, vi\r\näger inte den vises sten. Men så mycket är dock\r\nklart att det aldrig kan komma att bli fråga om att\r\nlägga sig platt inför marknadens spekulativa\r\nagerande. Det är inte heller fråga om att genom\r\nskattesänkningar öka klyftorna i samhället, och\r\ninte att i en djup konjunkturnedgång rikta all\r\nuppmärksamhet på budgetunderskott och\r\ninflation. Det är inte fråga om att stryka bort\r\nsolidariteten med världens fattiga, och inte att\r\nangripa de välfärdsreformer som arbetarrörelsen\r\ntillkämpat sig: pensioner, sjukförsäkring och\r\nsemesterrättigheter.</pre><pre>Det gäller tvärtom att föra en konjunkturpolitik\r\nsom kan överbrygga den kraftiga svacka som vi\r\nlever i. Det gäller att skapa en finansieringspolitik\r\nsom kan aktivera sunda investeringsprojekt och\r\ngöra det nu. Det gäller att stärka svensk\r\nkonkurrenskraft genom en aktiv industripolitik.\r\nDet gäller att i detta läge förnya och effektivisera\r\nden offentliga sektorn, men inte beröva den\r\nfinansiering.</pre><pre>''Stölden'' av 7,5 miljarder kronor från\r\nkommunsektorn är orimlig. Stoppas inte\r\nnedskärningsbesluten kommer över 100 000\r\noffentliganställda kvinnor att stå utan jobb nästa år!\r\nÄr det den Starta-eget-armé som\r\nregeringsförklaringen så cyniskt talar om? I sinom\r\ntid kommer politiskt ansvar att utkrävas, och då\r\nkommer ingen att kunna använda tricket att peka\r\nåt annat håll, mot marknaden, och ropa : Ta fast\r\ntjuven!</pre><pre>Herr talman! En krispolitik måste stimulera\r\nekonomisk aktivitet och inte frysa ned den.\r\nKrispaketens åtstramningseffekt hotar tillsammans\r\nmed indragningarna från den kommunala\r\nekonomin att dra ned Sverige i en djup depression.\r\nDå räcker inte alls de i och för sig utmärkta\r\nmiljarderna till AMS.</pre><pre>Perspektivet inför nästa år är att\r\narbetslöshetsbomben briserar: En halv miljon\r\nöppet arbetslösa. Den enda vägen blev inte stort\r\nbättre av att den blev Den gemensamma vägen när\r\nCarlsson och Bildt slog följe med Ian Wachtmeister\r\ngnällande vid fötterna. Som enda kvarvarande\r\negentliga oppositionsparti vill vi förespråka Den\r\nrätta vägen: Röd-grön, rättvis och rejält\r\narbetsskapande!</pre><pre>Sverige måste få en bredare produktiv bas --\r\nindustridöden måste stoppas.\r\nTillverkningsindustrin kommer att ha minskat med\r\n220 000 arbetstillfällen på 4 år enligt prognosen för\r\nnästa år.</pre><pre>Sunda industriella investeringar skall inte falla bort\r\npå grund av rena ockerräntor.\r\nRiskkapitalförsörjning måste åter komma till stånd\r\ntrots att banksystemet inte tycks vara kompetent att\r\nägna sig åt sund kreditgivning. Stimulanser och stöd\r\nför teknikspridning, kompetensutveckling och\r\nåtgärder för att förnya underleverantörsstrukturen\r\nmåste till. Både stora och små företag måste dras in\r\ni förnyelsearbetet. Samarbete med de fackliga\r\norganisationerna är en förutsättning för framgång.</pre><pre>Vi måste skapa jobb inom vår befintliga\r\nproduktionsapparat och inte endast kompensera\r\nbortfall med AMS-sysselsättning. Sveriges\r\ninfrastruktur är i många fall för litet utbyggd,\r\nomodern och dåligt underhållen. Det inverkar\r\ndirekt på vår konkurrenskraft. Det handlar om\r\nsystem för transporter, energi, tele- och datanät\r\nsamt miljöskydd. Det handlar om byggnader, men\r\nockså om utbildning.</pre><pre>Tag som exempel järnvägarna. Det finns konkreta\r\noch välmotiverade planer på till- och ombyggnader\r\nför många bansträckor. Jag har läst långa listor i\r\nmaterial från Banverket och AMS, och också i\r\nTCO:s och LO:s rapporter. Det är bra, men må det\r\nockså förverkligas! Jag tycker mig ha sett mycket av\r\ndetta i repris, i många paket, från flera regeringar.\r\nDet gäller att få i gång projekten också.</pre><pre>Men om banorna förbättras skall vi väl också få\r\neffektivare transporter. SJ måste upphandla\r\nmoderna tåg. SJ har dock inte utnyttjat optionen på\r\nX 2000. Ingen tågförbättring, ingen\r\nindustrisysselsättning, innebär att vi snart inte har\r\nnågon produktionskapacitet kvar i Sverige på\r\nområdet. Varför kan inte regeringen snabbt ordna\r\nfinansieringen? SJ lär väl inte kunna betala till\r\ndagens räntenivåer om man skall uppfylla\r\navkastningskraven. Tidigarelägg investeringar --\r\ndet lönar sig!</pre><pre>Ett annat sätt att generera sysselsättning i den\r\nordinarie produktionsapparaten är att finansiera\r\nåtgärder som förbättrar infrastruktur,\r\nenergihushållning och miljöskydd i den östra\r\nÖstersjöregionen. Genom detta bidrar vi till\r\nekonomisk utveckling där. Det förbättrar även vår\r\nmiljö och räddar viktiga delar av svensk\r\nindustrisysselsättning.</pre><pre>När borgerligheten och socialdemokratin kastar sig\r\növer arbetstidsfrågan hamnar man upp och ner. De\r\nhöjer pensionsåldern som det tog decennier för\r\nfackföreningsrörelsen att sänka. Med ett penndrag\r\nplockar man bort två semesterdagar för just\r\narbetarklassen. Det är orättvist och dumt. På det\r\nhär sättet blir det ju färre som jobbar mer. Vi menar\r\natt reformerna på detta område skall inledas åt\r\nandra hållet -- arbetstidsförkortning är den rätta\r\nvägen.</pre><pre>ROT-program för offentliga byggnader och\r\nbostadsbeståndet inom det s.k. miljonprogrammet\r\nkunde ge arbete åt byggnadsarbetare samtidigt som\r\ndet ger beställningar till byggmaterialindustrin. Sätt\r\ni gång! Det blir bara dyrare att vänta.</pre><pre>Det finns siffror från AMS som handlar om\r\nkostnader på 45 miljarder för nästa år bara för att\r\nhantera den öppna arbetslösheten. Till detta\r\nkommer sedan kommunernas utgifter.\r\nArbetslinjen är alltid lönsam. Kanske blir\r\nnettokostnaden i sämsta fall 10--20 % av anslaget\r\nbelopp om vi tar hänsyn till A-kassa, socialbidrag,\r\nskatteintäkter m.m. I många fall blir det rejäla\r\nvinster när vi ser till vad som produceras och\r\ninvesteringarnas dynamiska effekter. Samma sak\r\ngäller på utbildningsområdet. Höjd kompetens är\r\nen investering i framtiden.</pre><pre>Hur kan det då komma sig att beskeden från olika\r\nhåll av landet i dag är att AMU stoppar redan\r\nplanerade utbildningsinsatser på grund av\r\npengabrist? Beror det på budgetmässig\r\ninkompetens hos myndigheterna eller oansvarighet\r\npå arbetsdepartementet? Drabbade människor\r\nundrar, Börje Hörnlund, och jag med.</pre><pre>Herr talman! Varför har då så litet gjorts? Varför\r\när regeringen så sent ute? Svaret är att regeringen\r\ndriver fel politik. De ideologiska skygglapparna har\r\nskymt sikten. Privatiseringar är inte rätt medicin\r\noch inte heller nedrustningar inom kommunerna,\r\nslöseri med löntagarfondspengarna eller angrepp\r\npå de fackliga organisationerna.</pre><pre>Krispaketen sänker omvandlingstrycket i\r\nnäringslivet och stryper hemmamarknaden\r\nytterligare. Regeringen ser fel. Krispaketen låter\r\nfolkmajoriteten orättfärdigt betala för\r\ninkompetens och spekulation hos finanschefer och\r\nindustriledare.</pre><pre>Varför kastar sig Socialdemokraterna i detta\r\nfamntag? ''Jag sover väldigt gott också\r\nfortsättningsvis efter krisen'', sade Ingvar Carlsson\r\ni partiledardebatten. ''-- -- -- sover gott också\r\nefter -- -- --'' Ja, jag tänkte väl det. Kanske sov\r\nIngela Thalén också den natten. Men så vak upp och\r\nöppnen edra ögon och ni skall skåda oss i\r\nVänsterpartiet fullt beredda att hjälpa er in på den\r\nrätta vägen för arbete och rättvisa!</pre><pre>Låt oss arbeta tillsammans i riksdagen i\r\ndemokratisk ordning för att skapa arbete i Sverige,\r\nför att sätta i gång Sverige och för att inte gå den\r\norättvisa vägen.</pre><pre>Herr talman! Jag visar åtminstone god disciplin och\r\nhåller mig till min utmätta tid.</pre><pre>Anf. 74  BO G. JENEVALL (nyd) replik:</pre><pre>Herr talman! Först vill jag hälsa Hans Andersson\r\nvälkommen till kammaren.</pre><pre>Sedan skulle jag vilja ställa några konkreta frågor.\r\nVill Hans Andersson hjälpa till att föra en aggressiv\r\narbetsmarknadspolitik? Vill han ta en fight med\r\nfackföreningarna för att kunna göra ett kortare\r\navsteg från LAS för de arbetslösa? Vill Hans\r\nAndersson vara med och diskutera en\r\nkonjunkturanpassad arbetstid?</pre><pre>Anf. 75  HANS ANDERSSON (v) replik:</pre><pre>Herr talman! Jag vet inte om detta var definitionen\r\npå en aggressiv arbetsmarknadspolitik. Jag vill\r\ndriva en aktiv arbetsmarknadspolitik som syftar till\r\natt få i gång Sverige och att skapa riktiga jobb inom\r\nramen för vår normala produktionskapacitet. Jag\r\nvill skapa utbildningsinsatser, tidigarelägga\r\ninvesteringar i infrastruktur och skapa mycket\r\nutbildning för att höja kompetensen. Det vill jag\r\ngöra tillsammans med de organisationer som\r\nföreträder de anställda och som vi kallar för\r\nfackföreningar och förhoppningsvis också\r\ntillsammans med företag. Jag har lång erfarenhet\r\nfrån svensk industri, och det brukar gå bra att\r\nkomma överens i konstruktiva sammanhang.</pre><pre>Men att angripa trygghetslagstiftning, fackliga\r\nrättigheter och ytterligare försämra enskilda\r\nmänniskors skydd genom att ta bort den lagstiftning\r\nsom är en garanti för deras trygghet, kommer jag\r\naldrig att gå med på.</pre><pre>Anf. 76  BO G. JENEVALL (nyd) replik:</pre><pre>Herr talman! Det låter ungefär som det brukar låta.\r\nInte ens de nya tycks vara medvetna om att vi har\r\nen annorlunda situation nu. Saker och ting skall\r\ngivetvis ske i diskussion, men det är inte frågan om\r\natt ta bort en lag. Jag har föreslagit att man skulle\r\nge en dispens enbart för dem som i dag är\r\narbetslösa. Jag kommer också från företagsvärlden\r\ndär jag har varit aktiv i hela mitt liv. Jag vet att det\r\nfinns massor av företag som kan korttidsanställa\r\nmänniskor för att utföra arbetsuppgifter som finns.\r\nDet kan leda till tusentals nya jobb. Jag tycker inte\r\natt vi har anledning att bortse från någon möjlighet\r\natt få ut de arbetslösa i arbetslivet.</pre><pre>Anf. 77  HANS ANDERSSON (v) replik:</pre><pre>Herr talman! Anslaget var litet egendomligt när Ny\r\ndemokrati frågar mig om jag vill driva en aggressiv\r\narbetsmarknadspolitik som skulle innebära att jag\r\nraserar trygghet och regler. Men däremot tror jag\r\natt särskilt många små företag -- det är min\r\nerfarenhet -- i brist på kunskap om befintligt\r\nregelverk på arbetsmarknaden, kanske tror att det\r\när farligt att anställa människor. Vi får väl träffas\r\noch diskutera detta i arbetsmarknadsutskottet eller\r\npå andra håll. Då får vi se vad ni har att komma\r\nmed. Men det jag har sett hittills har bara varit\r\naggression mot fackföreningsrörelsen, och den\r\nbetackar jag mig för. Det är bra om ni har\r\nkonstruktiva förslag.</pre><pre>Talmannen anmälde att Bo G. Jenevall anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 78  INGELA THALÉN (s) replik:</pre><pre>Herr talman! Det var en drapa, Hans Andersson.\r\nMycket av det som Hans Andersson sade skulle jag\r\nkunna skriva under direkt. Jag har bara en stillsam\r\nundran. I dag är vi här, i morgon kommer snart.</pre><pre>Hans Andersson redovisade stora frågor och stora\r\nord. Vi har bekymmer med att vi måste tränga oss\r\nigenom nålsögat av ovilja på marknaden,\r\nräntefällor och budgetunderskott. Det är en\r\nrealitet. Det handlar inte i första hand om att\r\nminska det. Det handlar om att stoppa dess\r\nskenande ökning. Den medför i förlängningen\r\nstörre påfrestningar för dem som jag tror att vi\r\ngemensamt vill försöka hålla undan, nämligen de\r\narbetslösa och de som riskerar att bli arbetslösa.\r\nHans Andersson har glömt att läsa den\r\nsocialdemokratiska motionen. Jag rekommenderar\r\nden.</pre><pre>Den här överenskommelsen innehöll inte bara\r\nillavarslande saker, åtminstone inte sett ur vårt\r\ngemensamma perspektiv. Det gäller delpensionen\r\nsom är kvar, löntagarfondsfrågan,\r\narbetslöshetsförsäkringen, kapital- och\r\nförmögenhetsbeskattningen, att inte sälja ut\r\nstatliga företag osv. Det finns en socialdemokratisk\r\nanledning till varför vi har deltagit i\r\növerenskommelsen.</pre><pre>Anf. 79  HANS ANDERSSON (v) replik:</pre><pre>Herr talman! Jag var inte med och vet inte hur\r\nturerna gick, men jag är ganska övertygad om vilka\r\nförslag ni möttes av. Sedan är det en\r\navvägningsfråga om man går in i en\r\növerenskommelse eller inte.</pre><pre>Jag har läst er motion. Jag vet att det finns en serie\r\nambitiösa förslag om tidigareläggningar av\r\ninvesteringar och om beredskapsarbeten. I detta\r\ninlägg -- som måhända var fullt av stora ord, men\r\nockså starka känslor och som lästes snabbt --\r\nförsökte jag ta fram några förslag som inte bara\r\nskulle kompensera bortfall av sysselsättning. Det\r\nskulle vara positiva förslag för att stimulera den\r\nindustrikapacitet som vi har i dag och inom vilken\r\nmänniskor arbetar, eller i dag faktiskt ofta är\r\növertaliga. Jag är rädd för att vi håller på att slå\r\nsönder vår industriella kapacitet i Sverige. Jag är\r\nrädd för att besparingsivern inom den offentliga\r\nsektorn håller på att slå sönder vår välfärd och\r\ngrunden för inte minst kvinnornas sysselsättning.\r\nDärför betonade jag de aspekterna så starkt.</pre><pre>Anf. 80  INGELA THALÉN (s) replik:</pre><pre>Herr talman! Man kan alltid göra olika\r\nbedömningar. Jag är inte helt övertygad om att\r\nHans Andersson och vänstern i övrigt om man hade\r\nsuttit inför möjligheten -- nu fanns den inte -- att\r\nträffa en överenskommelse och om man verkligen\r\nhade tänkt efter, skulle ha avstått från en sådan. Jag\r\nsäger detta med hänsyn till de risker som hade\r\nuppkommit om en överenskommelse inte hade\r\nkommit till stånd.</pre><pre>Vi socialdemokrater har i vintras, under sommaren\r\noch under hösten sagt att vi är beredda att bära det\r\nansvar som krävs, också för de svåra frågorna och\r\neftergifterna. Politik skall inte vara lätt, i varje fall\r\ninte för dem som skall bära ansvaret för politiken.\r\nPolitik är svårt, och den innebär också att dela\r\nbördan av det besvärliga.</pre><pre>Jag instämmer i Hans Anderssons uppfattning att\r\nbesparingsivern här och var, inte minst ute i\r\nkommuner med borgerliga ledningar, kommer att\r\nfå oerhört katastrofala följder. Vi får väl\r\nåterkomma i en senare debatt om just detta, men\r\njag hävdar mycket bestämt att bedömningen när\r\ndet gällde att träffa överenskommelsen handlade\r\nom att vi var beredda att ta ansvar. Jag tycker att\r\nden bedömning som då gjordes var god.</pre><pre>Jag sover vidare visserligen hyggligt om nätterna,\r\nom också kanske inte så gott, men under de\r\naktuella nätterna sov jag över huvud taget inte. Det\r\när inte heller alldeles säkert att det var så bra.</pre><pre>Anf. 81  HANS ANDERSSON (v):</pre><pre>Herr talman! Den uppgiften snarast skärper min\r\nbedömning. Jag försökte gripa efter halmstrået att\r\ndet kanske var sömnen som hade gett detta resultat.</pre><pre>Det gäller här inte bara min uppfattning utan en\r\nuppfattning som är djupt förankrad i\r\narbetarrörelsens led, inte minst i\r\nfackföreningsrörelsen. Jag tycker att det är korrekt\r\natt säga att vissa inslag i uppgörelsen har karaktären\r\nav ren klasslagstiftning. Jag säger det likaväl som\r\nStig Malm.</pre><pre>Jag tycker att det finns inslag i uppgörelsen som är\r\ndirekt orättvisa. Det finns inslag som inte ger\r\nsärskilt mycket men som det är mycket vågat att\r\ninföra över en natt, som att initiera en ny form av\r\nsocialförsäkringssystem att förhandlas fram av\r\nparterna. Det fanns ingen anledning att göra det\r\növer natten. Det är dålig konjunkturpolitik, och jag\r\nsaknar ett stimulanspaket för industrin.</pre><pre>Jag måste fortfarande säga att det åtminstone inte\r\nfinns något inslag, även om ni skulle ha den\r\nuppfattningen, i detta som innebär att ni lyckats\r\ntvinga den borgerliga regeringen till en kompromiss\r\nnär det gäller indragning av pengar från den\r\nkommunala sektorn. Jag hoppas att vi i\r\nfortsättningen skall kunna diskutera konkreta\r\nkonstruktiva alternativ utan denna typ av\r\norättvisor. Jag tror att vi då skulle kunna skapa\r\nmera jobb och ett rättvisare Sverige och få större\r\nförståelse från löntagarna i Sverige och från de\r\nfackliga organisationerna.</pre><pre>Tredje vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 82  Arbetsmarknadsminister BÖRJE\r\nHÖRNLUND (c):</pre><pre>Herr talman! Ärade åhörare! I vårt land görs\r\nkommande vinter den största satsningen någonsin\r\nför att lindra arbetslöshet -- en arbetslöshet som\r\nberor på en lång och tung internationell\r\nlågkonjunktur, men som också har sina rötter i den\r\nspekulation som i hög grad kännetecknade delar av\r\n80-talet.</pre><pre>Sammantaget kommer arbetsmarknadsverkets\r\nåtgärder och de satsningar som görs på vägar,\r\njärnvägar, högskoleutbyggnad m.m. att innebära\r\natt närmare 340 000 människor sysselsätts i\r\ntillfälliga arbeten, i utbildningar eller i\r\nungdomspraktik. Det här innebär bl.a. att\r\narbetsmarknadsverket, som så sent som för ett år\r\nsedan ansåg sig kunna ta hand om ca 3 % av\r\narbetskraften, under kommande vinter hamnar på\r\n5-procentsnivån.</pre><pre>Tyvärr kommer vi före sommaren i vårt land också\r\natt få uppleva att cirka var tionde person kommer\r\natt stå utanför den ordinarie arbetsmarknaden. Nu\r\nsjunker den öppna arbetslösheten. Under den\r\nsenaste månaden sjönk den med närmare 30 000\r\npersoner. Men det beror på att olika åtgärder ökade\r\ni en takt motsvarande 50 000 människor. Det är ju\r\npositivt att åtgärderna ökar, men ser man på dessa\r\nbåda siffror finner man ändå att på en månad\r\nytterligare 20 000 av våra invånare hamnat utanför\r\nden ordinarie arbetsmarknaden.</pre><pre>Under september varslades ytterligare 13 000 om\r\nuppsägning, och hitintills i år är det hela 124 000\r\narbetstagare som fått varsel om uppsägning.</pre><pre>Under första halvåret gick varje dag 60 företag i\r\nkonkurs, och det berörde ca 45 000 anställda.\r\nLönegarantifonden, som skall hjälpa till när ett\r\nföretag gått i konkurs, så att de anställda inte\r\ndrabbas, har inkomster på 104 miljoner kronor per\r\nmånad, men utgifterna är nu uppe i 445 miljoner\r\nkronor per månad, alltså mer än fyra gånger vad\r\nsom går in i fonden. Det här är ett mått på att vårt\r\nland är i obalans.</pre><pre>Arbetsmarknadsfonden eller, som vi normalt säger,\r\narbetslöshetskassan är dimensionerad för drygt\r\n2 % öppen arbetslöshet. Det talet sjunker nu på\r\ngrund av att reserverna är slut. I stället får vi börja\r\nlåna medel och betala ränta på dessa lån. Varje\r\nprocents arbetslöshet kostar fonden på årsbasis 5--\r\n5 1/2 miljard kronor. Också det här är ett mått på\r\natt någonting är i otakt.</pre><pre>Vi kan även se på den svenska\r\nindustriproduktionen, som många här i kammaren\r\nhar uttryckt oro över, så ock jag. Den är nu nere på\r\n1974 års nivå. Detta kan jämföras med övriga\r\nOECD-länder, som sedan 1974 genomsnittligt har\r\nökat sin industriproduktion med 40 %.</pre><pre>Jag vill peka på att det stora raset i\r\nindustriproduktionen skedde före regeringsskiftet.\r\nDet är mycket noga att tala om hur saker och ting\r\nhar uppkommit.</pre><pre>Det här var en dagsbild av arbetsmarknadsläget,\r\nsom för mig framstår som mycket bekymmersamt.\r\nFör var och en som drabbas är allt detta mycket\r\nbekymmersamt. I morgon kommer\r\narbetsmarknadsverket att presentera en ny\r\nprognos. Den bygger på samtliga\r\nlänsarbetsnämnders prognoser och även på en liten\r\ncentral genomgång. Jag kan försäkra kammaren att\r\ndet inte är någon munter läsning.</pre><pre>Jag beräknar att arbetslösheten innevarande\r\nbudgetår, som slutar den 1 juli 1993, kommer att\r\nkosta ca 100 miljarder kronor genom kontanta\r\nersättningar, genom satsningar på olika åtgärder\r\noch genom inkomstminskningar för staten och\r\nkommunerna.</pre><pre>Det här är en så stor siffra att den är svår att begripa\r\nför var och en av oss, men den kan översättas till\r\natt varje arbetande i vårt land får lägga ut 2 000 kr i\r\nmånaden på grund av den mycket höga\r\narbetslösheten.</pre><pre></pre><pre>Det här skall betalas. Det lånas i stor utsträckning\r\ntill detta, men det skall med ränta betalas. Vem\r\nskall då betala? Jo, det är alltid produktionen,\r\nnämligen de som arbetar som får betala. Därför vill\r\njag, herr talman, säga att det inte finns någonting\r\nmer angeläget för regeringen, inte heller för\r\nriksdagen i dess helhet, än att vi hjälps åt för att så\r\nsnabbt som möjligt komma tillbaka till en fullgod\r\narbetsmarknad.</pre><pre>Jag vill också peka på ett antal positiva faktorer. Vi\r\nhar nu mycket låg inflation. Under ett antal år på\r\n80-talet hade vi ingen produktionstillväxt, men för\r\nbåde 1992 och 1993 beräknas produktiviteten öka\r\nmed ca 5,5 % varje år. Vi har ett klart bättre\r\nkostnadsläge än när det var som sämst 1989. Lägre\r\nlönekostnader och ökad produktivitet har gjort att\r\nkonkurrensläget högst avsevärt har förbättrats.\r\nDetta leder till att svenska företag, som under\r\nsenare delen av 80-talet förde sin produktion ut ur\r\nlandet, nu tar hem jobb till Sverige. Det här\r\ninnebär också att utländska företag som under 80-\r\ntalet inte visade något intresse för Sverige återigen\r\nvisar intresse. Det är positivt.</pre><pre>Det negativa är att den internationella draghjälp\r\nsom många trodde skulle komma i höst, i dag är\r\nosäker. Ingen kan riktigt se när den kan beräknas\r\nkomma.</pre><pre>Det höga svenska budgetunderskottet, som hyfsats\r\nnågot i uppgörelserna med Socialdemokraterna, är\r\nockså en besvärlig faktor i det här sammanhanget.</pre><pre>Ränteläget har varit och är bekymmersamt. De\r\nfinansiella marknadernas obalans har kommit att\r\ninnebära att goda projekt nu inte ges pengar.\r\nTidigare kastades pengar efter nästan vilket projekt\r\nsom helst. Det här förhållandet slår ut i och för sig\r\nsunda företag. Även många enskilda personer far\r\nmycket illa av såväl ränteläget som svårigheten att\r\nfå tag i pengar.</pre><pre>Till detta kan också läggas att vi i dag måste\r\nkonstatera att en mycket stor andel både stora och\r\nsmå svenska företag går med förlust. Man kan gå\r\nmed förlust ett tag, men inte hur länge som helst, då\r\när jobben borta. Det måste vi vara medvetna om.</pre><pre>Problemen med resten av företagen är att de\r\nuppvisar låg lönsamhet. De har så låg lönsamhet att\r\nman inte orkar investera för framtiden -- i alla fall\r\ninte i den omfattning som regeringen och\r\negentligen hela det svenska folket önskar.</pre><pre>Sedan till de här femparti-uppgörelserna, som\r\ninnebär ytterligare åtgärder i\r\narbetsmarknadspolitiken. Uppgörelserna syftar\r\nytterst till att upprätthålla kronans värde, hyfsa\r\nränteläget, skapa långsiktigt bättre underlag för\r\ntillväxt. Naturligtvis värdesätter jag stort att vi nu\r\nkan göra ytterligare insatser för dem som har\r\nhamnat utanför ordinarie arbetsmarknad.</pre><pre>\r\nIngela Thalèns frågor kan jag kort besvara med: vi\r\när beredda att diskutera alla åtgärder som vi\r\ntillsammans kan finansiera. Det är väldigt viktigt\r\natt också diskutera finansieringsdelen. Jag lade\r\nmärke till att vännen Hans Andersson inte använde\r\nnämnvärt lång tid för den frågan. Det behöver man\r\nkanske inte heller göra i sitt jungfrutal. På sikt,\r\nemellertid, är det nödvändigt.</pre><pre>Ingela Thalèn tog också upp frågan om vägarna och\r\njärnvägarna. Satsningen på vägar och järnvägar\r\nkommer att tredubblas gentemot tidigare år. Vi har\r\nbl.a. lyft ut objekt som av den förra regeringen var\r\nplanlagda att komma i gång långt fram i tiden och\r\nanvänder pengarna till att tidigarelägga de projekt\r\nsom kan komma i gång i höst, eller under våren.\r\nNågra av projekten är överklagade, varför det tar\r\nlång tid. Det handlar om fyra miljarder kronor i\r\ninvesteringar. De mindre vägprojekten kommer att\r\nstarta rätt omgående. Det kommer vi att se mycket\r\nav under kommande höst.</pre><pre>Så till avtalsrörelsen! Under minst tre år kommer vi\r\natt få dela på en kaka som minskar. Det kan även\r\nhandla om ett fjärde år. Varje människa vet att om\r\nfler än tidigare skall dela samma kaka -- vi ökar\r\nt.ex. i folkmängd -- är det svårt att skära större\r\nbitar. Om det skall räcka till alla måste bitarna bli\r\nlitet mindre. Nu är ju inte kakan enbart\r\noförändrad, utan den minskar år från år, och då går\r\ndet inte att skära större bitar. Det är egentligen\r\nväldigt enkelt att inse.</pre><pre>Någon nämnde här att industrisektorn kommer att\r\nminska med 220 000 arbetstillfällen på fyra år. Jag\r\nhar samma uppgift själv, som skall presenteras i\r\nmorgon. Det betyder ytterligare minus 40 000\r\narbetstillfällen på den här sektorn, innan Volvos\r\nplaner var kända för 1993.</pre><pre>Detta betyder att arbetsmarknadsparterna har ett\r\navgörande, stort ansvar för sina arbetslösa\r\nkamrater, för svensk ekonomi och för alla sina\r\nmedlemmar.</pre><pre>År 1982, när Socialdemokraterna började regera,\r\ndevalverades den svenska kronon med 16\r\nprocentenheter. Det var ingenting annat än en\r\nlöneminskning på mellan 5 och 7 %. Vi är nu i det\r\nläget att ett mycket ansvarsfullt avtal måste till. Jag\r\nvidhåller fortfarande att om parterna vill\r\nåstadkomma någonting riktigt bra skall avtalet\r\ngälla för både 1993 och 1994. Då får vi sjunkande\r\nräntor, ökat förtroende, framtidstro till\r\ninvesteringar och tiotusentals människor slipper bli\r\narbetslösa -- en del människor får även jobb. Detta\r\när det allra bästa som man kan göra för sina\r\nmedlemmar. Den här höga kostnaden för\r\narbetslöshet skall ju betalas, och att komma fort\r\ntillbaka till ordinarie arbetsmarknad är i dag A och\r\nO.</pre><pre>Anf. 83  BO G. JENNEVALL (nyd) replik:</pre><pre>Herr talman! Jag ställde två frågor till\r\narbetsmarknadsministern, och jag skulle gärna vilja\r\nha svar på dem. Den ena frågan gällde om han vill\r\nundersöka dispensförfarandet när det gäller LAS,\r\nden andra frågan gällde om man kan diskutera en\r\nkonjunkturanpassad arbetstid.</pre><pre>Nu gäller det verkligen att dela på bördorna. I litet\r\nrunda tal är 10 % arbetslösa, vilket betyder 90 %\r\nmänniskor i arbete. Det vore kanske skäl att\r\nfundera i termer som att minska arbetstiden för\r\ndem som redan har arbete, för att bereda arbete för\r\nnu arbetslösa. Det borde vara bättre att bära\r\nbördorna på det viset. Jag skulle gärna vilja få\r\nnågra kommentarer därtill.</pre><pre>Eftersom jag har en hel del kontakter kvar i\r\nnäringslivet och för att nämna något positivt kan jag\r\ntala om att jag rätt ingående har diskuterat med en\r\nstor internationell koncern om att starta en fabrik\r\nhär i Sverige. Man säger sig vara intresserad, och\r\ndet rör sig om ca 100 miljoner kronor och ca 90\r\nårsarbeten. Det skulle jag också vilja diskutera\r\nsenare, men det lämpar sig mera för privata samtal.</pre><pre>Det betalas ut mycket i kontanta ersättningar. Skall\r\nman inte försöka få någonting gjort för dessa\r\npengar? Det är slöseri med medel att inte använda\r\ndem på rätt sätt.</pre><pre>Produktiviteten stiger, och det är bra för\r\nförutsättningarna längre fram. Jag fick i går\r\nuppgiften att siffran var 3 %, och skulle den ha\r\nstigit till 5,5 % i dag är det naturligtvis bra.</pre><pre>Ett annat, litet delproblem är detta att\r\negenföretagarna, som också drabbas av\r\narbetslöshet genom att de inte får uppdrag, inte ens\r\nfår KAS, med mindre än att de sätter företagen i\r\nkonkurs. Det borde man ändra på.</pre><pre>Anf. 84  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag får massor av brev om just\r\narbetslöshetsförsäkringsfrågorna. De ses över just\r\nnu, och förslag kommer i mars. Många brev är från\r\nföretagare som menar att de förlorar chansen att\r\nkomma i gång därför att de måste bli av med\r\nföretaget för att få arbetslöshetsersättningen. Jag\r\nhar skickat över ett antal sådana brev till\r\nutredningen för beaktande.</pre><pre>När det gäller lagen om anställningsskydd kommer\r\ndet ett förslag i mars månad från kommittén, som\r\nskall bearbeta den frågan. För min del avvaktar jag\r\ndet mycket komplicerade arbete som den\r\nkommittén utför. Det kommer först ett\r\ndelbetänkande, och sedan kommer huvudförslaget.</pre><pre>Vi vet att småföretagen har en annan situation än\r\nstorföretagen, som har jurister, personalchefer och\r\nspecialistfunktioner överallt. Småföretagaren har\r\noftast lägre utbildning och skall ha alla funktioner i\r\nhuvudet. Det är ingen lätt sak.</pre><pre>Arbetstiden är också en fråga som parterna måste\r\ndiskutera. Många lägre inkomsttagare med åtta\r\ntimmars arbetsdag har i dag fullt sjå att klara sig.\r\nDet är alltså mycket känsliga avvägningar som skall\r\ngöras, och de är inte lämpade för regering och\r\nriksdag att ge sig in på.</pre><pre>Anf. 85  BO G. JENEVALL (nyd) replik:</pre><pre>Herr talman! Det var trösterikt att höra att en\r\nutredning arbetar med de här frågorna och skall\r\nkomma med ett delbetänkande. Jag skulle vilja\r\nfråga om det finns möjlighet att ''speeda upp'' dess\r\narbete.</pre><pre>Jag fick inte något svar på frågan om kontanta\r\nersättningar. De borde utnyttjas så att\r\neffektiviteten blir bättre.</pre><pre>Det finns olika sätt att fördela bördorna på. De som\r\när arbetslösa har den allra största bördan att bära,\r\nmen även de som har arbete måste till att börja\r\nmed, på ett eller annat sätt, betala de 2 000 kr. som\r\narbetsmarknadsministern talade om. Jag tror att vi\r\nhär är tvungna att framöver allvarligt diskutera en\r\nkonjunkturanpassning av arbetstiden. Om det inte\r\nkan diskuteras i Sveriges riksdag och med Sveriges\r\nregering, förstår jag inte vad den här kammaren\r\nskall vara till för.</pre><pre>Anf. 86  Arbetsmarknadsminister BÖRJE\r\nHÖRNLUND (c):</pre><pre>Herr talman! Det är nog litet svårt att ''speeda upp''\r\narbetsrättskommitténs arbete. De förtroendevalda\r\noch experterna i kommittén sammanträder var\r\nfjortonde dag, och sekretariatet, där det finns\r\nmycket sakkunniga personer, jobbar i mycket hård\r\ntakt.</pre><pre>Jag vill i detta sammanhang beröra den nya\r\nmetoden med arbetslivskontakt. Den innebär att\r\nde som har A-kassa skall gå över till olika slag av\r\nverksamheter. Då heter det inte längre A-kassa,\r\nutan det kallas utbildningsbidrag. Om de som\r\nberörs av detta väljer den metoden upphör\r\nborttickandet av A-kassedagar. Det innebär att den\r\nenskilde kan uträtta riktiga saker. Avsikten är att\r\nman skall komma upp till ungefär 20 000 kr. i\r\nmånaden. Låt mig säga att jag väldigt gärna ser att\r\ndet kan bli mycket högre tal. 20 000 kr. i månaden\r\ngäller fram till den 1 juli.</pre><pre>Vi har inte diskuterat frågan färdigt med\r\nSocialdemokraterna, men jag förutsätter att det vi\r\ndiskuterade under förhandlingsnatten är ett\r\nunderlag, som gör att vi inom kort vet exakt hur\r\nåtgärden blir. Den kommer att presenteras för\r\nkammaren kommande vecka.</pre><pre>Andre vice talmannen anmälde att Bo G. Jenevall\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 87  INGELA THALÉN (s) replik:</pre><pre>Herr talman! Börje Hörnlund redovisade det som\r\nAMS kommer att presentera i morgon och gjorde\r\nen sammanfattning av den totala kostnaden för\r\narbetsmarknadspolitiken, som är 100 miljarder\r\nkronor. Det är naturligtvis en nationell fasa som\r\nligger bakom det som Börje Hörnlund beskriver.\r\nJag tror att alla som sitter i\r\narbetsmarknadsutskottet och alla som är\r\nengagerade i de här frågorna känner en mycket\r\ndjup oro.</pre><pre>Jag skulle vilja komma tillbaka till bl.a.\r\ninfrastrukturfrågorna. Vilka synpunkter har Börje\r\nHörnlund när det gäller hur man skall komma åt de\r\npengar som är budgeterade, som är anvisade, men\r\nsom inte är upparbetade? Som exempel kan jag\r\nnämna att det i augusti förra året beslutades om 1,8\r\nmiljarder kronor, och därav är bara 15 %\r\nupparbetat. I september förra året beslutades om\r\n1,2 miljarder kronor, och därav är bara 24 %\r\nupparbetat. Ytterligare ett beslut kom i november,\r\noch bara 26 % av de pengarna är upparbetat.</pre><pre>Det var det jag menade i mitt inledningsanförande:\r\nÄr det inte skäl, Börje Hörnlund, att man tittar på\r\ndetta på ett helt annat sätt från parlamentarisk\r\nutgångspunkt?</pre><pre>Jag gjorde en reflexion: Om riksdagen i våras,\r\nutöver att bevilja de medel som jag har nämnt,\r\nockså hade tagit tag i det som föreslogs i den\r\nsocialdemokratiska motionen, tror jag att\r\nförutsättningarna hade varit bättre. Men det är\r\nhistoria. Jag är mycket glad att Börje Hörnlund\r\nsäger att man kan gå vidare utöver den\r\növerenskommelse som redan har träffats.</pre><pre>Jag vill ställa en konkret fråga. Börje Hörnlund\r\nsade i sitt anförande att projekten med länsvägarna\r\nför 1,5 miljarder skall sättas i gång under\r\nkommande höst. Menade han då hösten 1992 eller\r\nhösten 1993? Det är ju en avsevärd skillnad.</pre><pre>Slutligen: Vilka synpunkter och idéer har Börje\r\nHörnlund om vad man kan göra i de orter som blir\r\ndrabbade av strukturförändringarna inom Volvo?</pre><pre>Anf. 88  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag talade om de stora objekten, som\r\nriksdagen i våras beslutade att omfördela. Flertalet\r\nskulle sättas i gång denna höst. Några var inte\r\nfärdigprojekterade -- det är över huvud taget ett\r\nbekymmer -- och de kommer alltså i gång efter\r\nnyår. Något av dessa större objekt har överklagats,\r\noch det tar cirka tio månader, via olika instanser.\r\nIngen av oss vill sätta rättssäkerheten ur spel, men\r\ndet är naturligtvis tråkigt att objekt, som kanske\r\nskall sättas i gång, fördröjs på det sättet.</pre><pre>När det gäller det paket på 2,2 miljarder som blev\r\nklart före sommaruppehållet är flertalet objekt i\r\ngång eller på väg att komma i gång. Jag har talat\r\nmed vägverkets generaldirektör om det. Eftersom\r\ndet rör sig om små objekt är de ganska lätta att\r\nhantera. De en och en halv miljard som vi nu är\r\nense om riktas till länsvägar, och då kan man välja\r\nobjekt som går att sätta i gång mycket snabbt, i\r\nhuvudsak denna höst, skulle jag tro.</pre><pre>Sedan till Volvo. Jag har gjort upp med Sören Gyll\r\natt jag så fort vi båda har några dagar lediga skall\r\nåka ned till honom för att på ort och ställe\r\nordentligt sätta mig in i situationen. Här förs ju en\r\ndebatt om huruvida man skall kräva tillbaka stöd\r\neller inte. Låt mig säga att det är en mycket liten\r\nfråga i sammanhanget. Den stora frågan är om det\r\ngår att resonera, om det finns möjligheter, om man\r\nkan ha en framtidstro, om man kan träffa avtal som\r\nkör i gång Sverige, osv, och som gör att inte så stora\r\nsteg behöver tas. Men beslutet är Volvos.</pre><pre>Anf. 89  INGELA THALÉN (s) replik:</pre><pre>Herr talman! Jag hörde en av Volvoarbetarna i\r\nUddevalla säga: Vi är naturligtvis på det klara med\r\natt vi inte kan fortsätta att bygga Volvobilar om inte\r\nnågon vill köpa dem. Jag tror att det uttalandet\r\nvisar den oerhörda medvetenheten hos dem som är\r\nanställda inom både stora och små företag.</pre><pre>Men det skall inte förleda vare sig Volvoledningen\r\neller oss som skall vara med och skapa\r\nförutsättningarna för industriutvecklingen att tro\r\natt man kan hantera strukturfrågor hur som helst.\r\nÄven om beslutet är Volvos är det naturligtvis en\r\nskyldighet för oss att se till att vi kan medverka till\r\natt effekterna av sådana här strukturförändringar\r\ninte slår ihjäl hela regioner. Det handlar ju inte bara\r\nom själva Volvo -- det handlar också om\r\nförsörjningsindustrierna som levererar till Volvo.\r\nJag är glad att Börje Hörnlund tar sig an den här\r\nfrågan på ett aktivt sätt.</pre><pre>Jag vill komma tillbaka till infrastrukturfrågorna.\r\nJag är absolut inte nöjd med det passiva sätt som\r\nBörje Hörnlund tar sig an de frågorna på. Jag är\r\nmedveten om att mycket av detta ligger på\r\nkommunikationsdepartementet, men jag\r\nförutsätter att Börje Hörnlund tar med sig vårt\r\nresonemang här i kammaren. Det kan inte vara\r\nrimligt att den här typen av investeringar fastnar i\r\nbyråkratiska kvarnar, och det är inte bara plan- och\r\nbygglagen det handlar om.</pre><pre>De AMS-siffror som redovisades i dag och som\r\noffentliggörs i morgon var inte tillgängliga när\r\növerenskommelsen gjordes. Därför är jag också\r\nglad över att Börje Hörnlund nu är beredd att\r\ndiskutera insatser som kanske är både snabbare och\r\nmer vittomfattande än de som överenskommelsen\r\nkan föra med sig. När jag säger snabbare menar jag\r\natt man skall kunna använda sig av de kommunala\r\norganisationerna för att komma ut och stimulera\r\nindustri och näringsliv och ge möjlighet för\r\nkommunerna att fortsätta sin verksamhet.</pre><pre>Anf. 90  Arbetsmarknadsminister BÖRJE\r\nHÖRNLUND (c):</pre><pre>Herr talman! När det gäller infrastrukturprojekten\r\nvågar jag garantera att vi har precis lika stort\r\nintresse av att de kommer i gång så fort det bara går.\r\nDär vill jag peka på att väljer man mycket stora och\r\nmycket komplicerade projekt bör man vara\r\nmedveten om att det tar mycket lång tid. Väljer\r\nman dessutom projekt som det råder stor oenighet\r\nom bland människorna och politikerna i området\r\nfinns det risk att det tar lång tid. Det var därför\r\nomfördelningen av fyra miljarder kronor gjordes.</pre><pre>Men det finns hur många projekt som helst av\r\növerblickbar storlek och med minst lika hög\r\nlönsamhet som de stora projekten att genomföra\r\nhär i landet. Kan vi för att komma i gång med så\r\nmycket som möjligt ena oss om att hålla oss där kan\r\njag garantera att det inte är något problem med\r\nigångsättningar.</pre><pre>Eftersom det här är mitt sista inlägg och Ingela\r\nThalén redan har gjort sitt sista inlägg vill jag avsluta\r\nmed att säga: Låt oss gärna diskutera bra,\r\nfinansierade saker för landet! Om man har det som\r\növergripande modell kommer man ned på den rätta\r\npraktiska vägen -- det pratas ju mycket vägar!</pre><pre>Andre vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 91  HANS ANDERSSON (v) replik:</pre><pre>Herr talman! Jag ställde några frågor, och jag skulle\r\nvar tacksam om jag kunde få svar på dem.</pre><pre>För det första hade jag synpunkter på de repriser\r\nsom jag tycker mig se när det gäller\r\ninfrastrukturinvesteringar. Jag har också från\r\nmånga olika håll hört klagomål på både\r\nkommunikationsdepartementet och banverket och\r\näven på andra myndigheter. Det gäller ju verkligen\r\natt det går undan.</pre><pre>För det andra ställde jag en direkt fråga: Om vi nu\r\nreparerar upp banorna och gör dem bättre -- skall\r\nvi då inte köra bättre tåg och få en effektivare\r\ntrafik? Jag skulle gärna vilja höra om Börje\r\nHörnlund har något positivt att säga om SJ:s\r\nupphandling av höghastighetståg. Det var ju så\r\nplanerat tidigare, men jag inbillar mig att det i dag\r\nhelt enkelt är en penning-, dvs. räntefråga. Det är\r\ninte lätt för SJ att finansiera ett sådant köp med\r\nhårda avkastningskrav.</pre><pre>Jag skulle gärna också vilja höra synpunkter på\r\nmiljö- och energiinvesteringar på östra sidan av\r\nÖstersjön, som jag nämnde. Det kostar, sägs det.\r\nJa, det kostar. Men arbetsmarknadsministern\r\nnämnde själv vad det direkta stödet på grund av\r\nden öppna arbetslösheten kostar.</pre><pre>Jag skulle också gärna vilja ha någon kommentar\r\nom det faktum att AMU här i Stockholm skall göra\r\nsig av med flera hundra lärare och om alla rykten\r\nfrån olika håll om att AMU på grund av\r\npenningbrist måste stoppa utbildningsinsatser. Det\r\nlåter konstigt -- är det någon bransch som borde ha\r\nhögkonjunktur nu borde det vara de som jobbar\r\nmed att ge de arbetslösa en ökad kompetens.</pre><pre>När det gäller grundfrågan om arbetslösheten, som\r\ni dag faktiskt skenar, måste jag trots allt hålla med\r\nIngela Thalén om att det var en väldig passivitet från\r\nregeringens sida. Var det verkligen nödvändigt att\r\nvänta på att fru Thalén sparkade i gång er under den\r\nunderbara natten? Det här är frågor som är väldigt\r\nallvarliga i hela vårt land. Insatser måste komma\r\nsnabbt om man vill visa att man inte accepterar\r\narbetslösheten.</pre><pre>Anf. 92  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag tar väl då inte heller\r\ninfrastrukturomgången i repris.</pre><pre>När det gäller snabba tåg kan jag berätta att jag kl.\r\n7.30 i går morse uppvaktades av facken från fem\r\norter där man jobbar åt ABB och gör snabba och\r\nlitet mindre snabba tåg. De ville naturligtvis ha\r\nmera beställningar.</pre><pre>Jag satt i går kväll och resonerade om samma sak --\r\noch om ett antal andra saker -- med Stig Larsson\r\noch hans närmaste man. I uppgörelsen ligger ju att\r\nen miljard ställs till AMS förfogande för att AMS\r\nhos affärsverken skall köpa upp och betala en del\r\nför att få saker och ting tidigarelagda. Där har SJ\r\nsamma chans som övriga affärsverk att diskutera\r\nbra projekt. AMS kommer naturligtvis att ha\r\nmålsättningen att det av en satsad miljard skall\r\nkomma ut jobb för ett antal miljarder i vårt land.</pre><pre>AMU har en budget i förhållande till mig på en\r\nkrona. Länsarbetsnämnderna och\r\narbetsmarknadsverket får nämligen alla pengar. De\r\nfår köpa utbildning från AMU, Komvux och andra\r\nutbildningsanordnare. Länsarbetsnämnden i\r\nStockholm har gjort en omprioritering. En liten\r\norsak kan vara att AMU har tagit ganska bra betalt\r\nför sina kurser och redovisat mycket stora vinster.\r\nJag vet att det har irriterat upphandlarna.\r\nArbetsmarknadsverket är nu inställt på att\r\nupphandla så billiga kurser som möjligt för att fler\r\npersoner skall kunna genomgå utbildning. Det är\r\nupp till dem som svarar på utbildningsofferter att\r\nsvara på ett sådant sätt att det får resultat.</pre><pre>Anf. 93  HANS ANDERSSON (v) replik:</pre><pre>Herr talman! Jag tror i och för sig att det är bra med\r\nkonkurrens vid upphandling. Det har ofta visat sig\r\natt AMU har tagit bra betalt, och det tycker jag är\r\nkonstigt. Politikerna får dock inte vara så passiva\r\natt de bara överlämnar frågan till verksledningar\r\noch myndigheter. Många arbetslösa säger att de har\r\nfått besked från AMS, dvs. Arbetsförmedlingen,\r\nom att de inte får gå på en kurs därför att AMU inte\r\nlängre kan genomföra kursen på grund av\r\npenningbrist. Därför undrade jag om det rörde sig\r\nom budgettekniska problem inom AMU eller dålig\r\nsamordning.</pre><pre>Det är nog bra med decentralisering, men\r\narbetsmarknadsministern måste ingripa om olika\r\narbetsmarknadspolitiska myndigheter råkar i luven\r\npå varandra och inte förmår vara operativa. Det\r\nviktiga är att den som i dag är arbetslös och vill\r\nförkovra sig och öka sin kompetens skall få göra det\r\nmed hjälp av en bra arbetsmarknadspolitik.</pre><pre>Jag vill ytterligare komma med en synpunkt på vad\r\nBörje Hörnlund tidigare sade om avtalsrörelsen.\r\nJag kan tänka mig att det inte är lätt att vara\r\navtalsförhandlare i dag. Det är dock inte heller\r\nrimligt att helt djupfrysa möjligheten att skapa en\r\nrättvisare lönestruktur, inte minst mot bakgrund av\r\natt man under ett flertal år har genomfört\r\nskattesänkningar för dem som har det bäst.</pre><pre>Det finns ett mycket stort uppdämt behov av att\r\ngöra rejäla låglönesatsningar. Det är orimligt att\r\nman efter en spekulationskarusell och\r\nkasinoekonomi skall lägga en död hand över varje\r\nform av solidarisk lönepolitik. Jag lider verkligen\r\nmed dem som skall driva löneförhandlingar. Man\r\nskall dock vara litet försiktig med att komma med\r\npekpinnar, när människorna i landet har sett hur\r\nman tidigare har använt ekonomiska tillgångar och\r\nt.ex. banktillgodohavanden.</pre><pre>Anf. 94  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är ganska mycket ute i landet.\r\nVanligt folk bär ofta på en stor ilska över\r\nspekulationerna och bankförlusterna. Tre\r\nfjärdedelar av bankernas förluster härstammar från\r\nfastighets- och byggbranschen. En stor del av\r\nförlusterna har uppstått vid spekulation med\r\nfastigheter utomlands. Detta är emellertid historia\r\nnu, och man måste se framåt.</pre><pre>Nationen befinner sig nu i ett läge där\r\nkonkurrenskraften ytterligare måste förbättras för\r\natt vi snabbt skall kunna få tillbaka den ordinarie\r\narbetsmarknaden. Jag garanterar Hans Andersson\r\natt det inte finns någon annan åtgärd som är\r\nlönsammare för de enskilda anställda, även om det\r\nkan bli litet tungt under ett par år. Om vi får tillbaka\r\ntillväxten blir det mera att dela på. Med de\r\nproduktivitetsförbättringar som har skett och sker\r\nfinns det en möjlighet att ett flertal av åren under\r\n90-talet blir riktigt bra år.</pre><pre>Vi har i denna kammare faktiskt varit överens när\r\ndet gäller AMU och länsarbetsnämnderna om att vi\r\nskall ge stora summor. Arbetsmarknadsverket skall\r\nsedan fördela pengarna till länen i förhållande till\r\nhur stora svårigheterna är i olika län. Inom länen\r\nfördelar länsarbetsnämnderna resurserna så att de\r\npå bästa möjliga sätt skall komma kvinnor, män,\r\nungdomar, ja alla, till godo.</pre><pre>Jag måste säga att jag ibland tycker att det skulle\r\nvara roligt att rycka in någonstans, där jag finner att\r\nman inte har gjort på riktigt rätt sätt. Samtidigt vet\r\njag att om jag skulle göra på det sättet skulle jag få\r\ntiotusentals ärenden. Uppriktigt sagt tycker jag att\r\njag har nog att göra på grund av den arbetsmarknad\r\nvi har.</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 95  SONJA REMBO (m):</pre><pre>Herr talman! Det finns sannerligen anledning till\r\noro. Vi befinner oss i en situation som vi aldrig har\r\nmött tidigare. Det finns emellertid krafter som är i\r\ngång för att ta hand om den situation som har\r\nuppstått. Det finns sådana som är beredda att\r\nförändra och tänka nytt.</pre><pre>I det senaste numret at LO-tidningen upprepar\r\nMona Sahlin vad hon har sagt flera gånger under\r\nsenare tid, nämligen att: ''Sverige har som nation\r\nlevt över sina tillgångar i flera tiotals år.'' Hon\r\nfriskriver varken socialdemokratiska eller\r\nborgerliga politiker, arbetsgivare eller fackliga\r\norganisationer från ansvaret.</pre><pre>Det är välgörande att ansvariga politiker talar\r\nklartext på det sättet. Det vittnar också om\r\npersonligt och politiskt mod.</pre><pre>Denna insikt finns hos ansvariga\r\nsocialdemokratiska politiker även om det inte alltid\r\nlåter så i kammaren i dag. Den insikten var en\r\nnödvändig förutsättning för att de båda\r\növerenskommelserna mellan regeringen och\r\nSocialdemokraterna skulle komma till stånd.\r\nDärmed börjar också Sverige lösgöra sig från de\r\nbojor som en socialistisk samhällssyn har lagt på\r\npolitiken. Vi kan börja se slutet på den mentala\r\nsocialisering som så länge har präglat debatten och\r\npolitiken. Det är en nödvändig förutsättning för att\r\nkomma till skott med de beslut som krävs för att\r\nvända den onda cirkel som vi befinner oss i till en\r\ngod cirekl. Det räcker inte att vilja väl. Man måste\r\nockså kunna göra rätt.</pre><pre>Vi har, som Lars Tobisson tidigare sade i debatten,\r\naldrig haft en så svår situation som nu. I stället för\r\nfull sysselsättning har vi den högsta arbetslösheten\r\nsedan 1930-talet. Sedan 1989 har utvecklingen rasat\r\nbrant utför.</pre><pre>Basen för vårt välstånd, industriproduktionen, har\r\npå fem år minskat med närmare 5 %. Under samma\r\ntid ökade den inom våra konkurrentländer inom\r\nOECD med 10 %.</pre><pre>Varje år sedan den kraftiga uppgången\r\ndevalverignsåret 1992 har vi förlorat\r\nmarknadsandelar på exportmarknaderna.\r\nInflationen har ätit upp vår konkurrensförmåga och\r\ndärmed även basen för vårt välstånd.</pre><pre>Detta har också drabbat löntagarna. Av 1980-talets\r\nlöneökningar på 88 % fick löntagarna efter\r\ninflation och skatt bara behålla 1/4 %. Det var\r\nalltså bara luft i lönekuverten.</pre><pre>När jag inför den här dagen gick tillbaka till de\r\nsenaste årens arbetsmarknadspolitiska debatter i\r\nkammaren, kunde jag konstatera att varningar för\r\nden arbetslöshet som vi nu dignar under upprepats\r\nintill tjatighet. Vi vet också att det i tidigare\r\nsocialdemokratiska regeringar fanns de som insåg\r\nvart utvecklingen var på väg och varnade för\r\n''arbetslöshetens stålbad''.</pre><pre>Men nu är det inte mycket mening i att se bakåt i\r\nannat syfte än att lära av begångna misstag. Efter\r\nde förlorade 1970- och 1980-talen är det nu av\r\nnöden tvunget att vi för en riktig politik för tillväxt\r\noch välfärd. En sådan omläggning inleddes för ett\r\når sedan, och överenskommelserna mellan\r\nregeringen och Socialdemokraterna utgör ett\r\nviktigt steg i huvudsakligen rätt riktning.</pre><pre>Under debatten har de ökade satsningarna på\r\narbetsmarknadspolitiken och den sysselsättning\r\ndessa skapar prisats. Dessa satsningar har fått\r\nmotivera ökade skatter och uteblivna\r\nskattesänkningar. Jag menar att detta egentligen är\r\nen felaktig politik. Höjda skatter är ett\r\nutomordentligt dåligt medel för att skapa arbete.\r\nHöjda skatter har snarare motsatt effekt.</pre><pre>Ett av de inslag i överenskommelserna som har\r\nförutsättningar att få den största positiva effekten\r\npå sysselsättningen är i stället sänkningen av\r\nskatten på arbete, dvs. en del av den skatt som\r\ninryms i arbetsgivaravgifterna. Momshöjningen\r\nkan däremot få motsatt effekt.</pre><pre>Ändå måste överenskommelserna anses vara bra\r\noch accepteras även ur arbetsmarknadspolitiska\r\naspekter, eftersom trycket mot kronan och de\r\nsvindlande höga räntenivåerna var och är ett större\r\nhot mot sysselsättningen. Men det finns anledning\r\natt återigen erinra om att vi fortfarande har en lång\r\nväg att gå och att det kommer att bli värre.</pre><pre>Herr talman! Vi må i denna kammare anslå stora\r\nmedel till arbetsmarknadspolitiska åtgärder, men vi\r\nskapar inte därmed arbete. Däremot medverkar vi\r\ntill att arbetslösa får någonting att göra medan de\r\nletar efter nytt arbete och ställer om sig. Detta har\r\nett egenvärde, eftersom det förhindrar att\r\nmänniskor fastnar i passivitet och ger dem\r\nmöjlighet att bli bättre rustade för att i sinom tid\r\nåtergå till riktigt arbete. Men detta får inte\r\nförväxlas med riktiga arbeten på konkurrensutsatta\r\nvillkor.</pre><pre>AMS har på ett berömvärt sätt klarat av att på kort\r\ntid öka sina insatser mycket kraftigt. Nu har AMS\r\ntänjt sig till det yttersta och kan inte ta på sig så\r\nmycket mer. När åtgärderna får en så här stor\r\nvolym är det dessutom risk för dålig kvalitet och\r\ndålig kontroll.</pre><pre>Vi har gång på gång påpekat hur arbetsmarknaden\r\nbefinner sig i permanent obalans. Perioder med\r\narbetslöshet har avlösts av perioder med en\r\ninflationsdrivande brist på arbetskraft. Bristen på\r\nutbildad personal har varit besvärande också i tider\r\nav hög arbetslöshet, även om just detta inte tycks\r\nvara fallet nu.</pre><pre>Behovet av arbetsmarknadspolitiska åtgärder och\r\nstöd har växt praktiskt taget oberoende av\r\nkonjunkturerna. Även under de överhettade åren\r\nkostade arbetsmarknadspolitiken 20--25 miljarder\r\nkronor. Ändå slogs människor ut, och 50 000\r\nförtidspensionerades varje år. Nu är det fråga om\r\n100 miljarder kronor, fick vi höra av\r\narbetsmarknadsministern tidigare i debatten.</pre><pre>Det är nödvändigt att effektivisera och sänka\r\nkostnaderna för de arbetsmarknadspolitiska\r\nmedlen liksom att effektivisera\r\narbetsmarknadspolitiken i bred mening. Vi måste\r\nför lång tid framåt räkna med mycket höga\r\narbetslöshetstal. Det är beklagligt, men det finns\r\ninga snabba lösningar på problemet. För lång tid\r\nframåt måste vi räkna med mycket stora insatser av\r\narbetsmarknadspolitiska åtgärder. Vi måste göra\r\nvad vi kan för att mildra stötarna för dem som\r\ndrabbas, men vi måste också se till att pengarna\r\nanvänds på rätt sätt, och vi måste se om vi kan\r\nanvända dem på ett bättre sätt. Att hjälpa dem som\r\när arbetslösa innebär att vi måste balansera på slak\r\nlina och se till att inte samtidigt konkurrera ut de\r\nriktiga jobb som kommer att finnas så småningom.</pre><pre>Ungdomspraktiken är ett nytt och bättre sätt, och\r\ndet är bra att den har mötts av så stort intresse från\r\nbåde ungdomarna och arbetsgivarna. Av detta lär\r\nvi oss att det finns en stor öppenhet för praktiska\r\nlösningar som kanske inte på alla punkter\r\nmotsvarar vedertagna regler. Vi måste alltså ha\r\nöppenhet för nya tankar.</pre><pre>Vi måste också fråga oss vilken effekt politiken på\r\nandra områden har för utvecklingen på\r\narbetsmarknaden.</pre><pre>Det är de små företagen som kan erbjuda de många\r\njobben. Drygt 160 000 företag med mindre än 20\r\nanställda sysselsatte 1991 sammanlagt mer än\r\n600 000 personer. Lägg härtill mer än 300 000\r\nenmansföretag. Om hälften av dessa anställde en\r\nperson var, skulle vi inte ha någon arbetslöshet.</pre><pre>Därför är det alarmerande att i en studie av 1 400\r\nsmåföretag läsa att 60 % angav ovilja att anställa\r\nytterligare personal som huvudorsak till att de inte\r\nville expandera. Vi kan finna orsakerna på många\r\nområden. Dit hör otvivelaktigt skatterna. Dit hör\r\ndet som vi brukar innefatta i begreppet krångel. Dit\r\nhör klimatet för och attityderna till arbete och\r\nföretagande. Dit hör regelsystemet på\r\narbetsmarknaden.</pre><pre>Jag har tidigare lovordat Socialdemokraternas,\r\neller i varje fall en del socialdemokraters, förmåga\r\natt tänka om. Men då det gäller förhållandena på\r\narbetsmarknaden sitter de fast i gamla mönster och\r\ngamla dogmer.</pre><pre>De har, tills vidare i alla fall, lyckats hindra\r\ntillkomsten av en allmän obligatorisk\r\narbetslöshetsförsäkring, som omfattar alla\r\narbetande på lika villkor. För Socialdemokraterna\r\när det viktigare att slå vakt om det fackliga A-\r\nkassemonopolet än de arbetslösas behov av ett\r\nfungerande ekonomiskt skydd. Då får t.o.m.\r\nprincipen om den generella välfärdspolitiken maka\r\npå sig.</pre><pre>Samma sak då det gäller arbetsrätten.\r\nSocialdemokraterna motsätter sig den\r\nmodernisering av lagstiftningen som är absolut\r\nnödvändig för att den i framtiden skall utgöra ett\r\ninstrument för att öka det lokala inflytandet och de\r\nenskilda anställdas möjligheter till inflytande på sitt\r\neget arbete, för att medverka till ökad produktivitet\r\noch flexibilitet, för att främja anställning i stället för\r\natt utgöra en broms. Detta går igen i vaktslåendet\r\nom arbetslivsfonden med dess 25 fondkanslier.</pre><pre>Det är illavarslande att Socialdemokraterna\r\nutnyttjar läget till att mera slå vakt om och stärka\r\nde egna intresseorganisationerna än om\r\narbetsmarknadens behov av fungerande spelregler.\r\nSverige behöver inte mer utan mindre av\r\nkorporativism, inte mer utan mindre av politisk och\r\nfacklig detaljreglering.</pre><pre>Till dem som har medverkat till två decenniers\r\nfelaktig ekonomisk politik hör i hög grad parterna\r\npå arbetsmarknaden. Lönekostnaderna har drivits\r\nupp till nivåer långt utöver vad produktionen har\r\nkunnat bära. Det är nu nödvändigt att vi får en\r\nannan tingens ordning. Avtalsförhandlingarna blir\r\navgörande för utvecklingen. Varje krona i ökade\r\nkostnader kommer att slå ut fler människor från\r\narbetsmarknaden, och det finns ingen större\r\norättvisa än den som arbetslöshet åstadkommer.</pre><pre>Det sista vi behöver är facklig fundamentalism.\r\nDäremot behöver vi kunniga och ansvariga fackliga\r\nföreträdare, sådana som i allmänhet finns ute på\r\narbetsplatserna.</pre><pre>Om vi skall undvika en långvarig massarbetslöshet\r\noch om vi i framtiden skall kunna räkna oss till de\r\nländer som präglas av välstånd och välfärd, är det\r\nnödvändigt att vi fortsätter den omställning av\r\npolitiken som nu har påbörjats, att vi fortsätter att\r\nbygga upp utbildning, fortsätter att bygga ut den\r\nförsummade infrastrukturen och får till stånd ett\r\nbättre regelverk på arbetsmarknaden. Arbete,\r\nutbildning, sparande och företagande måste\r\nfrämjas. Ansträngningarna måste koncentreras på\r\natt förbättra konkurrenskraften och\r\ninvesteringsklimatet.</pre><pre>De enskilda människorna måste få möjligheter att\r\nta till vara och utveckla sin egen kraft och förmåga\r\noch att ta ansvar för sitt eget liv. Den mentala\r\nsocialiseringen måste brytas. Målet, herr talman,\r\nmåste vara mindre av sysselsättningspolitik och mer\r\nav politik för arbete. Det är det som skall vara\r\narbetslinjen.</pre><pre>Anf. 96  FÖRSTE VICE TALMANNEN:</pre><pre>Jag hemställer att de ärade talarna håller sig till den\r\nanmälda taletiden med hänsyn till det mycket stora\r\nantalet talare som är anmälda till debatten.</pre><pre>Anf. 97  INGELA THALÉN (s) replik:</pre><pre>Herr talman! Sonja Rembo säger att vi kan börja se\r\nslutet på den mentala socialismen som präglat\r\nSverige. Jag tror, Sonja Rembo, att det faktiskt är\r\nprecis tvärtom. Jag tror att människor, oftast\r\nkvinnor, kommer att kräva mer av jämlikhet och\r\nmer av minskade klyftor. Jag är övertygad om att\r\nman kommer att kräva mer av fördelningspolitik,\r\noch man kommer att kräva större utrymme för\r\nmjuka frågor, som kultur, omsorg och vård, det\r\nsom oftast läggs inom ramen för ''den mentala\r\nsocialismen''. Min uppfattning är att\r\nsocialdemokrati är mycket bra.</pre><pre>Det är därför, mot den bakgrunden, som jag tycker\r\natt det är så viktigt att den bas som vi hämtar våra\r\nresurser ur, dvs. industrin, inte får försvagas. På\r\nden punkten kan vi vara överens. Jag blir lika\r\nledsen varje gång jag hör Sonja Rembos\r\nutomordentligt ensidiga angrepp på den fackliga\r\nrörelsen: Det är bara de fackliga organisationerna\r\nsom är dogmatiska och fasthållande. Detta är ju så\r\nfullständigt fel. De fackliga organisationerna är\r\nberedda till förändringar inom arbetsrätten, men\r\nde är inte beredda att urholka arbetsrätten så att\r\nderas egna medlemmar ställs utan skydd. Det\r\ntycker jag att man skall ha respekt för. Det är\r\nutomordentligt viktigt för det kommande arbetet\r\nnär det gäller både att skapa nya resurser och att\r\nförstärka industrins konkurrenskraft, att vi har\r\ndjup respekt för parternas ansvar och parternas rätt\r\natt ta ansvar för sina egna medlemmar.</pre><pre>Anf. 98  SONJA REMBO (m) replik:</pre><pre>Herr talman! Mental socialisering, Ingela Thalén,\r\ninnebär att människor tror att politiker,\r\norganisationer, beslut i denna kammare, stora\r\nsatsningar av allmänna medel och ständigt höjda\r\nskatter är det som ger välfärd. Det är det inte.\r\nVälfärden får vi av ett väl fungerande näringsliv, av\r\nmänniskor som är välutbildade, av en väl\r\nfungerande offentlig sektor som inte är en gökunge\r\ni vårt ekonomiska liv utan fungerar väl och kan\r\nmotivera sin roll i ekonomin och samhället. Dess\r\nbättre är vi nu på väg att på bred front få insikt om\r\natt vi inte är en stor gigantisk offentlig sektor där\r\npolitiker styr och delar ut pengar och talar om hur\r\nsaker och ting skall vara. Det är inte det välfärden\r\nkommer av utan den kommer av enskilda\r\nmänniskors arbetande, företagande och sparande,\r\nav att man satsar på sig själv genom utbildning och\r\natt man får chansen att ta ansvar för sin egen\r\ntillvaro. Det är då vi får välfärd och välstånd.</pre><pre>Ingela Thalén tyckte att min kritik mot de fackliga\r\norganisationerna var ensidig. Ja, de fackliga och\r\ncentrala organisationerna för en kolossalt ensidig,\r\nlikriktad politik. Jag tycker att Ingela Thalén, i\r\nlikhet med de fackliga företrädare jag har mött ute\r\npå arbetsplatserna, som många gånger är vettiga\r\nmänniskor, skall läsa intervjun med Mona Sahlin i\r\nLO-tidningen. Hon säger att facken är egoistiska\r\nibland och mer bryr sig om dem som har jobb än\r\ndem som är utan. Hon är väldigt irriterad på deras\r\nreaktion när de i den här situationen ställer till ett\r\nfasligt oväsen kring de två semesterdagarna. Mona\r\nSahlin säger så är: Jag retar mig till förbannelse på\r\natt man mitt i en akut kris kör fram\r\nsemesterdagarna så hårt. Sedan talar hon om vad\r\nhon tycker att ni har åstadkommit: Vi gjorde\r\nuppgörelsen för att förhindra att Sverige förlorar\r\nännu fler industrijobb än de 200 000 som har\r\nförsvunnit på några år, och så bråkar man så om två\r\nsemesterdagar.</pre><pre>Jag håller med Mona Sahlin. Hon har förstått detta.\r\nHon ser också hur dogmatiska de fackliga\r\norganisationerna är. Det är inte det vi behöver. Vi\r\nbehöver fackliga organisationer som slår vakt om\r\nsina medlemmar och samtidigt tar ett ansvar.</pre><pre>Anf. 99  INGELA THALÉN (s) replik:</pre><pre>Herr talman! Sonja Rembo säger att hon inte\r\ntycker att vi skall ha ett samhälle där politiker sitter\r\noch delar ut pengar. Jag tycker inte heller att vi skall\r\nha ett samhälle där politiker sitter och delar ut\r\npengar. Jag har varit förtroendevald sedan 1979.\r\nJag har aldrig delat ut några pengar. Däremot har\r\njag varit med och skapat förutsättningar och regler\r\nför hur samspelet mellan anställda, företag,\r\nkommuninvånare, kommunanställda och\r\nverksamheten i kommunerna -- och på senare tid i\r\nsamhället -- skall kunna fungera på ett bra sätt.</pre><pre>Jag tycker att Sonja Rembo skall sluta att beskylla\r\nde centrala organisationerna för att vara\r\ndogmatiska. Jag vet vad Mona Sahlin reagerade\r\nmot. Jag tycker att de fackliga organisationerna har\r\nall rätt i världen att reagera på något som de tycker\r\när orättvist. Det betyder ju inte att jag delar deras\r\nuppfattning. Det betyder inte att jag tycker att det\r\nvar fel att göra upp om semesterdagarna. Jag står\r\nför den uppgörelsen och tycker att vi gjorde rätt.\r\nMen vi skall ju inte hindra företrädare för\r\nlöntagarna att reagera för det som de anser vara\r\nlöntagarnas intresse. Någon ordning får det väl\r\nändå vara på våra uttalanden. De fackliga\r\norganisationerna är en part; de skall uppträda som\r\nparter. Jag tycker att de i huvudsak uppträder som\r\nkorrekta parter.</pre><pre>Anf. 100  SONJA REMBO (m) replik:</pre><pre>Herr talman! Tänk, Ingela Thalén, vi är överens.\r\nJag tycker också att löntagarorganisationerna skall\r\nuppträda som parter. Men det är på den punkten vi\r\ni grunden skiljer oss. Socialdemokraterna vill ge\r\ndem så mycket längre gående befogenheter, och\r\nhar också gjort det. Vi får här i kammaren senare\r\nunder hösten en debatt om de arbetsrättsliga\r\nfrågorna. Då får vi tillfälle att utveckla detta mer.\r\nJag tror att de flesta som hör detta inser precis var\r\nskillnaden ligger i de här frågorna.</pre><pre>Ingela Thalén säger att hon under sina många år i\r\npolitiken inte har delat ut några pengar; hon sätter\r\nupp regler och talar om vad som skall gälla. Det har\r\nju Ingela Thalén gjort med skattebetalarnas pengar.\r\nVi har världens högsta skattetryck. Det är med\r\nhjälp av de skattemedlen som politiker landet runt\r\nsitter och fördelar pengar på det sätt som de tycker\r\när riktigt. Det måste vara slut med det. Vi måste\r\nbegränsa vårt bestämmande över människors\r\ntillvaro. Vi måste låta människor bestämma mer\r\növer sig själva. Vi har ju en gemensam syn -- det är\r\nden som ligger bakom överenskommelserna mellan\r\nregeringen och Socialdemokraterna -- bl.a. att de\r\ns.k. transfereringssystemen nu har fått en volym\r\nsom vi inte kan bära. Vi har inte råd med vårt i och\r\nför sig fina system. Vi måste börja lita mer på de\r\nenskilda människorna. Vi måste ge dem en chans.\r\nVi måste skapa möjligheter för näringslivet att\r\nutvecklas; det gör det inte i dag. Man investerar\r\nhellre utomlands än i Sverige, och har gjort så\r\nunder lång tid. Klippekonomin växte upp under\r\nsocialdemokratisk tid. Jag tycker att det borde\r\nstämma till någon liten ödmjukhet. Den finns i och\r\nför sig världen runt, men den har utvecklats mycket\r\nstarkare i Sverige än kanske i något annat land.</pre><pre>Det är många människor som lider av detta. Vi är\r\nalla förlorare i den här situationen. Ingen kan\r\nkompensera sig i detta läge.</pre><pre>Först vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 101  HANS ANDERSSON (v) replik:</pre><pre>Herr talman! Moderaterna har ju drivit en politik\r\nsom inte alls har varit framgångsrik. Man har drivit\r\nsin privatiseringspolitik och fått ställa in den. Den\r\när inte produktiv. Man skulle dela ut\r\nlöntagarfondspengarna, som var avsedda att gynna\r\nsvensk sysselsättning, till sparstimulanser i ett läge\r\ndå realräntan var högre än den någonsin varit.</pre><pre>Jag kanske kan fungera som en trovärdig\r\nrepresentant, Sonja Rembo. Jag har varit lokal\r\nfacklig representant i 20 år.</pre><pre>Låt människorna bestämma över sig själva. -- Det\r\när inte så det fungerar i arbetslivet. Jag har sett hur\r\nman tvingar folk att under mycket hårda villkor\r\narbeta på ackord och slita sönder sina kroppar. Om\r\nvi kunde ha kommit fram på något enkelt sätt\r\ngenom självbestämmande, hade det inte varit några\r\nproblem. Men det är den lokala fackföreningen\r\nsom med stöd av den centrala\r\nfackföreningsrörelsen är vår trygghet, och i de allra\r\nflesta fall löntagarnas trygghet. Det kan säkerligen\r\nförekomma misstag.</pre><pre>Vi lever över våra tillgångar. -- Ja visst. Men många\r\nlever mycket mer över tillgångarna, tycker jag, än\r\nandra.</pre><pre>Vi har ett högt skattetryck. -- Ja, för att kunna ge\r\nnågon välfärd åt de många. Jag tror att de som sitter\r\ni den här salen har tillräckligt mycket över för att\r\nkunna avstå rejält och hjälpa dem som i dag har det\r\nsvårt ekonomiskt och som saknar arbete.</pre><pre>Jag kände häromdagen en viss avsmak när jag fick\r\nett pressmeddelande från Sonja Rembos\r\npartisekreterare, Gunnar Hökmark, som inleds:\r\nKravmaskiner som LO och TCO bär ett stort\r\nansvar för den ekonomiska krisen. Kravmaskiner --\r\nja, möjligtvis genom att kräva arbete åt alla. Jag\r\ntycker att det är bra. Men det är en djup och grov\r\nförolämpning att kalla svenska löntagares\r\ncentralorganisationer för kravmaskiner.</pre><pre></pre><pre>Det visar den inställning som Sonja Rembo har. Jag\r\ngläder mig åt att under hösten kunna ta upp frågor\r\nom arbetsrätt och arbetsmarknad med Sonja\r\nRembo och försöka visa henne en annan verklighet\r\nän den hon tydligen har i huvudet.</pre><pre>Anf. 102  SONJA REMBO (m) replik:</pre><pre>Herr talman! Vi bör inte jämföra meriter här i\r\nkammaren, men jag undrar om inte jag har längre\r\narbetslivserfarenhet än vad Hans Andersson har.\r\nMina 27 år i näringslivet innan jag blev politiker på\r\nheltid här i riksdagen lärde mig mycket om hur\r\nverkligheten ser ute i företagen.</pre><pre>Hans Andersson säger att den moderata politiken\r\ninte har visat sig trovärdig. Nej, vi fick i den här\r\növerenskommelsen med Socialdemokraterna\r\nnaturligtvis göra avkall på en hel del punkter, på\r\nsamma sätt som Socialdemokraterna fick göra det.\r\nDet är ju så med kompromisser -- varje deltagande\r\npart i en överenskommelse får släppa till någonting.\r\nDet är så det fungerar. Men det är ju ingenting som\r\nsäger att vi därmed har givit upp vår politik.\r\nTvärtom -- vi kommer naturligtvis, precis som alla\r\nandra partier, att driva våra frågor och tala om vad\r\ndet är vi vill åstadkomma. Verkligenheten\r\nförändras ju hela tiden. Vi har en valrörelse framför\r\noss och ett val då väljarna skall ta ställning en gång\r\ntill. Väljarna har då rätt att få veta vad de olika\r\npartierna står för. Det är inte särskilt bra om vi blir\r\nutslätade bara därför att vi råkat träffa en\r\nkompromiss. Jag tycker att det viktigt att redovisa\r\nvari skillnaderna består.</pre><pre>Ja, jag anser att man är en kravmaskin när man i\r\ndag kräver kompensation för t.ex. momshöjningen.\r\nDetta är ett felaktigt tänkesätt. Vi kan inte\r\nkompensera oss för den kris som vi nu befinner oss\r\ni. Vi kan inte skipa millimeterrättvisa mellan den\r\nena och den andra gruppen. Vad framför allt vi i\r\narbetsmarknadsutskottet måste rikta in oss på är att\r\nskapa en politik som undanröjer den arbetslöshet\r\nsom är den största orättvisan av alla orättvisor i\r\ndetta samhälle. Det viktigaste vi kan göra nu är att\r\nförsöka få i gång hjulen i industrin, få i gång\r\ninvesteringarna och få upp sysselsättningen. Vi har\r\nen lång väg att gå innan vi kommer dit. Vi skall\r\nkomma ihåg vad Mona Sahlins sade om att det är\r\nflera decenniers misslyckad politik som har lett oss\r\nin i denna situation. Den uppgiften kan vi inte fixa\r\npå ett par månader.</pre><pre>Anf. 103  HANS ANDERSSON (v) replik:</pre><pre>Herr talman! Nej, jag tror inte heller att man fixar\r\ndet här på några månader, eftersom det har gått ner\r\nså djupt. Det är djupt tragiskt att man så illa\r\nförvaltade det pund som devalveringen i början av\r\nl980-talet gav oss och svindlade bort så oerhört\r\nmycket pengar under 80-talets andra hälft.</pre><pre>Vi skall öka investeringarna och sysselsättningen,\r\nsade Sonja Rembo. I det jobbet kommer Sonja\r\nRembo att ha mig som en allierad partner, om hon\r\nmenar allvar med vad hon säger.</pre><pre>Vi skall akta oss för millimeterrättvisa, sade Sonja\r\nRembo vidare. Jag har knappast så långa\r\nmeterstavar att jag kan mäta upp de orättvisor som\r\nman, tyvärr med socialdemokratisk politik men i\r\nborgerlig anda, har skapat under 80-talet.</pre><pre>Det har tidigare i debatten talats om\r\nsemesterfrågan. Låt mig till det säga att jag\r\nverkligen tycker att det är ett mycket dåligt förslag,\r\nsom även Mona Sahlin har gått med på. Det ger\r\npraktiskt taget ingen sparstimulans. Det ger inget\r\nekonomiskt bidrag och det bidrar inte till\r\nsysselsättningen, utan det är en ren klasslag, som\r\ndrabbar framför allt industriarbetare. Jag kan inte\r\nförstå på vilket sätt detta skulle vara positivt annat\r\nän att man vill ta hämnd på dem som har det kärvast\r\ni samhället -- jag vet att det finns politiska partier\r\nsom vill göra det.</pre><pre>Anf. 104  SONJA REMBO (m) replik:</pre><pre>Herr talman! Det skulle glädja mig om vi kunde\r\nkomma överens om åtgärder som ökar\r\ninvesteringarna och ökar sysselsättningen. Jag\r\ntvivlar dock på att det är möjligt sedan jag läst\r\nVänsterpartiets motioner här i riksdagen. Det är\r\nbara att konstatera att den politik Vänsterpartiet\r\nföreträder skulle driva Sverige ännu mycket längre\r\nut i det träsk som vi har hamnat i.</pre><pre>Jag tycker att det finns anledning att erinra om att\r\nvad den borgerliga regeringen tog över förra hösten\r\nlångt ifrån var något dukat bord, även om\r\nSocialdemokraterna så sent som i maj försökte göra\r\ngällande att så var fallet. Vi tog bl.a. över en\r\nskuldbörda på närmare 700 miljarder kronor med\r\nen räntebelastning på över 60 miljarder. Man har\r\ntidigare i debatten försökt göra gällande att det var\r\nvad som var kvar från den tidigare borgerliga\r\nregeringen. Därmed erkänner man faktiskt att man\r\nunder den längsta och högsta högkonjunktur som\r\nvi haft någonsin under efterkrigstiden inte lyckades\r\nbetala av på den skuld som i och för sig uppstod när\r\nvi hade en borgerlig regering men som vi ådrog oss\r\nunder en lågkonjuktur med oljeprischocker. Dessa\r\npengar användes i stor utsträckning till\r\narbetsmarknadspolitiska åtgärder. Vad\r\nSocialdemokraterna gjorde var att man\r\nfördubblade den skulden. Det tycker jag att man\r\nskall komma ihåg. Socialdemokraterna använde\r\ninte devalveringen till vad den egentligen skulle ha\r\nanvänts till, nämligen att öka konkurrenskraften.</pre><pre>Vi har under 80-talet levt över våra tillgångar -- det\r\nhar vi gjort allesammans på olika sätt. Jag tycker att\r\ndet är väldigt viktigt att vi slår fast detta.</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 105  ELVER JONSSON (fp):</pre><pre>Herr talman! Alla som har kommenterat det\r\nrådande arbetsmarknadsläget har ju sagt att detta\r\när bekymmersamt. Det är faktiskt så att vi upplever\r\nden värsta sysselsättningskrisen i modern tid. Den\r\nradikala försämring som inleddes under hösten\r\n1990, då arbetslösheten och varslen steg till\r\nrekordtal och antalet lediga platser sjönk till ett\r\nminimum, har sedan fortsatt under de senaste två\r\nåren.</pre><pre>Flera nya fenomen har uppkommit på\r\narbetsmarknaden. Arbetslösheten har stigit mer\r\nbland män än bland kvinnor, och de\r\nlångtidsarbetslösas antal har ökat kraftigt.\r\nÖkningen av arbetslösheten är störst i s.k. bra län.\r\nI kommuner med många underleverantörer har\r\narbetslösheten slagit hårdare än på andra håll och\r\när ett stort problem på grund av den kraftiga\r\nnedgången i byggverksamheten.</pre><pre>Från den här talarstolen och i andra sammanhang\r\nhar man diskuterat och analyserat orsaken till den\r\nnu rådande situationen. Det finns därför inte någon\r\nanledning för mig att alltför djupt gå in på tidigare\r\nmisslyckanden och försummelser. Låt mig dock\r\nnotera att huvudproblemet är en kombination av en\r\ndjup internationell lågkonjunktur och strukturella\r\nbrister i den svenska ekonomin. De negativa\r\neffekterna på ekonomins funktionssätt blev ju\r\ntydliga när överhettningen förbyttes i en\r\nlågkonjunktur. Det är det priset vi nu får betala för\r\nmånga års försummelser, då utvecklingskraften\r\ntilläts att försvagas.</pre><pre>Det trendbrott till det sämre i sysselsättningsläget\r\nsom inleddes hösten 1990 har alltså fortsatt.\r\nAllvaret i dagens situation framgår av\r\narbetslöshets- och varselsiffror men också av det\r\nförhållandet att antalet sysselsättningstillfällen\r\nfortsätter att minska. Värst är det inom industrin.\r\n170 000 industrijobb har försvunnit under den\r\nsenaste treårsperiopden.</pre><pre>Arbetslösheten kommer under hösten 1992 att\r\nligga runt 5%. Den öppna arbetslösheten har\r\nminskat något under september, men prognosen för\r\n1993 är en arbetslöshetssiffra på i genomsnitt runt\r\n7%. Även varslen ligger kvar på en hög nivå, och\r\ndet är en fortsatt låg efterfrågan på arbetskraft.</pre><pre>Jag tror ändå, herr talman, att vi bör ha ett litet\r\nstörre perspektiv när vi ser på den här mycket\r\nallvarliga situationen. Det finns anledning att\r\nbegrunda att välfärdsstaten Sveriges situation i\r\nförhållande till andra länders ändå kan bedömas\r\nsom gynnsam. I stora delar av vår värld saknar\r\nmänniskor arbete, vettiga bostäder och i många fall\r\ndessutom bröd för dagen. Det finns anledning att\r\nha detta i minnet när dagens problem i Sverige\r\ndiskuteras. Vi har en kris, men det är en kris på en\r\nhög nivå.</pre><pre>Med liberala utgångspunkter är kampen mot\r\narbetslöshet något som har den högsta prioriteten\r\nfrån samhällets sida. Inte minst sociala skäl talar för\r\natt kampen mot arbetslösheten måste föras på alla\r\nfronter. En påtvingad sysslolöshet och upplevelsen\r\nav att inte vara efterfrågad inger\r\nmindrevärdeskänslor. Det kan gå förfärande\r\nsnabbt att hamna i apati, kraftlöshet och bristande\r\nlivslust. Alkohol- och drogmissbruk ligger inte\r\nlångt borta. Samhället har därför ett stort ansvar för\r\natt förhindra sociala skador.</pre><pre>Jag tycker att det är viktigt att vi erinrar oss\r\nföljande ord i regeringsförklaringen: ''Kampen mot\r\narbetslösheten följer tre huvudlinjer. Den första är\r\natt angripa de strukturella orsakerna, klara\r\nkostnadsläget och stärka Sveriges ställning som ett\r\nattraktivt investeringsland. Bara därigenom kan\r\nnya riktiga jobb skapas. Den andra är att\r\ntidigarelägga offentliga investeringar. Den tredje är\r\natt förnya och effektivisera\r\narbetsmarknadspolitiken.''</pre><pre>Genom den uppgörelse som nu har skett har man\r\nvidtagit nödvändiga åtgärder. I allt väsentligt är\r\nuppgörelsen bra. Jag tycker också att det är bra --\r\noch även detta säger jag från liberala\r\nutgångspunkter -- att det på plussidan sker en\r\nsatsning just på arbetsmarknadspolitiken och på\r\nhandikappområdet. Det är framför allt på dessa två\r\nområden som insatserna görs. På minussidan är det\r\nen begränsning rakt över. Jag känner också att det\r\när riktigt att åtgärderna har den bredden när vi nu\r\nändå måste dra in.</pre><pre>Arbetsmarknadspolitiken i sig skapar inga nya och\r\nvaraktiga jobb. För den uppgiften krävs det en\r\npolitik som utvecklar framgångsrika företag och\r\nhållbar tillväxt och som motverkar misshushållning\r\nmed människor och miljö.</pre><pre>Utvecklingen på arbetsmarknadsområdet är ändå\r\nalarmerande. Vi är på väg mot en kostnad av ca 45\r\nmiljarder kronor om året för kontant\r\narbetsmarknadsstöd, dvs. nästan 1 miljard i\r\nveckan. En sådan situation måste undvikas. Även\r\nom det finns anledning att ifrågasätta den\r\növerbryggningspolitik som fördes av den tidigare\r\nregeringen och man fjärmar sig från den, kan det i\r\ndagens läge ändå finnas skäl att vid sidan av andra\r\nåtgärder fundera på någon form, kanske rent av en\r\nbättre form, av överbryggningspolitik.</pre><pre>Jag sade inledningsvis att det inte fanns anledning\r\natt ägna så stort utrymme åt det förgångna. Men\r\nman kan ändå erinra om den budgetproposition\r\nsom den dåvarande socialdemokratiska regeringen\r\nlade fram våren 1991.</pre><pre>I den propositionen talade dåvarande\r\narbetsmarknadsministern varmt för att regeringens\r\nförslag till medel för arbetsmarknadspolitiska\r\nåtgärder i första hand skulle användas till\r\nutbudsstimulerande åtgärder, dvs. för\r\nutbildningsinsatser, men också för\r\njobbsökaraktiviteter m.m. Oavsett omfattningen\r\nav de arbetsmarknadspolitiska åtgärderna skulle de\r\nutbudsstimulerande åtgärderna stärkas.\r\n''Sysselsättningsskapande åtgärder såsom\r\nberedskapsarbeten bör användas restriktivt'', hette\r\ndet i den propositionen. Detta sagt i början av 1991,\r\ntrots att stormvarning hade utfärdats under hösten\r\n1990, när varselsiffrorna pekade rakt uppåt. Därför\r\nkänns den varning som vår socialdemokratiske\r\nordförande i arbetsmarknadsutskottet har gett på\r\nnågot sätt litet sent påkommen, litet nattstånden.</pre><pre>En fortsatt blick i backspegeln på den\r\nsocialdemokratiska regeringens sista månader visar\r\natt den beredskap man har efterlyst på annat håll\r\ninte fanns i den egna regeringskretsen. Man\r\navfärdade de medel som man nu säger sig förorda.</pre><pre>Ingela Thalén sade att hon hoppas att riksdagen\r\nskall ha handlingsfrihet att agera. Jag vill instämma\r\ni att det är en riktig principiell hållning. Det jag har\r\nciterat visade att arbetsmarknadsutskottet på den\r\npunkten korrigerade den förra regeringen\r\nbeträffande den arsenal man skulle använda. Vi\r\nhade alltså inte den snäva syn på\r\narbetsmarknadspolitiken som den\r\nsocialdemokratiska regeringen hade meddelat i sitt\r\nförslag till riksdagen.</pre><pre>Jag vill alltså mer som ett svar än en replik till\r\nIngela Thalén säga: Låt oss fullfölja den goda\r\ntradition som vi har haft i arbetsmarknadsutskottet,\r\natt göra sakpolitiska uppgörelser när vi har funnit\r\nsamstämmigheten.</pre><pre>Jag tror också att det finns anledning att stryka\r\nunder det någon har varit inne på, nämligen att\r\nbyråkratin måste snabbas upp när vi nu gör insatser\r\npå olika områden. Det finns en senfärdighet som\r\ngör att arbeten inte kommer i gång. Därför bör man\r\nse upp med det. Denna tröghet kan få ödesdigra\r\nföljder, nämligen att man förlänger och förstorar en\r\nredan svår arbetslöshet.</pre><pre>Herr talman! Finns det då inga ljusglimtar i det\r\nbesvärande mörkret? Jovisst. Jag tror att vi skall\r\nnotera den nedväxling av inflationstakten som har\r\nskett. Genom den arsenal som\r\narbetsmarknadspolitiken nu förfogar över har vi\r\nbättre förutsättningar än många andra länder att stå\r\nrustade inför en konjunkturuppgång. Jag tror alltså\r\natt den läxa vi har lärt oss, och som vi måste lära\r\noss, är att det inte finns några genvägar till en\r\nförändring och förbättring om vi inte är beredda att\r\nunderkasta oss vissa elementära saker. Vägen till\r\nfortsatt välfärd, som kan hävdas och värnas, är att\r\nvi stimulerar arbete, sparande och nyföretagande.\r\nHär behöver vi också vara öppna för\r\nokonventionella lösningar.</pre><pre>Herr talman! Jag tycker att den uppgörelse som har\r\nträffats mellan Socialdemokraterna och regeringen\r\nhar öppnat vägen. Vi ser fram emot ytterligare\r\nförslag från regeringens sida.</pre><pre>Anf. 106  BO G JENEVALL (nyd) replik:</pre><pre>Herr talman! Jag lyssnade och lyssnade för jag\r\ntänkte att jag skulle få höra ett förslag i någon\r\nriktning. Anförandet var en genomgång av hur det\r\nhistoriskt har sett ut. Grundelementen för hur man\r\nlångsiktigt skall få mer arbete och fart på våra\r\nföretag beskrevs. Men hur skall vi lösa problemen i\r\ndet korta perspektivet? Finns det inte några bidrag\r\ni det avseendet?</pre><pre>Elver Jonsson nämnde att det snart kostar en\r\nmiljard i veckan i kontant arbetsmarknadsstöd.\r\nDelar Elver Jonsson vår uppfattning att man skall\r\nförsöka att få något konkret utfört för de pengarna?</pre><pre>Anf. 107  ELVER JONSSON (fp) replik:</pre><pre>Herr talman! Kort kan jag väl säga att Bo Jenevall\r\nväl inte var inne då arbetsmarknadsministern\r\ntalade. Han anmälde en hel rad insatser och det sätt\r\nman skulle hantera dem på. I den delen står jag helt\r\nbakom det arbetsmarknadsministern och\r\nregeringen tänker sig.</pre><pre>Jag tyckte att jag kom in så pass sent i debatten att\r\ndet då var viktigare att ge ett och annat historiskt\r\nperspektiv samt en beskrivning av hur vi långsiktigt\r\nskall hantera problemen.</pre><pre>Kortsiktigt dras det nu på med så mycket gas som\r\njag tror att samhällsmaskineriet orkar med. Men\r\ndet finns en hel del som kan snabbas upp. Jag\r\nnämnde just den byråkratiska gången. Däremot\r\nhar jag kanske inte hittat så många nya uppslag från\r\nherr Jenevalls parti.</pre><pre>Anf. 108  BO G JENEVALL (nyd) replik:</pre><pre>Herr talman! Jag var i allra högsta grad inne i\r\nkammaren, eftersom jag förde debatt med\r\narbetsmarknadsministern. Jag ställde en hel del\r\nfrågor och fick också en hel del svar.</pre><pre>Jag har stor respekt för det som görs, för\r\nsvårigheterna och bekymren. Men jag tycker att vi\r\nallihop skall hjälpas åt att försöka finna\r\nannorlunda, även kortsiktiga lösningar. Varje\r\nmänniska man kan få ut i arbetslivet eller ge någon\r\nmeningsfull sysselsättning är mycket viktig. Vi\r\nmåste verkligen anstränga oss att vara\r\nokonventionella.</pre><pre>Min fråga till Elver Jonsson kvarstår: Tycker Elver\r\nJonsson och Folkpartiet att man skall försöka att\r\neffektivisera användningen av pengarna i stället för\r\natt betala ut kontant arbetsmarknadsstöd?</pre><pre>Anf. 109  ELVER JONSSON (fp) replik:</pre><pre>Herr talman! Det var det jag sade i mitt anförande.\r\nEftersom Bo Jenevall inte har hört det ber jag\r\nhonom att läsa det. Där har jag svarat på det som\r\nhan efterlyser nu i efterhand.</pre><pre>Anf. 110  HARALD BERGSTRÖM (kds):</pre><pre>Herr talman! Arbetslinjen ligger fast. Återigen har\r\ndetta slagits fast i debatten här i kammaren, liksom\r\ndet gjordes i regeringsförklaringen vid riksmötets\r\nbörjan i förra veckan.</pre><pre>Enligt kristdemokraternas synsätt har ett arbete ett\r\nvärde i sig. När man tar del av de erfarenheter\r\narbetslösa har av att förlora en anställning, förstår\r\nman bättre sanningen i detta. Ett arbete har ett\r\nvärde i sig. Många gånger hör vi hur en arbetslös\r\nliksom förlorar grundstenen i sin tillvaro. Synen på\r\nsig själv och sitt värde som människa förändras.\r\nFrån att ha varit nyttig och behövd går man till att\r\nbli på något sätt överflödig och onyttig. Den sociala\r\ntrygghet som gemenskapen i ett arbetslag ger bryts\r\nupp och ersätts av osäkerhet, ja kanske rent av av\r\napati.</pre><pre>Ännu svårare torde det vara för ungdomar som\r\ndrabbas av arbetslöshet. Alltför många av dessa får\r\naldrig chansen att etablera sig på arbetsmarknaden\r\noch får därmed inte möjlighet att skapa en socialt\r\nstabil situation. Att gå från skola/utbildning direkt\r\nut i arbetslöshet är förmodligen något av det\r\nsvåraste en ung människa kan råka ut för.</pre><pre>Herr talman! I Katekesen säger Luther på något\r\nställe att ''arbete befordrar hälsa och välstånd och\r\nförhindrar många tillfällen till synd''.</pre><pre>Det är ett ovedersägligt faktum att vårt välstånd har\r\nbyggts upp genom arbete, för många av oss genom\r\nhårt arbete. Såvitt jag kan förstå är det heller ingen\r\nav oss här i kammaren som ifrågasätter detta, lika\r\nlite som att vi för att behålla och vidareutveckla\r\nvälståndet även i framtiden måste arbeta och därtill\r\nmåste vara effektivare.</pre><pre>Vi kristdemokrater hävdar att det är i den lilla, nära\r\ngemenskapen, i familjen, som synen på och\r\ninställningen till arbete grundläggs. Arbete är\r\nnågot positivt. Det inte bara ger gemenskapen\r\nekonomiska förutsättningar för existens och\r\nvälstånd. Det är dessutom en mycket viktig del i det\r\nsociala mönster som den lilla gemenskapen\r\nutvecklar inom sig respektive involveras i. Det är\r\ni familjekretsen den solidaritet bäst utvecklas som\r\nbehövs för att en människa skall fungera i en\r\narbetsgemenskap. Det måste till en solidaritet,\r\neller om man så vill förståelse för att en icke\r\noväsentlig del av vårt arbete går åt till att befrämja\r\nvårt gemensamma bästa. Mycket av det är vad vi i\r\ndagligt tal kallar välstånd.</pre><pre>Herr talman! Det har under förmiddagen här i\r\nkammaren debatterats riktlinjer och syn på den\r\nekonomiska politiken. Jag vill för min del deklarera\r\natt för oss kristdemokrater har den del av den\r\nekonomiska politiken som kallas\r\narbetsmarknadspolitik sin viktigaste uppgift i att\r\nåstadkomma en väl fungerande arbetsmarknad för\r\nalla.</pre><pre>Statens/politikernas primära uppgift är ju inte att\r\ndriva verksamheter och att på det sättet skapa jobb.\r\nNej, vår uppgift är att skapa och att övervaka\r\nspelreglerna för aktörerna på marknaden, men vi\r\nbör mest möjligt undvika att delta i spelet.</pre><pre>Just nu är en av de allra viktigaste uppgifterna att\r\nsmåföretagens möjligheter att verka och producera\r\nunderlättas. Här har regeringen vad gäller\r\nskattefrågor redan vidtagit en hel del åtgärder som\r\npå sikt kommer att ge resultat. Det är bra. Det som\r\nbehövs är att kostnadsnivån ytterligare sänks, så att\r\nkonkurrensförmågan ökas. Eftersom många av\r\ndessa småföretag är direktexportörer och andra är\r\nunderleverantörer till exporterande företag, har\r\nkostnadsnivån en avgörande betydelse för\r\nföretagens utveckling.</pre><pre>Jag skulle vilja säga till Hans Andersson att\r\nproblemet för företagen inte är att producera varor\r\noch tjänster. Det kan man alltid ordna. Problemet\r\när att sälja. Om det sker med fel pris är man snart\r\nute. Kostnadsnivån måste komma rätt för att det\r\nhela skall fungera.</pre><pre>Jag vill också markera den stora vikt vi\r\nkristdemokrater lägger vid att arbetsmarknadens\r\nparter besinnar situationens allvar och sluter\r\nlöneavtal på en för alla, för landet ansvarsfull nivå.\r\nFelaktiga avtal kan helt ödelägga det ekonomiska\r\nförtroende som de båda krispaketen har byggt upp.</pre><pre>I den utredning som just nu arbetar med frågor om\r\narbetsrätten heter det i direktiven att de små\r\nföretagens intressen särskilt skall beaktas. Det är\r\nbra, för att inte säga nödvändigt. En hel del av\r\narbetsrättens lagar är utformade för att fungera på\r\nstora företag, på arbetsplatser där facket är\r\nvälorganiserat och oftast mycket starkt. Lagarna\r\nnästan förutsätter att det på varje arbetsplats finns\r\nfackligt anslutna arbetstagare och att kollektivavtal\r\nhar tecknats. Detta speglar inte särskilt väl\r\nförhållandet på arbetsmarknaden, där t.ex. en\r\ntredjedel av alla verksamma jobbar i företag med\r\nhögst 19 anställda -- ett annat mått är att 99 % av\r\nalla företag, jordbrukare undantagna, är små eller\r\nmedelstora. Ändå sysselsätter dessa företag 60 %\r\nav alla som arbetar inom det privata näringslivet. I\r\nmånga av dessa företag har arbetstagarna valt att\r\ninte tillhöra något fack.</pre><pre>I det första krispaketet berörs just denna\r\nutrednings arbete i en av protokollets paragrafer.\r\nDet sägs där att eventuella förändringar i\r\narbetsrätten skall föregås av samråd i\r\nförtroendefull anda. Det är min och\r\nkristdemokraternas förhoppning att utredningen\r\nkan arbeta just på detta sätt. Men det innebär inte\r\natt den skall avstå från att föreslå de förändringar\r\nsom utredningsarbetet leder fram till. Direktiven är\r\ninte ändrade och kommer, såvitt jag vet, inte heller\r\natt ändras. Och i dessa anvisas flera områden där,\r\nom jag får använda uttrycket, balanspunkten\r\nmellan facket och företagaren bör flyttas. Jag kan\r\nförsäkra Hans Andersson att det inte behövs något\r\nlångt samtal med en liten företagare förrän man\r\nförstår att nuvarande lagstiftning behöver ses över.</pre><pre>Vi kristdemokrater anser vidare att det är av\r\navgörande betydelse för svensk industri hur det går\r\nför de små och medelstora företagen. Ett enkelt\r\ntankeexperiment visar det. Om vart och ett av alla\r\ndessa företag ginge så bra att de kunde anställa\r\nytterligre en arbetstagare, skulle hela vår\r\narbetslöshetskris vara ett obehagligt minne blott.</pre><pre>Herr talman! Det har sagts förut, och det kan sägas\r\nigen att dagens arbetsmarknad är mycket\r\nbekymmersam. Med dagens rekordhöga\r\narbetslöshet på bortåt 300 000 människor, trots att\r\nnästan 100 000 är i arbetsmarknadsutbildning och\r\ninemot 46 000 ungdomar i ungdomspraktik, ser det\r\ninte särskilt ljust ut.</pre><pre>En av orsakerna härtill är det faktum att\r\nnäringslivet de senaste fyra åren förlorat ca 220 000\r\narbetsplatser på grund av bl.a. en alltför hög\r\nkostnadsnivå. Och än tycks inte botten vara nådd\r\nnär det gäller arbetslösheten.</pre><pre>Arbetsförmedlingarna gör nu storartade insatser\r\noch jobbar på spräng för att få ut så många som\r\nmöjligt i bl.a. utbildning. Den nedgång som under\r\nseptember/oktober noterats kan nästan helt och\r\nhållet tillskrivas den nya ungdomspraktiken.\r\nÅtgärden tycks i allt väsenligt fungera som den är\r\ntänkt, och vi kan förvänta oss att antalet ungdomar\r\ni praktik kommer att öka kraftigt under kommande\r\nvinter. Problemet är att ungdomspraktiken är\r\ntidsbegränsad. Och den bör så vara. Om den får\r\nverka för länge, kan oönskade effekter\r\nåtadkommas på arbetsmarknaden. Därför ingick i\r\nriksdagsbeslutet att en utvärdering skall ske av hur\r\ndenna nya åtgärd fungerat. Den utvärderingen\r\nväntar jag på.</pre><pre>I det första krispaketet ingick en kraftig satsning på\r\narbetsmarknadspolitiska åtgärder. Det är bra.\r\nSatsningar på utvidgade utbildningsmöjligheter för\r\nungdomar är mycket bra. Andra angelägna\r\nsatsningar är beredskapsarbeten och tidigarelagda\r\ninvesteringar i infrastruktur.</pre><pre>Tyvärr kommer det att behövas ytterligare pengar\r\nför att klara att stå emot arbetslösheten den\r\nnärmaste framtiden. Det kommer tyvärr att kosta\r\natt hävda arbetslinjen.</pre><pre>Det finns också en del positiva drag också i den här\r\nkrissituationen. Bo Jenevall efterlyste nya,\r\notraditionella åtgärder. Sådana finns. Jag har t.ex.\r\nlärt känna ett projekt i ett län där högutbildade,\r\nvälavlönade mellanchefer och med dem jämställda\r\ngått samman och hjälpt varandra både till\r\nnystartande av en rad småföretag och till nya\r\nanställningar på i stort sett samma kunskapsnivå,\r\nom än med en något lägre lönenivå. Så många som\r\ngenomsnittligt åtta av tio av dem som hitintills varit\r\ninvolverade i projektet har lyckats få en ny start.\r\nJag har hört mig för med andra län, och det visar sig\r\natt liknande projekt finns på flera håll i landet.</pre><pre>Jag välkomnar därför de pengar som i krispaketen\r\navsatts till s.k. otraditionella insatser.</pre><pre>Jag vill avsluta med en förhoppning om, herr\r\ntalman, att vi när oron på valutamarknaderna\r\ndämpats en del, när räntenivåerna börjat komma\r\nned på överlevbara nivåer och när vi fått ett något\r\nlugnare parlamentariskt läge mycket snart kan\r\nbörja skönja ljuset i tunneln genom att den\r\ninternationella konjunkturen vänder uppåt igen.\r\nUtöver inhemska ansträngningar behöver vi också\r\nden hjälpen för att ett bra land skall bli ännu bättre\r\natt leva och bo i.</pre><pre>Anf. 111  HANS ANDERSSON (v) replik:</pre><pre>Herr talman! Till Harald Bergström vill jag säga\r\nnågra saker. Jag är själv väldigt luthersk i min syn\r\npå arbete och kanske ännu mer när det gäller min\r\nsyn på synd. Det är därför jag reagerade så hårt mot\r\ndet syndfulla ekonomiska beteende som man\r\nkunnat skönja under senare år.</pre><pre>När det gäller marknader, konkurrens och\r\nkostnader är jag mycket väl medveten om vad de\r\nbetyder. Kan man inte sälja och är man inte\r\nkonkurrenskraftig, spelar det ingen roll vad man\r\nproducerar. Jag betonar den fara som ligger i att\r\ndevalvera, därför att omvandlingstrycket i\r\nnäringslivet då tenderar att bli mindre. Det har inte\r\nutan fog kallats för en inre devalvering. Man ger\r\npengar generellt, gratis genom att dra ner\r\narbetsgivaravgiften och plocka bort\r\nsemesterkostnader med ungefär 5 %. Då gäller det\r\natt utnyttja utrymmet.</pre><pre>Vi såg vad som hände på 80-talet. Det var inte\r\nprecis så att man alltid omvandlade sig, förnyade sig\r\noch stärkte sin konkurrenskraft. Man plockade ut\r\nstörre vinster och var i många fall slapp och nöjd.\r\nMan kunde ju sälja ändå. Det är därför jag har\r\nvarnat för det som nu sker, specifikt eftersom vi i\r\ndag inte har en arbetskraftskostnadskris utan en\r\nkapitalkostnadskris i termer av höga räntor och en\r\nmycket dålig efterfrågan inte minst på\r\nhemmamarknaden.</pre><pre>Beträffande arbetsrätten vet jag att småföretagare\r\nibland känner sig hotade. Jag tror att det beror på\r\natt de delvis är skrämda, inte minst av sina\r\nbranschföreningar och SAF. Jag har också sett att\r\nSAF har lagt fram förslag i arbetsrättskommittén\r\nsom innebär ett försök att stänga ute varje\r\ninflytande och närvaro från regionala skyddsombud\r\noch fackliga ombudsmän. Det är att ta bort\r\nytterligare kompetens från de anställdas sida i\r\nsmåföretagen. Titta på Europa, så skall ni få se hur\r\ndet är på arbetsrättens område. Titta på Europa, så\r\nskall ni få se hur det är med arbetslöshet och\r\nsmåföretagskrascher.</pre><pre>När det gäller småföretag tog jag upp i mitt\r\nanförande mera positiva och konstruktiva insatser.\r\nMånga småföretag fungerar som underleverantörer\r\ntill större företag. De har det mycket svårt i dag,\r\ninte minst om de levererar till bilhandeln. Att\r\nutveckla kompetensen, att sprida ny teknik och att\r\nbli hjälpt på exportsidan är av avgörande betydelse\r\nför de små företagen. Låt oss satsa på det i stället,\r\nför det genererar sysselsättning.</pre><pre>Anf. 112  HARALD BERGSTRÖM (kds)\r\nreplik:</pre><pre>Herr talman! Det Hans Andersson säger om Luther\r\noch det syndfulla beteendet får stå för hans räkning.</pre><pre>Det är svårt många gånger för ungdomar som inte\r\nfår ett arbete, inte får en chans att skolas in i den\r\nmiljö som en arbetsgemenskap är. Därför kan det\r\ngå snett för dem.</pre><pre>Det hade varit intressant, Hans Andersson, att få\r\nhöra något om marknaden och det faktum att\r\nföretag ligger för högt i kostnadsnivå för att kunna\r\nsälja. Det var inte vad jag hörde. Jag hörde bara att\r\ndet skall produceras och att det skall tillverkas.\r\nVem som skall köpa allt och hur det skall gå till\r\nnämndes inte.</pre><pre>Hans Andersson talar om skrämda småföretagare.\r\nJag har mött dem, Hans Andersson. De har känt sig\r\ni underläge när en facklig centralorganisation\r\ntrycker på, när en facklig centralorganisation\r\nutvecklar all sin maktapparat för att få igenom t.ex.\r\nen turordning. Det är inte att undra på om man då\r\när skrämd. För min del menar jag inte att vi skall\r\nfläcka facket. Det är fråga om, som jag sade nyss,\r\natt förskjuta balanspunkten så att vi får en riktig\r\nbalans. Jag nöjer mig med detta.</pre><pre>Anf. 113  HANS ANDERSSON (v) replik:</pre><pre>Herr talman! Jag skall inte bli långrandig.</pre><pre>När det gäller ungdomars situation är vi helt\r\növerens. Det värsta man kan tänka sig är att aldrig\r\nsläppas in i samhällslivet, i arbetslivet.</pre><pre>När man producerar är det också viktigt att hitta en\r\nköpare. Någon måste ha pengar. Ni inom kds måste\r\nvara medvetna om att krispaketet drar in köpkraft.\r\nVi kan diskutera exakt hur många procent, men det\r\ndrar in köpkraft och försämrar en redan praktiskt\r\ntaget utslagen hemmamarknad. Det är inte stort\r\nmycket bättre i Europa. En del av förklaringen till\r\natt man inte säljer i Europa och på andra håll i\r\nvärlden är en nästan global recession i dag. Trots\r\ndetta har faktiskt svensk export utvecklats positivt.\r\nHandelsöverskottet är fortfarande positivt, och det\r\nskall vi vara tacksamma för, men det beror delvis på\r\natt vi har så litet pengar att vi inte kan importera.\r\nDärmed blir det automatik i dessa relationer.</pre><pre>Anf. 114  HARALD BERGSTRÖM (kds)\r\nreplik:</pre><pre>Herr talman! Om jag och mina fyra barn handlar\r\noch vandlar inom familjen, och barnen byter\r\ncyklar -- barnen är numera vuxna och utflugna --\r\nökar inte detta familjens totala resurser. Den\r\nfamiljemedlem som säljer sin arbetskraft på\r\narbetsmarknaden utanför familjen kan då få litet\r\nmer att förfoga över och på det sättet ett större\r\nutrymme.</pre><pre>På samma sätt måste vi i Sverige öka våra\r\nmöjligheter genom export, och det är där som\r\nkostnadsnivån kommer in. Regeringen och\r\nSocialdemokraterna har genom\r\nkrisöverenskommelsen visserligen dragit in på\r\nmöjligheten till intern konsumtion i Sverige. Men\r\ndet viktiga är att vi stärker vår konkurrensförmåga\r\ngentemot utlandet.</pre><pre>Förste vice talmannen anmälde att Hans\r\nAndersson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 115  BO G. JENEVALL (nyd) replik:</pre><pre>Herr talman! Det var välgörande att höra Harald\r\nBergström. Jag instämmer i mycket av det som han\r\nsade. Jag vill egentligen anknyta till det som Harald\r\nBergström sade om att det görs en hel del ute i\r\nlandet. Det finns olika grupper som tar egna\r\ninitiativ, och det är väldigt bra. Naturligtvis skall\r\ndetta uppmuntras.</pre><pre>Jag omnämnde en motion i mitt tidigare anförande.\r\nDenna motion ledde till att man gjorde en\r\nexperimentsatsning på 15 miljoner nere i Malmö\r\njust i syfte att åstadkomma det som vi motionärer\r\nföreslog, nämligen att man skulle använda lediga\r\nexperter för att hjälpa människor i Baltikum. Detta\r\nborde sättas litet mer i system. Det finns i dag stora\r\nskaror av kvalificerad arbetskraft som är\r\narbetslediga. Arbetsmarknadsministern är tyvärr\r\ninte kvar här i kammaren, men vi har fört den här\r\ndiskussionen tidigare.</pre><pre>Jag instämmer helt i det som sades om\r\nfackföreningsproblemen. De centrala\r\nfackföreningarna har alltmer fjärmat sig från sina\r\nmedlemmar, vilket man får höra när man är ute och\r\nträffar folk. Jag tror att fackföreningarna glömmer\r\nbort att också de arbetslösa är medlemmar.</pre><pre>Anf. 116  HARALD BERGSTRÖM (nyd)\r\nreplik:</pre><pre>Herr talman! Jag vill bara komplettera det som Bo\r\nG. Jenevall sade om att det jobbas och tänks\r\nmycket bland de arbetslösa och dem som arbetar på\r\narbetsförmedlingar. Det projekt som jag tidigare\r\nnämnde har jag tidigare diskuterat med ministern.\r\nJag välkomnar mycket just otraditionella insatser\r\nför att stödja olika initiativ. Även\r\narbetsmarknadsminister Börje Hörnlund ser\r\nmycket positivt på sådana insatser.</pre><pre>Jag blev väldigt glad när jag hörde mig för runt om i\r\nlandet och fann att det förekom sådana här initiativ.\r\nDet fanns möjligheter. Man sitter inte bara och\r\nväntar. Ofta är det som det heter i ordspråket:\r\nNöden är uppfinningarnas moder. Jag litar på att\r\ndet händer mer än vad vi får reda på.</pre><pre>Flyktingfrågor m.m.</pre><pre>Anf. 117  FÖRSTE VICE TALMANNEN:</pre><pre>Jag vill erinra om de debattregler som nu gäller. Ett\r\nstatsråd har rätt att tala i högst tio minuter, en\r\nledamot i högst sex minuter. Replik kommer av den\r\nfungerande talmannen att medges endst till dem\r\nsom blir angripna i debatten. Med hänsyn till det\r\nmycket stora antalet anmälda talare kommer\r\ntjänstgörande talman därutöver att omedelbart\r\navbryta en talare, om taletiden överskrides.</pre><pre>Anf. 118  MAUD BJÖRNEMALM (s):</pre><pre>Herr talman! Det är knappast någon överdrift att\r\npåstå att den svenska flyktingpolitiken befinner sig\r\ni en kris, en krissituation framkallad av regeringens\r\noförmåga att hantera uppkomna situationer.</pre><pre>En granskning av regeringens flyktingpolitik visar\r\nbrist på både helhetssyn och insikt.\r\nFlyktingpolitiken präglas av ovilja eller oförmåga\r\natt fatta beslut. Att flyktingpolitiken handhas av\r\ndet parti som har denna som hjärtefråga märks inte.\r\nBesluten fattas inte förrän regeringen står vid vägs\r\nände, och man är då varken generös eller human.\r\nDet här är inte bara ett politiskt misslyckande, utan\r\nockså ett ekonomiskt. Regeringens valhänta\r\nhantering kostar samhället miljarder.</pre><pre>Inte sedan andra världskriget har Sverige tagit emot\r\nså många asylsökande som nu. Över 75 000\r\npersoner finns inskrivna på slussar och\r\nförläggningar, och av dem är drygt 55 000 personer\r\nfrån f.d. Jugoslavien.</pre><pre>Nu först fattar regeringen beslut om att införa\r\nviseringsplikt för flyktingar från Serbien,\r\nMontenegro och Makedonien, samtidigt som det\r\ninförs viseringsfrihet för flyktingar från Bosnien-\r\nHerzegovina. Det är bra, men detta skulle ha gjorts\r\ntidigare. Regeringen fattar beslutet med en elegant\r\nhänvisning till FN:s beslut om att inte låta\r\nregeringen i Belgrad företräda Jugoslavien. Skall\r\nman tolka beslutet så, att om FN inte vidtagit några\r\nåtgärder, hade inte heller regeringen gjort det?</pre><pre>Många av dem som sökt asyl kommer inte att ha\r\ntillräckliga skäl för att få stanna här. Vi vet av\r\nerfarenhet att de som får nej i första instans, dvs. av\r\nInvandrarverket, överklagar till\r\nUtlänningsnämnden. Hos Utlänningsnämnden\r\nväntar redan i dag över 7 000 ärenden på att\r\nbehandlas, dvs. det rör sig lågt räknat om 14 000\r\npersoner. Många har väntat länge och kön kommer\r\natt växa.</pre><pre>I går informerade generaldirektören för\r\nUtlänningsnämnden utskottet om det aktuella läget\r\noch om situationen inför de närmaste åren. Även\r\nom nämnden har höga ambitioner, ingav\r\ngeneraldirektörens föredragning inte något större\r\nhopp om förkortade handläggningenstider inom\r\nden närmaste framtiden.</pre><pre>Detta är regeringen medveten om, och det är därför\r\nsom man tar bort treterminsregeln. Nu skall det\r\ninte längre tas någon hänsyn till barnens situation.\r\nDet blir barnen som får betala för regeringens\r\noförmåga att fatta beslut i tid.</pre><pre>Herr talman! Det fanns tidigare här i kammaren en\r\nnågorlunda samsyn på invandrar- och\r\nflyktingpolitiken. Folkpartiet mälde sig emellertid\r\nur gemenskapen och man ville framställa sig som\r\nmer human och mer generös än man var inom\r\nandra partier. Om inte verkligheten och kartan\r\nstämde överens, var det Folkpartiets karta som\r\ngällde. Att införa visum var att hindra människor\r\nfrån att fly.</pre><pre>Dokumentlösheten var heller inget problem. Det\r\nfanns för Folkpartiet över huvud taget inga problem\r\ni flyktingpolitiken, annat än möjligtvis den\r\nsocialdemokratiska regeringen. Man gjorde som\r\nstrutsen. Man körde helt enkelt huvudet i sanden,\r\nsåg inget, hörde inget och på det viset behövde man\r\ninte diskutera verkligheten.</pre><pre>När ni nu tvingas att se verkligheten sådan den är\r\noch när ni inte längre kan köra eget race, kanske\r\ndet går att få till stånd den nyanserade och\r\nkonstruktiva diskussion om den framtida\r\ninvandrar- och flyktingpolitiken som är nödvändig.\r\nDet räcker inte med att enbart diskutera\r\nutlänningslagen och själva mottagandet av\r\nflyktingar. Det räcker inte heller med att lappa litet\r\nhär och litet där. Det behövs en helhetssyn och ett\r\nhelhetsgrepp på invandrar- och flyktingpolitiken,\r\nbåde nationellt och internationellt. Det behövs\r\nockså ett samarbete för att bekämpa den alltmer\r\nväxande främlingsfientligheten.</pre><pre>Anf. 119  LARS MOQUIST (nyd):</pre><pre>Herr talman! Att tala om flyktingpolitik i Sverige är\r\ni dag känsligt. Människor har olika åsikter, och det\r\när naturligt. Att diskutera flyktingpolitik i\r\nekonomiska termer är svårare. Att prioritera\r\nmellan flyktingar och svensk välfärdspolitik anses\r\npopulistiskt. Men varför skall det vara tabu att tala\r\nom kostnaderna för vår flyktingpolitik eller vår\r\nbiståndspolitik? Svenska folket är generöst, vilket\r\nsyns inte minst när det inträffar stora katastrofer\r\nute i världen, men vi måste se upp, så att inte\r\ngenerositeten byts mot aggression och fientlighet.</pre><pre>Vad är det då som har gått snett? Varför har vi i\r\nSverige fått en flyktingström med 60 000\r\nasylsökande hittills under 1992, medan Danmark\r\nbara har fått en tiondel? Under tredje kvartalet\r\n1992 kom det 35 000 asylsökande, dvs. lika många\r\nsom under hela 1991. Inser inte regeringen att läget\r\när ohållbart? Orsaken är att vi har sänt ut fel\r\nsignaler.</pre><pre>Den svenska regeringen har inte talat klarspråk.\r\nMan borde ha sagt att den som söker asyl i Sverige\r\noch kommer från det forna Jugoslavien med stor\r\nsannolikhet kommer att få sin ansökan om asyl\r\navslagen. Men eftersom det kan finnas en och\r\nannan med flyktingstatus, säger man inte detta,\r\nutan man låter alla leva i tron att deras\r\nasylansökningar kommer att bli positivt\r\nbehandlade. Detta är ett bedrägeri mot alla\r\nasylsökande, och man lurar dem att överge allt. Det\r\när inhumant att inte tala omsanningen redan från\r\nstart, nämligen att de flesta inte kommer att få asyl.\r\nVem tror att kosovoalbanerna och bosnierna skulle\r\növerge allt och åka 200 mil genom Europa till ett\r\nland, där de bara får stanna en kort tid? De har\r\nnaturligtvis trott att de skulle få stanna för gott.</pre><pre>Nu har regeringen sent omsider börjat att inse vilka\r\nkostnader man har dragit på de svenska\r\nskattebetalarna. Man inför visumtvång för\r\nmäniskor från Serbien och Montenegro. Beslutet är\r\nbra, och det ger en signal att Sverige inte är\r\nvidöppet för flyktingar. Svenska skattebetalare kan\r\ndock med fog beklaga att regeringen inte har fattat\r\ndet här beslutet långt tidigare.</pre><pre>Antalet asylsökande håller på att korka igen hela\r\nasylmottagandet. Innan året är slut lär vi ha 100 000\r\nasylsökande. Vad detta kostar varken vill eller kan\r\nnågon berätta, men vi kan ju jämföra\r\nInvandrarverkets anslagsframställningar som\r\ntredubblats från början av 90-talet till beräknade\r\n10,8 miljarder för 1993/94. Till detta kommer en\r\nmängd andra kostnader för sjukvård, domstolar,\r\npolis, utbildning och mycket annat. Vi måste få veta\r\nsanningen om de totala flyktingkostnaderna, inte\r\nbara Invandrarverkets kostnader. Först då kan vi\r\ndiskutera om våra prioriteringar är de rätta.</pre><pre>Svenska politiker synes vara mer besjälade av\r\ninternationell solidaritet än av omsorg om svenska\r\nmedborgare. Jag motsätter mig inte internationell\r\nsolidaritet, men när vi börjar att nedrusta vårt\r\nvälfärdssamhälle är det på sin plats att granska\r\nkostnaderna för vår generositet -- kostnaderna för\r\nflyktingpolitik och välstånd.</pre><pre>Vad skall vi då göra? Jag anser att bara de som är\r\nGenèvekonventionsflyktingar skall kunna få\r\npermanent uppehållstillstånd. Tyskland är nu ett av\r\nde länder som överväger detta. Många andra länder\r\nlär följa efter. De som flyr från krig och förstörelse,\r\nt.ex. bosnierna, ges tidsbegränsade\r\nuppehållstillstånd och skall återvända så snart det\r\ninte föreligger ett skyddsbehov. Regeringen har\r\nredan slopat den s.k. treterminsregeln. Man var så\r\nilla tvungen. Med nuvarande handläggningstid\r\nskulle annars väldigt många ha kunnat åberopa\r\ntreterminsregeln och fått stanna i Sverige trots att\r\nde saknar skyddsbehov.</pre><pre>Även mycket annat behöver ändras i den svenska\r\nflyktingpolitiken. Förslag om att inte kunna ta\r\nbarnfamiljer i förvar är ju orimligt. Om\r\nbarnfamiljen håller sig undan kan ju avvisning inte\r\nverkställas. Upphävandet av Luciabeslutet från\r\n1989 har också gett fel signal. Anhöriginvandringen\r\nborde begränsas till att endast gälla make/maka och\r\nderas barn. Så är det inte i dag. Rätten att få arbeta\r\npå öppna arbetsmarknaden om man inte har fått\r\nbeslut inom fyra månader ger också fel signal. 3 000\r\nmakedoner kom hit i juli, mera för att söka arbete\r\nän för att söka asyl. Många av dessa har frivilligt åkt\r\ntillbaka. De får då sin hemtransport betald, men\r\ndetta är ju självfallet billigare än att de ramlar in i\r\nden svenska asylbyråkratin.</pre><pre>Att Sverige för en mycket generösare\r\nflyktingpolitik än de flesta andra länder framgår av\r\natt vi år 1991 biföll 50 % av alla asylansökningar.\r\nMotsvarande siffror för 1991 var för Holland 20 %,\r\nför Frankrike 15 % och för Schweiz 5 %. Jag kan\r\ntänka mig att siffran för Norge är ungefär\r\ndensamma som för Sverige.</pre><pre>Alla vet att internationell hjälp på plats hjälper fler\r\nän om vi lämnar hjälpen här i landet. För att klara\r\nflyktingsituationen i Jugoslavienområdet över\r\nvintern erfordras bidrag på omkring 1 miljard\r\nkronor. Betänk att den svenska\r\nflyktingmottagningen kostar mer än en halv miljard\r\nkronor i månaden. Det skulle vara mångdubbelt\r\nbilligare för Sverige att betala hela den\r\ninternationella hjälpinsatsen om vi på det sättet\r\nkunde reducera flyktingströmmarna till Sverige.</pre><pre>Ett bra sätt att hjälpa alla dem som nu väntar på ett\r\nasylbeslut och kan förvänta sig ett negativt sådant,\r\nt.ex. kosovoalbanerna, vore att ge dem en\r\nstarthjälp i sitt hemland. Det är bra för dem -- de\r\nfår biljett och ett startbidrag i stället för bara en\r\nhemresetransport. Det är bra för oss -- det innebär\r\nlägre förläggningskostnader och frigörande av\r\nhandläggarresurser.</pre><pre>För att få bukt med kriminaliteten kring\r\nflyktingförläggningarna borde vi omedelbart utvisa\r\nde asylsökande som begår brott här i landet. Om de\r\nasylsökande vet detta reduceras brottsligheten\r\ndrastiskt. Man borde självfallet direktavvisa alla\r\nidentitetslösa. De flesta hade ju ID-handlingar\r\nunder resan till Sverige, men för att försvåra den\r\nsvenska utredningen slänger de handlingarna innan\r\nde når svensk mark. ID-kontrollen skulle förbättras\r\nväsentligt om man tog fingeravtryck av de\r\nasylsökande vid deras ankomst till Sverige.\r\nDisciplinstraff i form av minskade dagbidrag bör\r\ninföras för dem som inte följer de regler som gäller\r\npå slussar och förläggningar. Det som förstörs skall\r\nåterbetalas.</pre><pre>För att spara pengar vill vi också reducera\r\nsocialbidragen under de två första åren för dem som\r\nfått uppehållstillstånd. Vi vill vidare halvera\r\ndagbidragen för dem som har helpension på\r\nflyktingslussar och göra motsvarande reduceringar\r\nför dem som står för sina matkostnader själva. Vi\r\nvill få bort kostnaderna för\r\nhemspråksundervisningen. Låt\r\ninvandrarorganisationerna själva sköta den med\r\negna medel.</pre><pre>Acceptera slutligen inte att flyktingar som fått\r\npermanent eller temporärt uppehållstillstånd får\r\nflytta runt i landet med bibehållna bidrag. För att\r\nmöjliggöra en effektiv kommunal planering bör\r\nman inte acceptera att den som erhållit en\r\nkommunplacering kort därefter beger sig till någon\r\nannan kommun, främst någon storstadskommun.\r\nDen som ändå gör det -- det är ju svårt att hindra\r\nnågon från att lämna sin ort -- bör fråntas alla\r\nbidrag och få klara sin försörjning på egen hand.</pre><pre>Slutligen: Ge en parlamentarisk utredning i\r\nuppdrag att lämna förslag på en vettig\r\nflyktingpolitik för framtiden. En av många frågor\r\nman i så fall borde belysa är överklaganderätten.</pre><pre>Anf. 120  BERITH ERIKSSON (v):</pre><pre>Herr talman! ''Exterminate all the brutes'', eller\r\nsom författaren Sven Lindqvist har valt att\r\növersätta det i sin nyligen utkomna bok, ''Utrota\r\nvarenda jävel''. Det som Sven Lindqvist gör är att\r\nge en mycket informativ tillbakablick på det\r\nhistoriska arvet i Europa när det gäller utrotning av,\r\nsom man ansåg, lägre stående raser och folk när de\r\neuropeiska staterna byggde upp sina imperier.</pre><pre>Tankegångar om européernas överlägsenhet\r\ngentemot andra folk har från tid till annan fått\r\nlegitimitet, och författaren säger i sin bok: Ännu\r\nhar inte de hungriga och desperata miljardernas\r\ntryck blivit så starkt att världens mäktiga ser\r\nutrotning och undergång som den enda möjliga\r\nlösningen, och självklara lösningen. Men den\r\ndagen är inte långt borta, därför studerar jag\r\nhistorien.</pre><pre>Det som alltför sällan förekommer i den\r\nflyktingpolitiska debatten är flyktens orsaker, trots\r\natt det perspektivet alltid borde vara med.\r\nDiskussioner om följande förekommer sällan: Hur\r\nskall vi kunna påverka och förändra det faktum att\r\ndet på så många håll i världen finns ett överskott av\r\nvapen och ett underskott av demokrati? Hur skall\r\nvi kunna påverka den orättvisa världshandeln?\r\nVilka initiativ skall vi ta för att öka möjligheterna\r\nför exempelvis kosovoalbanerna att stanna i sitt\r\nhemland? Att förenkla och krympa\r\nflyktingdebatten till snävt avgränsade områden som\r\nbrottslighet, visumtvång och dagbidragens storlek\r\nlöser inte något av de grundläggande problemen.</pre><pre>De fora där vi i ett större sammanhang kan\r\nsamarbeta och försöka ändra på missförhållanden i\r\nvår omvärld är de internatnionella\r\nsammanslutningar som vi har. FN, ESK, dvs.\r\nprocessen för säkerhet och samarbete i Europa, och\r\nEuroparådet. Jag vill här beröra ESK.</pre><pre>Vid ESK:s möte i Helsingfors, som hölls under\r\nvåren 1992, kunde man bl.a. enas om att tillsätta en\r\nhögkommissarie, vars arbetsuppgifter bl.a. skulle\r\nvara att bygga upp ett slags ''early warning system''\r\nmed ett konfliktcentrum. Men Högkommissarien\r\nhar inte kunnat börja sitt arbete ännu. Det har\r\nstannat vid att man för diskussioner om vilka\r\nresurser han skall få till sitt förfogande. Jag har en\r\nbestämd känsla av att Europarådet, som anser sig\r\nha ensamrätt på frågor om mänskliga rättigheter,\r\nfinns i bakgrunden som en bromskloss.</pre><pre>ESK är även det forum som vi i Vänsterpartiet\r\nanser vara det bästa när det gäller att utarbete\r\nmekanismer för att hantera situationer liknande\r\nden som vi nu upplever med stora flyktingströmmar\r\nfrån det forna Jugoslavien. Högkommissarien\r\nskulle kunna vara den som på ett naturligt sätt tar\r\nansvaret för det arbetet.</pre><pre>Sverige tar över ordförandeskapet inom ESK i\r\ndecember. De här frågorna måste föras med kraft.\r\nDet är mycket frustrerande när man konstaterar att\r\nantalet oroshärdar, konflikter och krig ökar så\r\nsnabbt, medan försöken att möta den utvecklingen\r\ngår så långsamt.</pre><pre>Inför Sveriges övertagande av ordförandeskapet\r\ninom ESK i december bör arbetet i och kraven på\r\nESK kraftfullt backas upp av alla politiska partier,\r\noch i detta sammanhang behövs det en nationell\r\nsamling.</pre><pre>Herr talman! Vänsterpartiet är av princip emot\r\nvisumtvång. Den uppfattningen har vi tidigare\r\ndelat med Folkpartiet.</pre><pre>Jag vill ställa några konkreta frågor till ministern\r\nmed anledning av beslutet om visumtvång för\r\nmänniskor från Restjugoslavien. På olika nivåer i\r\nFN, ESK, EG, Europarådet och här i Sveriges\r\nriksdag har man fördömt det utrensnings-  och\r\nerövringskrig som pågår i det forna Jugoslavien.\r\nNär vi nu skickar tillbaka krigsvägrare, bryter vi då\r\ninte mot de resolutioner som är antagna? Och vilka\r\nsignaler sänder vi till serberna med vårt\r\nställningstagande?</pre><pre>Ministern sade även förra torsdagen i sin\r\ninformation här i kammaren att i den mån vi från\r\nSveriges sida kan hjälpa människor med\r\nskyddsbehov genom att tillämpa generösa\r\nvisumregler skall vi göra det.</pre><pre>Om en flykting från Kosovo kommer till en svensk\r\nambassad i något av grannländerna, kommer den\r\nsvenska bedömningen då inte att bli att det landet\r\när första asylland och att det är där som flyktingen\r\nskall stanna?</pre><pre>Om situationen i Kosovo förvärras till en väpnad\r\nkonflikt, kommer ministern då att snabbt ta\r\ninitiativ för att avskaffa visumtvånget?</pre><pre>Anf. 121  Kulturminister BIRGIT FRIGGEBO\r\n(fp):</pre><pre>Herr talman! Jag deltog i UNHCR:s årsmöte i\r\nGenève förra måndagen. I sitt inledningsanförande\r\nrapporterade FN:s flyktingkommissarie om den\r\naktuella flyktingsituationen i världen. Hennes\r\nbesked var att antalet flyktingar i världen har ökat\r\nunder det gångna året. Situationen är värst i Afrika.\r\nI Somalia, som hemsöks av grymma inbördes\r\nkonflikter och svält, har en femtedel av\r\nbefolkningen sökt asyl i näraliggande länder.\r\nTorkan har tvingat människor att lämna Malawi och\r\nZimbabwe. Västafrikas flyktingsituation är\r\noförändrad. I Asien är den största flyktinggruppen\r\nfortfarande den som kommer från Afghanistan. Till\r\nBangladesh, ett av världens fattigaste länder och\r\nsom drabbas av naturkatastrofer gång på gång, har\r\n265 000 människor flytt från Burma. I Sydostasien\r\när situationen något ljusare. Flyktingar återvänder\r\nnu till Vietnam, Laos och Kambodja. Likaledes är\r\nantalet återvändande större än antalet människor\r\nsom ger sig av på flykt i Centralamerika.</pre><pre></pre><pre>Sverige bidrar efter förmåga substantiellt till att\r\nlindra nöden och ge skydd åt de människor som\r\ntvingats lämna sina hembygder. Europa har under\r\ndet senaste året på ett mycket tragiskt sätt fått\r\nbekräftat att flyktingproblemen inte är ett avlägset\r\nu-landsfenomen. Över 2,5 miljoner människor har\r\ntvingats lämna sina hem till följd av den ofattbart\r\ntragiska konflikten i det forna Jugoslavien. Flera\r\nväntas under kommande vinter.</pre><pre>Omkring 70 000 personer har sökt sig till Sverige\r\nunder det gångna året. Merparten kommer från det\r\nforna Jugoslavien. Antalet asylsökande från andra\r\nländer har fortsatt att minska.</pre><pre>Även om påfrestningarna är stora i Sverige, bär vi\r\nen liten del av de påfrestningar som de stora\r\nflyktingströmmarna för med sig. De problem vi\r\nbrottas med i Sverige, som naturligtvis inte skall\r\nnegligeras, kan inte jämföras med det lidande de\r\nflyende människorna utsätts för. Svält, våld,\r\nförtryck och död hör till vardagen.</pre><pre>Behovet av internationella insatser för att hävda\r\nmänskliga rättigheter och bidra till ekonomisk\r\nutveckling kan inte nog understrykas. Det är en\r\nförutsättning för att förhindra att människor\r\ntvingas fly.</pre><pre>Även den europeiska situationen måste mötas\r\ninternationellt. Det är viktigt med en internationell\r\nnärvaro i Jugoslavien, dels för att ge\r\nuppmärksamhet åt brott mot de mänskliga\r\nrättigheterna, dels för att ge skydd och humanitär\r\nhjälp. Sverige deltar aktivt i detta arbete. Vi har\r\nhittills i år bidragit med och utlovat kontanta bidrag\r\nmed sammanlagt 230 miljoner kronor till UNHCR.</pre><pre>Som jag meddelade i kammaren i torsdags arbetar\r\nregeringen också aktivt med att få fram en\r\nmekanism för ett gemensamt europeiskt\r\nansvarstagande vid massflyktssituationer. Det sker\r\nbl.a. inom den s.k. Wienprocessen, hos FN:s\r\nflyktingkommissarie, när vi möter EG och i ESK,\r\ndär vi i december övertar ordförandeskapet.\r\nMöjligen har erfarenheterna från den jugoslaviska\r\nkrisen understrukit behovet av ett sådant\r\ngemensamt ansvarstagande från de europeiska\r\nstaterna och därmed också ökat möjligheterna att\r\nnå fram till ett resultat.</pre><pre>Herr talman! Den svenska flyktingpolitiken är\r\nunder omvandling. Regeringen vill fokusera på\r\nskyddsbehovet vid bedömningen av vem som skall\r\nfå stanna i vårt land. Det var bl.a. bakgrunden till\r\nupphävandet av det s.k. 13 december-beslutet. Det\r\nvar också bakgrunden till avskaffandet av den\r\npraxis som gällt vid olika vistelsetider. De sista\r\nresterna försvann i torsdags.</pre><pre>Det kräver naturligtvis att ärendehanteringen\r\nsnabbas upp. Det har också skett. Det är få\r\nbarnfamiljer i dag som har varit här så lång tid att\r\nde skulle omfattas av den s.k. treterminsregeln.</pre><pre>Vi har gett Invandrarverket och\r\nUtlänningsnämnden de resurser de har begärt för\r\natt kunna snabba upp sin ärendehantering. Den\r\nenda spärr som finns är förmågan att administrera\r\nden nya personal man vill anställa.</pre><pre>Vi har tillsatt en utredning som arbetar snabbt\r\nunder hösten för att effektivisera\r\nflyktingmottagandet. Det skall bli flexiblare, och\r\nlånga vistelsetider på flyktinganläggningar skall\r\nmotverkas. Vi vill möjliggöra för\r\nfrivilligorganisationer, privata entreprenörer,\r\nkommuner och andra att delta i\r\nflyktingmottagandet. Vi vill också minska\r\nkostnaderna.</pre><pre>Vi har tillsatt en utredning om hur vi skall kunna\r\nadministrera en eventuell stor massflyktssituation\r\nsom riktar sig mot Sverige och Norden. I dagarna\r\nkommer en första rapport. Den utredningen ser\r\nockså över andra delar av utlänningslagstiftningen,\r\nbl.a. missförhållandena när det gäller s.k. nya\r\nansökningar gång på gång. Man skall också titta på\r\nmöjligheten att ge uppehållstillstånd efter inresan,\r\nutan att den sökande först behöver resa hem igen\r\noch söka uppehållstillstånd utifrån. Utredningen\r\nskall också studera flexiblare viseringsregler.</pre><pre>Den förra regeringen tillsatte en utredning om s.k.\r\nmeningsfull sysselsättning. Vi har nu fått förslag\r\nfrån den. Regeringen har också vid sidan av detta\r\narbete fattat beslut som möjliggör för de\r\nasylsökande som vill och kan att försörja sig själva.\r\nVi har även humaniserat behandlingen av barn och\r\nlagt fram ett förslag om ett principiellt förbud mot\r\natt ta barn i förvar i Sverige.</pre><pre>Jag har aviserat en översyn av asylreglerna genom\r\nen parlamentarisk utredning. Detta arbete bör ske\r\nparallellt med det internationella arbete som\r\nregeringen bedriver för att vi skall kunna få ett\r\ngemensamt europeiskt ansvarstagande vid\r\nmassflyktssituationer.</pre><pre>Herr talman! Jag skall försöka besvara en del av de\r\nfrågor som har ställts till mig.</pre><pre>Maud Björnemalm var mycket kritisk till\r\nregeringens handläggning av flyktingpolitiken och\r\npåstår att det skulle vara regeringen som har\r\nframkallat den situation som vi har i Sverige i dag.\r\nJag vet inte om Maud Björnemalm inte har\r\nuppfattat omständigheterna i det forna Jugoslavien\r\noch det liv många människor tvingas leva där, som\r\ngör att de söker sig hit.</pre><pre>Maud Björnemalm säger att det har funnits en\r\noförmåga hos regeringen att fatta beslut. Jag vet\r\ninte om hon därmed avser att beslut om visumtvång\r\ninte har kommit tidigare. Jag har inte tidigare hört\r\nnågon socialdemokrat, i varje fall inte Maud\r\nBjörnemalm, kräva att vi skulle införa visumregler\r\nhär i Sverige. Bakgrunden till regeringens beslut är\r\nFN-beslutet att inte betrakta regeringen i Belgrad\r\nsom successor till det forna Jugoslavien.\r\nRegeringen har i samband med detta beslut försökt\r\nförhindra eventuella negativa konsekvenser av\r\nvisumtvång genom att ensidigt införa\r\nviseringsfrihet från Bosnien och möjliggöra för dem\r\nsom har ett skyddsbehov att ta kontakt med\r\nsvenska ambassader.</pre><pre>Att fatta beslut i enskilda ärenden är numera en\r\nuppgift för Invandrarverket och\r\nUtlänningsnämnden. Jag vet inte om Maud\r\nBjörnemalm inte har uppfattat det.\r\nInvandrarverket införde s.k. verkställighetshinder i\r\nnovember 1991. Sverige var det sista land i Europa\r\nsom införde det. I somras hävdes\r\nverkställighetsstoppet, efter det att\r\nflyktingkommissarien avgivit en rapport som\r\nindikerade att personer från Kosovo som inte alla\r\nhade skyddsbehov sökte sig till andra länder.\r\nDärmed började myndigheterna fatta beslut.</pre><pre>När det gäller krigsvägrarna har det funnits en risk\r\nför att de skulle inkallas till tjänstgöring, men\r\nframför allt för att de skulle drabbas av hårda straff\r\nom de återvände till Kosovo. Under senare tid har\r\ndet varit en diskussion i Serbien-Montenegro om\r\natt införa amnesti. Den är nu på väg. Vid besök på\r\nplatsen har myndigheterna, Invandrarverket och\r\nUtlänningsnämnden, kunnat konstatera att det i\r\npraktiken redan tillämpas en amnesti för\r\nkrigsvägrarna. Det är bakgrunden till att\r\nmyndigheterna först nu har börjat fatta beslut om\r\nkosovoalbaner. Jag respekterar att man inte har\r\ntagit överdrivna risker när det gäller hanteringen av\r\ndessa människors liv.</pre><pre>Anf. 122  MAUD BJÖRNEMALM (s)\r\nreplik:</pre><pre>Herr talman! Birgit Friggebo undrar om jag inte har\r\nuppfattat omständigheterna. Jo, det har jag visst.\r\nJag vidhåller ändå att ett beslut om införande av\r\nvisumtvång för en folkpartist måste vara ett beslut\r\nunder galgen. Regeringen hänvisar till FN:s beslut.\r\nMan skulle lika gärna ha kunnat fatta detta beslut i\r\nbörjan av juni, när Invandrarverkets\r\ngeneraldirektör krävde det. Hon ansåg att det\r\nbehövdes ett beslut om visumtvång för att man\r\nskulle klara situationen.</pre><pre>Birgit Friggebo talar också om att det har skett en\r\nhumanisering för barnen. Är det att humanisera för\r\nbarnen när 3-terminersregeln avskaffades? Vidare\r\nhar vi förvarstagande av barn. Det sägs att den som\r\ninte rättar sig efter myndigheternas beslut inte skall\r\nomfattas av den välfärd som gäller i Sverige.\r\nBarnen skall alltså bo här utan rätt till sjukvård och\r\nskolgång? Är det en human behandling, Birgit\r\nFriggebo?</pre><pre>Anf. 123  Kulturminister BIRGIT FRIGGEBO\r\n(fp):</pre><pre>Herr talman! Det finns inte något förslag från\r\nregeringens sida som undanhåller möjligheter för\r\nsjukvård och liknande för flyktingbarn. Men om\r\ndet finns regler för förvarstagande av barn, ökar det\r\nrisken för att barnfamiljer gömmer sig. Därmed\r\nundanhåller de sig själva från det samhällets stöd\r\nsom de bör ha.</pre><pre>Det verkar som om Maud Björnemalm inte riktigt\r\nförstår att visumtvånget infördes just på grund av\r\nFN-beslutet. Hon frågar varför det inte infördes i\r\njuni eller, som har krävts av andra, redan i mars.\r\nBakgrunden är att FN-beslutet inte fanns då. I\r\nsamband med viseringsbeslutet har vi försökt att\r\nundanröja de negativa konsekvenser som det kan\r\nkomma att föra med sig.</pre><pre>Varför har inte Maud Björnemalm eller någon\r\nannan socialdemokrat i mars månad eller under\r\nsommaren krävt att viseringstvånget skall införas?\r\nVarför kommer ni nu och säger att det hade varit\r\nbättre att införa det tidigare? Varför stämde ni inte\r\nin i nydemokraternas krav på att införa visumtvång\r\ntidigare -- om det var så angeläget? Det är en\r\nmärklig politik.</pre><pre>Vi har varit mycket noga från regeringens sida att\r\nta hänsyn till de olika rapporter om situationen i det\r\nforna Jugoslavien. Vi har varit mycket noga med att\r\nse till skillnaderna i de olika situationer som råder i\r\nolika delar av Jugoslavien. Jag återkommer ännu\r\nen gång till att det är myndigheterna,\r\nInvandrarverket och Utlänningsnämnden, som\r\nfattar beslut i de enskilda ärendena. Det har varit\r\nett s.k. verkställighetsstopp, dvs. man har inte\r\nfattat beslut när det t.ex. har gällt Kosovoalbaner.\r\nDet är för att man inte har velat riskera att\r\nmänniskor skall råka illa ut. Det är bakgrunden.\r\nJag har respekterat de besluten.</pre><pre>Anf. 124  MAUD BJÖRNEMALM\r\n(s)replik:</pre><pre>Herr talman! Jag tycker väldigt illa om Folkpartiets\r\noch Birgit Friggebos försök att i alla debatter\r\nklumpa ihop oss med Ny demokrati. Jag betackar\r\nmig för det, Birgit Friggebo.</pre><pre>Om FN inte hade fattat beslutet att inte erkänna\r\nregeringen i Belgrad, hade alltså Birgit Friggebo\r\ninte fattat beslut om viseringstvång?</pre><pre>Om vi som socialdemokrater hade krävt\r\nvisumtvång i början av juni, hade då regeringen\r\ngått socialdemokraterna till mötes och infört\r\nvisering?</pre><pre>Anf. 125  Kulturminister BIRGIT FRIGGEBO\r\n(fp):</pre><pre>Herr talman! Jag har aldrig någonsin tidigare\r\njämfört Socialdemokraterna med Ny demokrati.\r\nDet är alltså inte något mönster. Men i denna fråga\r\när det alldeles uppenbart att Socialdemokraterna\r\nhellre hade sett att vi hade tillmötesgått Ny\r\ndemokrati och infört visumtvång tidigare.</pre><pre>Bakgrunden är FN:s beslut. Om\r\nSocialdemokraterna hade krävt ett införande av\r\nvisumtvång i juni, hade regeringen inte verkställt\r\ndet kravet.</pre><pre>Förste vice talmannen anmälde att Maud\r\nBjörnemalm anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 126  GULLAN LINDBLAD (m):</pre><pre>Herr talman! Flyktingpolitiken är bland de mest\r\nomdebatterade frågorna i vårt land i dag ---\r\nkrispaketen till trots, eller kanske delvis på grund\r\nav den ekonomiska krisen. Jag vill slå fast att det är\r\nviktigt att vi har en fri och öppen debatt i dessa\r\nfrågor. Alltför länge lades locket på i debatten. Det\r\nvar fel. Det har också sagts av företrädare för\r\npressen vid en hearing som\r\nsocialförsäkringsutskottet har haft. Med den\r\nmångåriga erfarenhet jag faktiskt har av flykting-\r\noch invandrarpolitik, anser jag att den alltför\r\nvälvilliga, litet moraliserande och ganska naiva\r\ninställning som har kommit till uttryck inte minst i\r\ndenna kammare har varit minst lika skadlig och\r\nbäddat lika mycket för ökande flyktingfientlighet\r\nsom den onyanserade, negativa debatt som delvis\r\nhar förts under de senaste månaderna.</pre><pre>Är svenska folket rasistiskt? Nej! Forskare anser\r\nsamstämmigt att det är mycket små grupper som\r\nkan kallas rasistiska. Däremot har en ökande\r\nflyktingfientlighet kommit till uttryck de senaste\r\nåren -- framför allt hos yngre män. Det är kanske\r\ninte så konstigt att människor börjar fråga sig hur\r\nmånga flyktingar som egentligen skall släppas in --\r\näven om det egentligen, herr talman, inte handlar\r\nom antal -- när de ekonomiska problemen blir svåra\r\noch arbetslösheten ökar. Man får se dessa saker\r\nsom en förklaring. Det är därför det är så viktigt att\r\nalla frågor skall kunna ställas och att alla förslag\r\nskall kunna framföras.</pre><pre>Det diskuteras ibland om vi skall införa ett förbud\r\nmot rasistiska organisationer. Nej, det skall vi inte!\r\nDet vore att verkligen ge skumma element luft\r\nunder vingarna. En fri och öppen debatt är viktig.</pre><pre>Svensk flyktingpolitik har varit och är fortfarande\r\nmycket generös. Det är alldeles självklart att\r\nmänniskor som flyr hit på grund av förföljelse av\r\nolika slag skall kunna få en fristad i vårt land. Men\r\nutvecklingen det senaste året har verkligen satt våra\r\nmöjligheter att ta emot asylsökande på mycket\r\nhårda prov. Invandrarverket och dess personal har\r\ngjort en berömvärd insats. Men det är inte underligt\r\natt både personal och organisation dignar under en\r\nomänsklig arbetsbörda.</pre><pre>Vi har faktiskt skäl att ifrågasätta om vi i\r\nfortsättningen kan ha en utlänningslagstiftning,\r\nsom torde vara bland de mest generösa i världen.\r\nFrån moderat håll har vi i många år föreslagit en\r\nlagstiftning som bättre stämmer överens med FN-\r\nkonventionens egentliga flyktingbegrepp, men med\r\nen generös tillämpning. Lagen är egentligen inte\r\n''up to date''. Men det är svårare att få till stånd en\r\nlag som är bättre. Då får vi hålla oss till\r\nflyktingbegreppet. Om vi gjorde det på ett striktare\r\nsätt, skulle vi verkligen fokusera skyddsbehovet,\r\nprecis som kulturministern sade.</pre><pre>Nu har regeringen ''stramat åt'' flyktingpolitiken\r\ngenom de nyligen införda visumreglerna. Det har\r\nredan visat sig, enligt dagens tidningar, att antalet\r\nasylsökande från Kosovo har minskat. Däremot\r\nunderlättar de nya reglerna för dem som flyr från\r\nt.ex. Bosnien-Hercegovina. Detta var en\r\nnödvändig och riktig åtgärd, och den visar hur\r\nviktigt det är med signalerna utåt mot vår omvärld.</pre><pre>Jag måste dock tillstå att jag inte anser att\r\nregeringen har utmärkts av någon större\r\nhandlingskraft i flyktingpolitiken. Det är faktiskt\r\nflera månader sedan invandrarverket begärde de\r\nnyligen införda visumreglerna. Den 13 augusti\r\ndiskuterade socialförsäkringsutskottet\r\nflyktingsituationen, och ett enigt utskott uttalade\r\natt vi ville ha ett förslag om s.k. tillfälliga\r\nuppehållstillstånd vid höstriksdagens början.\r\nTidigare har representanter från flera partier\r\nuttryckt samma åsikt i Flyktingpolitiska rådet.</pre><pre>Nu har invandrarministern anfört att\r\nFlyktingpolitiska rådet uttryckt tvivel inför ett\r\nsådant förslag. Jag måste som utskottets\r\nordförande fråga, och jag tycker att den frågan är\r\nviktig: Vilken är den tyngsta instansen? Är det det\r\nFlyktingpolitiska rådet, som är ett samrådsorgan,\r\neller riksdagens fackutskott?</pre><pre>Det är bra att regeringen nu har insett det vi\r\nmoderater tidigare krävt i motioner, nämligen att\r\nen större del av flyktingbiståndet bör ges i eller i\r\nnärheten av flyktingarnas hemländer, i stället för\r\ntill asylmottagande i Sverige. Ett ökat europeiskt\r\nsamarbete -- inte minst internordiskt -- är också ett\r\nlänge framfört krav från oss. Detta är en\r\nframåtsyftande politik.</pre><pre>I regeringsförklaringen aviseras förslag för att\r\nbegränsa kostnaderna för och effektivisering av\r\nflyktingmottagningen. Frågan om att begränsa\r\nmöjligheterna till överklagande av avvisningsbeslut\r\nutreds, och det är bra.</pre><pre>Jag har tidigare framfört kravet att hela\r\nutlänningslagstiftningen och flyktingpolitiken bör\r\nbli föremål för en parlamentarisk utredning, och\r\njag har nu fått ett ganska positivt svar av\r\nkulturministern i den frågan. Jag tycker att om\r\nkloka människor har kunnat över partigränserna\r\nkomma överens om ett svårt krispaket, borde vi\r\nkunna bli ense om en flyktingpolitik som bättre\r\nstämmer överens med dagens förhållanden.</pre><pre>Det finns också andra viktiga frågor som bör tas\r\nupp. Vi måste ställa ökade krav på att asylsökande\r\nskall förete åtminstone en biljett hit. Vi skall inte\r\ntolerera att alla dokument kastas, vilket ofta har\r\nskett och sker.</pre><pre>Svensk lag skall gälla i Sverige. Ingen skall t.ex.\r\ndömas mildare på grund av annan kultursyn, vilket\r\ntyvärr har skett vid ett tillfälle.</pre><pre>Brottslighet -- även av mindre omfattning -- skall\r\nkunna utgöra skäl för omedelbar avvisning.</pre><pre>Det är, som jag har sagt, viktigt att vi kan ge klara\r\nsignaler om vad som gäller och inte gäller, både här\r\nhemma till vårt eget folk och till vår omvärld.</pre><pre>Anf. 127  Kulturminister BIRGIT FRIGGEBO\r\n(fp):</pre><pre>Herr talman! Jag vill påpeka att Gullan Lindblads\r\nkritik gentemot regeringen när det gäller\r\nvisumfrågorna i så fall drabbar hela regeringen.</pre><pre>Gullan Lindblad delar min uppfattning att vi skall\r\nfokusera på skyddsbehovet, att det är människor\r\nsom behöver skydd undan våld, förföljelse och\r\nterror som skall få stanna i Sverige. Bakgrunden är\r\nju en helt annan, nämligen att av de 18 000 personer\r\nsom fick uppehållstillstånd i Sverige under förra\r\nåret fick 11 000 stanna av humanitära skäl.\r\nMerparten av de 11 000 fick stanna här på grund av\r\ns.k. vistelsetidspraxis, dvs. hade man lyckats stanna\r\nkvar i Sverige under ett år, om det var en\r\nbarnfamilj, eller 18 månader, om man var ensam,\r\nfick man ett uppehållstillstånd.</pre><pre>Det är den effekt som vistelsetidspraxis ger, och\r\nden infördes av den socialdemokratiska regeringen.\r\nDenna praxis har den nuvarande regeringen\r\nupphävt, för att just fokusera på skyddsbegreppet.</pre><pre>Den diskussion som förs om att bara tillämpa\r\nGenèvekonventionen eller också de facto-\r\nflyktingbegreppet är ytterst marginell när det gäller\r\nantalet människor som får stanna här i Sverige. Det\r\när vistelsetidspraxisen som så att säga ger\r\nmerparten av de personer som får stanna i Sverige\r\nnu.</pre><pre>Frågan om tillfälliga uppehållstillstånd hade Gullan\r\nLindblad och jag en diskussion om i går här i\r\nkammaren. Jag vill bara informera än en gång om\r\natt vad socialförsäkringsutskottet har meddelat oss\r\nvia ett pressmeddelande är att man vill utreda\r\nfrågan. Det brukar ju vara så i Sverige att vi först\r\nutreder, och sedan tar vi ställning till om en sak är\r\nlämplig eller inte.</pre><pre>Jag lägger bl.a. stor vikt vid vad Invandrarverket\r\nsäger, eftersom bakgrunden till frågan om tillfälliga\r\nuppehållstillstånd handlar om att avlasta\r\nasylprövningssystemet. Invandrarverket är ganska\r\nnegativt till att införa ett nytt institut, eftersom\r\nverket inte upplever att avlastningen kommer att\r\nbli tillräckligt stor på själva systemet för\r\nasylprövning. Detta tycker jag att vi politiker bör\r\nlyssna på, när vi skall ta ställning till om vi över\r\nhuvud taget skall införa detta nya institut.</pre><pre>Anf. 128  GULLAN LINDBLAD (m)\r\nreplik:</pre><pre>Herr talman! Min kritik mot regeringen var just en\r\nkritik av regeringen. Jag tycker att man inte har\r\nvarit tillräckligt aktiv i de flyktingpolitiska frågorna\r\ndet senaste året.</pre><pre>Att vi verkligen skall fokusera skyddsbegreppet på\r\nett annat sätt än hittills är vi helt överens om. Där\r\nkan vi naturligtvis diskutera vilken väg vi skall gå.\r\nVi skulle kunna önska att vi kunde ta upp frågan\r\nmed UNHCR i FN-sammanhang, men där har man\r\nfaktiskt varnat för att göra det. Man är rädd för att\r\ndet skulle försämra begreppet, och det är ingen som\r\nvill detta.</pre><pre>Däremot skulle kloka människor i denna kammare\r\nkunna utgå ifrån flyktingkonventionens begrepp\r\nmed en något annan bedömning. Jag tycker inte att\r\ndagens de facto-flyktingbegrepp är det rätta. Enligt\r\nall information som vi i utskottet har fått från\r\ninvandrarverket har under en lång följd av år\r\nmerparten av de asylsökande icke varit\r\nkonventionsflyktingar. Fördelningen har varit 60--\r\n40, ibland kanske 70--30, och merparten har då inte\r\nvarit konventionsflyktingar.</pre><pre>Utskottets uttalande var faktiskt ett uttalande om\r\natt vi ville ha ett förslag. Vi väntar nu på att det\r\nkommer ett sådant. Det som är sagt är en sak. Nu\r\nväntar vi med spänning på att det kommer\r\nytterligare förslag, för här behöver snabbt vidtas\r\nåtgärder, både när det gäller direktiv till den\r\nutredning som invandrarministern är positiv till och\r\ni fråga om en rad andra saker.</pre><pre>Det är bra att invandrarministern fäster stor vikt vid\r\nInvandrarverkets uppfattning i den här frågan. I\r\nfrågan om temporära uppehållstillstånd var det inte\r\nlika viktigt att fästa uppmärksamhet vid verkets\r\nkrav på visum för dem som kommer från\r\nJugoslavien.</pre><pre>Anf. 129  RUNE BACKLUND (c):</pre><pre>Herr talman! Inte sedan andra världskrigets dagar\r\nhar Sverige tagit emot så många asylsökande som\r\ndet här året. Den svenska mottagningsapparaten\r\nför asylsökande och flyktingar har ställts på mycket\r\nhårda prov. Invandrarverket, som är byggt för att\r\nta emot upp till 30 000 asylsökande, har visat prov\r\npå stor flexibilitet och högt resursutnyttjande när\r\nman har klarat det dubbla.</pre><pre>Man har mitt under den svenska sommarstiltjen\r\nklarat av att ge tak över huvudet, mat och andra\r\nlivsnödvändiga servicefunktioner till alla som\r\nkommit. Det är en prestation som utförts av verkets\r\npersonal, från mottagningspersonal till verkets\r\nledning. Jag tycker att det finns anledning att från\r\nriksdagens talarstol ge en eloge för den arbetsinsats\r\noch det engagemang som denna personal visat.</pre><pre>Har man med egna ögon sett hur arbetet har\r\nbedrivits, har man svårt att förstå de debattörer, så\r\nock ledamöter av denna kammare, som anklagar\r\nInvandrarverket för bristande effektivitet och\r\nresursslöseri. Jag rekommenderar ett besök på\r\nfältet.</pre><pre>Herr talman! Huvuddelen av de asylsökande som\r\nanlänt hitintills i år kommer från det forna\r\nJugoslavien. En mindre del av dessa människor\r\nkommer från de områden där krigshandlingar\r\npågår. Merparten kommer från det etniska\r\nkonfliktområdet Kosovo.</pre><pre>Enligt vår utlänningslagstiftning skall de enskilda\r\nskälen i varje asylfall utredas och prövas. Om man\r\nföljer lagen, med de överklagningsmöjligheter som\r\nstår till buds, kan redan nu konstateras att flertalet\r\nav de asylsökande som kommit detta år kan komma\r\natt få vänta på ett besked i sitt ärende i två eller\r\nkanske upp till tre år.</pre><pre>Även om det finns mycket stora ambitioner hos\r\nInvandrarverket, hos Utlänningsnämnden och hos\r\nregeringen att försöka hitta lösningar som gör att\r\nman kan snabba på behandlingsprocessen, finns det\r\ntrots allt ett antal praktiska hinder som gör att\r\nutredningarna tar ganska lång tid, exempelvis att ta\r\nfram allmänna ombud.</pre><pre>I takt med det ökande antalet asylsökande har\r\nInvandrarverket fått hyra in fler och fler\r\nförläggningsobjekt som inte är speciellt lämpliga\r\nför långa förläggningsvistelser, inte minst olämpliga\r\nför barnfamiljer. Trångboddheten och\r\nsysslolösheten på dessa förläggningar kommer att\r\nskapa en ohållbar situation i flyktingmottagandet.\r\nDet finns redan exempel på detta.</pre><pre>Jag tror inte att någon ansvarig person som tittar på\r\ndessa tillfälliga lösningar kan tänka sig att\r\nmänniskor skall bo där mer än några månader och\r\nframför allt inte under ett par års oviss väntan på\r\nbeslut.</pre><pre>Herr talman! Detta förhållande kräver någon form\r\nav politiska åtgärder. Regeringen måste nu\r\ntillsammans med Invandrarverket och\r\nUtlänningsnämnden komma fram till ett beslut om\r\nhur man skall se på situationen i de etniska\r\nkonfliktområden som ligger utanför krigszonerna i\r\ndet forna Jugoslavien.</pre><pre>Kommer man till den slutsatsen att det under\r\növerskådlig tid inte kommer att gå att återsända\r\nmänniskor till dessa områden, anser jag att\r\nregeringen måste omgående förbereda och ta\r\nansvaret för att en stor grupp människor skall\r\nkunna flytta ut i det svenska samhället från\r\nförläggningarna det närmaste året och att det då\r\nhandlar om en permanent bosättning i det svenska\r\nsamhället.</pre><pre>Kommer man däremot till slutsatsen att\r\nförhållandena i dessa områden är sådana att det går\r\natt återsända människor dit, anser jag att\r\nregeringen måste pröva om det i den situationen är\r\nrimligt att vi fullföljer hela\r\nasylprövningsproceduren med den väntan och de\r\nkostnader det innebär. Då är det rimligare att vi i\r\nSverige via vår biståndspolitik hjälper dessa\r\nmänniskor att bygga upp en ny tillvaro i hembygden\r\noch använder en del av de pengar som annars skulle\r\nha gått till asylprövning och förläggningsvistelse.</pre><pre>Det finns däremot anledning att bestämt varna för\r\nNy demokratis förslag att ge människor pengar i\r\nhanden för att de skall åka hem frivilligt. En sådan\r\nmodell skulle locka fler att söka sig till Sverige inför\r\nutsikten att få en rejäl summa pengar med sig hem\r\nom man reser tillbaka efter en tid. Det skulle ge en\r\nhelt fel signal.</pre><pre>Herr talman! Det har i regeringens agerande\r\nfunnits en tendens till att vänta och se. Jag vill för\r\nmin del säga, att jag anser att det är få områden som\r\nlämpar sig så dåligt för långbänkar som\r\nflyktingpolitikens område. Genom våra beslut\r\nsänder vi hela tiden ut signaler till vår omvärld.\r\nKommer inga signaler eller är signalerna oklara\r\nlurar vi bara människor att söka sig till vårt land,\r\nnågot som dessa människor sedan dyrt får betala.</pre><pre>Jag tycker att det var bra att regeringen förra\r\nveckan fattade beslut i viseringsfrågan. Men det\r\nräcker inte med det. Nu måste också regeringen\r\nsamla sig till en bedömning av hur den ser på\r\nsituationen i de etniska konfliktområden som ligger\r\nutanför den egentliga krigszonen i det forna\r\nJugoslavien, och vad detta skall få för konsekvenser\r\nför de många asylsökande från detta område som\r\nredan finns i vårt land.</pre><pre>Anf. 130  LARS SVENSK (kds):</pre><pre>Herr talman! Vi lever i en värld som verkar ha\r\nbrutit upp från en tillfällig vila. Det är inte bara\r\nmänniskor utan också nationer som nu söker nya\r\ngemenskaper, och rörligheten är mycket stor.</pre><pre>Sverige söker kontakt med övriga Europa genom\r\nett närmande till EG, och människor ute i Europa,\r\noch på andra håll i världen, söker kontakt med\r\nSverige. Det sker genom att de söker sig hit som\r\nflyktingar, eller på annat sätt, via den folkvandring\r\nsom nu sker över stora delar av världen.</pre><pre>När det gäller Sveriges närmande till EG har vi\r\nförstått att processen inte får gå för fort. Vi har lärt\r\nav Danmarks nej till Maastrichtavtalet, och av den\r\nallmänna tvekan som råder ute i Europa, att\r\nförändringen måste ske i en takt som kan\r\naccepteras och absorberas av folken i Europa.\r\nLikaså måste en betydande kunskapsförmedling\r\nske om vad EG är och vad ett medlemskap innebär.\r\nBlir takten för hög, förändringen för stor, eller\r\nsaknas den rätta kunskapen, upplevs förändringen\r\nsom ett hot -- ett hot som kommer att resultera i ett\r\nnej från svenska folket. Det vet vi.</pre><pre>Flyktinginvandringen är en annan process som i dag\r\npå ett mycket påtagligt sätt påverkar oss. Vi har på\r\ngrund av oroshärdar på nära håll fått en snabb\r\nökning. Det finns i dag i världen uppskattningsvis\r\n34 miljoner flyktingar, varav hälften är på flykt\r\nutanför det egna landets gränser. Det är fyra gånger\r\nSveriges befolkning. Alla kommer inte hit, även om\r\ndet ibland framstår så av debatten.</pre><pre>Om vi antar att 30 000 per år får stanna i Sverige,\r\ndvs. 300 000 på tio år eller 3 00000 på 100 år, ser\r\nvi att ''dom där'' knappast kan ta över vårt land. Vi\r\nvet också att vi nu har en topp på grund av det som\r\nhänder i Jugoslavien. Vi vet dessutom att den stora\r\nmajoriteten av alla asylsökande är skötsamma.</pre><pre>Men det räcker inte att vi kan konstatera att det är\r\nså. Det mångkulturella inslag som tidigare\r\nförknippades med förorter som Tensta börjar nu bli\r\nvanligt på många håll i landet. Det lär finnas orter\r\ndär flyktinginvandrare och asylsökande i dag står\r\nför mer än hälften av befolkningsunderlaget. Det\r\nfinns med andra ord en risk för att vi får ett\r\nMaastricht-nej även på detta område.</pre><pre>Herr talman! Vi har löst hanteringen av EG-\r\nintegrationen genom tillsättande av en EG-\r\nminister. Vi har ett speciellt utskott som bereder\r\nEES-propositionen, och staten anslår 100 miljoner\r\nunder två år i folkbildningssyfte. Vi förstår och har\r\nlärt, inte minst från de signaler som kommer, att\r\nmänniskors oro måste tas på allvar.</pre><pre>Också flyktingpolitiken skulle behöva ett ''EG-\r\npaket'' med lösningar. Min uppfattning, herr\r\ntalman, är nämligen den att den mängd\r\nasylsökande och den flyktinginvandring vi nu har\r\nkommer att under en period påverka gemene man\r\nmer än vad ett EES-avtal och ett EG-medlemskap\r\nkommer att göra. Oron och tvekan från svenska\r\nfolket måste därför även i detta fall tas på stort\r\nallvar.</pre><pre>Att ta flyktingfrågan på allvar är inte detsamma\r\nsom att vara mot en flyktinginvandring till Sverige,\r\nlika litet som att den som försöker att informera om\r\nEG skulle vara mot EG.</pre><pre>I den här debatten har det förts fram detaljerade\r\noch tekniska lösningar på hur vi skall hantera\r\nflyktingfrågan, detaljer som ni som dagligen\r\narbetar med frågorna kan bättre än jag. Själv\r\nbegränsar jag mig till att tala litet grand om\r\nAndersson, Pettersson och Lundström, vilka jag\r\ntycker att vi nu bör ägna litet mer tid och\r\nuppmärksamhet. Vad säger vi egentligen till\r\nAndersson som har tröttnat och skaffat egen\r\ntvättmaskin eller till Anita med syaffären som\r\ntycker att det försvinner litet för många varor? Det\r\nmåste finnas något mer att säga än ''släng ut dom''\r\neller ''ring till polisen så löser det sig''.</pre><pre>Vi som värdesätter ett mångkulturellt samhälle och\r\nförfäktar människors lika värde vill också värna om\r\natt de som kommer hit kan känna sig välkomna och\r\natt vi har en effektiv och kompetent handläggning.\r\nSvenska folket skall ges möjlighet att få perspektiv\r\npå den folkvandring som nu sker runt om i världen.\r\nVi skall ha möjlighet att sätta in detta i ett\r\nsammanhang där vi inte har förringat vårt svenska\r\nkulturarv och vår, om än i dag efter bank- och\r\nfastighetsaffärer kantstötta, rättsuppfattning. Det\r\nkräver ett stort mått av fortbildning och dialog med\r\nsvenska folket av samma slag som i den EG-\r\nutbildning som nu sätts i sjön. När det gäller EG-\r\ninformationen har det delats ut 9 miljoner kronor,\r\nmen det finns över 500 ansökningar på totalt 300\r\nmiljoner kronor. Det visar att det finns en potential\r\nsom kan tas till vara även i dessa sammanhang.</pre><pre>Herr talman! Som 40-talist, från de stora\r\nefterkrigskullarna, är jag personligen mycket\r\nmedveten om, att när jag blir gammal är det\r\ntroligen Abdullans son och Kaminskys dotter som\r\nkommer att ta hand om mig. Jag vill att dessa\r\nmänniskor skall välkomnas hit på ett värdigt sätt.\r\nDet gör vi bäst genom att vi som politiker lyssnar\r\ntill svenska folkets oro och är beredda att sätta in\r\nextraordinära åtgärder för att hantera en\r\nkomplicerad situation. Om inte, ja då återstår bara\r\nförenklade och fördomsfulla lösningar -- lösningar\r\nsom blir allt annat än människovärdiga.</pre><pre>Anf. 131  HANS GÖRAN FRANCK (s):</pre><pre>Herr talman! Vid Europarådets nyligen hållna\r\nmöte i Strasbourg behandlades ingående den akuta\r\nflyktingsituationen i det forna Jugoslavien. Det\r\nkonstaterades att antalet flyktingar vida överstiger\r\ntvå miljoner, varav en fjärdedel befinner sig utanför\r\nlandets gränser. 600 000 av dem är barn. Det\r\nberäknas att 400 000 människor riskerar att gå\r\nunder i den förestående vintern.</pre><pre>Som talesman i debatten inför Europarådets\r\nflyktingutskott framförde jag förslaget att den\r\nsociala utvecklingsfondens medel skulle tas i\r\nanspråk för att rädda liv bland flyktingarna. Fonden\r\nkan enligt sina statuter även användas för\r\nflyktinghjälp, bl.a. till iordningsställande av\r\nbostäder. Fonden bildades 1956 för att hjälpa till att\r\nlösa hemlösas och flyktingars problem. Kapitalet\r\nhar nyligen ökats sexfaldigt till över en kvarts\r\nmiljard ecu.</pre><pre>Frågan är brådskande och kommer att behandlas\r\npå det förestående mötet den 5 november med\r\nEuroparådets ministerkommitté. Jag föreslår att\r\nregeringen noga studerar de möjligheter som finns\r\nvia fonden, att regeringen verkar för ett positivt\r\nställningstagande i ministerkommittén samt att\r\nSverige för egen del och tillsammans med andra\r\nintresserade länder snarast genomför möjliga\r\nflyktingprojekt via fonden. Det fordras vissa egna\r\ninsatser för att medel ur fonden skall kunna tas i\r\nanspråk. Det skulle vara intressant att höra Birgit\r\nFriggebos kommentar till detta förslag, som vann\r\nen bred anslutning på Europarådets möte.</pre><pre>Herr talman! I slutet av förra året anordnades stora\r\nopinionsmöten och demonstrationer mot\r\nfrämlingsfientlighet och rasism över hela landet.</pre><pre>Nu har vinden mojnat, inte därför att\r\nfrämlingsfientligheten och rasfördomarna är\r\nmindre farliga eller mindre omfattande. Attentat\r\nmot flyktingförläggningar och andra våldsdåd mot\r\nflyktingar och invandrare förekommer av allt att\r\ndöma i samma utsträckning som tidigare.</pre><pre>Missaktning mot hela folkgrupper, främst\r\nkosovoalbaner, uttrycks inte bara av\r\nfrämlingsfientliga och rasistiska grupper, utan\r\nockså av politiker och myndighetspersoner. Det\r\nvore värdefullt om invandrarministern i dag gjorde\r\nett uttalande i den frågan. Invandrar- och\r\nflyktingproblemen är så allvarliga och\r\nsvårbemästrade i Sverige och på det internationella\r\nplanet att det är nödvändigt att söka uppnå breda\r\nlösningar och uppgörelser.</pre><pre>Den tidigare breda uppslutningen mot\r\nfrämlingsfientlighet och rasism borde kunna\r\nfullföljas genom praktiska och konkreta åtgärder\r\nför en solidarisk, human och realistisk flykting- och\r\ninvandrarpolitik.</pre><pre>Det behövs en helhetsbedömning, konstruktiva och\r\nrealistiska åtgärder som inte bara på kort sikt, utan\r\nockså i ett längre perspektiv, slår vakt om\r\noförytterliga demokratiska och humanitära\r\nintressen. Våra internationella\r\nkonventionsåtaganden och -- jag vill understryka\r\ndet -- FN:s flyktingkommissaries\r\nrekommendationer måste vara grunden för vår\r\nflyktingpolitik. Flyktingkommissarien har sagt sin\r\nmening om viseringar. De får bara användas i unika\r\nundantagsfall. Det måste vara helt uteslutet att gå\r\nin på vägen och köpa ut flyktingar som Lars\r\nMoquists parti har föreslagit. Det strider mot alla\r\nrättfärdiga principer.</pre><pre>För att beivra främlingshat och rasism behövs det\r\nmycket bättre undervisning än den vi har i dag.\r\nMassmedias ansvar måste starkt inskärpas. Det\r\nkrävs också att vi mer effektivt kan bekämpa de\r\nmissförhållanden i samhället som ytterst är\r\ngrogrunden till rasism och främlingsfientlighet,\r\nnämligen arbetslöshet, fattigdom, utslagning och\r\nisolering.</pre><pre>FN:s konvention mot rasism sätter målet högt. Den\r\nförpliktigar oss inte bara att fördöma, utan också\r\natt avskaffa alla former av rasdiskriminering. Det\r\ngäller både den som bedrivs enskilt och i\r\norganiserade former. Därför behövs det en\r\nskärpning av lagstiftningen. Den 28 september lade\r\nförre JK Hans Stark fram ett välkommet lagförslag\r\nmot etnisk diskriminering i arbetslivet. Det är\r\nnågot som jag länge förespråkat. Jag hoppas att\r\ndetta förslag får en snar och välvillig behandling.</pre><pre>Det gäller också att påskynda det\r\nlagstiftningsarbete mot organiserad rasism som\r\npågått alltför länge. Det är hög tid att regeringen\r\nlägger fram ett förslag på grundval av Starks\r\nutredningsförslag ''Organiserad rasism, åtgärder\r\nmot rasistiska organisationer'' från september förra\r\nåret. Det kan finnas en del tekniska förändringar\r\nsom behöver göras i förslaget, men det är mycket\r\nangeläget att vi snarast får en behandling av detta i\r\nriksdagen. Jag undrar hur invandrarministern\r\nställer sig till det här förslaget.</pre><pre>Anf. 132  LARS MOQUIST (nyd) replik:</pre><pre>Herr talman! Hans Göran Franck säger att jag i\r\nmitt anförande framförde att vi skulle vilja köpa\r\nloss flyktingar genom att ge dem vissa bidrag för att\r\nåtervända till sitt ursprungliga hemland, t.ex.\r\nKosovo. Så är det inte. Jag talade om den grupp,\r\nt.ex. kosovoalbaner, som kan förvänta sig ett\r\nnegativt beslut. Jag anser att det vore bättre för\r\ndem att få ett startbidrag och att kunna komma i\r\ngång med en verksamhet eller ordna bostad i sitt\r\ngamla hemland än att sitta kvar ytterligare ett\r\nhalvår eller ett år i Sverige och sedan blir utvisade\r\ntill sitt hemland. Det var den gruppen människor\r\nsom jag tyckte skulle vara bättre betjänt av att få ett\r\nsådant bidrag.</pre><pre>Anf. 133  HANS GÖRAN FRANCK (s)\r\nreplik:</pre><pre>Herr talman! Förslaget har uppfattats på det sätt\r\nsom jag angav. Om Lars Moquist nu vill förändra\r\neller modifiera förslaget får vi se vad hans\r\npartikamrater säger om detta. Det här förslaget har\r\nuttryckts på ett mycket burdust sätt. Det har också\r\nfått berättigad kritik.</pre><pre>Anf. 134  Kulturminister BIRGIT FRIGGEBO\r\n(fp):</pre><pre>Herr talman! Jag har inte tidigare varit informerad\r\nom den diskussion i Strasbourg som Hans Göran\r\nFranck har deltagit i.</pre><pre>Vi i Sverige har ju varit mycket aktiva i olika\r\ninternationella sammanhang för att bidra där vi\r\nkan. Vi var ett av de pådrivande länder som såg till\r\natt det blev en konferens i Genève i UNHCR:s regi\r\ni slutet av juli. Dessa aktiviteter ledde fram till att\r\nUNHCR fick sin första appell uppfylld med nya\r\nbidrag från olika stater. Nu är den andra appellen\r\nute inför vintern. Den lyder på 450 miljoner US-\r\ndollar. Egentligen hade Jan Eliassons organisation\r\nräknat fram att behovet var en miljard US-dollar.</pre><pre>Den svenska regeringen har varit inriktad på att\r\nhjälpen bör samordnas via UNHCR. Jan Eliassons\r\norganisation bör också delta i detta arbete för att\r\ndet skall få största effekt. I den mån Sverige kan\r\nbidra när det gäller Europarådet bör vi naturligtvis\r\ngöra det.</pre><pre>Hans Göran Franck säger också att vi bör följa\r\nUNHCR:s olika rekommendationer. Det är ju bl.a.\r\nbakgrunden till hur vi har hanterat\r\nkosovoalbanerna här i Sverige.\r\nFlyktingkommissarien har vädjat till oss att inte\r\nstänga våra gränser och att vi åtminstone skall ge ett\r\ntemporärt skydd. Detta har Sverige följt till dess att\r\nflyktingkommissarien i somras sade att vi kunde\r\nbörja fatta beslut om kosovoalbanerna igen.</pre><pre>När det gäller viseringsfrågan har jag träffat\r\nUNHCR:s representant här i Sverige och mött\r\nförståelse för det beslut som den svenska\r\nregeringen fattat.</pre><pre>När det gäller utredningen om etnisk\r\ndiskriminering i arbetslivet är det förslaget ute på\r\nremiss. Vi utlovade redan i förra\r\nregeringsförklaringen att vi skulle komma med\r\nförslag för att motverka etnisk diskriminering i\r\narbetslivet.</pre><pre>Anf. 135  HANS GÖRAN FRANCK (s)\r\nreplik:</pre><pre>Herr talman! Jag räknar med att inte bara jag utan\r\näven andra europarådsdelegater skall få tillfälle att\r\nför regeringen lägga fram mer ingående och\r\nkonkret material om den sociala\r\nutvecklingsfonden. Jag hoppas verkligen på ett\r\npositivt ställningstagande till detta. Här ges det\r\nverkligen goda möjligheter att göra praktiska\r\ninsatser och att få de ekonomiska resurserna för\r\ndet. Utöver det jag nyss nämnde vill jag säga att den\r\ntotala lånepotentialen i den här fonden för en\r\nfemårsperiod är 6 miljarder ecu.</pre><pre>Det är riktigt att flyktingkommissarien har ansett\r\natt länderna skall ta emot flyktingar och inte\r\nanvända sig av visumtvång. Vi har tidigare, bl.a. i\r\nInvandrarpolitiska kommittén, ansett att det inte är\r\nen riktig och framkomlig väg att använda sig av\r\nviseringsvapnet i flyktingpolitiken.</pre><pre>Jag medger att det nu kan finnas en\r\nundantagssituation, där man skulle kunna göra\r\navsteg från denna princip. Då fordras dock att man\r\ngör kraftfulla insatser för att ge skydd åt inte minst\r\nde många kosovoalbaner som verkligen är utsatta\r\nför trakasserier, förföljelse och förtryck. Det är en\r\nsvår och viktig uppgift att se till att det inte uppstår\r\nnegativa verkningar.</pre><pre>De övriga frågorna, om den organiserade rasismen\r\noch om hets mot folkgrupp, kommenterades inte av\r\nstatsrådet Friggebo. Jag skulle önska att hon också\r\npå den punkten gav kommentarer.</pre><pre>Anf. 136  Kulturminister BIRGIT FRIGGEBO\r\n(fp):</pre><pre>Herr talman! Det har många gånger tidigare givits\r\nbesked i denna kammare om att regeringen inte\r\nkommer att föra fram förslag till, förenklat\r\nuttryckt, förbud mot rasistiska organisationer.</pre><pre>Vad sedan gäller viseringsfrågan och de\r\nkosovoalbaner som av politiska skäl kan ha\r\nskyddsbehov var det ju en viktig del av regeringens\r\nbeslut att göra det möjligt att ge dessa skydd här i\r\nSverige.</pre><pre>Anf. 137  HANS GÖRAN FRANCK (s)\r\nreplik:</pre><pre>Herr talman! Det förslag som framlagts av förre\r\njustitiekanslern Hans Stark är inte ett förslag om\r\norganisationsförbud, utan har en annan karaktär.\r\nDärför riktar jag frågan till Birgit Friggebo om hon\r\nställer sig negativ eller positiv till det förslaget.</pre><pre>I en debatt som vi hade här med justitieminister\r\nGun Hellsvik ställde hon sig inte direkt avvisande\r\ntill förslaget. Jag undrar nu var Birgit Friggebo står\r\ni den frågan.</pre><pre>Anf. 138  Kulturminister BIRGIT FRIGGEBO\r\n(fp):</pre><pre>Herr talman! Jag är medveten om att det inte gäller\r\nett förbud mot rasistiska organisationer, och jag\r\nsade att detta var ett förenklat uttryck. Jag är\r\nnegativ till det förslag som har framlagts av\r\nutredningen. Däremot tycker jag att man möjligen\r\nkan höja straffsatserna för sådana som begår brott\r\noch som har anknytning till olika rasistiska\r\nyttringar.</pre><pre>Förste vice talmannen anmälde att Hans Göran\r\nFranck anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 139  HANS LINDBLAD (fp):</pre><pre>Herr talman! Det som jag skall säga hör mest\r\nhemma under orden ''m.m.'' i rubriken över detta\r\ndebattavsnitt.</pre><pre>Emigrantinstitutets chef Ulf Beijbom har stor\r\nerfarenhet av vad som hände med svenskarna i\r\nUSA. Han har i sin senaste bok gjort försök att\r\njämföra denna svenska emigration med senare års\r\nimmigration til vårt land. Han visar vilka paralleller\r\nsom kan dras och var sådana inte kan dras. Han\r\nnoterar för svenskarnas del följande:</pre><pre>''Föräldrarnas positiva attityd gentemot ''the public\r\nschool' och engelska språket bottnade i\r\növertygelsen om att barnen måste bli\r\nkonkurrenskraftiga, att invandrarens språkliga och\r\nkunskapsmässiga handikapp måste elimineras.\r\nDenna övertygelse är en viktig förklaring till att\r\nsvenskarna på lång sikt lyckades hävda sig så väl i\r\nAmerika. Tron på skolans möjligheter skapade\r\nockså en bildningstradition som sände tusentals\r\narbetarbarn till specialskolor och universitet. Ett\r\ntungt pris för denna beundransvärda utveckling var\r\n''andragenerationskomplexet'. De utbildade\r\nemigrantbarnen tog nämligen ofta steget fullt ut till\r\nengelsk enspråkighet. Den tvåspråkighet som\r\nomhuldas här hemma och som gjort många\r\ninvandrarbarn halvspråkiga i två språk, hade\r\nendast begränsad utbredning bland\r\nsvenskättlingarna i Amerika.''</pre><pre>Beijbom pekar också på att svenska kyrkor,\r\nframför allt Augustanakyrkan, liksom även\r\ntidningar och organisationer bland emigranterna\r\nuppvisade en dualism. Dels organiserade sig\r\nsvenskarna tillsammans i det nya landet, dels\r\npåskyndade man härigenom\r\nassimilationsprocessen. Hela tiden framhölls att\r\nvad man borde göra i det nya landet var att få jobb\r\noch bli en så god medborgare som möjligt. Det var\r\nen dualism som man väl då inte var riktigt\r\nmedveten om.</pre><pre>Beijbom säger tankeväckande att i det moderna\r\nInvandrar-Sverige har ungefär en lika stor\r\nproportion av befolkningen utländska rötter som\r\nden svensk-amerikanska andelen av i Sverige födda\r\npersoner vid sekelskiftet. När antalet i USA av i\r\nSverige födda personer och deras barn var som\r\nstörst år 1910 uppgick det till 1,2 miljoner, och\r\nSverige hade då ca 6 miljoner invånare. Vi har\r\naldrig någonsin annars haft en så nära relation till\r\nett annat land. Nästan varenda familj hade då\r\nnågon kontakt på den andra sidan.</pre><pre>Vi har tittat ganska mycket på vad som hände med\r\nsvenskarna i Amerika, men vad hände med Sverige\r\ngenom denna relation? Jag tror att den har haft stor\r\nbetydelse i många avseenden, inte minst för\r\ndemokratin.</pre><pre>När riksdagen i juni var i Gävle hade jag anledning\r\natt påminna om den kung som gjorde slut på\r\nfrihetstiden. Den tidens parlamentariska arbete är\r\ni stor utsträckning bortglömt. Vi har övervärderat\r\nengelska och franska filosofer -- vi hade själva en\r\nstark tradition.</pre><pre>En annan faktor som jag tror är undervärderad i\r\nden svenska demokratins tillkomst är alla de brev\r\nsom kom från de svenska invandrarna i Amerika.\r\nMan talade där om landets frihet, om dess\r\nkonstitution och om dess demokrati, och det fick ett\r\noerhört stort genomslag. De 1,2 miljoner\r\nmänniskorna hade oerhört många kontakter här.\r\nJag tror att vi för litet har studerat detta.</pre><pre>Jag undrar ibland varför vi firar Delawareminnet --\r\nkolonin i Delaware var ju en ''blindtarm''.\r\nAnledningen är mycket enkel. År 1888 ville\r\nsvenskar i USA storsvenskt fira svenska\r\nkrigarkungar och instiftade detta jubileum. 50 år\r\nsenare måste man naturligtvis på ömse sidor av\r\nAtlanten upprepa detta jubileum och likaså år 1988\r\nigen. Men Delawarekolonin hade en mycket liten\r\nbetydelse.</pre><pre>Vad vi skulle behöva är ett jubileumsfirande av den\r\nstora emigrationen. Den naturliga utgångspunkten\r\nborde vara den första massemigrationen, till\r\nBishop Hill 1846. I denna by finns det finaste\r\nsvenska kulturminne utanför våra nationsgränser.\r\nAtt så skett är en tillfällighet. Byggnaderna var på\r\nväg att förfalla, men de har bevarats genom insatser\r\nav Olof Isaksson från Sverige och av John E.\r\nNorton och andra i USA. Här finns en möjlighet att\r\ngöra en koppling.</pre><pre>Det är tankeväckande att, som jag nyss gjort, vistas\r\ni de trakterna. Där fanns Augustanakyrkan och\r\nfinns fortfarande Augustana College, som haft en\r\noerhörd betydelse för svenskheten i USA. I dag\r\nfinns det inte längre någon svenskkurs där.\r\nAugustanakyrkan har gått upp i den lutherska\r\nkyrkan. Augustana tilldrar sig fortfarande ett stort\r\nintresse bland svenskättlingar, men den dagliga\r\nsvenskheten finns inte längre.</pre><pre>Jag tror att det är viktigt att försöka fundera över\r\nhur lång tid det tar innan en invandrargrupp släpper\r\ndet man hade med sig från hemlandet, även om\r\nkanske en känslomässig bindning finns kvar. Vi har\r\nrätt mycket att lära av detta.</pre><pre>Jag hade nyligen med anledning av Frisinnade\r\nLandsföreningens 90-årsjubileum tillfälle att\r\nuppmärksamma Ernst Beckman, föreningens\r\ngrundare. Han var nästan glömd; jag hittade hans\r\ngrav, trots att ingen visste var den låg. Ernst\r\nBeckman råkade som 25-åring vara i Rock Island\r\nden dag när Augustana College invigdes, och han\r\nfick då representera Sverige och Svenska kyrkan.</pre><pre>Beckman var den som här i riksdagen tog initiativet\r\ntill den stora emigrationsutredningen i början av\r\nseklet, och på äldre dagar emigrerade han själv. De\r\nimpulser han gav genom böcker och artiklar hade\r\nstor betydelse.</pre><pre>Beijbom framhåller att det kanske i för stor\r\nutsträckning är historiker som har sett på dessa\r\nförlopp, men för få sociologer och\r\nsamhällsforskare, och att man därför inte riktigt\r\nkunnat förstå de samband som uppstår när idéer förs\r\növer gränserna. Det finns mycket starka samband\r\nmellan emigration, folkrörelser och\r\ndemokratisträvanden.</pre><pre>Jag tror, herr talman, att det är väsentligt att sätta\r\nin viktiga förändringar i Sverige i ett sådant\r\nsammanhang. Det skulle också kunna lära oss en\r\ndel om hur vi bör möta människor som kommer hit,\r\noavsett om det är av religiösa, ekonomiska eller\r\nindividuella skäl. Sådana fanns för de svenska\r\ninvandrarna liksom de finns för dem som kommer\r\ntill vårt land.</pre><pre></pre><pre>Utrikespolitik</pre><pre>Anf. 140  PIERRE SCHORI (s):</pre><pre>Herr talman! Fru utrikesminister! Sverige är inte\r\nlängre Sverige. Så lyder omdömet i Förenta\r\nnationerna hos dem som noga följt den svenska FN-\r\noch utrikespolitiken efter regeringsskiftet. Man\r\nhar bl.a. noterat hur Sverige förändrat sitt röstande\r\ni frågor som Mellanöstern, nedrustning och nord--\r\nsyd-frågor. Av andra, som inte innehar samma\r\nsakkunskap, kan man däremot få höra uttalanden\r\nsom: Ja visst skall vi stöjda Sveriges kandidatur till\r\nSäkerhetsrådet. Vi gillar den socialdemokratiska\r\nutrikespolitiken.</pre><pre>Inom kort avgörs som bekant frågan huruvida\r\nSverige skall få en av de två lediga platserna i\r\nvärldsförsamlingens ledning. Vi socialdemokrater\r\nanser det vara av största betydelse att vårt land får\r\nsäte i Säkerhetsrådet. Förenta nationerna har\r\nsedan dess grundande varit en hörnsten i svensk\r\nutrikespolitik. Vi socialdemokrater har vänt oss\r\nmot den ljumhet och tidvisa avoghet som den\r\nmoderatledda utrikesledningen visat\r\nvärldsorganisationen.</pre><pre>I sina första regeringsuttalanden ''glömde'' man\r\nbort FN. Omvärlden noterade också det monomant\r\nupprepade påpekandet att vår utrikespolitik skulle\r\nbli mer europeiserad. Vår europeiska identitet\r\nunderströks på ett sätt som sände tydliga signaler\r\ntill folk och regeringar utanför Europa. Från\r\nobehagligt många håll hördes -- och hörs --\r\nmisstankar om en radikal, inåtvänd kursändring.\r\nNär regeringen därefter skulle försöka reparera\r\nskadan, släppte man pliktskyldigt ifrån sig några\r\noengagerade fraser.</pre><pre>I årets 23 sidor mycket långa regeringsförklaring --\r\ndet år man söker säte i Säkerhetsrådet -- omnämns\r\nFörenta nationerna i två intetsägande meningar av\r\nstatsministern. Han ägnar det svenska försvaret\r\nfyra gånger så mycket text. Detta var enligt mitt\r\nförmenande inte en ''Freudian slip'', en ny glömska.\r\nDen moderatledda utrikespolitiken har också i\r\nfråga om Förenta nationerna visat sin geografiska\r\noch humanitära begränsning. Frågan om platsen i\r\nSäkerhetsrådet tycks ibland behandlas av moderata\r\nstatsråd som ett svårhanterligt och besvärligt arv\r\nfrån den socialdemokratiska regeringen.</pre><pre>Man har också i handling visat vad man går för och\r\nhur man värderar olika, angelägna FN-initiativ.\r\nNär generalsekreteraren i september sände en\r\nunderhandsfråga till regeringen om att sända en\r\nkontingent ingenjörssoldater till Somalia för att\r\nsäkra distributionen av katastrofhjälp till svältande\r\nbarn, svarade regeringen nej, och detta utan\r\nkonsultationer med utrikesnämnd, riksdag eller\r\nopposition. Man hänvisade till skäl som, om man\r\ntoge ta dem på allvar, skulle innebära att både FN:s\r\nomdöme och andra truppbidragarländers omtanke\r\nom sina egna medborgare ifrågasattes. Jag kan inte\r\nse detta som annat än att regeringen, och därmed\r\ntyvärr Sverige, svek både FN, som vill stärka sin\r\nhandlingsförmåga, och medmänniskor som lever i\r\nyttersta nöd.</pre><pre>Nästa misstag -- eller var det en medveten\r\npolitik? -- kom under utrikesministerns närvaro i\r\nFN-högkvarteret för ett par veckor sedan. Hon fick\r\ndär frågan om huruvida Sverige skulle kunna\r\ntänkas ställa upp för det förslag som\r\ngeneralsekreteraren lanserat i sin viktiga\r\nprogramförklaring ''En dagordning för fred'',\r\nnämligen att generalsekreteraren till sitt förfogande\r\nskulle kunna ha en stående styrka på upp till 1 000\r\nman och som, efter Säkerhetsrådets godkännande,\r\nsnabbt skulle kunna sättas in för att säkra fred eller\r\nförhindra konflikt eller krig att bryta ut. Sverige är\r\nskeptiskt till detta, sade utrikesministern i New\r\nYork. Hon ogillade förslaget enligt\r\ntidningsrubrikerna.</pre><pre>Genom sitt ensidigt och utan samråd beslutade nej\r\nsvek statsministern och utrikesministern den\r\nsvenska FN-traditionen som alltsedan Dag\r\nHammarskjölds innovativa initiativ att skapa de blå\r\nbaskrarna gått ut på att stärka\r\nvärldsorganisationens förmåga.</pre><pre>Hade Boutros-Ghalis förfrågan haft en\r\nsocialdemokratisk regering i Sverige som\r\nmottagare, skulle svaret ha blivit annorlunda. Vi\r\nanser att FN mycket snabbt måste kunna\r\nmobiliseras i krigshotande situationer. Om inte FN\r\nfår ta ansvaret för den globala freden, riskerar vi att\r\nfå stormakter som agerar världspolis i stället. Detta\r\när ståndpunkter som drevs av Palmekommissionen\r\npå sin tid, och som nu den nya oberoende\r\nkommissionen om gemensam säkerhet och globalt\r\nansvar under Ingvar Carlssons ledning skall\r\ndiskutera.</pre><pre>Jag tror att en överväldigande majoritet i denna\r\nkammare även när den är fylld med folk, varmt\r\nönskar att Sverige väljs in i Säkerhetsrådet inom\r\nkort. Vi socialdemokrater ser det som näst intill ett\r\nnationellt intresse. Vi skulle på ett effektivare och\r\ndirektare sätt kunna driva våra hjärtefrågor som\r\ngemensam säkerhet, demokrati och mänskliga\r\nrättigheter, uthållig miljöpolitik och rättvisare\r\nvärldsordning. Utan denna globala dimension i vår\r\nutrikespolitik kan vi inte bygga något av värde och\r\nbeständighet i Sverige eller i Europa.</pre><pre>Utan att, herr talman, sia om utgången av det\r\nviktiga valet i Säkerhetsrådet skulle jag till slut vilja\r\nhävda följande: blir Sverige invalt så är det trots\r\nden nuvarande regeringens agerande och tack var\r\ndet grundmurade anseende som vårt land fått under\r\nåren som en självständig och solidarisk aktör i det\r\nglobala samarbetet.</pre><pre>Anf. 141  BERTIL MÅBRINK (v):</pre><pre>Herr talman! Den svenska utrikespolitiken skall\r\nvara en klar röst för mänskliga rättigheter, frihet\r\noch demokrati. Så hette det i\r\nregeringsdeklarationen som avlämnades för en\r\nvecka sedan.</pre><pre>Skall vara, sägs det. Men är det så? I förra veckan\r\nhade utrikesministern besök av sin tunisiske\r\nkollega. Jag vill fråga utrikesministern om hon då\r\ntog upp tillståndet i Tunisien när det gäller de\r\nmänskliga rättigheterna till diskussion.</pre><pre>Kommer regeringen att stoppa den svenska\r\nvapenexporten till Tunisien? En rad rapporter om\r\npolitiska arresteringar och tortyr har kommit från\r\nTunisien. Amnesty International har bevakat två\r\nmassrättegångar nu i augusti mot totalt 279\r\npersoner. Hela bevisningen bestod av erkännanden\r\nframtvingade under tortyr. Det borde väl föranleda\r\nen svensk reaktion.</pre><pre>År 1991 exporterade Sverige vapen till länder som\r\nBrasilien, Indien, Indonesien, Malaysia, Nepal,\r\nPakistan, Singapore och Tunisien, länder där de\r\nmänskliga rättigheterna bevisligen kränks -- i flera\r\nfall mycket grovt.</pre><pre>Sverige har 1991--1992 beviljat u-krediter till Kina,\r\nMarocko, Thailand, Indien, Tunisien och Pakistan.\r\nDessutom har Algeriet, Turkiet, Brasilien, Irak --\r\nfram till FN-embargot -- Colombia och Iran fått\r\nexportkrediter.</pre><pre>Så stöder Sverige regimerna i Indonesien, vilka\r\nmassakrerar folk i Östimor, Västpapua och\r\nSumatra, i Kina där regimen fortsätter att förfölja\r\noppositionella, i Brasilen där militären mördar\r\ngatubarn -- för att nämna några exempel. Skall\r\ndetta få fortsätta?</pre><pre>Om regeringen menar allvar med sin deklaration\r\natt den svenska utrikespolitiken skall vara en klar\r\nröst för mänskliga rättigheter, frihet och demokrati\r\nmåste en radikal förändring i vapenexporten och\r\nkreditgivningen ske.</pre><pre>Ett annat exempel på den bristande konsekvensen\r\ni regeringens utrikespolitiska hantering av\r\ndemokrati och mänskliga rättigheter är dispenserna\r\nsom den givit för export till Sydafrika.\r\nUtrikesutskottet sade i sitt betänkande i våras att\r\nhandelsförbudet skulle kunna upphävas när det\r\nföreligger en bindande överenskommelse om en\r\ninterimsregering i Sydafrika och att dispenserna\r\nsjälvfallet inte skall ges i avsikt att kringgå\r\ninvesteringsförbudet så länge de politiska\r\nförhållandena i landet motiverar en restriktiv\r\ntolkning av förbudet. Förhållandena i Sydafrika har\r\ninte förändrats. Någon interimsregering har inte\r\nbildats ännu. Det som utrikesutskottet föreslog och\r\nriksdagen antog skall alltså stå fast.</pre><pre>Under de senaste månaderna har regeringen\r\nemellertid godkänt ett antal dispenser åt företag\r\nsom ansökt om tillstånd att skicka varuprover till\r\nSydafrika. Ett av de mer uppseendeväckande fallen\r\när företaget Gothia Pulp and Papers -- tre\r\nansökningar. Företaget har skickat 10 resp. 1 ton\r\npapper till Sydafrika och tagit betalt för\r\nsändningarna. Kommerskollegium avstyrkte först\r\nansökan, men den beviljades senare av regeringen.\r\nAtlas Copco har ansökt om en generell dispens från\r\nhandelsförbudet. ANC har klart uttalat att en\r\nsådan inte är önskvärd.</pre><pre>Hur tänker regeringen göra med Atlas Copcos\r\nansökan? Är det demokratins eller\r\nhandelsintressets röst som skall tala?</pre><pre>Den 12 oktober var det 500 år sedan Columbus\r\nlandsteg på en ö i Västindien. Det betydde början\r\npå 500 år av kolonial utplundring och folkmord på\r\nindianerna. Och folkmordet fortsätter än i denna\r\ndag. Amnesty International har nyligen krävt att\r\nregeringarna på den amerikanska kontinenten\r\nstoppar mord på och misshandel av\r\nursprungsbefolkningen. ''Massmord på\r\nursprungsbefolkningen kan ha minskat i omfattning\r\nunder de gångna 500 åren, men har aldrig slutat\r\nhelt'', heter det i Amnestys rapport med anledning\r\nav 500-årsjubileet.</pre><pre>Vad har regeringen gjort för att påverka\r\nregeringarna i Nord-, Syd- och Centralamerika?\r\nKan vi förvänta oss något initiativ för indianernas\r\nmänskliga rättigheter inför\r\nUrsprungsbefolkningarnas år 1993?</pre><pre>Till sist: Den 18 augusti i år bombade Turkiet\r\nstaden Sirnak i Kurdistan. Många människor\r\ndödades, och 20 000 av stadens 90 000 invånare\r\nflydde. Såvitt jag vet har inte den svenska\r\nregeringen eller utrikesministern sagt någonting om\r\ndenna barbariska handling. Varför har den svenska\r\nregeringen tigit om dessa turkiska bombningar av\r\nKurdistan och kurderna? Varför har\r\nutrikesministern tigit om dessa brott mot de\r\nmänskliga rättigheterna?</pre><pre>Anf. 142  Utrikesminister MARGARETHA\r\nAF UGGLAS (m):</pre><pre>Herr talman! Jag kan konstatera, att om Sverige\r\nblir invalt i säkerhetsrådet sker det trots Pierre\r\nSchoris inlägg här i kammaren i dag. Jag\r\ntillbringade en vecka i New York under\r\ngeneralförsamlingens generaldebatt och träffade\r\nsåväl generalsekreteraren som en serie\r\nutrikesministrar, med vilka jag hade samtal. Jag\r\nkan rapportera att Sveriges ställning i FN är god.</pre><pre>Herr talman! Världen genomgår för närvarande\r\ndramatiska förändringar och står inför stora, delvis\r\nnya utmaningar. Men låt oss inte tillåta att den\r\noptimism som väcktes av frihetens revolution i öst\r\nvänds till en ny pessimism på grund av dagens\r\nproblem.</pre><pre>Trots bakslag och inrotade svårigheter håller vi på\r\natt bygga upp en ny ordning i världen, såsom FN-\r\nstadgan ursprungligen avsåg.</pre><pre>Trots ekonomisk turbulens i Västeuropa och\r\npolitiska konflikter i Östeuropa håller vi på att\r\nbygga upp en ny europeisk samarbetsstruktur, som\r\nvilar på gemensamma värderingar. Gemensam\r\nsäkerhet har nu blivit möjlig sedan den\r\nkommunistiska mardrömmen förflyktigats.</pre><pre>Utvecklingen mot fred och välstånd går på sina håll\r\nfrustrerande långsamt, men för första gången sedan\r\nandra världskriget har Europas och världens folk en\r\ngemensam färdriktning. En internationell samsyn\r\nhåller på att utvecklas kring principerna om\r\ndemokrati och fri marknadsekonomi som\r\nförutsättningar för folkens välgång. Ett annat skäl\r\ntill optimism är att erfarenheten visat att inga\r\nnationer är dömda till att fastna i en evig cykel av\r\nfattigdom, underutveckling och politiskt våld.</pre><pre>Åtskilliga u-länder har genomgått en\r\nanmärkningsvärd utveckling från absolut fattigdom\r\ntill relativt välstånd under en mycket kort tid.\r\nDenna utveckling har möjliggjorts genom ett starkt\r\nökat utbyte med omvärlden.</pre><pre>Vi har efter öst--väst-konfrontationens upphörande\r\nsett en väsentlig ökning av det internationella och\r\nregionala samarbetet. Om de regionala\r\nsamarbetsmöjligheterna tillvaratas på rätt sätt blir\r\nregionens samverkan byggstenar i en global\r\nintegration. Trenden går mot en öppnare värld,\r\nekonomiskt, politiskt och kulturellt.</pre><pre>Detta är också huvudfåran i den europeiska\r\nutvecklingen. Trots på sina håll svårlösta problem\r\nser vi att såväl Väst- som Östeuropa har en\r\ngemensam färdriktning. I Västeuropa rör\r\nsvårigheterna mera frågan om takten i den\r\nekonomiska och politiska integrationen än ett\r\nifrågasättande av det samarbete som gradvis\r\nutvecklats sedan andra världskriget. Jag tror inte\r\natt någon kan vända tillbaka denna utveckling av\r\nallt närmare samverkan, även om det finns\r\nnationalistiska nostalgiker som skulle vilja\r\navskärma vad de ser som sin nations eller grupps\r\nexklusiva intressen.</pre><pre>Alla Västeuropas nationer är numera\r\neuropeiserade i den bemärkelsen att vi vid sidan av\r\nvår regionala och nationella identitet har utvecklat\r\nen tredje, övergripande identitet av gemensamma\r\nintressen och gemensamma förhoppningar. För\r\nsvensk del har vi hittills gjort det inom\r\nEuroparådet, EFTA och ESK. Vi önskar nu fullt ut\r\ndelta i det europeiska samarbetets kärna,\r\nEuropeiska gemenskapen. Kanske man kan tala\r\nom en gemensam konsumentrevolution i Europa\r\nsom inte bara rör ekonomi och politik utan också\r\nkultur och kommunikation.</pre><pre>Det är just detta som är problemet i Östeuropa i\r\ndag. På grund av det ekonomiska och politiska\r\narvet efter kommunismen har man där ännu inte\r\nkunnat etablera en europeisk tredje identitet\r\nutöver den nationella och regionala. På många håll\r\nhar man emellertid gjort stora framsteg vad gäller\r\natt skapa en livskraftig ekonomi och politisk\r\ndemokrati. Polen, Ungern och Tjeckoslovakien är\r\nsnart redo att fullt ut inträda i den europeiska\r\ngemenskapen.</pre><pre>Trots omställningens svårighetsgrad har de fria\r\nmarknadsmekanismerna börjat fungera. IMF spår\r\nen tillväxt nästa år av i genomsnitt 2 % av\r\nreformekonomierna i Öst- och Centraleuropa. I\r\nVästeuropa har vi ett stort och ofrånkomligt ansvar\r\nför att underlätta reformverksamheten i öst, både\r\ngenom bistånd och genom ett öppet utbyte. För\r\nsvensk del tar vi huvudsakligen detta ansvar i\r\nBaltikum, där också de ekonomiska reformerna\r\nskjutit fart.</pre><pre>När vi nu ser tillbaka på det gångna samarbetsåret\r\nfinns det anledning att särskilt peka på\r\nfrihandelsavtalen med Estland, Lettland och\r\nLitauen, tillkomsten av det baltiska\r\ninvesteringsprogrammet, det intressanta och\r\nväxande suveränitetsbiståndet, stödet till de\r\nbaltiska valutorna, återbetalningen av guldet och\r\nsist men inte minst Sveriges bestämda diplomatiska\r\nstöd till de baltiska länderna när det gäller kravet\r\npå ett snabbt tillbakadragande av de före detta\r\nsovjetiska trupperna.</pre><pre>I dessa reformländer kan man tala om en växande\r\neuropeisk integration och växande europeisk\r\nidentitet. På vissa andra håll har emellertid\r\nnationalistiska strömningar tagit överhanden. När\r\nnationalismen hävdas med våld, som i det före detta\r\nJugoslavien, får den inte bara lokalt förödande\r\nkonsekvenser utan blir också en påfrestning för\r\nhela det europeiska samarbetssystemet.</pre><pre>ESK och EG har inte med politiska medel kunnat\r\nstävja inbördeskriget i Jugoslavien. Det europeiska\r\nsamarbetssystemet har emellertid fungerat i så\r\nmåtto att stormakterna inte dragits in i konflikten\r\nsom någon parts beskyddare, som i tidigare\r\neuropeisk historia. För svensk del har vi från början\r\nstött ESK:s och EG:s fredsansträngningar på\r\nBalkan.</pre><pre>Svenskar är verksamma som observatörer inom\r\nEG:s ram, svenskar tjänstgör i FN-styrkan\r\nUnprofor och svenskar deltar i UNHCR:s\r\nlivsmedelstransporter till Sarajevo. Vi har också\r\ndeltagit i, och deltar i, flera av ESK:s missioner i\r\nområdet. Sverige agerar således såväl i\r\nkonfliktförebyggande som konfliktlösande syfte.\r\nVi är också en mycket aktiv part i ansträngningarna\r\natt hantera de svåra flyktingproblemen.</pre><pre>När vi i december övertar ordförandeskapet i den\r\neuropeiska säkerhetskonferensen får vi ett ökat\r\nansvar för att lösa och motverka konflikter i Europa\r\noch kan samtidigt spela en viktig roll i utformningen\r\nav en fungerande freds- och samarbetsordning. Om\r\nvi blir medlemmar av FN:s säkerhetsråd för nästa\r\nmandatperiod, vilket jag livligt hoppas -- det avgörs\r\ni slutet av denna månad -- får vi ett medansvar för\r\nsäkerhetsrådets verksamhet för värnandet av fred\r\noch säkerhet i världen. Detta omfattar inte bara\r\nkrishantering utan också frågor som icke-spridning\r\nav massförstörelsevapen.</pre><pre>Generalsekreteraren har i en av säkerhetsrådet\r\nbeställd rapport, En dagordning för fred, framlagt\r\nen serie förslag som avser att utöka säkerhetsrådets\r\nfredsskapande verksamhet. Dessa förslag har i\r\nbetydande utsträckning sin upprinnelse i svenska\r\noch nordiska tankar. Också vad gäller FN:s\r\nekonomiska och sociala verksamhet har de\r\nnordiska länderna tagit initiativ för att förbättra\r\nvärldsorganisationens möjligheter att möta\r\nframtidens utmaningar. Under årets\r\ngeneralförsamling driver vi dessa frågor vidare.</pre><pre>På sikt kan världens problem och konflikter bara\r\nlösas genom uppkomsten av en mer\r\nsamarbetsinriktad internationell miljö. I vår tid\r\nmåste vi till den regionala, nationella och\r\neuropeiska identiteten lägga en fjärde, global\r\nidentitet. Inte minst för Sveriges del är det\r\nuppenbart att vi endast i ökad samverkan -- i\r\nEuropa och i världen -- kan uppnå våra\r\nutrikespolitiska mål. Det gäller fred och säkerhet,\r\nekonomi och utveckling, och sist men inte minst\r\nfrågorna som gäller ekologisk överlevnad.</pre><pre>Låt mig också till Bertil Måbrink säga att jag tycker\r\natt det är alldeles riktigt att som han gjorde i sitt\r\nanförande betona frågorna om de mänskliga\r\nrättigheterna. Det är någonting som vi försöker\r\ngöra. Konkret vill jag nämna Centralamerika, där\r\nvi är engagerade i bl.a. El Salvador, vilket Bertil\r\nMåbrink och jag har talat om tidigare. Jag har i dag\r\nhaft anledning att välkomna den överenskommelse\r\nsom har ingåtts i Guatemala och som innebär att ett\r\nstort antal flyktingar kommer att kunna återvända\r\ndit. Vi arbetar alltså med frågorna om de mänskliga\r\nrättigheterna.</pre><pre>Anf. 143  PIERRE SCHORI (s) replik:</pre><pre>Herr talman! Fru utrikesminister! Jag inser att\r\nutrikesministern på sistone har varit aktiv när det\r\ngäller vår kandidatur till säkerhetsrådet. Sent skall\r\nsyndaren vakna däremot!</pre><pre>Jag var i FN strax efter det att utrikesministern varit\r\ndär, och det jag kunde redovisa därifrån var just\r\nsådana uppfattningar som att det är långt mellan\r\nord, tanke och handling, att det blir mycket av en\r\nläpparnas bekännelse om man inte ställer upp när\r\ndet verkligen gäller, som i fråga om Somalia, där\r\ndet gäller att säga ja till en begäran om att ställa upp\r\noch skydda transporterna av mat till svältande.\r\nMånga andra länder gör det. Sverige sade nej.</pre><pre>Varför sade man nej, utrikesministern? Varför\r\nkonsulterade man inte någon -- utrikesutskott,\r\nutrikesnämnd, opposition, riksdag? Varför agerar\r\nman på det sättet? Jag kan inte komma till någon\r\nannan slutsats än att man inte ställer upp när det\r\ngäller. Det är en läpparnas bekännelse.</pre><pre>Samma sak när det gäller Boutros Ghalis\r\nunderhandsförfrågan till Sverige om man ville ställa\r\nupp för att stärka FN:s förmåga att ingripa i\r\nkonflikter för att förebygga krig. Även där säger\r\nman att man inte är intresserad och avvisar\r\nkallsinnigt detta. Varför? Och varför ingen\r\nkonsultation där heller?</pre><pre>Anf. 144  Utrikesminister MARGARETHA\r\nAF UGGLAS (m):</pre><pre>Herr talman! Som man frågar får man ofta svar. Jag\r\ntycker att det låter som om Pierre Schori hade\r\nfrågat på ett visst sätt och fått svar på det sätt som\r\nhan velat.</pre><pre>Sverige är engagerat i nio av tolv i dag pågående\r\nFN-operationer. Det tycker jag är att ställa upp. Vi\r\nställer upp i Cambodja, vi ställer upp i Jugoslavien,\r\nvi ställer upp i de flesta av de operationer som nu är\r\ni gång.</pre><pre>När det gäller just Somalia hade jag möjlighet att\r\ntala med Jan Eliasson om den operationen.\r\nKombinationen av riskfaktorer och osäkerheten i\r\noperationen som sådan gjorde att vi valde att gå\r\nden humanitära vägen i Somalia. Vi märker nu och\r\nvi märkte vid Lisbeth Palmes besök i Somalia för\r\nnågon vecka sedan att den bedömning som gjordes\r\nfrån svenskt håll var riktig. Sverige gör en mycket\r\nstor insats den humanitära vägen.</pre><pre>De frågor som väckts av just fallet Somalia och\r\nmöjligheterna att agera har gjort att jag i\r\nutrikesdepartementet har tagit initiativet till en\r\nmycket tidig beredning av våra möjligheter att göra\r\ninsatser i Moçambique, just därför att jag tycker\r\natt vi bör vara med, att vi bör agera. Jag tycker att\r\nfallet Somalia var ett svårt avgörande och visar att\r\nvi måste fundera över hur vi kan hjälpa i den typen\r\nav svåra situationer. I det hänseendet vill jag gärna\r\nge Pierre Schori på hand att jag tycker att vi måste\r\ngöra insatser, och jag har en mycket positiv\r\ninställning när det gäller Sveriges möjligheter att\r\nhjälpa till. Därför bereder vi redan nu den frågan\r\nnär det gäller Moçambique, fastän vi inte har\r\nnågon formell förfrågan från FN.</pre><pre>Jag tror också att Sverige med sina erfarenheter kan\r\nhjälpa FN när det gäller att göra en riktig insats i\r\nolika u-länder, t.ex. i Afrika.</pre><pre>Anf. 145  PIERRE SCHORI (s) replik:</pre><pre>Herr talman! Jag fick inget svar på frågan varför\r\nutrikesministern inte som brukligt är konsulterade\r\nopposition, riksdag, utrikesutskott och\r\nutrikesnämnd i dessa två viktiga frågor,\r\nhjärtefrågor för generalsekreteraren och\r\nhjärtefrågor för oss alla -- de svältande och\r\nnödställda i Somalia.</pre><pre>Jag tolkar utrikesministerns svar så, att det var\r\nsäkerhetsskäl som angavs från Sveriges sida när\r\nman avvisade denna förfrågan från FN:s\r\ngeneralsekreterare. Det betyder med andra ord att\r\nde regeringar som förklarat sig villiga att ställa\r\nupp -- som den i Norge -- inte tar tillräckligt ansvar\r\nför sina medborgares öden. Det är slutsatsen av den\r\nbedömningen. Var det detta som var skälet eller var\r\nskälet något annat?</pre><pre>Jag kan erinra om att bland de länder som\r\nsjälvfallet har ställt upp på en sådan operation i\r\nFN:s tjänst är Österrike, Tjeckoslovakien, Finland,\r\nMarocko, Norge, Canada och Belgien. De ser inte\r\nde här problemen. Förmodligen har de också stöd i\r\nresp. riksdag när de gör detta. Men här\r\nkonsulterades det inte, här ställer man inte upp, här\r\nanger man svepskäl! Jag menar att detta egentligen\r\när ett svek mot en fin FN-tradition, som Sverige står\r\nför. Det är inte värdigt Sverige.</pre><pre>Anf. 146  Utrikesminister MARGARETHA\r\nAF UGGLAS (m):</pre><pre>Herr talman! Sverige ställer i allra högsta grad upp\r\nnär det gäller Somalia. Sverige har Swedrelief på\r\nplats. Vi har alltså många svenskar på plats. Sverige\r\nställer upp humanitärt vad gäller Somalia.</pre><pre>Det var en sammanvägning av intressen som gjorde\r\natt regeringen föredrog att fortsätta den\r\nhumanitära vägen i fallet Somalia. -- Så skall det\r\nsägas och så skall det tolkas.</pre><pre>Pierre Schori har i tidigare inlägg anfört någonting\r\nsom jag skulle ha sagt om stående styrkor i FN-regi.\r\nJag är något förvånad att Pierre Schori använde\r\nuttrycket 1 000 man -- enbart Sverige har faktiskt en\r\nberedskapsstyrka på 2 000 personer som har\r\nutbildning och som vi kan vända oss till.</pre><pre>Tanken är inte så ny. Sverige har i detta\r\nsammanhang föregått med mycket gott exempel.\r\nDetta är självfallet en fråga som skall diskuteras. Vi\r\nvet ju precis vad som står i FN-stadgan -- läs den!\r\nDetta är inte något märkligt. Däremot har det\r\naldrig omsatts i praktiken. Alltså bör det\r\ndiskuteras.</pre><pre>Och när man är svensk, Pierre Schori, skall man\r\nutgå från det faktum att Sverige inte har möjligt att\r\nannat än på frivillig bas ställa personal till FN:s\r\nförfogande. Det är vår utgångspunkt. Jag tycker\r\nalltid att man står starkare om man talar från den\r\nutgångspunkt man själv har. På frivillig bas kan vi\r\nställa personal till FN:s förfogande. Andra länder\r\nkanske kan beordra militärstyrkor att ställa upp.\r\nDen möjligheten har inte vi. Låt oss alltså diskutera\r\ndetta öppet och försöka göra något som är\r\nkonstruktivt och bra också från FN:s synpunkt!</pre><pre>Andre vice talmannen anmälde att Pierre Schori\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 147  BERTIL MÅBRINK (v) replik:</pre><pre>Herr talman! Jag har inte alls fråntagit regeringen\r\noch utrikesministern att de tar många bra initiativ\r\noch gör många värdefulla insatser när det gäller de\r\nmänskliga rättigheterna. Det kan jag skriva under\r\npå.</pre><pre>Det finns dock områden som jag tycker att man bör\r\nta upp till diskussion, där det inte finns en riktig\r\növerenstämmelse t.ex. mellan vad som sades senast\r\ni regeringsdeklarationen och det praktiska\r\nhandlandet. Jag visade på en rad länder som får u-\r\nkrediter, biståndspengar, men som i många fall\r\ngrovt bryter mot de mänskliga rättigheterna. Det är\r\ninte acceptabelt. Jag vet inte vad utrikesministern\r\nhar för uppfattning. Arbetar utrikesministern\r\naktivt i regeringen för att det här skall upphöra?</pre><pre>Jag tog Tunisien som exempel. Den tunisiske\r\nutrikesministern var här på besök förra veckan. Jag\r\nrefererade vad som inträffade i augusti vid\r\nmassrättegångar då erkännanden enligt Amnesty\r\nvar framtvingade under tortyr. Tog\r\nutrikesministern upp detta med den tunisiske\r\nutrikesministern och påpekade att det här är helt\r\noacceptabelt ur svensk och den svenska regeringens\r\nsynpunkt?</pre><pre>Jag ställde också en fråga om Sirnak. Jag har\r\nförsökt ta reda på om regeringen i augusti\r\nreagerade mot den fasansfulla terrorbombningen\r\nmot denna stad med 90 000 invånare. Många\r\nmänniskor dödades när Turkiet på det här sättet\r\ngick in i Kurdistan och terrorbombade en\r\ncivilbefolkning. Mig veterligen har inte\r\nutrikesministern eller den övriga regeringen sagt\r\nnågonting om detta. Jag vet inte vad det kan bero\r\npå. Det rimmar dåligt med vad som sades förra\r\nveckan i regeringsdeklarationen om att den svenska\r\nutrikespolitiken skall vara en klar röst för\r\nmänskliga rättigheter, frihet och demokrati. Jag\r\nställer mig helt bakom detta, men vi måste agera\r\npraktiskt och visa att vi menar allvar. Det finns\r\nenligt min uppfattning brister.</pre><pre>Jag vet att man i Hollands parlament har diskuterat\r\nden här bombningen av Sirnak. Man har tänkt ta\r\nupp frågan på ESK:s dagordning. Hur ställer sig\r\nutrikesministern till initiativet från det holländska\r\nparlamentet? Vi skall ju överta ordförandeskapet i\r\nESK.</pre><pre>Anf. 148   Utrikesminister MARGARETHA\r\nAF UGGLAS (m):</pre><pre>Herr talman! Om det kommer ett initiativ från\r\nholländsk sida, kommer det naturligtvis att beredas\r\npå sedvanligt sätt inom ESK-processen. Jag utgår\r\nifrån att så kommer att ske.</pre><pre>Bertil Måbrink nämnde ett antal länder. När det\r\nt.ex. gäller Kina föll det på utrikesministerns lott att\r\nvid det senaste högnivåbesöket ta upp frågorna om\r\nde mänskliga rättigheterna och fångar i Kina. Till\r\nden kinesiske ministern överlämnade jag då en lista\r\nmed namn på ett antal fångar vars öde vi bekymrar\r\noss för.</pre><pre>I dag har vi haft anledning att till Cubas\r\nrepresentant framföra vår oro över att en känd\r\nkvinnlig dissident, Elisabet Sánchez, fängslades i\r\nfredags.</pre><pre>Jag vill åtminstone försäkra Bertil Måbrink om att\r\nvi arbetar med dessa frågor. Det kan hända att vi\r\nnågon gång missar eller icke gör vad vi borde göra.\r\nDet är en dock en mycket viktig fråga för oss. Vi\r\nhar ju en särskild minister som arbetar med frågan\r\nom mänskliga rättigheter, Alf Svensson. Han\r\nförbereder nu den stora FN-konferensen om\r\nmänskliga rättigheter. Inför den konferensen\r\nkommer ett särskilt förberedande möte att äga rum\r\ni Sverige.</pre><pre>Detta faktum liksom naturligtvis också\r\nordförandeskapet i ESK kommer att medföra att\r\nfrågan om de mänskliga rättigheterna kommer att\r\nfå ökad uppmärksamhet även i Sverige. Vårt\r\nagerande i dessa frågor kommer att lyftas fram.</pre><pre>Anf. 149  BERTIL MÅBRINK (v) replik:</pre><pre>Herr talman! Jag tackar för de senaste beskeden.</pre><pre>Jag vill fortfarande bita mig fast vid händelserna i\r\nTurkiet. Det är trots allt mycket märkligt att det har\r\nvarit totalt tyst från svensk sida när det gäller den\r\nturkiska regimens våldshandlingar mot kurderna\r\noch Kurdistan. England, Tyskland, Holland och\r\nSchweiz har reagerat, men Sverige har varit tyst.</pre><pre>Det sades här tidigare att Sverige inte är som förut.\r\nDet är möjligt, och det kan finnas många faktorer\r\nsom har bidragit till det här. Men det är mycket\r\nfarligt. Sverige är känt i världen för att under\r\ndecennier ha stått på de fattigas och förtrycktas sida\r\noch slagits för de mänskliga rättigheterna.</pre><pre>Turkiet ligger geografiskt inte så långt ifrån oss,\r\nmen Sverige säger ändå ingenting i den här frågan.\r\nJag tycker att det är mycket allvarligt, och jag kan\r\ninte förstå det. Är det fråga om en tyst diplomati\r\ngentemot den turkiska regimen? Är det därför att\r\ndet skulle vara effektivast som vi inte säger så\r\nmycket? Tidigare utrikesministrar sade ofta att det\r\nrör sig om tyst diplomati och därför skall vi inte säga\r\nså mycket. Om det är anledningen till att Sverige\r\ninte har sagt något om den senaste brutala\r\nhandlingen mot kurderna och Kurdistan får jag väl\r\nacceptera det.</pre><pre>Anf. 150  Utrikesminister MARGARETHA\r\nAF UGGLAS:</pre><pre>Herr talman! Det har inte varit helt tyst. Jag var här\r\ni går och hade en längre frågedebatt med två av\r\ndenna kammares ärade ledamöter om just Turkiet,\r\nkurderna och PKK. Jag hade då stora möjligheter\r\natt i denna kammare öppet framföra den svenska\r\nregeringens syn och det faktum att vi anser att de\r\nmänskliga rättigheterna måste respekteras. Turkiet\r\när medlem i Europarådet och ESK. Jag tror också\r\natt Turkiet för närvarande är ordförande i\r\nEuroparådets ministerrråd.</pre><pre>Jag sade också att det faktiskt både är en stats\r\nrättighet och skyldighet att bekämpa\r\nterroristverksamhet och skydda de egna\r\nmedborgarna. Denna kamp måste dock föras med\r\ndemokratins och den internationella\r\nrättsordningens spelregler. Detta är det budskap vi\r\nhela tiden måste ge den turkiska regeringen.</pre><pre>Andre vice talmannen anmälde att Bertil Måbrink\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 151  DANIEL TARSCHYS (fp):</pre><pre>Herr talman! Vår utrikespolitik bestämmer vi\r\nsjälva. Så lyder en formel som riksdag och regering\r\ni många år har upprepat. Men hur skall vi i dag\r\nbeskriva Sveriges utrikespolitik?</pre><pre>I många år var nyckelordet neutralitet. Att det inte\r\nlängre duger som någon allmängiltig etikett har inte\r\nbara att göra med den stora omvälvningen i\r\nEuropa, Warszawapaktens upplösning och Sveriges\r\nEG-ansökan. I själva ordet neutralitetspolitik ryms\r\nockså ett drag av undflyende och inåtvändhet som\r\nblir alltmer ohållbart i den värld som nu växer fram.</pre><pre>Skall man välja ett enda ord för svensk\r\nutrikespolitik skulle jag snarare stanna för\r\nbegreppet delaktighet. Vi ingår i en större helhet,\r\noch vi söker vår trygghet i samverkan, inte i\r\nisolering.</pre><pre>Vi är för det första en del av den nordiska\r\ngemenskapen. Ingenting av det som har hänt i\r\nEuropa och i världspolitiken under de senaste åren\r\ngör det mindre viktigt att vidmakthålla och utveckla\r\nkontakterna med Danmark, Finland, Island och\r\nNorge.</pre><pre>I en vidare nordisk zon har vi också de andra\r\nländerna runt Östersjön, länder som äntligen\r\nbefriats från ett halvsekels eller trekvartssekels\r\ndiktatur och som nu med tusentals handikapp\r\nanträder sin långa marsch mot demokrati och\r\nmarknadsekonomi.</pre><pre>För det andra måste vi vara en del av den\r\neuropeiska familjen. Med EES-avtalet kommer vi\r\nin i stora delar av den inre marknadens regelsystem,\r\nmen först genom medlemskapet i EG får vi reella\r\nmöjligheter att påverka dess framtida utveckling.</pre><pre>Också genom Europarådet och genom ESK, där\r\nSverige snart övertar ordförandeklubban, kan vi\r\nfördjupa den europeiska samhörigheten.</pre><pre>Den tredje gemenskapen är Förenta nationerna.\r\nSverige driver nu som tidigare en utrikespolitik\r\nmed global identitet, och jag är mycket nöjd över\r\natt höra också utrikesministern uttala de orden.\r\nDet är en utrikespolitik som bygger på solidaritet\r\noch aktiv samverkan med de fattiga länderna i\r\nvärlden.</pre><pre>Från Folkpartiets utgångspunkter är det mycket\r\nbeklagligt och sorgligt att enprocentsmålet i fråga\r\nom biståndet tillfälligt har fått överges. Det skall\r\nemellertid inte hindra oss från att aktivt verka för\r\ndemokrati och utveckling i fråga om mänskliga\r\nrättigheter i Asien, Afrika och Latinamerika, och\r\nkan vi tillsammans med andra föra Uruguayrundan\r\ntill ett framgångsrikt slut, så kan det gagna de\r\nfattiga folken väl så mycket som hela i-världens\r\nsamlade bistånd.</pre><pre>I begreppet delaktighet ligger både en\r\nödesgemenskap och en handlingsgemenskap.</pre><pre>Ödesgemenskapen är vår nakna utsatthet för allt\r\ndet som händer i omvärlden, vårt beroende av\r\nvärldskonjunkturens svängningar, vår exponering\r\nför regionala och globala miljöhot liksom\r\nåterverkningarna av krig och konflikter nära och\r\nfjärran.</pre><pre>Handlingsgemenskapen är vår chans att\r\ntillsammans med andra bemästra och betvinga alla\r\ndessa olika hot, att inte bara underkasta oss allt det\r\nsom sköljer över våra gränser utan i stället välja\r\nhandling framför resignation.</pre><pre>Det här kräver en aktiv utrikespolitik. Det kräver\r\ndjärvhet, och det kräver öppenhet för nya former\r\nav samverkan. Den nationella inkröktheten är inte\r\nlängre något alternativ, den är inget värn för vår\r\nsuveränitet, utan den undergräver i stället vår frihet\r\noch vårt självbestämmande.</pre><pre>Låt mig ge ett enda exempel på isolationismens\r\nomöjlighet. I det forna Jugoslavien rasar i dag en\r\nohygglig konflikt, där medeltida mentaliteter och\r\nhypermodern vapenteknologi har lett till massakrer\r\noch massflykt. Något har FN, EG och olika\r\nhjälporganisationer kunnat uträtta för att lindra\r\nnöden, men långt ifrån tillräckligt.</pre><pre>Den lärdom som måste dras av den jugoslaviska\r\ntragedin är att långt större resurser och effektivare\r\ninternationella mekanismer måste finnas till hands\r\nför att hämma etiska konflikter. Det gamla\r\nmönstret går nämligen igen. I ekonomiska kriser\r\nblommar den aggressiva nationalismen åter upp\r\nmed alla dess vedervärdiga uttrycksformer. Bara i\r\nruinerna efter Sovjetimperiet och dess lydstater\r\nfinns i dag minst ett dussintal konflikthärdar som\r\nlätt kan flamma upp, och går vi utanför Europas\r\ngränser är motsättningarna ännu större.</pre><pre>Det här visar på en huvuduppgift under de\r\nkommande åren, inte bara för svensk utrikespolitik\r\nutan också för hela världssamfundet och dess olika\r\npolitiska organisationer. Minoriteternas ställning\r\nmåste stärkas. Skall gränserna i Europa bestå --\r\nsom Helsingforsstadgan föreskriver -- är det\r\nalldeles ofrånkomligt att etniska motsättningar\r\nförebyggs genom vidsyn och generositet.</pre><pre>Låt mig allra sist, herr talman, något kommentera\r\nmeningsutbytet mellan Pierre Schori och\r\nutrikesministern. Jag delar Pierre Schoris\r\ngrundvärdering att vi nog i framtiden kommer att\r\nbehöva ingripa mera med vapenmakt inom ramen\r\nför internationella aktioner. Vi måste ha en\r\nberedskap att också på det viset delta i\r\nansträngningar att skapa fred i världen. Utifrån den\r\ngrundsynen kan jag instämma i det som Pierre\r\nSchori här sade.</pre><pre>Jag har emellertid uppfattat att oppositionen mot\r\nden linjen kommer från många håll, dock inte i\r\nsärskilt hög grad från regeringen utan snarare från\r\ndelar av Pierre Schoris eget parti. När Pierre Schori\r\nbeskyller utrikesministern för något slags mjäkig\r\npacifism har jag faktiskt litet svårt att följa med. Jag\r\ntror kanske att behovet av konsultationer är större\r\ninom socialdemokratin än mellan socialdemokratin\r\noch regeringen.</pre><pre>Anf. 152  PIERRE SCHORI (s) replik:</pre><pre>Herr talman! Jag kan klart deklarera för Daniel\r\nTarschys, vars anförande jag tyckte var mycket\r\nsympatiskt och bra, att om denna förfrågan från\r\nFN:s generalsekreterare hade kommit till en\r\nsocialdemokratisk regering med nuvarande möjliga\r\nuppsättning -- dvs. med Ingvar Carlsson, osv. --\r\nskulle vi ha besvarat den på ett helt annorlunda\r\nsätt. Vi skulle i positiv anda ha studerat denna\r\nfråga.</pre><pre>Låt mig också lämna en sakupplysning.\r\nUtrikesministern sade att hon hade agerat för en\r\nkvinnlig dissident på Cuba, Elisabet Sánchez.\r\nPersonen i fråga är en vän och partikamrat till mig.\r\nDet är en man som heter Elisardo Sánchez och som\r\nockså jag har agerat för. Jag vill göra den\r\ntillrättavisningen för personer som inte är så\r\nbekanta med förhållandena på Cuba. Jag vill också\r\nmeddela att han nu är släppt.</pre><pre>Anf. 153  DANIEL TARSCHYS (fp) replik:</pre><pre>Herr talman! Den väsentliga frågan är ju: Hur skall\r\nvi framdeles kunna hjälpa i konflikter av olika slag?\r\nJag tror att vi måste inrikta oss på att de\r\ninternationella organisationerna, FN och ESK, i\r\nstörre utsträckning än tidigare kommer att behöva\r\nhjälp och insatser från de olika medlemsstaterna.\r\nVi måste bygga upp en beredskap för att både\r\nkunna ge humanitärt bistånd och, när så erfordras,\r\nockså bidra med militära styrkor för att skydda\r\nfreden, för att skydda hjälpinsatserna och för att i\r\nvissa lägen kanske också gripa in militärt för att\r\nhindra blodiga konflikter som annars kan urarta till\r\nännu större katastrofer.</pre><pre>Det är viktigt att den här grundläggande enigheten\r\nom det stora registret finns i vårt land, att vi är\r\nberedda till olika typer av insatser. Sedan kan man\r\nalltid i den ena konflikten eller den andra diskutera\r\nvilken som är den rätta avvägningen, och jag har\r\nförstått att det på den punkten föreligger en\r\noenighet.</pre><pre>Det viktiga är ändå att vi har en grundläggande\r\ngemensam värdering om att vi i framtiden måste\r\nvara beredda till olika typer av internationella\r\ninsatser för att stärka freden och för att bistå\r\nmänniskor som lider nöd.</pre><pre>Anf. 154  PÄR GRANSTEDT (c):</pre><pre>Herr talman! Det är klart att den dramatiska\r\nutveckling som vi fortfarande ser i Europa och de\r\nstora förändringar som sker utgör en väldigt stor\r\nutmaning också för den svenska utrikespolitiken.\r\nVi har tillsammans med andra ett ansvar för att\r\nstödja de öst- och centraleuropeiska länderna, de\r\nnya demokratierna, i deras arbete på att komma till\r\nrätta med sina ekonomiska och ekologiska\r\nproblem, att säkerställa demokratin där och att\r\nstödja dem i deras strävan att komma in i en vidare\r\neuropeisk gemenskap.</pre><pre>Vi är också angelägna om att själva, som\r\nutrikesministern uttryckte det, komma in i det\r\neuropeiska samarbetets kärna, och det finns i\r\nriksdagen en bred majoritet som ställer sig bakom\r\nvår strävan efter medlemskap i EG.</pre><pre>Samtidigt innebär naturligtvis den\r\nförhandlingsprocess som vi står inför att det ställs\r\nstora krav på vår förmåga att också ta vara på våra\r\negna intressen. Vi vill in i samarbetet därför att vi\r\nser att det finns en lång rad problem som kräver\r\ninternationella, gemensamma lösningar, inte minst\r\npå ett europeiskt plan. Det gäller miljöfrågor, det\r\ngäller ekonomiska frågor, och det gäller europeiska\r\nsociala problem. Men det hänger på oss själva att vi\r\nockså går in i samarbetet på ett självmedvetet sätt\r\noch ser till dels att vi tar vara på egna intressen, dels\r\natt vi är beredda att aktivt påverka den europeiska\r\nutvecklingen. Det kan röra sig om tillämpningen av\r\nEG-lagstiftningen i Sverige på olika områden, det\r\nhandlar om vår vilja att själva kunna kontrollera\r\nvår säkerhetspolitik också i framtiden, osv.</pre><pre>Det är också viktigt att vi inte låter det europeiska\r\nengagemanget, som upptar oss så pass mycket, gå\r\nut över vårt engagemang för tredje världen.</pre><pre>Ibland har ju anklagelser riktats mot regeringen\r\noch mot Sverige -- liksom mot andra länder -- om\r\natt vi börjar bli så upptagna av europeiska problem\r\natt vi glömmer det faktum att de verkligt stora\r\nglobala problemen fortfarande ligger utanför\r\nEuropa. Det har förekommit uppgifter om att vi i\r\nSverige i FN har varit så angelägna om att\r\nsamordna våra ställningstaganden med EG:s att vi\r\nhar släppt en del av vårt traditionella stöd för tredje\r\nvärldens intressen. Jag förutsätter att det är en\r\nfelaktig bild.</pre><pre>När vi talar om en europeisk identitet i vår\r\nutrikespolitik måste det ju vara fråga om att vi ser\r\ndet europeiska samarbetet som ett sätt att främja\r\nvåra utrikespolitiska mål, som i hög grad är av\r\nglobal art -- inte om att vi ägnar oss åt någon typ av\r\nsjälvutplåning.</pre><pre>De verkligt stora problemen är de globala\r\nproblemen. Det bästa sättet att häva den djupa\r\nlågkonjunktur som drabbar Sverige likaväl som\r\nandra industriländer är kanske att främja den\r\nekonomiska utvecklingen i tredje världens länder\r\noch i Östeuropa. Genom investeringar där och\r\ngenom att öka de ländernas möjligheter att möta\r\nden efterfrågan och tillfredsställa de behov som\r\nfinns blir det fler beställningar till svensk industri.\r\nDet blir fler jobb i Sverige. Motsvarande gäller\r\nnaturligtvis för andra industriländer.</pre><pre>Det skulle alltså behövas en samordnad\r\ninternationell ansträngning för att stimulera\r\nvärldsekonomin just genom att stimulera den\r\nekonomiska utvecklingen i Östeuropa och i tredje\r\nvärlden på ett helt annat sätt än som i dag sker.</pre><pre>Det här är naturligtvis inte något som ett enskilt\r\nland som Sverige kan göra ensamt, utan det\r\nförutsätter att vi kan göra arbetet tillsammans. Det\r\nkanske illustrerar det faktum att de stora\r\nproblemen kräver samlade internationella\r\nlösningar snarare än enskilda nationella initiativ.</pre><pre>Vi borde alltså kunna föra en ännu aktivare politik\r\ni syfte att få med oss flera länder när det gäller den\r\nhär typen av insatser. Det är klart att vårt eget\r\nställningstagande, som riksdagen så småningom\r\nkommer att få göra -- dvs. att temporärt skära ned\r\nbiståndet och gå ifrån enprocentsmålet -- kanske\r\ninte är den mest lyckade signalen i en sådan\r\nsträvan. Men det är viktigt att vi också markerar vår\r\nvilja att, så snart möjligheter ges, återställa\r\nbiståndets ambitionsnivå för svenskt\r\nvidkommande, samtidigt som vi försöker få med\r\noss andra på samma område.</pre><pre>Trots den vikt alla europeiska frågor tillmäts är det\r\nviktigt att vi verkligen behåller den globala identitet\r\ni vår utrikespolitik som utrikesministern talade om.</pre><pre>Anf. 155  MARGARETA VIKLUND (kds):</pre><pre>Herr talman! När kristdemokraten Robert\r\nSchuman i sin deklaration från den 9 maj 1950 lade\r\ngrunden till den europeiska gemenskapen var\r\nfreden det främsta målet. Nationalism och misstro\r\nmellan Europas folk skulle försvinna genom en\r\nekonomisk och politisk integration.</pre><pre>Denna integrations-  och samarbetsprocess i\r\nEuropa har från första början byggts på respekt för\r\netiska värden, europeisk kulturell mångfald,\r\ndemokrati, mänskliga rättigheter och\r\nmarknadsekonomi. Under de senaste 40 åren har\r\nden europeiska gemenskapen i enlighet med de\r\nursprungliga planerna varit en väl fungerande\r\nmodell för försoning och välstånd. Efter hand som\r\nde interna spänningarna lättat har solidaritet och\r\nansvarskänsla mer och mer riktats mot omvärlden\r\nför att möta större utmaningar. I sammanhanget\r\nkan nämnas skapandet av en europeisk\r\nutvecklingsbank för hjälp till Östeuropa.</pre><pre>Berlinmurens fall, den tyska återföreningen och\r\nnedmonteringen av det sovjetiska väldet har angivit\r\nbörjan till en ny epok för Europa. Östeuropas\r\nnyvunna frihet och demokratisering är en\r\nföreteelse som den fria världen länge har väntat på\r\noch nu välkomnar, även om vi inte riktigt anade hur\r\nilla ställt det var bakom alla neddragna ridåer.</pre><pre>Men denna nya situation innebär stora och nya\r\nrisker. Det massiva hot för Västeuropa som Sovjet\r\noch satellitstaterna stod för har ersatts av en mängd\r\nmindre säkerhetsproblem. Exempelvis de\r\nregionala och etniska motsättningarna, den svåra\r\növergången från diktatur till demokrati,\r\nomställningen från kommandoekonomi till\r\nmarknadsekonomi samt kontrollen och\r\nnedmonteringen av de sovjetiska kärnvapnen\r\nskapar instabilitet och osäkerhet.</pre><pre>Även andra händelser i vår omvärld skapar\r\nspänningar. Jag tänker bl.a. på den tyska\r\nintegrationsprocessen men också på nedgången i\r\nvärldsekonomin.</pre><pre>Som en konsekvens av den oro som präglar vår\r\nomvärld dyker, som vi har sett, nationalistiska\r\nkrafter och främlingsfientlighet upp i Östeuropa\r\nmen också till viss del i det rika Västeuropa. För att\r\nmotverka de mörka krafterna finns det egentligen\r\nbara en väg att gå, nämligen den som Europas fäder\r\nstakade ut. Den vägen började med insikten om att\r\ninget europeiskt land ensamt kan möta de\r\nutmaningar mot säkerhet och trygghet som vårt\r\neuropeiska närområde ställs inför. Endast enade\r\noch eniga om principerna, dvs. med konsensus, kan\r\nvi hålla emot och bromsa de totalitära krafterna.</pre><pre>Vi kristdemokrater är övertygade om att en\r\nintegrerad och stark europeisk gemenskap kan dels\r\nutgöra den stabiliserande faktor som den\r\neuropeiska kontinenten så väl behöver, dels\r\nfungera som en inspirationskälla för de nyvunna\r\ndemokratierna. Öststaterna behöver inspiration\r\noch förebilder för sin uppbyggnad av demokratin,\r\nför framlyftande av mänskliga rättigheter och i\r\narbetet för marknadsekonomi och fri konkurrens.\r\nÄven friheten behöver ha förebilder. Den\r\neuropeiska gemenskapen kan och bör med hjälp av\r\nsina demokratiska institutioner spela en nyckelroll\r\ni den omvandlingsprocess som präglar hela Europa.\r\nVad som behövs för att kunna spela den här rollen\r\nkan sammanfattas i tre punkter:</pre><pre>För det första måste man fördjupa den konsensus\r\nsom är själva grunden för Gemenskapen. Det\r\ninnebär, som vi ser det, att man ständigt måste\r\nförvissa sig om att det inte råder något tvivel om\r\netiska värden, demokratiska värderingar och en\r\nsocial marknadsekonomi.</pre><pre>För det andra krävs det, för att de demokratiska\r\nkrafterna skall få nödvändig tyngd, att man på sikt\r\ngår från ett vanligt utrikespolitiskt samarbete till en\r\ntill stora delar gemensam utrikespolitik med\r\ngemensamma ståndpunkter. Detta är en naturlig\r\nprocess i ett arbete i gemenskap.</pre><pre>För det tredje måste Gemenskapen sträva efter att\r\naldrig någonsin bli en sammanslutning av rika\r\nindustrinationer. I stället måste den fördjupa sin\r\nsolidaritet och hjälp till utveckling. Ett av målen\r\nmed den europeiska gemenskapen måste vara att\r\nsolidariskt bistå sämre lottade länder i och utanför\r\nGemenskapen.</pre><pre>Vi kristdemokrater anser att det är angeläget att\r\nSverige deltar i den europeiska gemenskapen. Ett\r\nfördjupat ekonomiskt och monetärt samarbete\r\nsamt ett utrikes-  och säkerhetspolitiskt samarbete\r\nskapar stabilitet för medlemsländerna men också\r\nför hela den europeiska kontinenten. Gränsen för\r\nvad Kristdemokratiska samhällspartiet för\r\nnärvarande kan acceptera i det samarbetet är att\r\nSveriges militära alliansfrihet skall stå fast.\r\nDäremot är vi inte negativa till att i framtiden\r\neventuellt diskutera den frågan.</pre><pre>Grunden för riksdagens alla ställningstaganden om\r\nden framtida säkerhets-  och försvarspolitiken\r\nmåste vara Sveriges säkerhet.</pre><pre>Herr talman! Kds har en utmejslad etisk profil, som\r\navtecknar sig skarpt mot det mörker som jag tycker\r\ni dag sveper över debatten om människovärdet. I\r\nvårt land handlar det för närvarande om vår syn på\r\ninvandrare och flyktingar. I f.d. Jugoslavien och i\r\nSomalia handlar det om att också människor som\r\ninte bär vapen och därför inte kan försvara sig har\r\nrätt att leva.</pre><pre></pre><pre>I många länder i Latinamerika handlar det om att\r\nuppfylla, förverkliga, de avtal man ingått och som\r\nhar sin grund i demokrati och mänskliga\r\nrättigheter. I Thailand och många andra länder\r\nhandlar det om respekt för barnen som individer\r\noch om att inte utnyttja deras utsatta läge genom att\r\nköpa deras kroppar. Den starkes självpåtagna rätt\r\natt sätta sig till herre över människovärdet måste\r\nbrytas.</pre><pre>Herr talman! Genom ett ökat engagemang i både\r\nEuropa och den övriga världen finns också\r\nmöjlighet att påverka det demokratiska skeendet\r\noch att arbeta för mänskliga rättigheter, consensus\r\noch fred.</pre><pre>Sociala frågor</pre><pre>Anf. 156  JAN ANDERSSON (s):</pre><pre>Herr talman! I förra årets regeringsförklaring\r\nframhölls det som en viktig målsättning att\r\nregeringen ville förbättra vår välfärd och den\r\nsociala omsorgen genom en valfrihetsrevolution i\r\nvälfärdspolitiken och genom särskilda insatser för\r\nde sämst ställda.</pre><pre>I årets regeringsförklaring står det att på detta\r\nområde och på tre andra områden har framsteg\r\ngjorts, även om mycket återstår att göra.</pre><pre>Är detta med sanningen överensstämmande? Är\r\ndet så att de äldre personer som bor i det privata\r\nservicehuset i Stockholm och som inte ens får\r\nelementära rättigheter tillgodosedda, t.ex. att få\r\nduscha, upplever detta som en välfärdsrevolution?</pre><pre>Är det en valfrihetsrevolution för de barnfamiljer i\r\nmin egen hemkommun, Helsingborg, som utan att\r\ntillfrågats fått sitt daghem privatiserat -- bara för\r\nprivatiserandets egen skull -- och som förvägras\r\nrätten till barnomsorg, om barnet är under 18\r\nmånader och de inte uppfyller socialtjänstlagens\r\nkrav?</pre><pre>Är det en valfrihetsrevolution för alla de människor\r\nsom på grund av arbetslöshet tvingas leva på\r\nsocialbidrag? Många av dessa människor lever i\r\nkommuner som sänkt socialbidragen till nivåer som\r\nligger långt under den nivå som våra sämst ställda\r\npensionärer har.</pre><pre>Nej, talet om välfärdsrevolution är naturligtvis inte\r\nsant. För vissa enskilda människor kan det vara\r\nsant, men för majoriteten av Sveriges befolkning\r\nhar regeringsskiftet inneburit en försämrad\r\nvälfärdspolitik. Jag lägger inte hela skulden för det\r\npå den borgerliga regeringen. Jag vet fuller väl att\r\nvi har en ekonomisk situation som gör att alla\r\nområden i vårt välfärdssamhälle måste ses över.\r\nDet påverkar naturligtvis vår välfärdspolitik.</pre><pre>Det som måste klinga väldigt falskt i öronen på dem\r\nsom bor på det privata servicehuset i Stockholm, på\r\nsocialbidragstagarna eller på dem som inte får den\r\nbarnomsorg de vill ha på grund av att barnen är för\r\nsmå, det är de stora orden. Jag skulle önska att man\r\nvore litet mer ödmjuk i sin framtoning, att man var\r\nnågot mindre dogmatisk och litet mer\r\nsamarbetsvillig. Jag tror nämligen att det finns en\r\nstor samsyn, åtminstone mellan mitt parti och\r\nmittenpartierna, om grunderna i välfärdspolitiken.\r\nDet borde finnas förutsättningar för att man, även\r\ni ekonomiskt svåra situationer, ägnar sig något\r\nmindre åt dogmatik och mer åt att värna det som är\r\ngrunden i den svenska välfärdspolitiken.</pre><pre>Jag skall inte måla allt i svart. Jag tycker t.ex. att\r\ndet är bra att man nu har låst in frågan om\r\nvårdnadsbidrag i en byrålåda, och jag hoppas att\r\nman slänger nyckeln i en papperskorg och inte letar\r\nupp den igen. Vårdnadsbidraget har inte bara\r\nekonomiska aspekter -- även om det hade varit\r\nvansinnigt att genomföra det i den här ekonomiska\r\nsituationen.</pre><pre>Vi i Sverige är bra på många områden av\r\nvälfärdspolitiken, men särskilt bra är vi när det\r\ngäller familjepolitiken. Det är en familjepolitik,\r\nsom bygger på ett väl tilltaget barnbidrag, på rätt\r\ntill barnomsorg och på föräldraförsäkringen och\r\nsom gör det möjligt för föräldrarna att kombinera\r\nförvärvsarbete med föräldraskap på ett sätt som\r\negentligen inte är möjligt i något annat land. Skall\r\nman göra förbättringar i familjepolitiken, så måste\r\ndet ske genom en utveckling av den familjepolitik\r\nsom vi redan har. Ett vårdnadsbidrag ger ingen\r\nfrihet att välja att stanna hemma. Hur skulle en\r\nensamstående förälder eller en förälder i en\r\nlåginkomsttagarfamilj kunna stanna hemma med\r\nhjälp av ett vårdnadsbidrag? Vårdnadsbidraget ger\r\ninte någon valfrihet för alla att stanna hemma hos\r\nsina barn. Däremot ger föräldraförsäkringen en\r\nsådan valfrihet, eftersom denna bygger på\r\ninkomstbortfallsprincipen.</pre><pre>Ytterligare en sak som jag tycker skall hälsas med\r\ntillfredsställelse är att handikappreformen trots de\r\nkrisuppgörelser som har träffats ligger fast. Det\r\ntillsattes en utredning av Bengt Lindqvist som jag\r\nsjälv kom att tillhöra. Det fanns i den utredningen\r\noch finns även i övrigt en samsyn om behovet av en\r\nhandikappreform. Framför allt skall insatserna\r\nriktas till dem som har de allra svåraste\r\nfunktionshindren.</pre><pre>Detta och t.ex. åtgärderna på\r\narbetsmarknadspolitikens område ger\r\nkrisuppgörelserna en fördelningspolitisk profil.</pre><pre>Det får dock inte stanna vi detta.\r\nHanddikappfrågorna är flera, och gruppen\r\nhandikappade är betydligt mycket större än den\r\ngrupp som nu gynnas av den här reformen, även om\r\nden har de allra största behoven. I ytterligare ett\r\nbetänkande tas frågan om de generella insatserna\r\nupp. Man måste alltså gå vidare och utveckla\r\nhandikappolitiken, trots att förslag nu läggs fram\r\nom denna angelägna reform.</pre><pre>Anf. 157  JOHAN BROHULT (nyd):</pre><pre>Herr talman, ärade riksdagsledamöter! Jag har\r\nställt upp i debatten för att säga några ord om\r\nhusläkarsystemet.</pre><pre>Socialdepartementet har framlagt ett förslag om ett\r\nsvenskt husläkarsystem. Detta förslag har varit på\r\nremiss hos många instanser. Socialdepartementets\r\navsikt är nu att lägga fram en proposition i ärendet\r\ni höst.</pre><pre>Många av remissinstanserna har varit negativa.\r\nDessutom är en majoritet av läkarkåren och av\r\nsjuksköterskekåren av olika skäl emot förslaget.\r\nJag skall här framföra några av dessa skäl.</pre><pre>Jag tycker att det är något anmärkningsvärt att vissa\r\nlandsting beslutat att införa systemet trots att\r\nförslaget ännu inte har nått riksdagen och vi här i\r\nkammaren inte haft tillfälle att säga vad vi tycker\r\nom det.</pre><pre>Husläkarsystemet bygger på en romantisk, vacker\r\nföreställning om att läkaren utgör Guds förlängda\r\narm, som alltid vet bäst och som kan förmedla vård.\r\nPatienten kan tryggt överlämna sig till doktorn.\r\nMan föreställer sig en doktor Finley.</pre><pre>Men tyvärr är vi inte så bra doktorer. De moderna\r\nmedicinska behandlingsmetoderna kräver att man\r\nutnyttjar alla remissinstanser på ett effektivt sätt.\r\nDetta är en modell som vuxit fram i Sverige. Det är\r\nen bra modell, och jag kan inte se något skäl att\r\nändra på den.</pre><pre>I Holland och Tyskland har man ett\r\nhusläkarsystem, och patienterna uppskattar detta\r\nsystem. Här finns emellertid den avgörande\r\nskillnaden att vårdpengen tillhör patienten och inte\r\nlandstingen. Man skiljer rollen som finansiär från\r\nrollen som producent. Detta är mycket viktigt. Om\r\nman avskaffar Dagmarreformen och inför fri\r\netablering, anser vi att ett husläkarsystem skulle\r\nvara alldeles utmärkt.</pre><pre>Bo Könberg har i en del intervjuer sagt att\r\nSocialdemokraterna och Ny demokrati angriper\r\nhusläkarreformen från olika håll. Därför blir den\r\nlogiska men outtalade uppfattningen att sanningen\r\nligger i den politiska mitten -- förlåt, den politiska\r\nmakten -- och att frågan därför inte behöver\r\ndiskuteras. Jag vill nu framföra en del synpunkter\r\nsom jag tror delas av alla, oavsett partitillhörighet.</pre><pre>Man önskar åstadkomma läkarkontinuitet och\r\ntillgänglighet för sjukvården. Dessa fina syften är\r\nemellertid i stor utsträckning redan tillgodosedda\r\ngenom dagens distriktsläkarsystem och\r\nvårdcentralerna. Därför är detta förslag något av\r\natt slå in öppna dörrar.</pre><pre>Vårt fina distriktsläkarsystem och våra\r\nvårdcentraler är föremål för studiebesök från\r\nutlandet. Man kommer hit för att studera vad vi kan\r\nåstadkomma i primärvården.</pre><pre>Detta fina system behöver inte brytas sönder och\r\nersättas med ett husläkarsystem.</pre><pre>Framför allt imponerar det fina teamarbetet mellan\r\nolika yrkeskategorier med ett gemensamt\r\nvårdansvar. I många länder där man har etablerat\r\nett husläkarsystem är man alltså ändå inte nöjd,\r\nutan man kommer till oss för att titta på vår\r\nutmärkta primärvård.</pre><pre>Vad innebär då husläkarsystemet? Jo, det innebär\r\nen hel del restriktioner. Man får inte byta läkare\r\nförrän efter ett halvår. Ingen får vara husläkare på\r\ndeltid. Själv är jag husläkare på en tiondelstid,\r\neftersom jag inte blir av med mina patienter -- de\r\nuppsöker mig vare sig jag vill det eller inte. Jag\r\ntycker också att det skall vara på det sättet.</pre><pre>Varför skall man inte få välja en specialist som\r\nhusläkare. Varför skall en kvinna inte få ha en\r\ngynekolog som husläkare om hon har problem men\r\nfamiljen i övrigt är frisk, bortsett från en del\r\nförkylningar som man alltid kan hantera.</pre><pre>Varför kan inte en företagsläkare få vara\r\nhusläkare? En företagsläkare har god kontakt med\r\ndem som arbetar i företaget och kan få de anställda\r\natt lyssna på råd om förebyggande åtgärder mot\r\nt.ex. arbetsskador.</pre><pre>Varför skall alla medborgare tvingas in i systemet?\r\nVarför skall man betala 300 kr för att få en remiss\r\ntill en specialist som man ändå vet att man skall gå\r\ntill? Detta tycker jag är överförmynderi. Bo\r\nKönberg får ursäkta dessa brutala ord.</pre><pre>Slutligen några ord om ekonomi. Det finns i dagens\r\nsituation all anledning att tala om ekonomi. Fyra\r\nstycken oberoende utredningar har visat att det\r\nföreslagna husläkarsystemet kommer att kosta\r\nungefär fyra miljarder kronor mer än det\r\nnuvarande systemet. Nu ser Bo Könberg bekymrad\r\nut. Jag skall med glädje lyssna på förklaringen.</pre><pre>Jag har jämfört husläkarsystemet, med listningen\r\nav patienter, med vad det kostar om man skulle gå\r\ntill specialistläkare. Då kom jag fram till faktor 2,\r\ndvs. 8 miljarder i stället för 4 miljarder. Jag har\r\nockså tagit del av specialistläkarnas utredning. De\r\nhamnar i faktor 1,9 i stället för 2,0, som jag gjorde.\r\nGunnar Birke har gjort en utredning och kommer\r\nfram till ungefär samma resultat.\r\nPrivatläkarföreningen har kommit fram till 7\r\nmiljarder. Det kanske inte var så konstigt att de\r\nhamnade litet högre. I alla fall finns det en del\r\nekonmiska faktorer att ta hänsyn till.</pre><pre>Jag skulle föreslå att Bo Könberg tar med sig det\r\nhär förslaget tillbaka till socialdepartementet och\r\narbetar vidare på det, även med tanke på den\r\nekonomiska konsekvensen.</pre><pre>Anf. 158  EVA ZETTERBERG (v):</pre><pre>Herr talman! I dag fick vi ett pressmeddelande om\r\nvad vår socialminister Bengt Westerberg har för sig.\r\nHan är i New York och talar om att en bra\r\nfamiljepolitik stödjer barnen och bidrar till\r\njämställdheten mellan kvinnor och män. Det tycker\r\njag är ett bra uttalande, och jag tror att alla\r\ninstämmer i det.</pre><pre>Jag tycker också att Bengt Westerberg själv och\r\nFolkpartiet i många avseenden aktivt arbetat för\r\ndetta. Jag tänker exempelvis på förslaget om\r\nbarnombudsman, förslaget om barnomsorgslag, att\r\nalla skulle ha rätt till barnomsorg, att man drivit på\r\nom handikapputredningen och att man i den här\r\nvändan ser till att vi inte får ett vårdnadsbidrag.</pre><pre>Men när jag läser det här uttalandet undrar jag\r\nockså en del över vad regeringen som helhet\r\nfaktiskt gör, eller rättare sagt inte gör i olika\r\nsammanhang för att förbättra barnens situation i\r\nvårt land. Bengt Westerberg har i\r\npressmeddelandet nämnt föräldraförsäkringen och\r\nhur stor andel pappor som tar ut föräldraledighet.\r\nDet har alltså varit en oerhört marginell utveckling:\r\n0,5 % av papporna beräknat på andelen dagar,\r\ntrots att regeringen lagt ned miljoner på\r\npappakampanj. Då kanske det är dags att börja\r\nfundera över andra sätt att öka pappornas andel av\r\nföräldraledigheten.</pre><pre>Jag saknar i både krispaket och regeringsförklaring\r\nen betraktelse av dessa frågor ur kvinnors och barns\r\nperspektiv. Hur pass angelägna är reformer eller\r\nbesparingar för de grupperna? Det jag reagerar\r\nmot är självfallet att en karensdag slår hårt mot\r\nlågavlönade kvinnor, och av dem är det många som\r\nhar barn. Jag ser också hur frågan om två\r\nsemesterdagar naturligtvis slår väldigt hårt mot\r\nlågavlönade, men särskilt mot barn vars föräldrar\r\när lågavlönade och inte har någon avtalsenlig\r\nsemester. Vi har också problemet att barnbidraget\r\ninte ökar. Det hör till den del av krispaketet som\r\nmånga barn som jag träffar på i min omgivning\r\nverkligen har klart för sig och beklagar.</pre><pre>I regeringsförklaringen, som jag tycker inte har fått\r\nalltför stor uppmärksamhet, står det att\r\nkommunerna får ett större ansvar för utformningen\r\nav välfärdspolitiken. Det står också att kvinnors\r\nmöjlighet att starta eget kommer att öka med\r\nregeringens insatser.</pre><pre>Då undrar jag om regeringen har tittat närmare på\r\nhur verkligheten ser ut. Vi vet att de allra flesta\r\nkommuner i dag befinner sig i kris och att\r\narbetslösheten ökar katastrofalt bland just\r\noffentliganställda kvinnor. Det är kanske inte att få\r\ngå ut och starta eget som är det de mest längtar\r\nefter, utan att få fortsätta ett jobb som de tycker är\r\nmeningsfullt och som behövs.</pre><pre>Jag undrar också vad biträdande socialministern Bo\r\nKönberg anser om Barnlobbyn, som har bedrivit ett\r\nmycket bra arbete för att uppmärksamma hur\r\nnedskärningen i vårt land drabbar just barn. Det\r\nfinns många exempel på stängda lekplatser,\r\nbibliotek och minskad barnkultur, men också på en\r\nförsämrad barnomsorg. Olika företrädare för\r\nFolkpartiet, exempelvis biträdande\r\nsocialborgarrådet i Stockholm, har gått ut och talat\r\nom kravmaskiner, att det enbart är\r\npersonalintressen osv. Jag hoppas att Bo Könberg\r\nkan dementera den uppfattningen.</pre><pre>Jag var häromdagen ute i Haninge, som är en\r\nmycket drabbad kommun. Det var SKTF som hade\r\ntagit ett i mina ögon mycket bra initiativ och bjudit\r\nin samtliga riksdagsledamöter att besöka någon\r\nkommun och att besöka en fackklubb. De jag\r\nträffade där som jobbade med barn och ungdomar\r\nvar uteslutande kvinnor. De kvinnorna var\r\nnaturligtvis oroade över sina jobb. Men de hade\r\njobbat så länge att det inte var det främsta skälet till\r\nderas oro. Det var hur det program som redan\r\nfanns för besparing i Haninge drabbar just barnen\r\noch ungdomarna. Det var två fritidsgårdar som\r\nskulle läggas ned. Det var bibliotek som skulle\r\nstängas. Det var utmärkta barnprogram som skulle\r\nskäras ned väldigt kraftigt, till skillnad mot de\r\ntekniska förvaltningarna, som inte alls hade samma\r\nsparkrav på sig.</pre><pre>Jag undrar vad som händer när statsbidragen nu blir\r\nännu lägre för kommuner som Haninge. Vi vet att\r\nde besparingar som redan är på gång där kommer\r\natt accelereras.</pre><pre>I regeringsförklaringen talar man om det minskade\r\nbudgetunderskottet, hur viktigt det är att inte öka\r\npå det ytterligare, utan minska det. Om man vill\r\nanlägga ett barnperspektiv vill jag verkligen\r\nunderstryka att jag tycker att det är ett riktigt\r\nresonemang.</pre><pre>I en intressant artikel i Svenska Dagbladet\r\nhäromdagen talas det om den offentliga\r\ngenerationsskulden, om hur våra barn kommer att\r\nfå betala i framtiden om inte konsumtionen\r\nminskar i dag. Räntorna uppgår i dag till 60\r\nmiljarder för svenska skattebetalare. Jag tycker\r\nalltså att det är riktigt av regeringen att minska\r\nbudgetunderskottet. Men jag tror att det går att\r\ngöra det på ett helt annat sätt än regeringen gör i\r\ndag.</pre><pre>Det går att omfördela inom statsbudgeten mellan\r\nförsvar och sociala verksamheter. Det går att inom\r\nsjukförsäkringen minska för dem som har mest i\r\ndag och att öka för dem som har mindre. Det går\r\natt se till att man på olika sätt fördelar bördorna.</pre><pre>Man talar i regeringsförklaringen om att varje\r\nmänniska är unik och om den svages rätt till\r\ntrygghet och integritet. Jag undrar hur det stämmer\r\nmed verkligheten, med starkt ökade socialbidrag.\r\nFörsta och andra kvartalet har de ökat med över\r\n20 %. Hur uppfattar de människor som i dag\r\ntvingas att söka socialbidrag, och som ibland inte\r\nens vill söka av rädsla för förnedring, talet om ökat\r\nmänniskovärde?</pre><pre>Anf. 159  Statsrådet BO KÖNBERG (fp):</pre><pre>Herr talman, riksdagsledamöter! När jag stod i den\r\nhär talarstolen i den förra allmänpolitiska debatten\r\nför ungefär åtta månader sedan, visste jag lika litet\r\nsom någon annan att just det året skulle föra med\r\nsig stora ekonomiska uppgörelser mellan\r\nregeringen och Socialdemokraterna.</pre><pre>Huvudtalare från oppositionen var den gången\r\nBirgitta Dahl och Doris Håvik. Det framgick inte\r\nriktigt av deras inlägg den gången att det skulle bli\r\ni samverkan med Socialdemokraterna som\r\nregeringen skulle föreslå att en karensdag införs i\r\nsjukförsäkringen, att besparingar genomförs i\r\npensionssystemet och flera andra svåra beslut.</pre><pre>Det är inte särskilt konstigt att det inte märktes den\r\ngången. Socialdemokraterna hade gått till val på\r\ntron på en snar ekonomisk förbättring och på att\r\nvändpunkten var nära.</pre><pre>Nu vet vi att denna ekonomiska vändpunkt ännu\r\nligger en bit framför oss. För att Sverige skall kunna\r\ndra nytta av en internationell konkjunkturuppgång,\r\nnär den nu kommer, krävs det att vi innan dess har\r\ntagit itu med våra inhemska problem, bl.a. det stora\r\nstrukturella budgetunderskottet.</pre><pre>Att förslag som syftar just till att ta itu med detta\r\nsamlar en stor majoritet i riksdagen betraktar jag\r\nsom ett starkt belägg för att Sverige har ett väl\r\nfungerande politiskt system samt att såväl regering\r\nsom opposition -- då tänker jag på den\r\nsocialdemokratiska -- numera drivits av\r\nverklighetens krav mer än av prestige. Inte minst är\r\nden socialdemokratiska oppositionen värd beröm\r\nför detta.</pre><pre>De besparingar som ligger i krisuppgörelsen är i\r\nstort välavvägda. Stora besparingar är så utformade\r\natt de får delas av många människor, samtidigt som\r\nsvaga grupper skyddas. Det är den huvudprincip\r\nsom är den mest lämpade, även för eventuella\r\nframtida besparingar som kan komma att bli\r\nnödvändiga.</pre><pre>Av de föregående talarna i dagens debatt har inte\r\nminst Eva Zetterberg kommit in på de problem och\r\nde brister som har att göra med den svåra\r\nekonomiska situationen. Dock har jag knappast\r\nuppfattat av hennes inlägg att det finns speciellt\r\nmycket realism i hennes funderingar på hur man\r\nskall komma till rätta med det stora\r\nbudgetunderskottet på ett sätt som egentligen inte\r\ndrabbar någon.</pre><pre>Några frågor som det finns anledning att ta upp i\r\nden här debatten sammanfaller i övrigt till stor del\r\nmed några av dem jag tog upp i den allmänpolitiska\r\ndebatten i våras. Låt mig börja med några ord om\r\nsocialförsäkringen.</pre><pre>Arbetsskadeförsäkringen har under de senaste åren\r\nvarit skolexemplet vad gäller systemfel i\r\nsocialförsäkringen. Nästan alla som direkt arbetar\r\nmed arbetsskadeförsäkringen intygar att den\r\nhämmar en arbetsskadad persons ambitioner att\r\nlåta sig rehabiliteras för att därmed snabbt\r\nåterkomma till arbetet. Samtidigt kostar den\r\norimliga summor för samhället och ytterst för\r\nmedborgarna, pengar som sannerligen kunde\r\nanvändas på bättre sätt. Just nu är det samlade\r\nunderskottet i arbetsskadefonden drygt 24\r\nmiljarder kronor.</pre><pre>En del åtgärder har vidtagits för att minska detta.\r\nDet kommer att innebära att ökningstakten\r\nminskar något. Men enligt prognoserna kommer,\r\nom ingenting ytterligare görs, det ackumulerade\r\nunderskottet i arbetsskadefonden att om ca 7 år ha\r\nstigit till närmare 50 miljarder kronor, vilket förstås\r\ninte är en acceptabel kostnad.</pre><pre>Detta inses av fler och fler. Jag noterar att man i\r\nAftonbladets huvudledare i söndags\r\nsammanfattade den här frågan på följande sätt:\r\n''Vid det här laget är väl alla ense om att\r\narbetsskadeförsäkringen bör läggas om så att den\r\nstämmer överens med den proklamerade\r\narbetslinjen.''</pre><pre>Ett annat stort och viktigt område är det svenska\r\npensionssystemet. Den arbetsgrupp som sedan\r\ndecember behandlar frågan om ett förbättrat\r\npensionssystem lade för sex veckor sedan fram sin\r\nförsta rapport. I den beskrevs ingående de problem\r\nsom finns i dagens system samt principerna för hur\r\ndessa kan lösas och redogjordes för hur ett\r\npensionssystem efter dessa nya riktlinjer skulle\r\nkunna se ut.</pre><pre>Syftet var att stimulera den allmänna debatten.\r\nHittills kan man konstatera att de flesta inlägg har\r\nvitsordat de grundtankar som finns inom\r\npensionsarbetsgruppen. Det är bra, eftersom det\r\nborde skapa förutsättningar för att snabbt gå\r\nvidare.</pre><pre>Sedan den förra allmänpolitiska debatten har\r\nSocialdepartementet lagt fram en promemoria\r\nrörande husläkare. Under sommaren har\r\npromemorian varit ute på remiss, och resultatet är\r\nett brett instämmande i husläkartanken men med\r\nen hel del invändningar gällande utformningen.\r\nFlera av dessa invändningar är motstridande och\r\ndärmed naturligtvis svåra att tillgodose. Många av\r\ninvändningarna är dock värdefulla och kommer att\r\nbeaktas i den proposition som kommer under\r\nhösten.</pre><pre>Min utgångspunkt har varit och är att sjukvården i\r\nvårt land inte bör centralstyras. Den långt gångna\r\nregionala självstyrelsen vad gäller sjukvården bör\r\nbevaras, och det som kan bli föremål för nationella\r\nregler rör patientens och vårdgivarens rättigheter.\r\nSedan bör det vara möjligt att ute i landstingen och\r\ni de landstingsfria kommunerna inom de nationella\r\nramarna utforma den goda sjukvården.</pre><pre>Ett område där det framförts synpunkter från\r\nmånga håll gäller att man inte borde ha några\r\nnationella regler rörande patientavgifterna. Dessa\r\nborde kunna variera mellan landstingen. Andra\r\nremissinstanser har påpekat att det borde vara\r\nsamma patientavgift hos barnläkaren och\r\ngynekologen som hos allmänläkaren. Dessa två\r\nåsikter är litet knepiga att förena.</pre><pre>När departementet nu förbereder propositionen\r\nförsöker vi på olika sätt tillgodose många av de\r\nsynpunkter som inkommit. Jag har i min tidigare\r\nroll som landstingspolitiker arbetat aktivt för att\r\nstödja distriktssköterskornas möjligheter att sköta\r\nsitt arbete. Det är värdefullt att man ute i\r\nlandstingen fortsätter att slå vakt om detta.\r\nDäremot är det mycket tveksamt om vi skall anta\r\ntvingande regler för personalsammansättning eller\r\nom formerna för samverkan inom primärvården\r\nskulle utarbetas av Socialdepartementet vid\r\nTegelbacken eller antas av riksdagen på\r\nHelgeandsholmen.</pre><pre>Den allra bästa reklamen för husläkarreformen är\r\nde ställen där husläkare redan finns, såväl i Sverige\r\nsom utomlands. Jag känner inte till någon sådan\r\nplats där man överväger att gå ifrån de fördelar som\r\nligger i att varje medborgare har möjlighet till en\r\nlångsiktig och fast läkarkontakt. Trots de\r\nstudiebesök som Johan Brohult talar om äger rum i\r\nSverige, har inget av de länder som har husläkare\r\nnågra andra planer än att bibehålla kärnan i\r\nhusläkartanken, även om de kan inspireras av\r\nmycket som görs på annat håll, bl.a. i Sverige.</pre><pre>I Norge planeras försöksverksamhet, och i Finland\r\nhar man sysslat med husläkarreformer i stor skala i\r\nflera år. I Stockholm fattades nyligen beslut om att\r\ninföra ett husläkarsystem 1994, som kommer att\r\nomfatta bara det ungefär en femtedel av hela\r\nbefolkningen.</pre><pre>Den snabba utbyggnaden av husläkarverksamhet\r\npå olika håll i Sverige betyder att riksdagen inte bör\r\nvänta med att fatta beslut om de nationella regler\r\nsom riksdagen anser bör gälla. Ibland har jag\r\nfunderat över hur denna debatt skulle se ut om vi\r\nsedan länge hade haft husläkare och regeringen\r\nhade föreslagit en utveckling i motsatt riktning. Det\r\nkrävs ingen större fantasi för att inse vilken\r\nproteststorm det skulle leda till. Det räcker kanske\r\ninte som svar på den oro som denna, likt alla stora\r\nförändringar, för med sig. Men jag tror inte att det\r\nkommer att dröja lång tid med husläkare förrän\r\nmånga av de invändningar som nu förts fram\r\nkommer att te sig ganska främmande och exotiska.</pre><pre>Johan Brohult tog upp husläkarfrågan i sitt inlägg\r\noch hade, om jag uppfattade honom rätt,\r\nhuvudtemat att vi har en bra modell. Det ligger\r\nförstås en del i det. Den brist som vi har velat\r\npåpeka är att vi i Sverige har en väldigt dålig\r\nkontinuitet vad gäller patient -- läkare-kontakten.</pre><pre>Johan Brohult kommenterade ekonomin i de olika\r\nsystemen. Ny Demokrati förespråkar en\r\nsjukvårdsmodell som enligt alla internationella\r\njämförelser måste bli den allra dyraste, dvs. en\r\nmodell med väldigt gott om specialistläkare -- om\r\njag har uppfattat kollegan i\r\nsocialförsäkringsutskottet rätt, nästan enbart\r\nspecialistläkare och inga allmänläkare. Ett sådant\r\nsystem kommer förstås att kosta mycket mer än ett\r\nsystem som baseras på allmänläkare.</pre><pre>Två andra områden inom sjukvården där det just nu\r\nhänder mycket är vårdgarantin och ÄDEL-\r\nreformen. Båda dessa reformer hade nyss trätt i\r\nkraft när vi förra gången möttes i en allmänpolitisk\r\ndebatt i februari. I dag kan vi luta oss mot en\r\nredovisad utvärdering, där vi kan konstatera att två\r\nav de mest besvärliga och seglivade problemen\r\ninom svensk sjukvård kraftigt har minskat och på\r\nvissa håll helt eliminerats.</pre><pre>Köerna till angelägna behandlingar och operationer\r\när nu radikalt förkortade. Förra veckan kom\r\nregeringen och Landstingsförbundet överens om\r\natt vårdgarantin bör bibehållas även under 1993.</pre><pre>ÄDEL-reformen är den största organisatoriska\r\nförändringen vad gäller huvudmannaskap på\r\nmycket länge i Sverige. Förutom kommunernas\r\növertagande innehöll reformen bestämmelser om\r\nkommunalt s.k. betalningsansvar för medicinskt\r\nfärdigbehandlade patienter på akutsjukhusen.\r\nSyftet med detta var att stimulera kommunerna att\r\nbygga ut äldreomsorgen. Uppgifterna hittills från\r\nSocialstyrelsen tyder på att antalet klinikfärdiga\r\npatienter, som de ibland kallas, har minskat med\r\nbortemot hälften.</pre><pre>Vården har under det senaste knappa året\r\ngenomgått klara förbättringar vad gäller några av\r\nde förut mest alarmerande bristerna. Arbetet med\r\natt ta fram handikappreformen fortgår på\r\ndepartementet och kommer enligt planerna att\r\npresenteras för riksdagen i slutet av denna månad.\r\nDet finns därför inte skäl att här gå närmare in på\r\nförslaget än att uttrycka stor tillfredsställelse över\r\natt det har varit möjligt att ta fram denna reform\r\ntrots det extremt kärva ekonomiska läget. Också\r\nandra viktiga ämnen måste utelämnas här i mitt\r\ninledande inlägg. Jag misstänker att det kommer att\r\nfinnas tillfälle att diskutera även några av dessa\r\nämnen under den fortsatta debatten.</pre><pre>Anf. 160  EVA ZETTERBERG (v) replik:</pre><pre>Herr talman! Bo Könberg har ifrågasatt realismen i\r\nVänsterpartiets förslag. För oss är det en viktig\r\nsjälvklarhet att man måste finansiera sina förslag.\r\nVi har ett alternativt besparingspaket för Sverige,\r\nmed besparingar som gick upp till 50 miljarder\r\nkronor i det första krispaketet, också det realistiskt\r\ngrundat. Det handlar, som redovisats på annat håll,\r\nom besparingar inom försvaret, om en förändrad\r\nfördelning av sjukvårdskostnader osv. Det tycker\r\njag är angeläget, för det går inte att bara framställa\r\nförslag om ökade budgetramar.</pre><pre>Jag vill dessutom fråga om en sak. I\r\nregeringsförklaringen talar man om ökad\r\nkonkurrens. Bo Könberg återkom till detta i sitt\r\nanförande. I regeringsförklaringen talar man\r\nsärskilt om barntandvården. Bo Könberg, som har\r\nett förflutet i Stockholms landsting, kanske minns\r\natt man där gjorde utredningar om tandvården och\r\nbarntandvården i folktandvårdens regi och\r\njämförde den med tandvården i privat regi. Det\r\nvisade sig att landstingets tandvård var klart\r\nbilligare. Jag undrar alltså om regeringens förslag\r\när framkomna av omtanke om rikets finanser och\r\näven kommuners och landstings finanser, eller vad\r\nhandlar det om? Är det fråga om konkurrens till\r\nvarje pris utan att priserna sänks?</pre><pre>Jag fick inget svar på frågan vad biträdande\r\nsocialminister anser om Barnlobbyverksamhet. Jag\r\ntror att alla de som arbetar med dessa frågor och\r\nsom har varit engagerade -- författare,\r\nkulturarbetare och personer som arbetar med\r\nbarnomsorgen i olika former -- är mycket\r\nintresserade av ett svar.</pre><pre>Till slut vill jag fråga om socialbidragen.\r\nRegeringen talar om värdigt liv. Hur skall man\r\ngripa sig an det? Det går lätt att tala i väldigt\r\nallmänna termer om värdigt liv, men när det\r\nhandlar om att vi har en väldigt kraftig ökning av\r\nantalet socialbidragstagare i vårt land, tycker jag att\r\nregeringen måste undra hur dessa människor skall\r\nfå ett värdigt liv. Att leva på socialbidrag under en\r\nlängre tid kan inte vara ett värdigt liv. I en utmärkt\r\nskrift av Maj-Gull Axelsson, ''Orättvisans ansikte'',\r\nhar man ingående skildrat hur ett antal personer\r\nsom lever på mycket små inkomster upplever sin\r\nsituation. Det allra värsta med skildringen är att det\r\nfinns så många som inte beklagar sig över sin\r\nekonomi utan talar om hur livet nästan tycks vara\r\nutan värde, hur man inte kan se någon framtid, hur\r\nman knappt kan se sitt liv gestalta sig om fem eller\r\ntio år och inte kan tala om det i positiva termer. Det\r\ntycker jag är någonting oerhört angeläget att rätta\r\ntill om man menar allvar med att försöka se till att\r\nmänniskor skall få ett värdigt liv.</pre><pre>Anf. 161  Statsrådet BO KÖNBERG (fp):</pre><pre>Herr talman! Min första kommentar till Eva\r\nZetterberg gäller frågan om Barnlobbyn. För min\r\ndel tycker jag att det är alldeles klart att\r\nBarnlobbyn engagerar människor som bryr sig om\r\nbarns bästa och vill ha ett så barnvänligt samhälle\r\nsom möjligt. Vad jag däremot också antydde var att\r\njag tror att den ekonomiska realismen inte alltid är\r\npå den nivå som krävs utan mer kanske liknar den\r\nsom är vanlig inom Eva Zetterbergs eget parti,\r\nnämligen en frikoppling från allt det som vi andra\r\ntvingas att brottas med.</pre><pre>Den andra fråga som jag vill besvara gäller\r\nsocialbidragen. Det är förstås så att vi infört\r\nsocialbidragen inom ramen för det generella\r\nvälfärdssystemet som det yttersta skyddsnätet. När\r\nallt annat brister, finns socialbidragen att tillgå. De\r\när just till för att hjälpa människor i denna\r\nsituation. Självfallet är det inte önskvärt på minsta\r\nsätt att människor under en längre tid behöver\r\nanvända sig av detta selektiva stöd, som finns inom\r\nramen för den generella välfärdspolitiken. Detta\r\nhar i hög grad att göra med de ekonomiska problem\r\nsom vi står inför.</pre><pre>Den tredje frågan som Eva Zetterberg ställde i sitt\r\ninlägg gällde barntandvården och konkurrensen på\r\ndet området. Hon åberopade uppgifter och siffror\r\nfrån Stockholms läns landsting. Jag kan fortsätta\r\nmed att kommentera förhållandena inom\r\nStockholms läns landsting, eftersom jag råkar veta\r\natt man där arbetar intensivt med att förbättra det\r\ntidigare systemet med valfrihet för föräldrarna.\r\nFöräldrarna har sedan länge haft möjlighet att välja\r\nmellan att anlita den privata eller den offentliga\r\ntandvården. Man försöker förbättra systemet så,\r\natt det fr.o.m. nästa år i större skala skall bli möjligt\r\natt välja en privattandläkare, samtidigt som man\r\nskall ha ett ekonomiskt system som medför att\r\nkostnaderna blir likvärdiga för de båda\r\nalternativen. Det är sådana frågor som man just nu\r\ndiskuterar inom Stockholms läns landsting.</pre><pre>Utan att närmare gå in i detalj när det gäller\r\nVänsterpartiets synpunkter på den ekonomiska\r\npolitiken, kan man väl säga att realistiska förslag är\r\ninte det som har varit det mest utmärkande för\r\nVänsterpartiet. Jag undrar om det finns någon aktiv\r\nmedlem i Vänsterpartiet som betraktar det här\r\nförslaget som realistiskt.</pre><pre>Anf. 162  EVA ZETTERBERG (v) replik:</pre><pre>Herr talman! Det här avslutande talet om vad som\r\nvar realistiskt eller inte förstod jag inte riktigt. Om\r\ndet var våra eller regeringens förslag som inte var\r\nrealistiska kan kanske Bo Könberg utveckla vid\r\nnågot annat tillfälle.</pre><pre>Jag och många av mina partikamrater tror att\r\nbesparingar i den storleksordningen som det har\r\nhandlat om i krispaketen går inte att göra utan att\r\nde drabbar vanliga medborgare i vårt land. Det går\r\nnog inte att hitta ett sparpaket som inte på något\r\nsätt skulle drabba dem som har låga eller\r\nmedelstora inkomster. Fullt så underbara förslag\r\nkan inte ens Vänsterpartiet komma på. Utebliven\r\nmomssänkning, t.ex., drabbar naturligtvis\r\nmänniskor med låga och medelstora inkomster. Det\r\nhandlar om att hitta sådana förslag som gör så liten\r\nskada som möjligt.</pre><pre>De flesta som arbetar med barn har nog en\r\nrealistisk inställning. De kräver inga omöjligheter,\r\nmen de har ju också den erfarenheten, att det som\r\ninte satsas på barn kommer man att få betala igen\r\nnär barnen blir äldre, ungdomar eller vuxna, som i\r\nsin tur fungerar dåligt. Någon i Barnlobbyn\r\nuttryckte det så, att barndomen inte kan levas om.\r\nDet är åtminstone väldigt svårt.</pre><pre>Den oro som finns hos dem som arbetar med barn\r\när därför väldigt befogad. Både bland regeringen\r\noch bland kommunalpolitiska företrädare brister\r\ndet i insikten om värdet av att satsa på barn. De\r\nbesparingar som hittills har skett på många håll har\r\ni högre utsträckning drabbat verksamheter för och\r\nmed barn än de s.k. hårda förvaltningarna. Jag\r\nbeklagar att inte Bo Könberg tidigare tog avstånd\r\nfrån de delvis föraktfulla yttrandena om\r\nBarnlobbyn, som andra företrädare för Folkpartiet\r\nhar fällt.</pre><pre>Jag tycker att det är bra med valfrihet i olika\r\nformer. Det är även bra att det pågår sådana försök\r\ninom Stockholms läns landsting. Men jag pekade\r\npå de ökade kostnader privatisering ibland för med\r\nsig. I det sammanhanget gäller uppenbarligen inte\r\ndiskussionen om hur pass dyrt det kan bli med\r\nprivatisering och om att valfrihet inte omfattas av\r\nalla.</pre><pre>I både regeringsförklaringen och Bo Könbergs\r\nförsta anförande saknade jag någon uttrycklig\r\nuppfattning om hur man skall komma till rätta med\r\nsocialbidragen. Nedskärningar i kommunerna\r\nleder till ökad kvinnoarbetslöshet och indirekt\r\nockså till ökade socialbidrag. Det måste vara en\r\nviktig uppgift för regeringen att lösa det problemet.</pre><pre>Anf. 163  Statsrådet BO KÖNBERG (fp):</pre><pre>Herr talman! Jag välkomnar de markeringar som\r\nEva Zetterberg gjorde om den ekonomiska\r\npolitiken. Jag tänker då i första hand på hennes\r\nkonstaterande, att det behövs sparas många, t.o.m.\r\nflera tiotals, miljarder kronor i det rådande\r\nekonomiska läget. Jag välkomnar även hennes\r\nkonstaterande -- även om det kan betraktas som\r\nsjälvklart -- att besparingar i den storleksordningen\r\ninte kan genomföras utan att många människor\r\ndrabbas. Jag råkar känna Eva Zetterberg litet\r\ngrand sedan gammalt, och jag tror därför att detta\r\när insikter som hon är relativt ensam om i sitt parti,\r\nmen om dessa insikter har spridit sig till hela partiet\r\när det förstås desto bättre. Det skulle göra det\r\nmöjligt att föra en bättre och mera nyanserad\r\ndebatt om ekonomisk politik än den diskussion som\r\nVänsterpartiet har fört under årens lopp.</pre><pre>Jag vill återkomma till frågan om barntandvården.\r\nJag är inte säker på att Eva Zetterberg riktigt\r\nlyssnade på vad jag sade, nämligen att man inom\r\nStockholms läns landsting inför nästa år håller på\r\natt utforma en förbättrad version av den valfrihet\r\nsom tidigare har funnits. Man koncentrerar sig på\r\natt få ett bättre bättre grepp om totalkostnaderna.</pre><pre>Jag förstod inte riktigt vad Eva Zetterberg menade\r\nnär hon hävdade att denna valfrihet inte skulle gälla\r\nalla. Det som är utmärkande för\r\nvalfrihetsreformerna på tandvårdsområdet eller på\r\nmödravårdsområdet är just att de öppnar\r\nmöjligheterna för alla att välja, till skillnad från de\r\nsystem som har funnits på många håll där\r\nsocialdemokrater och vänsterpartister har bildat\r\nmajoritet. Där har det ju bara funnits möjlighet till\r\nvalfrihet då man har haft tillräckligt hyggligt med\r\npengar för att kunna köpa sig förbi hela det\r\noffentligt finansierade systemet.</pre><pre>När det gäller socialbidragen, syftar självfallet den\r\nförda ekonomiska politiken till att få Sverige på en\r\nbättre kurs, en kurs som innebär att så många\r\nmänniskor som möjligt har vanliga arbeten och som\r\nminskar behovet av sådana selektiva inslag som\r\nsocialbidragen alltid måste utgöra inom ramen för\r\nen generell välfärdspolitik.</pre><pre>Förste vice talmannen anmälde att Eva Zetterberg\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 164  JAN ANDERSSON (s) replik:</pre><pre>Herr talman! Jag vill börja med att tacka statsrådet\r\nför de berömmande orden till oppositionen för att\r\nden ställde sig bakom krisuppgörelsen.</pre><pre>Jag tog upp en del av det som står i\r\nregeringsförklaringen -- det är möjligt att statsrådet\r\ninte hade hunnit komma hit då -- om\r\nvalfrihetsrevolutionen, vilket fanns med i både\r\nårets och förra årets deklaration. Det står att stora\r\nframsteg har gjorts. Jag tycker att detta är något för\r\nstora ord med tanke på den verklighet som i dag\r\nföreligger ute i kommuner och landsting. Om man\r\nser till helheten, tror jag inte att människorna\r\negentligen upplever en välfärdsrevolution. Det kan\r\nfinnas förklaringar till detta, t.ex. den svåra\r\nekonomiska situationen. Men det finns också\r\ndogmatiska föreställningar om att privatisering\r\nalltid gynnar den enskilde, vilket den faktiskt inte\r\nalltid gör.</pre><pre>Vilken valfrihet har de äldre på servicehuset i\r\nStockholm, när de inte får sina elementära\r\nrättigheter tillgodosedda? Upplever dessa enskilda\r\npersoner en välfärdsrevolution? Eller är det en\r\nvälfärdsrevolution för de barnfamiljer i min egen\r\nhemkommun, och möjligtvis för barnfamiljer också\r\ni andra kommuner, när kommunen går in och säger\r\natt det skall privatiseras i befintlig verksamhet utan\r\natt familjerna själva blir tillfrågade? Borde man\r\ninte i stället ha ett medborgarperspektiv, om man\r\nnu skall genomföra en privatisering? Är det\r\nvalfrihet när man, som man gör i dag i många\r\nkommuner, utestänger barn under 18 månader från\r\nbarnomsorg?</pre><pre>Även jag -- liksom Eva Zetterberg gjorde -- vill ta\r\nupp frågan om socialbidragen. Det är förvisso sant\r\natt socialbidragen hör samman med den utveckling\r\nsom sker inom arbetsmarknadsområdet. Det är\r\nolyckligt att socialbidragen ökar. Vi borde i stället\r\nsatsa på arbetsmarknadspolitik, bättre ekonomisk\r\npolitik och annat. Men utvecklingen i landet\r\ninnebär ju inte bara att antalet socialbidragstagare\r\nökar. I åtskilliga kommuner sänker man också\r\nsocialbidragsnivån. Enligt socialstyrelsens normer\r\nför socialbidragsnivån ligger socialbidragen en bra\r\nbit under nivån för folkpension och\r\npensionstillskott. Vilken valfrihet har de personer\r\nsom måste leva på socialbidrag? Det är inte bara\r\ndet att de inte kan få något arbete, utan de måste\r\nockså leva på en ekonomisk nivå som ligger långt\r\nunder existensminimum. Jag tycker att man borde\r\nvara litet försiktigare med orden, litet mera ödmjuk\r\noch mindre dogmatisk när det gäller\r\nprivatiseringsfrågorna. Man borde se mera till vad\r\nmedborgarna önskar och mindre till vad\r\nproducenter och andra önskar i fråga om\r\nutformningen av välfärdspolitiken.</pre><pre>Såvitt jag har förstått har Bo Könberg annonserat\r\natt det kommer att ske förändringar i\r\nhusläkarförslaget. Men är inte organisationen av\r\nsjukvården -- om de nationella målen uppfylls -- i\r\nprincip egentligen en sak för\r\nsjukvårdshuvudmannen?</pre><pre>Anf. 165  Statsrådet BO KÖNBERG (fp):</pre><pre>Herr talman! Jag börjar med den fråga som Jan\r\nAndersson avslutade med. Enligt den svenska\r\nuppgiftsfördelningen är det som riksdagen\r\növerlåter åt sjukvårdshuvudmannen naturligtvis en\r\nsak för honom att sköta. Det är förstås i den här\r\nsalen som det bestäms hur man skall ha det med\r\narbetsfördelningen inom landet. För min del har\r\njag, såväl under mitt tidigare som under mitt\r\nnuvarande uppdrag, varit nöjd och tillfreds med\r\nden arbetsfördelning som vi har i Sverige, en\r\nuppdelning som innebär ett långtgående\r\ndecentraliserat ansvar för de svenska länen när det\r\ngäller sjukvården. Samtidigt har jag varit angelägen\r\nom att det förs in mera av rättigheter i det svenska\r\nskyldighetssystemet. Jag tänker då på t.ex.\r\nvårdgarantin, som innebär en rättighet att få en\r\noperation utförd inom en viss tid. Jag tänker också\r\npå ett förslag som vi avser att lägga fram, nämligen\r\natt alla svenskar som vill det skall få möjlighet att\r\nvälja en fast läkarkontakt, en möjlighet som inte\r\nexisterar i dag. Mitt svar till Jan Andrsson blir då\r\natt det som inte regleras av regering och riksdag\r\nförstås blir en fråga just för landstingen och de\r\nlandstingsfria kommunerna.</pre><pre>När det gäller socialbidragsnivån, har också jag\r\nnoterat att man i några kommuner har sänkt\r\ntidigare nivåer. I vissa fall ligger socialbidragen en\r\nbra bit under den nivå som socialstyrelsen\r\nrekommenderar. Som Jan Andersson antydde\r\nligger socialstyrelsens rekommenderade nivå i\r\nnormalfallet en bra bit under det som man får kvar,\r\nom man har folkpension och pensionstillskott. Vi\r\nhar t.o.m. för de pensionärer där så inte är fallet,\r\ninfört ett speciellt skyddsnät, som ligger på samma\r\nnivå som den skäliga levnadsnivån. På den punkten\r\ndelar jag Jan Anderssons bekymmer över\r\nlevnadsförhållandena för de människor som\r\nbehöver socialbidrag.</pre><pre>Jag tycker fortfarande att dogmatismen är stark när\r\nledande socialdemokrater uttalar sig om\r\nprivatisering och valfrihet. Jan Andersson utgör ett\r\nexempel på detta.</pre><pre>Det är mycket sällan som man hör ett uttalande på\r\ndetta område som inte handlar om bekymren med\r\nvalfrihet och som inte handlar om att det har dykt\r\nupp någon privatisering någonstans som man inte\r\ntycker är bra. Det leder mig fram till tron att de\r\npositiva förändringar som har genomförts under\r\nsenare år, exempelvis i fråga om valfriheten inom\r\nsjukvården och som Socialdemokraterna sedan\r\nnågra år tillbaka har ställt sig bakom, inte har trängt\r\nin på djupet när det gäller övertygelsen, utan att det\r\när mer angeläget att försöka tala illa om valfrihet av\r\nolika slag.</pre><pre>Beträffande det konkreta exempel som Jan\r\nAndersson nämnde i sitt första inlägg, nämligen ett\r\nservicehus i Stockholm, finns det säkert privata\r\ninslag som är dåliga, även om jag i detta fall råkade\r\nse i en kvällstidning i går att det t.o.m. var ganska\r\npopulärt.</pre><pre>Anf. 166  JAN ANDERSSON (s) replik:</pre><pre>Herr talman! Uppriktigt sagt tycker jag faktiskt att\r\ndogmatismen finns på den borgerliga sidan. Vår\r\nuppfattning är nämligen att organisationsformen är\r\nunderordnad verksamhetens innehåll. Jag säger\r\ninte att det är dåligt överallt, och jag säger inte\r\nheller att alla privatiseringar är av ondo, långtifrån.\r\nDet finns säkert bra privatiseringar även på det\r\nsociala området. Bo Könberg kan emellertid inte\r\nvara helt omedveten om att det på åtskilliga ställen\r\ngörs privatiseringar av rent dogmatiska skäl utan att\r\nman frågar medborgarna och där det enda syftet är\r\natt man skall genomföra en privatisering. Det finns\r\nibland inte ens ekonomiska skäl, att det skulle bli\r\nbilligare.</pre><pre>Jag har rika erfarenheter från min egen\r\nhemkommun där denna dogmatism finns, också\r\ninom Bo Könbergs eget parti. Det smärtar mig\r\ndjupt. Jag har nämligen uppfattat, som jag sade i\r\nmitt inledningsanförande, att det mellan\r\nSocialdemokraterna och t.ex. mittenpartierna -- jag\r\ninkluderar då inte Moderata samlingspartiet som\r\nunder lång tid har kritiserat den svenska\r\nvälfärdsmodellen och talat om systemskifte -- har\r\nfunnits en samsyn när det gäller den generella\r\nvälfärdspolitiken. Denna samsyn har varit viktig,\r\noch jag tror att den är ännu viktigare i dag när vi\r\ngår in i en ekonomisk situation där välfärdssystemet\r\nfaktiskt kan ifrågasättas av bl.a. ekonomiska skäl.\r\nDet är då viktigt att man har modellens styrka klar\r\nför sig. Jag tycker nämligen att den svenska\r\nvälfärdsmodellen har styrka. Det vore därför\r\nvälgörande om Bo Könberg släppte den dogmatism\r\nsom faktiskt finns -- den finns i hans regering, och\r\nden finns även inom vissa delar av hans parti -- och\r\nmer såg till det som vi kan enas om, nämligen att\r\nutveckla den svenska välfärdsmodellen.</pre><pre>Anf. 167  Statsrådet BO KÖNBERG (fp):</pre><pre>Herr talman! Det är kanske inte så meningsfullt att\r\nJan Andersson och jag kastar ordet dogmatiker\r\nmot varandra. Det blir kanske mer meningsfullt om\r\nvi diskuterar själva sakfrågan. Jag skall därför inte\r\nupprepa min anklagelse om dogmatism, även om\r\njag förstås tycker att det ligger en hel del i den.</pre><pre>När Jan Andersson nu anklagar vissa borgerliga\r\nkommunalpolitiker för att genomföra\r\nprivatiseringar av olika slag utan att fråga\r\nmedborgarna, vet jag inte exakt vilket underlag och\r\nvilken verklighet han utgår från. Men jag kan ändå\r\nkonstatera att dessa borgerliga kommunalpolitiker\r\ni det svenska parlamentariska och demokratiska\r\nsystemet i de allra flesta fall, möjligen i samtliga,\r\nhar gått till val på att de vill ha en annan tingens\r\nordning i sina kommuner. Det gäller t.ex. större\r\ninslag i den svenska modellen av valfrihet för den\r\nenskilde, större inslag av privata producenter, etc.\r\nAtt de sedan efter en valframgång genomför det\r\nhela tycker jag inte är något som man kan klandra\r\ndem för. Det skulle väl finnas större anledning att\r\nklandra dem om de hade gått till val på ett program\r\noch försökte genomföra något annat eller struntade\r\ni sitt program.</pre><pre>En annan punkt som jag vill ta upp -- och jag tror\r\natt vi har snuddat vid den tidigare en gång, Jan\r\nAndersson och jag, i denna kammare -- det gäller\r\nfrågan om den generella välfärdspolitiken. Nu\r\nanvänder Jan Andersson detta som något som står\r\ni motsatsställning till privatisering. Det gör att jag\r\nför min del tror att han i dessa delar inte riktigt har\r\npenetrerat basen för sitt eget ställningstagande till\r\nden generella välfärdspolitiken. Det är väl ändå på\r\ndet sättet, Jan Andersson, att den generella\r\nvälfärdspolitiken handlar om att vi gemensamt\r\nfinansierar en stor mängd sociala rättigheter, t.ex.\r\nrätten till sjukvård och rätten till skola, och i vissa\r\nfall har tvingande socialförsäkringssystemen och\r\ninte handlar om att varje daghem eller varje\r\nsjukhem måste drivas av offentliganställd personal.\r\nOm Jan Andersson har en annan uppfattning än att\r\ndet är fråga om finansieringen av välfärdspolitiken\r\noch inte på vilket sätt man producerar den, tror jag\r\natt vi kan ha en stimulerande debatt om detta, även\r\nom det i så fall är synd att det inte har blivit mer av\r\nislossning inom socialdemokratin.</pre><pre>Förste vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 168  JOHAN BROHULT (nyd) replik:</pre><pre>Herr talman! Det var några frågor om\r\nhusläkarsystemet som jag ville förtydliga. Jag sade\r\natt vi har ett bra system. Att då införa ett\r\nhusläkarsystem, tycker jag på sätt och vis kan vara\r\nsom kejsarens nya kläder. Läkarkontinuiteten\r\nhåller nämligen på att bli bättre på vårdcentralerna.\r\nDet är inte dumt med ett husläkarsystem om man\r\nhar möjlighet att ha det parallellt med andra\r\nalternativa former, t.ex. privatläkarvård med\r\nspecialistläkarvård. Jag vill absolut inte att vi skall\r\nöka antalet specialistläkare. Det måste vara en\r\nmissuppfattning. Däremot tycker jag att man skall\r\nfå ge dem möjlighet att ta emot patienter utan att\r\npatienterna först skall behöva filtreras genom\r\nhusläkaren.</pre><pre>Jag tycker att systemet med mödravården och\r\nbarnavården är väl uppbyggt. Att slussa patienter\r\nsom skall dit genom en husläkare är föga\r\nändamålsenligt.</pre><pre>Jag hann tidigare inte ta upp de ekonomiska\r\nberäkningarna. Jag skall därför be att få redogöra\r\nför hur jag har räknat. Jag har räknat med att man\r\nhar ett underlag på mellan 1 800 och 2 000\r\npatienter. Sedan har jag räknat med att det är fråga\r\nom fyra läkarbesök per år. Därefter har jag räknat\r\nut vad det kostar och vad dessa patienter skulle ha\r\nkostat om de i stället hade använt sig av\r\nförsäkringskasseanslutna läkare. Då har jag räknat\r\nmed att 50 % av de fyra patienterna, dvs. två, har\r\ngått till husläkare och att 50 % har gått direkt till en\r\nspecialist. Om alla fyra skulle gå genom husläkare\r\nblir detta ännu dyrare. Jag hamnade på 4 miljarder\r\nkronor.</pre><pre>Specialistläkarna i Växjö har gjort beräkningar, och\r\ndå har de direkt jämfört vad de har kommit fram till\r\nvid de besök som de har haft, och sedan har de\r\nräknat på Sjönells modell som pågick i Stockholm.\r\nDå kom de fram till faktorn 1,9 i stället för faktorn\r\n2,0. Gunnar Birke har också gjort en sådan\r\nutredning, och han har kommit fram till ungefär\r\nsamma siffror. Slutligen har Privatläkarföreningen\r\nkommit fram till litet högre siffror. Jag tycker i alla\r\nfall att det finns anledning att se på denna\r\nmatematik, och jag skall mycket gärna ställa\r\nmaterial till förfogande om Bo Könberg vill ha det.\r\nJag anser nämligen att det är fråga om ganska\r\nmycket pengar.</pre><pre>Anf. 169  Statsrådet BO KÖNBERG (fp):</pre><pre>Herr talman! Jag noterar att just företrädaren för\r\nNy demokrati är den som tycks vara mest nöjd med\r\ndet nuvarande svenska sjukvårdssystemet. Det var\r\nkanske inte det intryck man kunde få under den\r\ngångna valrörelsen, men det är möjligt att det har\r\nhänt något sedan dess i denna fråga.</pre><pre>Tvisten mellan oss gäller inte huruvida vi har ett bra\r\nsystem i Sverige. Tvisten mellan oss gäller om vi bör\r\ngöra en väsentlig förändring på en av de punkter\r\ndär det brister mycket i det svenska systemet\r\njämfört med många andra länder, nämligen i\r\nmöjligheten för alla medborgare att ha en fast\r\nläkarrelation.</pre><pre>När jag åberopade att det inom Ny demokrati\r\nhävdades att man inte skulle ha några andra\r\nspecialister än allmänspecialister, åberopade jag\r\ninte Johan Brohult själv utan hans kollega från\r\nsocialförsäkringsutskottet, Leif Bergdahl, som\r\nfinns i salen och nu begär ordet. Han betonade\r\nmycket kraftigt i en intervju i tidningen Nu att det\r\nvar fråga om specialistläkare och antydde att\r\nallmänläkare var något som vi skulle klara oss utan.\r\nDet är möjligen något som Ny demokratis båda\r\nläkare kan klara ut sinsemellan, annars får vi klara\r\nut det i den allmänna debatten här och nu.</pre><pre>Som kammarens ledamöter känner till finns det\r\ninte något land, åtminstone inte bland de länder\r\nsom har haft marknadsekonomier länge, som har\r\nen så stor andel specialister som inte är\r\nallmänspecialister som Sverige.</pre><pre>När det gäller ekonomin tar jag gärna del av Johan\r\nBrohults beräkningar och alla andra tänkbara\r\nberäkningar. Det som möjligen kan vara ett\r\nproblem med den typen av beräkningar är att man\r\ni botten har den outtalade förutsättningen att\r\nläkarkonsten är en exakt vetenskap och att alla\r\nbesök som görs är nädvändiga besök. Då brukar jag\r\nför min del ibland titta på hur man har löst denna\r\ntyp av frågor i olika länder. Det är klart att jag då\r\noch då blir förvånad när jag upptäcker hur stora\r\nskillnader det kan vara mellan länder som verkar\r\nvara likartade.</pre><pre>För att ta ett konkret exempel har man i Tyskland\r\nungefär fyra gånger så många läkarbesök som i\r\nSverige per år och person. Man har där ungefär tolv\r\nmot ungefär tre i Sverige. Det är möjligt att vart och\r\nett av dessa besök är billigare än ett besök i Sverige.\r\nJag har inte studerat det, men det är möjligt att det\r\när sant. Man kan emellertid fråga sig om man får\r\nfyra gånger så bra läkarvård och fyra gånger så bra\r\nhälsa om man går till doktorn tolv gånger per år i\r\nstället för tre gånger per år.</pre><pre>Herr talman! Med dessa siffror har jag velat antyda\r\natt en diskussion om ekonomin inom ett\r\nsjukvårdssystem inte bara har att göra med\r\nstyckpriserna utan gäller mycket större och svårare\r\nfrågor.</pre><pre>Anf. 170  JOHAN BROHULT (nyd) replik:</pre><pre>Herr talman! Man kan diskutera fyra eller tolv\r\nbesök, men har man ett husläkarsystem där det\r\nkostar nästan ingenting att gå till husläkaren, är det\r\nklart att man gärna går flera gånger. Jag tror att tolv\r\nbesök per år är alldeles för mycket. Fyra besök som\r\ni Sverige tror jag är lagom. Det gäller då att ha\r\ntaxan så utformad att människor inte avstår från\r\nviktiga besök men att människor inte heller\r\nmissbrukar systemet på grund av att det nästan inte\r\nkostar något. Det är en grannlaga uppgift att\r\nförsöka balansera detta. Jag tror att taxan ligger på\r\nen ganska bra nivå i Sverige.</pre><pre>Jag sade att vår sjukvård är bra. Det grundar sig\r\ninte på någon politisk värdering utan helt enkelt på\r\nmin yrkeserfarenhet. Jag har även haft tillfälle att\r\ntitta på detta utomlands och jämföra med den\r\nsvenska sjukvården. Om vi har ett bra system,\r\ntycker jag inte att man skall skjuta sönder det utan\r\nvara mycket försiktig och väga in det fina\r\nteamarbete som finns mellan alla\r\npersonalkategorier, så att man inte implementerar\r\nen modell som har sönder detta system som är bra.</pre><pre>I valrörelsen talade jag om en helt annan\r\nmekanism, nämligen hur man skulle finansiera\r\ndessa system på sikt. Då ville vi från vårt parti att\r\nman skulle ha en försäkringsmodell i stället. Denna\r\nförsäkringsmodell skulle betalas på precis samma\r\nsätt som nu via skattsedeln, men alla skulle betala\r\nsolidariskt, dvs. efter ekonomisk bärkraft. De som\r\ninte kan betala alls, betalar inget alls, men är ändå\r\ninnefattade i systemet. Och de som kan betala\r\nbetalar. Skillnaden är att pengen följer patienten\r\noch inte landstinget eller någon annan som\r\nförvaltar pengarna, utan pengen förvaltas av\r\npatienten själv via försäkringsbolagen. Det var\r\ndetta som vi talade om i valrörelsen.</pre><pre>Anf. 171  Statsrådet BO KÖNBERG (fp):</pre><pre>Herr talman! Johan Brohult och jag är tydligen\r\növerens om att det inte är särskilt eftersträvansvärt\r\natt öka antalet läkarbesök i Sverige med faktorn 4\r\neller så. Det kanske räcker att gå till doktorn tre\r\ngånger om året i genomsnitt. Det var min poäng i\r\nden delen.</pre><pre>Jag blir litet förvånad när Johan Brohult anför\r\nTyskland som ett exempel på ett typiskt\r\nhusläkarsystem. Det är han nog den förste som har\r\nvelat göra.</pre><pre>Vi har tagit fram exempel i olika sammanhang, och\r\ndet har också SPRI och andra gjort som har\r\nstuderat detta och velat se på de erfarenheter man\r\nhar från andra länder med husläkarsystem. Det har\r\nvi gjort för att lära av de länderna vad som är bra\r\noch vad som är dåligt. Vi har då studerat länder som\r\nDanmark, där man har husläkare sedan mer än 100\r\når tillbaka. I England har man haft det åtminstone\r\nsedan första världskriget. I Holland infördes ett\r\nsådant system efter andra världskriget. I Finland\r\ninfördes det för några år sedan, och i Norge\r\ndiskuterar man nu försöksverksamhet i ett antal\r\nkommuner. Vi har dock nästan aldrig tagit\r\nTyskland som exempel. Skälet till det är att man i\r\nTyskland har relativt få allmänläkare. I Tyskland\r\nförs i dag en debatt om att en av orsakerna till den\r\nsnabba kostnadsutvecklingen i det tyska systemet\r\när att man har för många specialister, läkare som\r\ninte är allmänläkare.</pre><pre>Om Johan Brohult vill använda Tyskland som\r\nargument, lär det snarare tala för de tankegångar\r\nsom vi framför från Folkpartiet liberalerna och från\r\nregeringen, än för den åsikt som han själv framför.</pre><pre>Förste vice talmannen anmälde att Johan Brohult\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 172  STEN SVENSSON (m):</pre><pre>Herr talman! Allt är inte välbeställt inom svensk\r\nvård och omsorg. Det finns många goda sidor, och\r\nvi har uppgiften att värna och vidareutveckla dessa.\r\nMen vi har också skyldighet att rätta till det som har\r\ngått snett. Många rapporter har berättat om att\r\nsvårt sjuka inte har fått vård i tid.</pre><pre>Alla märker och oroas av bristen på institutioner --\r\nfrån servicehus och ålderdomshem till sjukhem och\r\nsjukhus. Så här har det blivit som en följd av\r\nmodeflugan att så att säga riva institutionerna.</pre><pre>Mellan 1982 och 1990 har antalet platser på\r\nålderdomshemmen minskat med över 30 %\r\nsamtidigt som antalet personer över 80 år, de som\r\nfrämst skulle behöva ålderdomshem, har ökat med\r\n24 %. Det har varit en medveten socialdemokratisk\r\npolitik, som inte ändrades förrän 1988, och då var\r\ndet för sent.</pre><pre>Dessutom är det allvarligt att konstatera att antalet\r\npersoner i hemtjänsten bara har ökat med 19 %\r\nmellan 1970 och 1990 samtidigt som antalet\r\npersoner över 65 år har ökat med 28 %. Vi skall ha\r\ndessa siffror i minnet, när nu kommunerna efter\r\nÄDEL-reformen har tagit över viktiga uppgifter\r\ninom äldrevården från landstingen.</pre><pre>Alternativen till institutionerna måste vara\r\nutvecklade och finnas tillgängliga om en\r\navinstitutionalisering skall vara möjlig att\r\ngenomföra. Vi har noterat motsvarande utveckling\r\nför de psykiskt störda. Flera tusen har ingen bostad\r\natt återvända till efter sjukhusvården. Hemtjänsten\r\nklarar inte att ge tillräckligt stöd.</pre><pre>Det förefaller som om den psykiatriska vården inte\r\nhar insett nödvändigheten av eller saknat förmåga\r\natt förmedla de psykiskt stördas behov av hjälp\r\nutanför institutionen. De ansvariga kommunerna\r\nsaknar generellt sett kunskaper om behoven av\r\nbostäder och sysselsättning. Kommunerna saknar\r\nt.o.m. beredskap när behoven aktualiseras.</pre><pre>I dagens Sverige är det ideella organisationer som\r\ngör de största insatserna för dessa glömda\r\nmedborgare, dvs. för hemlösa f.d. mentalpatienter.</pre><pre>Slutsatsen är uppenbar: Det behövs ett nytänkande\r\ninom vård och omsorg för att den enskildes behov\r\nskall kunna sättas i centrum och för att garantera\r\nvård i tid. Förändringar är verkligen nödvändiga!</pre><pre>Varje år satsas ca 40 miljarder kronor på insatser\r\nför psykiskt störda. Men pengarna används inte\r\neffektivt. Om vi fortsätter med denna låt-gå-politik\r\nkommer det att bli ännu dyrare för samhället.</pre><pre>De som satte i gång avinstitutionaliseringen tog inte\r\nansvar för att alternativa vårdformer byggdes upp.\r\nPsykiatriutredningens slutbetänkande är en\r\nhistorisk uppgörelse med ett stort politiskt\r\nmisslyckande.</pre><pre>Ett samhälle som på allvar vill leva upp till epitetet\r\nvälfärdssamhälle måste kännetecknas av att även\r\nde svagaste grupperna i samhället får del av\r\nvälfärden. En av de absolut svagaste grupperna i\r\nvårt samhälle är de psykiskt störda. Deras utsatthet\r\noch svårighet att hävda sig i samhället och den brist\r\npå välfärd som gruppen som helhet utmärks av --\r\njämfört med andra grupper -- är påfallande.</pre><pre>I Psykiatriutredningens kartläggningsarbete har vi\r\nkonstaterat att varje år satsas drygt 40 miljarder\r\nkronor på insatser till psykiskt störda. Trots detta\r\ntillhör denna grupp de mest eftersatta i dagens\r\nsvenska samhälle. Det saknas egentligen inte\r\nresurser, men insatserna skulle -- rätt använda --\r\nkunna vara betydligt effektivare. Utredningen visar\r\nsåledes att social reformpolitik kan bedrivas även i\r\nett kärvt ekonomiskt läge. Långtgående\r\neffektiviseringar och omfördelningar kan göras,\r\nsom innebär en ökad välfärd och kvalitet i\r\ninsatserna utan att det behöver kosta mer pengar.</pre><pre>Under 1960-talet fanns omkring 36 000\r\nslutenvårdsplatser inom den psykiatriska vården. I\r\ndag är de 14 000. Utflyttningen har alltså varit\r\nomfattande, och det har självfallet inneburit\r\nbesparingar för landstingen, samtidigt som kraven\r\npå kommunerna har ökat. Det har oftast inte skett\r\nnågon gemensam planering där kommunerna har\r\ngivits möjlighet att delta i planerna för\r\navinstitutionaliseringen. De har i regel inte\r\ntillfrågats, och de har inte känt sig delaktiga, vilket\r\nhar resulterat i en dålig beredskap.</pre><pre>Det är först nu, när de psykiskt störda plötsligt finns\r\nute i samhället, som man har börjat upptäcka att de\r\nverkligen existerar. Men då är det för sent. Det tar\r\ntid att bygga upp boende, sysselsättning, arbete och\r\nrehabilitering. Felet har varit att man har lagt ner\r\nmentalsjukhusen och flyttat ut de psykiskt störda\r\ninnan man har byggt upp något nytt. Många\r\nmänniskor har farit illa i denna process. Problemet\r\nhar varit svårigheten att samordna över\r\nhuvudmannaskapsgränserna, vilket ju tyvärr\r\ndokumenterats även inom andra områden --\r\näldreomsorgen är kanske det mest påtagliga\r\nexemplet.</pre><pre>Därför föreslår Psykiatriutredningen att även den\r\npsykiatriska vården anpassas till den s.k. ÄDEL-\r\nreformen. Nuvarande möjligheter för kommuner\r\noch landsting att träffa frivilliga överenskommelser\r\nom betalningsansvar för personer som vårdats\r\nlångvarigt inom psykiatrin skall ersättas av ett\r\nobligatoriskt betalningsansvar. Den ekonomiska\r\nregleringen sker genom en skatteväxling från\r\nlandstingen till kommunerna. Ungefär 3,7\r\nmiljarder kronor kommer härigenom att föras över\r\nfrån landstingen till kommunerna. Kommunerna\r\nskall också genom ett tillägg i socialtjänstlagen ges\r\nett huvudansvar att samordna de sociala insatserna\r\noch bl.a. göra en individuell planering för de\r\npsykiskt stördas välfärd.</pre><pre>Att ha synliggjort de psykiskt störda och deras\r\nsituation är Psykiatriutredningens viktigaste insats.\r\nDet är en bortglömd grupp, som har rätt till välfärd\r\noch valfrihet precis som alla andra. Det är vår\r\nskyldighet att nu göra sådana systemförändringar\r\natt välfärden och valfriheten också blir en realitet\r\nför dem.</pre><pre>Anf. 173  FÖRSTE VICE TALMANNEN:</pre><pre>Jag ber att få erinra om att det flera gånger under\r\ndagens debatt har meddelats att replikrätt endast\r\ntillkommer den som blir angripen av en talare eller\r\nden vars parti blir angripet. Med hänsyn till det har\r\nJan Andersson nu rätt till replik.</pre><pre>Anf. 174  JAN ANDERSSON (s) replik:</pre><pre>Herr talman! Sten Svensson sade att\r\nSocialdemokraterna hade skulden till att\r\ninstitutionerna hade lagts ner under 80-talet och\r\nnämnde därvid ålderdomshemmen. Sten Svensson\r\noch jag sitter i samma utskott. Jag försöker undvika\r\natt kalla ålderdomshemmen för institutioner. De\r\nutgör ju numera faktiskt en särskild boendeform,\r\ndär de gamla faktiskt har egna kontrakt. Jag tycker\r\natt vi skall vara noga med distinktionen mellan\r\nboende å ena sidan och vård och omsorg å andra\r\nsidan.</pre><pre>Det är sant att andelen ålderdomshemsplatser har\r\nminskat under 80-talet. Men sammantaget har en\r\nökning skett av platserna i alla särskilda\r\nboendeformer, till vilka ålderdomshemmen hör.\r\nDet gäller servicelägenheter, servicehus,\r\ngruppboende m.m. Hemtjänsten ökade oerhört\r\nkraftigt under 80-talet. Den hör till samma system.\r\nDet är inte någon riktig uppgift att hemtjänsten inte\r\nskulle ha ökat.</pre><pre>Däremot fanns det en tendens under 80-talet att det\r\nvar färre personer som faktiskt fick ta del av\r\nhemtjänsten. Men de personer som fick ta del av\r\nhemtjänsten som service och bistånd fick mer. Det\r\nberodde naturligtvis på att kvarboendet ökade, och\r\nde äldre personer som bodde kvar i sina hem var\r\nmer vårdbehövande. Det är sanningen om\r\nutvecklingen, Sten Svensson.</pre><pre>Inför den äldrehearing vi skall ha i socialutskottet\r\npå tisdag, besökte jag i måndags äldreomsorgen i\r\nmin hemkommun. Det ger naturligtvis ingen bild av\r\nhela Sverige. Men där upplever man inte bristen på\r\nsärskilda boendeformer. Där finns tillräckligt med\r\nsärskilda boendeformer. Det viktiga är, tycker de\r\noch tycker jag, att de särskilda boendeformerna ses\r\nsom en helhet med olika alternativ för olika äldre\r\nmänniskor. Precis som vi har olika alternativ när vi\r\nväljer boende.</pre><pre>Anf. 175  STEN SVENSSON (m) replik:</pre><pre>Herr talman! Jag förstår att Jan Andersson tycker\r\natt det är obehagligt att jag påminner om att\r\nSocialdemokraterna faktiskt drev frågan om att\r\nplocka bort ålderdomshemmen i mesta möjliga\r\nutsträckning. Vi reagerade mot detta, och vi fick\r\nSocialdemokraterna att så småningom lyssna och\r\nändra på den politiken. Det här gick att påverka\r\nmed hjälp av det statsbidragssystem och de regler\r\nsom utformas i riksdagen. Det var en fråga som\r\nsocialdemokratin bar ansvar för.</pre><pre>När det sedan gäller stimulans av andra alternativa\r\nboendeformer vill jag påminna Jan Andersson om,\r\natt vi under den förra mandatperioden faktiskt mot\r\nSocialdemokraterna fick driva frågan om att få en\r\nsatsning på ett ökat gruppboende. Det var först när\r\nVänsterpartiet sällade sig till de borgerliga\r\npartierna som vi fick majoritet i kammaren och\r\nvann i voteringen. Jag minns det särskilt väl,\r\neftersom jag själv begärde votering och kunde\r\nnotera att vi hade röstat ner Socialdemokraterna så\r\natt det kunde bli en förändring på den punkten.</pre><pre>Nog har Socialdemokraterna ett förflutet i dessa\r\nsammanhang.</pre><pre>Anf. 176  JAN ANDERSSON (s) replik:</pre><pre>Herr talman! Under den socialdemokratiska\r\nregeringstiden infördes statsbidraget till\r\nålderdomshem.</pre><pre>Vi pratar om litet olika saker. I den\r\nålderdomshemsstandard där det utgår statsbidrag\r\nför boendet finns det gränser. Det är fråga om ett\r\nboende där funktionshindrade faktiskt kan bo kvar.\r\nDet fanns bland de äldre ålderdomshemmen, och\r\nfinns fortfarande, hem som inte är tillgängliga för\r\nt.ex. de rörelsehindrade. Det är djupt olyckligt, och\r\nvi har vänt oss emot det.</pre><pre>En äldre person som bor på ett ställe och sedan blir\r\nrörelsehindrad skall ha möjlighet att bo kvar om\r\npersonen så önskar. Boendet skall vara tillgängligt.\r\nDet var den frågan vi drev.</pre><pre>Vidare har vi frågan om gruppboendet. Bo\r\nKönberg talade tidigare om ÄDEL-reformen. I\r\ndenna reform finns som en del det riktade\r\nstatsbidraget för att utveckla gruppboendet och för\r\natt få nya alternativ till gruppboende. Nu visar det\r\nsig också, enligt vad vi kan se i dag, att denna\r\nreform som helhet slår väl ut. Där står ni moderater\r\nutanför. Ni ställer inte upp. Folkpartiet gjorde det,\r\noch det har blivit en bra reform.</pre><pre>Anf. 177  STEN SVENSSON (m) replik:</pre><pre>Herr talman! Jag tycker att det är klädsamt att Jan\r\nAndersson retirerar från angreppet och talar litet\r\nom andra saker. Han har inte kunnat påvisa att min\r\nhistoriebeskrivning alldeles nyss var felaktig.</pre><pre>Låt mig också påpeka att socialdemokratin i det\r\nallra längsta försökte att värja sig mot våra förslag\r\natt ge likvärdiga villkor för alternativen. Det var\r\nenbart institutioner i offentlig regi som skulle\r\nfavoriseras. Privata alternativ i ideella och\r\nkooperativa organisationer skulle inte få vara med\r\npå det här området.</pre><pre>Jag vill också påminna om att det länge har varit\r\nsvårt för oss att få gehör för att det inte skulle vara\r\nså höga krav på standard och krångliga regler för att\r\nbevilja statsbidrag till denna form av boende. Men\r\näven på den punkten har Socialdemokraterna dess\r\nbättre ändrat sig. Jag noterar också att\r\nsocialdemokraterna i socialutskottet vände sig mot\r\nsina partivänner i bostadsutskottet som inte ville\r\nfölja den linjen.</pre><pre>Förste vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 178  KARIN ISRAELSSON (c):</pre><pre>Herr talman! Krismedvetandet har nått det svenska\r\nfolket. De senaste årtiondenas överbudspolitik\r\ninom bl.a. socialförsäkringssystemet har bidragit\r\ntill stora okontrollerade kostnader, som ibland\r\nmotverkat sina syften. Trots de stora pengar som\r\ndistribuerats genom de olika\r\ntransfereringssystemen har den socialdemokratiska\r\nregeringen inte lyckats skydda de svagaste\r\ngrupperna, dvs. de ofta sjuka, de handikappade\r\noch de svaga i samhället till fullo. Utslagna och\r\nhemlösa har stigit i antal sedan mitten av 80-talet.</pre><pre>De s.k. krispaketen innehöll förslag till stora\r\nförändringar inom socialförsäkringsystemet. Den\r\naviserade utredningen om att lyfta ut sjuk- och\r\narbetsskadeförsäkringen från statsbudgeten öppnar\r\nonekligen nya infallsvinklar. Arbetsmarknadens\r\nparter bör få huvudansvaret för den nya\r\nförsäkringen. Man minskar på sikt statens utgifter\r\nmed 45 miljarder kronor.</pre><pre>Om man skall tro på Dagens Nyheters rapportering\r\nså kräver LO, enligt dagens utgåva, lika villkor för\r\nsjuka oavsett om det gäller arbetsskada eller inte.\r\nOm det verkligen var så LO menade kan man tala\r\nom en förändrad syn på arbetsskadeförsäkringen.\r\nVi från Centern hälsar med tillfredsställelse denna\r\nklarsyn. Centern har länge hävdat att det skall löna\r\nsig att arbeta. Tyvärr har tidigare de olika\r\nersättningssystemen inom socialförsäkringssektorn\r\nvarit så utformade att det ibland varit ekonomiskt\r\ngynnsamt att inte arbeta. Med hjälp av den\r\nförändring i sjukersättningsnivån som genomfördes\r\ni största enighet under föregående valperiod kom\r\ndetta förhållande att ändras.</pre><pre>Kommer arbetsskador, arbetssjukdomar och andra\r\nsjukdomar att jämställas i ersättningshänseende,\r\nkan vi från Centern inte vara annat än nöjda.\r\nNaturligtvis skall livräntor och ersättning för\r\nuppenbara arbetsrelaterade olycksfall ge ersättning\r\nsom motsvarar inkomstförluster.</pre><pre>Under denna höst påbörjas i tio områden i landet\r\nen försöksverksamhet som innebär en samordning\r\nav försäkringskassans resurser med de åtaganden\r\nsom sjukvården står för. Tyvärr fanns det inte\r\nlagtekniskt någon möjlighet att göra dessa försök\r\nmed ett ökat innehåll av samverkan. Ett\r\nnytänkande är på gång inom hela denna sektor. De\r\nökade kostnaderna inom socialförsäkringssektorn\r\nmåste hejdas. Samtidigt måste de svagaste\r\ngrupperna i vårt samhälle skyddas, dvs. de ofta\r\nsjuka, de med handikapp och långvariga\r\nsjukdomar. Det bästa sättet att skapa detta skydd\r\när att styra de tillgängliga resurserna rätt.</pre><pre>Jag anser därför att det arbete som nu pågår ute i\r\nlandet med en samordning av resurser måste följas\r\nav att riksdagen även samordnar de utskott som\r\nskall komma med förslag till beslut.</pre><pre>Nu är det dags att slå samman social- och\r\nsocialförsäkringsutskottet. Skall det arbete som\r\nbedrivs ute landet bli trovärdigt måste även vi i\r\nriksdagen ändra arbetssätt. Ute i våra kommuner\r\nhar den nya nämndorganisationen inneburit att\r\nman skapat förutsättningar för en mera\r\növergripande syn på ansvarsområden. Barn- och\r\nungdomsnämnder som nu finns i åtskilliga\r\nkommuner följer kommunens medborgare genom\r\nhela ungdomsperioden. I riksdagen har denna\r\nförändring dock inte slagit igenom. Här behåller vi\r\narbetsformer som verkat under alltför många år.\r\nInte sedan tvåkammarriksdagens tid har några\r\nstörre förändringar genomförts för att samordna\r\noch effektivisera arbetet. Detta har varit särskilt\r\nmärkbart mellan social- och\r\nsocialförsäkringsutskotten. Det är rimligt att ett\r\nutskott som beslutar över verksamheten också har\r\ndet ekonomiska ansvaret för det hela.</pre><pre>Just nu arbetar en utredning med uppdrag att se\r\növer sjukvårdens framtida finansiering och\r\norganisation. Förra veckan gav ordföranden i\r\nutredningen i en intervju sin mening om\r\nsjukhusnedläggningar. Jag hoppas att\r\nstatsekreteraren blev misstolkad. Han anförde att\r\nde som valt att bo i glesbygd också fick finna sig att\r\nha långa avstånd till sjukhus. Så är det faktiskt\r\nredan idag. Vi glesbygdsbor skulle aldrig komma på\r\ntanken att påstå att storstadsborna som valt att bo\r\ndär också skall finna sig i att stå i sjukvårdsköer.\r\nDet är priset för att bo i en förtätad miljö. Nej, vi\r\nskall inte redan i detta stadium ta ställning till några\r\nsom helst nedläggningar av sjukhus -- sådana beslut\r\nfattas av de enskilda landstingen. Vi har i direktiven\r\ntill sjukvårdsutredningen fått några regler att gå\r\nefter. Svensk hälso- och sjukvård skall verka för en\r\ngod hälsa och en vård på lika villkor för hela\r\nbefolkningen. Det måste även gälla för\r\nglesbygdsbor.</pre><pre>Herr talman! Husläkarreformen måste innehålla\r\nstor frihet för sjukvårdshuvudmännen att utforma\r\nsin egen lösning. Det måste också finnas utrymme\r\nför förebyggande insatser. Vi måste behålla mödra-\r\noch barnavårdscentraler och distriktssköterskans\r\narbetsinsatser i ett sådant nytt system.</pre><pre>Herr talman! Det bästa sättet att påverka\r\nfolkhälsan och minska sjukvårdskostnaderna är att\r\nförebygga ohälsa. Kost och motion, rökvanor och\r\nalkoholvanor betyder mycket för hälsotillståndet.\r\nEtt besparingstips vill jag till slut ge regeringen. Ett\r\nsätt att sänka kostnaderna för sjukvård, våld och\r\nolycksfall är att höja skatten på alkohol. Främst\r\nstarkölet står för en oroande ökning bland våra\r\nungdomsgrupper.</pre><pre>Gränshandel och EG-samarbete är inga skäl för att\r\navstå från en höjd skatt på alkohol i dag. Är krisen\r\ninte större än att man klarar sig utan denna\r\ninkomstförstärkning? Tobakspriset kommer att\r\nhöjas. Det är också en inkomstförstärkning på sikt.\r\nBättre folkhälsa och ökad livskvalitet blir\r\nresultatet. Varför då avstå från detta när det gäller\r\nalkoholen?</pre><pre>Anf.  179  CHATRINE PÅLSSON (kds):</pre><pre>Herr talman! Först vill jag tacka Karin Israelsson\r\nför mycket kloka synpunkter. Jag vill ägna mina sex\r\nminuter åt två angelägna områden.</pre><pre>Familjen är det lilla, nära och viktiga samhället.\r\nDet säkraste sättet att minska våld och kriminalitet,\r\nmotverka rotlöshet och drogbruk är att ge bättre\r\nstöd till hem och familjer.</pre><pre>Vi lever i dag i en svår ekonomisk situation. Men\r\ndå är det särskilt viktigt att ha med långsiktiga\r\ngrundläggande synpunkter i planering och\r\nprioritering. Det är naivt att tro att inte bristen på\r\nfamiljestabilitet och fungerande familjer skulle ha\r\nekonomiska konsekvenser. Mycket av de\r\nmarknadsekonomiska problem som vi har hänför\r\nsig till frånvaron av bärande etik. Överförande av\r\ngoda normer och en valfrihetens familjepolitik är\r\nfaktiskt de ''strukturella'' reformer som på sikt kan\r\nbygga upp en väl balanserad ekonomi.</pre><pre>Ibland verkar det som om man tror att kds enda\r\nambition i regering och riksdag skulle vara att\r\ninföra ett vårdnadsbidrag. Att familjepolitiken\r\nalltid har varit en hjärtefråga för kds är sant, men\r\nför oss kristdemokrater ingår familjepolitiken i ett\r\nhelhetsperspektiv och skall givetvis behandlas i ett\r\nhelhetssammanhang.</pre><pre>På inget annat område i vårt land har\r\nsocialiseringen drivits längre än på barnomsorgens\r\nområde. Skattepolitik och bidragssystem har\r\nkonstruerats så att så gott som varje barnfamilj\r\nmåste ha två förvärvsinkomster. Därmed är det\r\ngivet att föräldrarna tvingats att begära samhällets\r\nomsorgsformer. Den hittills förda\r\nbarnomsorgspolitiken, som Socialdemokraterna\r\nhar drivit, är enligt mitt sätt att se ett flagrant brott\r\nmot föräldrarätten!</pre><pre>En klar majoritet av svenska folket föredrar någon\r\nform av vårdnadsersättning framför en utbyggnad\r\nav den kommunala barnomsorgen. Det finns flera\r\nundersökningar som bekräftar detta.</pre><pre>Enligt en ESO-rapport som gavs ut 1991\r\nsubventionerar samhället med ungefär 96 000 kr.\r\nper år en kommunal daghemsplats för små barn\r\nmellan ett och två år. Den förälder som i stället\r\nväljer att själv vara hemma får noll kronor i\r\nsubvention! Detta är naturligtvis både orättvist och\r\norimligt! Man skulle kunna dra slutsatsen att det\r\nendast är de ''bäst ställda'' som har valfrihet i dag.\r\nDet nya förslaget om vårdlön kommer att ge alla\r\nvalfrihet. Det är bra!</pre><pre>Viktigast av allt i barnomsorgen är att vi utgår från\r\nvad som är bäst för barnen. Detta kan ingen avgöra\r\nbättre än barnens föräldrar. Vårdlönen är en viktig\r\nrättvise- och frihetsreform. Familjerna får i\r\nframtiden själva bestämma om de vill använda\r\nvårdnadsersättningen till att köpa kommunens\r\nbarnomsorg eller vara hemma på hel- eller deltid.</pre><pre>Det finns naturligtvis många synpunkter på\r\nstorleken på detta vårdnadsbidrag och när det skall\r\ninföras. Men det viktigaste tror jag är att vi nu tagit\r\nställning för att införa ett vårdnadsbidrag. Det visar\r\npå att en ny epok har börjat, att ett nytt tänkesätt\r\nhar förts in i vårt land. Det är den signalen som går\r\nut till familjerna, inte enbart för föräldrarättens\r\nskull utan för barnens skull.</pre><pre>Herr talman! Så till den andra frågan, som gäller\r\nkvalitet i sjukvård och omsorg.</pre><pre>Man har sagt att vi har världens bästa sjukvård och\r\nomsorg i Sverige. Men det innebär inte att\r\nkvaliteten alltid är bra eller att alla som har kontakt\r\nmed vården och omsorgen erbjuds lika hög\r\nkvalitet. En rad studier har visat att det finns\r\nbetydande variationer och skillnader i vårdkvalitet\r\nmellan olika kliniker, vårdcentraler, sjukhus,\r\nlandsting och kommuner.</pre><pre>I en tid då omorganisationer genomförts och då nya\r\nvårdformer prövas är det ännu mer angeläget att\r\nlägga stor vikt vid kvaliteten. Det har bl.a. de\r\nsenaste dagarnas rapporter bekräftat. Det är ju inte\r\nhuvudmannaskapet i sig som är det viktigaste utan\r\ninnehållet i vården!</pre><pre>Det finns olika perspektiv på vad som kan menas\r\nmed god vårdkvalitet, och det beror på vem man\r\nfrågar. Jag tycker att det är viktigt att fråga\r\npatienten om en god vårdkvalitet. Som patient vill\r\nman ha mer än en lyckad operation. Man vill ha god\r\nomvårdnad. Man vill ha en lyhörd omgivning.</pre><pre>Den pågående datoriseringen inom vården innebär\r\nökade möjligheter till effektivare uppföljning av\r\nden kvalitet som ges i vården. En utveckling mot\r\nprislappar inom vården -- DRG-system t.ex. --\r\nmåste också innebära krav på ett effektivt och\r\nrationellt system som kan ge besked om\r\nvårdkvaliteten. Utan översiktliga och\r\ngenomlysande system för kvalitetssäkring och\r\nkvalitetsmätning blir det mycket svårt att arbeta\r\nmed uppföljning och utvärdering av verksamheten.</pre><pre>Eftersom Sverige ställt upp på en\r\növerenskommelse med Världshälsoorganisationen\r\natt redan 1990 ha ett fungerande\r\nkvalitessäkringssystem i vården, skulle jag vilja\r\navsluta med att fråga statsrådet: Hur arbetar man\r\nmed dessa viktiga frågor för framtiden, med att ge\r\ngod kvalitet till alla människor?</pre><pre>Anf. 180  JAN ANDERSSON (s) replik:</pre><pre>Herr talman! Chatrine Pålsson gav oss\r\nsocialdemokrater skulden för den förfärliga\r\nfamiljepolitik som bedrivits i Sverige under åren.\r\nJag och mitt parti tar gärna på oss den kritiken, inte\r\nså att familjepolitiken skulle ha varit eller är\r\nförfärlig, utan jag skulle vilja påstå att vi i Sverige\r\nhar världens bästa familjepolitik.</pre><pre>Jag sade tidigare att när man är ute och reser runt\r\nom i världen får man ofta berömmande ord om den\r\nsvenska välfärdspolitiken. Jag påstår inte att vi är\r\nbäst på alla områden, för det tycker jag faktiskt\r\ninte, men är det ett område där vi har hunnit\r\nmycket mycket längre än man har gjort i andra\r\nländer, så är det just på familjepolitikens område.</pre><pre>Fördelen med den svenska familjepolitiken är att\r\ndet har varit möjligt att förena föräldraskap och\r\nförvärvsarbete på ett riktigt sätt. Vi ser det också i\r\natt födelsetalen har ökat i Sverige på ett sätt som vi\r\ninte hade kunnat föreställa oss. Att så har skett har\r\nnaturligtvis många orsaker, och det är inte alldeles\r\nlätt att utröna vilket som är huvudorsaken, men att\r\nvi har haft en familjepolitik som har varit bra är en\r\nav orsakerna.</pre><pre>Och så det här med valfrihet. Jag tycker att det är\r\nviktigt att föräldrarna skall ha valfrihet att vara\r\nhemma hos barnen när de är små, och det skall gälla\r\nalla föräldrar. Med kds vårdnadsbidrag, vilken\r\nvalfrihet har den ensamstående mamman eller\r\nlåginkomstfamiljen att vara hemma, om de så\r\nönskar?</pre><pre>Men en del andra har friheten att välja att vara\r\nhemma med kds vårdnadsbidrag, nämligen familjer\r\ndär ena parten har en väldigt hög inkomst. Det är\r\nden ena kritiken. Den andra kritiken är att\r\nvårdnadsbidrag begränsar valfriheten i familjen\r\nockså ur en annan synpunkt. Det blir inte så lätt för\r\nfamiljen att låta mannen vara hemma, eftersom\r\nmannen oftast har den högre inkomsten. Det blir\r\nett stort avbräck för familjen.</pre><pre>Genom föräldraförsäkringen ges däremot alla\r\nfamiljer där det finns två vuxna, också\r\nlåginkomsttagarfamiljer, friheten att välja vilken av\r\nföräldrarna som skall vara hemma hos barnen, och\r\näven den ensamma mamman tillförsäkras rätten att\r\nvara hemma. Det är fördelen med den\r\nsocialdemokratiska familjepolitiken, och den är jag\r\nstolt över!</pre><pre>Anf. 181  CHATRINE PÅLSSON (kds)\r\nreplik:</pre><pre>Herr talman! Jan Andersson känner uppenbarligen\r\nsamma bekymmer som vi kristdemokrater. Vi\r\nskulle för barnens skull vilja uppvärdera\r\nföräldrarollen ännu mer så att man skulle kunna ge\r\nett större vårdnadsbidrag eller vårdnadsersättning.\r\nMen vi har sett det som mest viktigt att vi börjar på\r\ndenna linje. Det kan näppeligen inte bli mer\r\norättvist än vad det är i dagens läge, där inte\r\nföräldrar får någon ersättning om de väljer att vara\r\nhemma.</pre><pre>Vi menar inte att förslaget är något uppnått mål,\r\nutan det är ett steg i rätt riktning. Jag vet att det\r\nfinns mycket bra kommunal barnomsorg i Sverige,\r\noch det vill jag ge Socialdemokraterna en eloge för.\r\nMen nackdelen är att man har ställt sig som\r\nförmyndare över familjerna. De har i realiteten inte\r\nhaft någon valfrihet som familj, utan föräldrarna\r\nhar varit tvungna att arbeta. Då har de fått ta den\r\nbarnomsorgsform som staten har talat om att de\r\nskall ha. Det är i den delen jag har kritiserat Jan\r\nAndersson och hans socialdemokratiska kolleger.</pre><pre>Anf. 182  JAN ANDERSSON (s) replik:</pre><pre>Herr talman! Chatrine Pålsson måste ha\r\nmissuppfattat mig. Jag är inte ett dugg överens med\r\nkds beträffande familjepolitiken, inte det minsta.\r\nVad jag kritiserade var just bristen på valfrihet i\r\nkds-modellen.</pre><pre>Den modell som har byggts upp i Sverige måste ses\r\nsom en helhet. Det är det ekonomiska stödet i form\r\nav barnbidrag, den utbyggda barnomsorgen och\r\nföräldraförsäkringen som ger alla dessa\r\nmöjligheter. Vilken möjlighet, Chatrine Pålsson,\r\nger kds vårdnadsbidrag låginkomsttagarfamiljen\r\natt låta ena parten vara hemma? Vilken möjlighet\r\nfår den ensamstående mamman? Vilken möjlighet\r\nger det familjen där det finns två inkomsttagare,\r\nvilket inte är ovanligt, och där mannen har en hög\r\ninkomst och kvinnan en betydligt lägre, att låta\r\nmannen vara hemma under en period?</pre><pre>Om det nu inte ger lika möjligheter, utan i stället\r\nolika möjligheter, på vilket sätt gynnar det barnen,\r\natt familjer får leva under olika villkor och en del\r\nbarn får möjligheten att ha föräldrarna hemma när\r\nde är små medan andra inte får detta, eftersom det\r\nblir ekonomiska skäl som styr?</pre><pre>Anf. 183  CHATRINE PÅLSSON (kds)\r\nreplik:</pre><pre>Herr talman! Det tilltänkta vårdnadsbidraget skall\r\nges till alla</pre><pre>. Det skall alltså följa barnet. Man kan då tänka sig\r\natt många föräldrar kommer att välja att båda två\r\narbeta deltid, eller att ena föräldern arbetar deltid,\r\nså att man kanske kan ordna barnomsorgen själv,\r\nberoende på vad man har för yrke och arbetstider.</pre><pre>Jag vill fråga Jan Andersson: Varför är det inget\r\nvärde i att biologiska föräldrar är hemma och\r\nvårdar och tar hand om sina barn? Om man lämnar\r\növer sina barn till grannen och ber att få en\r\nkommunal dagmamma, då kan samhället\r\nsubventionera. Men om man själv vill vara hemma\r\noch vårda och fostra sina egna barn har det inget\r\nvärde.</pre><pre>Var finns rättvisan i den delen? Hur kan Jan\r\nAndersson säga att det är en rättvis socialpolitik\r\noch en rättvis familjepolitik när den ena formen\r\nsubventioneras med 96 000 kr om året och den\r\nandra formen med 0 kr? Alla barn i Sverige är inte\r\nlika. Jag är säker på att det finns många barn som\r\nhar det mycket bra på ett kommunalt daghem. Men\r\njag är lika övertygad om att det finns många barn\r\nsom inte har det bra på ett kommunalt daghem när\r\nde är små. Varför kan inte detta få anpassas efter\r\nbarnets förutsättningar och familjens speciella\r\nförutsättningar? Kan jag få ett svar på det, Jan\r\nAndersson?</pre><pre>Förste vice talmannen anmälde att Jan Andersson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 184  LEIF BERGDAHL (nyd):</pre><pre>Herr talman! Man har påstått att en husläkare\r\nskulle spara pengar för samhället genom att vara\r\nnågon sorts grindvakt som förhindrar att\r\npatienterna direkt söker dyrare specialistläkare.\r\nKostnaden för ett besök hos en distriktsläkare i\r\nStockholms län var år 1990 ca 800 kr i snitt. Hos en\r\nspecialist på sjukhus kostar det i Sverige ca 1 200 kr,\r\nmedan det hos en privat specialist kostar 300--400\r\nkr. Ett husläkarbesök torde däremot komma att\r\nkosta i storleksordningen 800 kr, eftersom\r\nprestationsersättningen är så pass låg för de\r\nplanerade husläkarna.</pre><pre>Om nu ledande folkpartistiska landstingspolitiker --\r\njag vill inte nämna namn, men det är alltså fråga om\r\nledande folkpartistiska landstingspolitiker -- tror\r\natt ett besök hos en privatpraktiserande specialist\r\nkostar totalt 1000 kr i stället för 300--400 kr förstår\r\nman ju att besluten blir därefter.</pre><pre>Landstinget i Stockholms län har nyligen beslutat\r\natt höja taxan för de klart billigare privata\r\nspecialisterna till 200 kr. Detta skall jämföras med\r\nde 100 kr som det kostar att gå till distriktsläkarna.\r\nUndantag görs för gynekologer och barnläkare.\r\nVarför inte övriga specialister, såsom ögon- och\r\nöronläkare, kirurger osv.? Även de är ju hälften så\r\ndyra som distriktsläkarna.</pre><pre>Av ovanstående framgår att det är fler billiga\r\nprivata specialister vi behöver. Det behövs kanske\r\ninte i alla storstadsområden i Sverige, men vi\r\nbehöver definitivt sådana specialister ute i landet. I\r\negenskap av hjärtkirurg har jag sett hur illa många\r\nmänniskor har blivit behandlade när de har gått till\r\nokvalificerade läkare, ickespecialister, och hur man\r\nhar fördröjt diagnoser och möjlighet att få hjälp.\r\nDet har t.o.m. kostat människor livet. Jag har\r\nmånga exempel på detta. Inom mitt område vill vi\r\natt kardiologer kommer i kontakt med folket, så att\r\nmänniskor utan dessa filter direkt kan söka\r\nkardiologer.</pre><pre>En distriktsläkare i Sverige behandlar i dag ca 10\r\npatienter per arbetsdag, de dagar han är på\r\narbetsplatsen. Utomlands rör det sig om 30--40\r\npatienter per dag, och ofta är det dessutom ett tiotal\r\nhembesök inkluderat. När våra distriktsläkare blir\r\nprivatpraktiserande allmänläkarspecialister, vilket\r\njag tycker är bra, händer märkliga saker. En\r\nmärklig sak som inträffar är att man då plötsligt\r\nbehandlar 20 patienter om dagen. Detta kan man få\r\nbekräftat i Riksförsäkringsverkets statistik, jag tror\r\ndet var för år 1991.</pre><pre>Jämför produktionen på de sovjetiska kolchoserna\r\ncontra den lilla egna täppan som en arbetare i\r\nSovjetunionen, i varje fall tidigare, hade.\r\nProduktionen på den egna täppan var ofta mångfalt\r\nstörre. Inom svensk sjukvård lever vi fortfarande\r\nsom i en socialiststat, med en centralstyrd\r\nplanekonomi och mängder av socialistiskt\r\nflumtänkande.</pre><pre>Det har förvånat mig mycket hur ett parti som\r\nFolkpartiet, som påstår sig vara borgerligt och\r\nliberalt, kan acceptera sådana här tankegångar.\r\nMen det kanske inte är så konstigt, eftersom man\r\nhar en partiordförande med ett förflutet inom FNL-\r\nrörelsen. En framstående folkpartist sade till mig i\r\ndag: Egentligen var stora delar av Folkpartiet\r\nkollektivanslutet till FNL-rörelsen på den tiden.</pre><pre>Jag tror att det är sådan ideologisk barlast som\r\nhänger med i tänkandet. Vissa politiker har\r\nbetecknat husläkarsystemet med dess tvång och\r\ncentralstyrning som ett stalinistiskt system. Jag vet\r\ninte om jag vill använda det ordet här i dag.</pre><pre>Däremot vill jag ta upp en annan sak som har stor\r\nbetydelse för Ny demokratis samarbete med\r\nFolkpartiet i fortsättningen. Det är en mycket\r\nallvarlig sak. Under våra möten i somras dök det\r\nupp en mängd affischer som var producerade av\r\nFolkpartiets ungdomsförbund. Jag har med mig\r\nsådana affischer som visar bilder av herr Adolf\r\nHitler och olika nazistkoryféer med nazistfanor.\r\nUnder dessa bilder hade man påstådda citat från\r\nvissa företrädare för mitt parti.</pre><pre>Jag har med mig dessa affischer här, men jag vill\r\ninte besudla kammaren genom att ta fram dem. Jag\r\nkan bevisa detta för dem som vill det. Detta är\r\nnaturligtvis en kampanj som är utan motstycke i\r\nfråga om vulgaritet och dåligt omdöme. Det har\r\ninte förekommit i Sverige på de sista 20 åren.\r\nSådant förekom på slutet av 60-talet i Sverige. Det\r\nupplevs som särskilt kränkande av de\r\nnydemokrater som, i likhet med mig, på ett eller\r\nannat sätt har relationer till staten Israel.</pre><pre>Vi inom Ny demokrati vill behålla det regionala\r\nansvar för distriksläkare som vi har i dag. Det är ett\r\nansvar som har mer än 200 år gamla rötter i\r\nprovinsialläkarsystemet. Vi vill behålla den väl\r\nfungerande mödra- och barnavården. Vi vill låta\r\nprivata specialister fritt få konkurrera med\r\ndistriktläkare, och vi vill införa\r\nprestationsersättning inom den öppna vården. Vi\r\nvill behålla distriktssköterskorna, som på många\r\nhåll är de enda som gör hembesök och har kontakt\r\nmed våra patienter.</pre><pre>Anf. 185  Statsrådet BO KÖNBERG (fp):</pre><pre>Herr talman! Jag nämnde Leif Bergdahls namn\r\ntidigare under den här diskussionen i ett\r\nsammanhang där jag hävdade att han har den\r\nuppfattningen att det knappast skall finnas några\r\nallmänspecialister alls inom sjukvården, utan\r\nenbart andra typer av specialister.</pre><pre>Om jag rätt förstod de delar av hans inlägg som går\r\natt förstå, tycks det vara hans uppfattning. Jag har\r\nalltså fått det bekräftat. Det gör väl att det råd jag\r\ngav till Johan Brohult för en stund sedan, att man\r\nkunde ha en speciell liten specialistläkardiskussion\r\ninom Ny demokrati i den här frågan, kan kvarstå.</pre><pre>Herr talman! I övrigt har jag inte så mycket att säga\r\nom ett inlägg som till en början föreföll att handla\r\nom husläkarfrågan, men sedan kom att handla om\r\natt Folkpartiet skulle ha varit kollektivanslutet till\r\nFNL-rörelsen. Jag tror knappast att kammarens\r\növerläggningar och diskussioner tjänar på att jag\r\nfortsätter den debatten. Om Leif Bergdahl vill föra\r\ndebatten på den nivån får han göra det alldeles\r\nensam.</pre><pre>Anf. 186  LEIF BERGDAHL (nyd) replik:</pre><pre>Herr talman! Jag vill inte föra den debatten. Jag har\r\nbara påpekat att för att vi skall kunna ha fortsatta\r\ngoda förbindelser med Folkpartiet är det viktigt att\r\ndet tar avstånd från sådana kampanjer som Liberal\r\nungdom har drivit i sommar.</pre><pre>Anf. 187  BERTIL PERSSON (m):</pre><pre>Herr talman! Vi har i den här debatten flyktigt\r\nberört sjukvårdskostnaderna. De är ett stort\r\nproblem i de flesta länder. På olika sätt, genom\r\nskatter eller genom avdrag, drabbar de i slutänden\r\nalltid skattebetalarna.</pre><pre>Ökningen i Sverige har dämpats på senare år, men\r\n1970--1985 ökade faktiskt ingen sektor så kraftigt,\r\nnämligen med 135 % i reala termer. Orsakerna till\r\ndetta är många. En är den förändrade\r\nåldersstrukturen. En annan är den nya teknik som\r\nhar kommit fram. Men det finns också politiskt\r\npåverkbara faktorer som påverkar kostnaderna för\r\nsjukvården.</pre><pre>I Sverige har vi under socialdemokratins tid försökt\r\natt få kostnadskontroll genom att begränsa\r\nutbudet, dvs. genom att tillämpa köerna. Det är\r\ninte något särskilt bra system för kostnadskontroll.</pre><pre>Att medlen kommer från en mellanhand är alltid\r\nkostnadsdrivande. Såväl konsument som\r\nproducent kan förenas om att mjölka den\r\nmellanhand som betalar ut pengarna. Det är\r\nspeciellt aktuellt på sjukvårdsområdet med hänsyn\r\ntill den kunskapsdifferens som föreligger mellan\r\nkonsument och producent.</pre><pre>En vara som har ett lågt pris överkonsumeras alltid.\r\nMed ett monopol på verksamheten, som vi har här i\r\nlandet, har man heller inget starkare incitament för\r\neffektivitet i verksamheten. Om man bedriver en\r\nlåg produktion, får man krav på mer pengar till\r\nverksamheten. Detta är också en risk i det här\r\nsammanhanget. Valfriheten är borta.</pre><pre>Sjukvårdsfinansieringen utreds nu enligt tre olika\r\nalternativmodeller, och jag vill gärna bidra med en\r\nfjärde. Jag vill skissa på en annan metod. Det är\r\ninte den amerikanska modellen. Jag tror att vi\r\nskulle pröva vad som händer om vi stället tar in\r\nfinansieringen via den statliga skatten och möjligen\r\nvia arbetsavgifter och inte låter pengarna gå in\r\ngenom en separat skatt till landstingen.</pre><pre>Då får vi nämligen konkurrens med de andra\r\nstatliga åtagandena och ändamålen. Sedan kan man\r\nfördela medlen i åldersrelaterade och\r\nriskrelaterade checkar, eller vouchers, som delas ut\r\ntill de sjukvårdsorganisationer som patienten\r\nväljer. Det kan i det här sammanhanget helt\r\nnaturligt, och i speciellt början, till övervägande\r\ndelen vara landstingen. Det kan vara\r\nförsäkringsbolag, HMO-modeller eller\r\nhusläkargrupper. Man låter patienten välja sin\r\nläkare eller sin vårdorganisation. I samråd med\r\ndenna kan patienten sedan välja sjukhus och\r\nspecialistvård inom sjukvårdsorganisationens\r\nkontaktnät. Med den modellen har patienten\r\nchecken och därmed också makten i vården.\r\nVårdpersonalen kan välja arbetsgivare. Vi får\r\nfaktisk konkurrens i alla led.</pre><pre>Om vi sedan fogar in sjukpenningen i det här\r\nsystemet kan vi ytterligare optimera\r\nkostnadseffekten, eftersom snabba åtgärder blir\r\nmer intressanta, liksom den förebyggande vården.\r\nOm man går in för en sådan modell är det dock\r\nviktigt att ingen skall avvisas och att checkarna\r\ntäcker risken för de vårdorganisationer man söker.</pre><pre>Ett sådant system skulle vara effektivt, men ändå\r\nrobust. Sjukvårdsförsäkringen skall inte bara\r\nfördela mellan olika individer, vilket är ganska\r\nenkelt och billigt om vi håller oss till den\r\nyrkesarbetande delen av befolkningen, utan den\r\nskall framför allt omfördela medlen under olika\r\nförlopp i individens liv. Vi vet alla att vården av en\r\n80-åring kostar 16 gånger så mycket som vården av\r\nen 60-åring. Det skall alltså finnas en trygghet i\r\nsystemet som gör att det håller från det att man är\r\n22 år till det att man är 80 år. Det kräver en ganska\r\nrobust finansiering.</pre><pre>Jag tror att en sådan modell kan ha många fördelar\r\njämfört med de som föreligger i de tre förslag som\r\nutreds. Ingen lämnas utanför, och ingen förvägras\r\nanslutning. Vi får konkurrens i alla steg.\r\nValfriheten kan ökas successivt efter hand som fler\r\naktörer träder in på banan.</pre><pre>Jag vill alltså kasta in ett nytt alternativ i debatten.\r\nDen perfekta sjukvårdsfinansieringslösningen finns\r\ninte, för då hade alla länder haft den, men jag tror\r\natt den skiss som jag redovisat skulle tillgodose\r\nvalfriheten och tryggheten. Konkurrensen skulle ge\r\nhelt andra möjligheter till både\r\nkostnadsbegränsningar och kvalitetsförbättringar.\r\nDet ger framför allt patienten, och inte politikerna,\r\nmakten i sjukvården.</pre><pre>Anf. 188  KARIN PILSÄTER (fp):</pre><pre>Herr talman! I denna sena timme dristar jag mig att\r\nkasta mig från sjukvårdsfinansiering till ett helt\r\nannat ämne.</pre><pre>Just nu är barns villkor mer uppmärksammade än\r\npå länge, och det är bra. I ett samhälle som styrs\r\nav vuxna blir arbetet för barns villkor aldrig färdigt.\r\nStändigt måste man ställa barnens bästa mot andra\r\nintressen. De riktigt utsatta barnen tillhör inte bara\r\ndet glömda Sverige utan tyvärr också det gömda\r\nSverige.</pre><pre>I vårt samhälle finns i dag en mycket lång rad\r\nexempel på att även alldeles vanliga barns intressen\r\nsätts efter de vuxnas. Barnens kultur är viktig.\r\nUnder de glada 70- och 80-talen byggdes denna\r\nverksamhet inte alls ut på samma sätt som det\r\nmesta övriga i kommunala verksamheter. Men nu,\r\ndå det är dags att spara, får barnkulturen ändå ta\r\nminst sin andel av besparingarna. Det samhällsstöd\r\nsom i dag går ut till studie- och kulturverksamhet\r\nför vuxna, t.ex. i studieförbunden, är per grupp\r\neller timme mångdubbelt större än det stöd som går\r\nut till barnens liknande och minst lika viktiga\r\naktiviteter.</pre><pre>När mamma eller pappa blir arbetslös, eller när ett\r\nsmåsyskon kommer, förlorar barnen i de flesta\r\nkommuner platsen i barnomsorgen. För barnet\r\ninnebär detta att det förutom den nya, jobbiga\r\nsituationen i hemmet utsätts för att -- helt utan\r\nförklaring -- ryckas bort från den vanliga\r\nverksamheten och sina egna kompisar. Helt\r\nplötsligt förvandlas barnomsorgen till\r\nbarnparkering medan mamma och pappa arbetar,\r\noch en sådan parkering behövs inte när den ena\r\nföräldern är hemma.</pre><pre>Det här är några exempel på saker som skulle\r\nkunna vara annorlunda om FN:s barnkonvention\r\nverkligen hade varit ledstjärna när beslut fattades.</pre><pre>I regeringsförklaringen sägs att ''en av de allra\r\nviktigaste utmaningarna för framtiden är att ge\r\nbättre förutsättningar för trygga familjer och för\r\nbarnens uppväxt och omvårdnad''. Men många\r\nbarn far illa i sina egna hem, och, av olika skäl,\r\nklarar inte alla föräldrar av att bära ansvaret för\r\nsina barn.</pre><pre>Barn har rätt till sina föräldrar, men föräldrar har\r\ningen rätt till sina barn. Är situationen i hemmet\r\nohållbar, måste barnet kanske till slut tas ifrån\r\nföräldrarna. Polis, åklagare, domstolar och\r\nsocialtjänst måste på ett helt annat sätt i dag\r\nprioritera barnens intressen i utredningar t.ex. om\r\nsexuella och andra övergrepp och om misshandel,\r\nmen även i exempelvis vårdnadstvister.</pre><pre>I vissa länder finns särskilda domstolar som\r\nhandlägger dessa typer av frågor och där\r\nspecialistkompetensen därför är mycket stor.\r\nKanske borde även vi i Sverige låta vissa domstolar\r\nkoncentrera sig på mål som på olika sätt berör\r\nbarnen för att bättre kunna tillgodose deras\r\nintressen och behov.</pre><pre>Vi kommer snart att få en barnombudsman. På\r\nmånga olika sätt pågår nu ett arbete i\r\nsocialdepartement och olika myndigheter för att se\r\ntill att Sverige verkligen skall leva upp till artiklarna\r\ni FN:s barnkonvention. Detta är angeläget framför\r\nallt för de mest utsatta barnen men också för alla\r\nvanliga, trygga och glada barn.</pre><pre>Herr talman! Under sommaruppehållet har jag\r\nkunnat tillbringa ovanligt mycket tid med min\r\ntvååring. I vår jakt på trevliga aktiviteter och\r\nframför allt på andra barn har det blivit många\r\ntillfällen till diskussioner med andra mammor om\r\nsådant som berör oss nära.</pre><pre>Det gäller barnomsorgens öppettider och köer,\r\nföräldraförsäkringens längd och krångliga\r\nutformning. Varför är svenska blöjor så dyra, hur\r\nblir det med bvc i det nya husläkarsystemet, och\r\nvarför får barnen inte ha kvar sin dagisplats när\r\nfamiljen får tillökning? -- Det är några typiska\r\nexempel på vad som dyker upp.</pre><pre>Det som diskuteras runt sandlådorna liknar inte\r\nmycket det som diskuteras runt\r\nsammanträdesborden. Där pratas det nästan bara\r\nom hur viktigt resp. dåligt det är med olika\r\nhuvudmän för barnomsorgen och -- på senare tid --\r\nom hur oerhört viktigt eller dåligt det är med ett\r\nvårdnadsbidrag så att mammorna kan vara hemma\r\nlängre.</pre><pre>Dessa debatter förs framför allt av människor vars\r\nbarn är i min ålder och som antagligen i ett\r\nrosenrött skimmer minns 60-talet.</pre><pre>Herr talman! Jag tycker att det är viktigt att vi får\r\nfler unga människor, småbarnsföräldrar som aktivt\r\ntar ansvar för sina barn och hem att också aktivt\r\ndelta i det politiska arbetet. Att det inte är idéer och\r\nengagemang som saknas hos dem är helt klart.</pre><pre>Om fler småbarnsföräldrar orkade och ville vara\r\npolitiskt aktiva -- kort sagt om politikens villkor\r\nvore annorlunda -- skulle kanske barnens villkor\r\nutformas efter dagens och morgondagens\r\nproblemställningar, behov och önskemål. Om vi\r\nkunde få fler att vara med om att skapa en bättre\r\nframtid för våra barn, tror jag att mycket skulle\r\nvara vunnet. Vi måste komma ihåg att alla barn är\r\nvåra barn.</pre><pre>Anf. 189  ROSA ÖSTH (c):</pre><pre>Herr talman! På senare tid har man allt oftare\r\nkunnat höra sjukvårdspolitiker som med stor\r\nentusiasm talar om den effektivitetsexplosion som\r\nhar skett inom sjukvården. I stället för att som\r\ntidigare ha långa köer till operationer och annan\r\nakutvård har man plötsligt sängar som står tomma,\r\nibland så många att det motsvarar hela avdelningar.\r\nDet här ser man som ett resultat av de\r\neffektiviseringskrav och krav på\r\nkostnadsbesparingar som man lagt på sjukvården.\r\nOch se, det var ju möjligt, utbrister man.</pre><pre>Jag vill inte på något sätt förringa det positiva i\r\ndetta. Självklart är det bra att människor snabbt\r\nkan få komma till sjukhus och slippa långa\r\nsjukskrivningsperioder i väntan på behandling. Det\r\när bra för den enskilde, och det är också bra ur\r\nsamhällsekonomisk synpunkt. Och på\r\nsjukvårdssidan känns det tillfredsställande -- man\r\nkan visa upp ett samhällsnyttigt resultat.</pre><pre>Men det som jag vill peka på är att det också finns\r\nandra områden. När det gäller människor med\r\nandra slag av vårdbehov, personer med svåra\r\nhandikapp, kroniskt sjuka och, inte minst, våra\r\näldre, kan det vara svårt att peka på en direkt\r\nsamhällsnytta av insatser som görs. Den stora\r\nnyttan för den enskilde som får sin livskvalitet\r\nförbättrad av en trygg och god omvårdnad är inte\r\nlika lätt att marknadsföra som ett snabbt avbetande\r\nav köerna till hjärtoperationer.</pre><pre>Herr talman! Våra äldre och handikappade får inte\r\nsorteras bort i våra hårt drivna\r\neffektiviseringsmodeller. Det gäller, som jag\r\ntidigare varit inne på, både för landstingens sjukhus\r\noch för den kommunala verksamheten.</pre><pre>Att det finns brister i äldreomsorgen får vi då och\r\ndå rapporter om via våra massmedier. Personligen\r\nfäster jag ändå större vikt vid det som jag får höra\r\ndirekt från människor som är berörda. Jag tror inte\r\natt bristerna, som bevisligen finns här och där,\r\nberor på illvilja hos kommun- eller\r\nlandstingspolitikerna. Nej, det handlar mer om en\r\nanpassning till tidens krav i en svag ekonomisk\r\nsituation. Och i ett sådant läge har de lågmälda\r\nrösterna i kravkören svårt att göra sig gällande.</pre><pre>Jag brukar säga att vi i Sverige har svårt att hålla oss\r\npå vägen när vi driver våra verksamheter. Antingen\r\nvinglar vi åt det ena diket eller åt det andra. Så har\r\ndet varit i allra högsta grad också inom\r\näldreomsorgen. Under en lång tid körde vi på med\r\nden kommunala verksamheten, som i och för sig\r\nvar utsatt för vissa interna trender, men som var\r\ntämligen ohotad av konkurrens utifrån, dvs. av\r\nprivata vårdgivare.</pre><pre>I dag har vi glädjande nog fått en lättnad på den\r\npunkten. Det är tillåtet med privata\r\nvårdproducenter. Det behöver inte längre vara fult\r\natt ha sin utkomst av att man bedriver en\r\nvårdverksamhet i någon form. Det finns alltså i dag\r\nmöjlighet för en mångfald som borde kunna gynna\r\ninte bara kostnadsbilden utan också kvaliteten.</pre><pre>Men om jag skall vara ärlig tycker jag mig finna att\r\ndet nu finns en slags övertro på att allt fixar sig, om\r\nman bara anammar de nya organisationsformer\r\nsom växer fram. Man går in för köp--sälj-system,\r\nbeställarnämnder, resultatnämnder -- ja, det finns\r\nknappast någon gräns för kreativiteten när det\r\ngäller att hitta på nya benämningar.</pre><pre>På en del håll talar man med emfas om ''effektiv\r\ndemokrati'', och då menar man en starkt\r\nkrympande förtroendemannaorganisation med\r\nminskad möjlighet till insyn. Jag menar att man då\r\när ute på en smula svag is. Då rör man sig i\r\nutmarkerna av vad den kommunala demokratin\r\noch kvaliteten i verksamheten tål.</pre><pre>Jag tror inte alls att en verksamhets kvalitet\r\nkommer an på om den bedrivs i offentlig eller privat\r\nregi. Men jag är tämligen övertygad om att det\r\nbehövs förtroendevalda som har rimliga chanser att\r\nfölja verksamheten, att ange policyn och att ta\r\nansvar för de svagare grupperna.</pre><pre>I dessa dagar är det ju aktuellt med nationella\r\nkrafttag, och också i det här sammanhanget behövs\r\ndet en nationell samling kring värdet av\r\nvårdinsatser som inte i första hand är\r\nsamhällsnyttiga, utan har sin tyngd på det\r\nindividuella planet bland äldre och handikappade.\r\nDet måste vi ha råd med i vårt samhälle. Jag utgår\r\nfrån att man kommer fram till det i de utredningar\r\nsom tillsatts av regeringen, bla. i den\r\nprioriteringsutredning som jag själv har förmånen\r\natt delta i.</pre><pre>Anf. 190  PONTUS WIKLUND (kds):</pre><pre>Herr talman! De reformeringar i\r\nsocialförsäkringssystemen samt de förändringar i\r\nsjukvårdens och omsorgens organisation och\r\nfinansiering som är på gång innebär betydande\r\ningrepp i sådant som vi är vana vid sedan årtionden.\r\nSomt av det nya är -- eller blir -- bra, annat\r\ntveksamt eller negativt. Mycket är nödvändigt för\r\natt klara samhällsekonomin.</pre><pre>Det finns i många stycken goda utsikter till\r\nförbättringar, inte bara i ett vidare\r\nsamhällsperspektiv utan även sett från individens\r\nperspektiv. Men det finns också betydande risker\r\nför felskär. Jag vill göra kommentarer till några av\r\nmånga områden.</pre><pre>Inslag av privatisering i vården och omsorgen\r\nkräver ett utbyggt kontrollsystem för att garantera\r\nkvalitet och tillgänglighet. Även vissa företrädare\r\nför privat driven sjukvård har framhållit detta.</pre><pre>Samhället skall både ha och ta ansvaret för en god\r\nvård och omsorg, för kvalitet och tillgänglighet.\r\nSåvitt jag förstår tänker man inte alltid långsiktigt\r\nnär man ''knoppar av'' till privat verksamhet eller\r\ntillåter ny sådan. Man hoppas, eller förutsätter, att\r\ndet skall gå bra. Men det är inte tillfredsställande.</pre><pre>Innan ett privat projekt startas bör man försäkra sig\r\nom att det finns ett tillfredsställande fungerande\r\nkontrollsystem för just den verksamheten. Det\r\nhandlar ju många gånger om de svagaste, om dem\r\nsom inte kan hävda sin rätt.</pre><pre>Herr talman! Ordföranden i den viktiga\r\nutredningen Hälso- och sjukvårdens framtida\r\norganisation och finansiering gick häromveckan ut\r\nmed ett meddelande i massmedia om att man kunde\r\nräkna med att 15--20 akutsjukhus i landet snart\r\nskulle läggas ner. Det är ett anmärkningsvärt\r\nuttalande. Utredningen har helt nyligen påbörjat\r\nsitt arbete.</pre><pre>Visst är det sant att antalet vårdplatser på\r\nakutsjukhusen har minskat framför allt därför att\r\nsängar, patienter, pengar och personal har flyttats\r\nut och därför att man skurit bort alltmer av\r\nrehabilitering, aktivering och omvårdnad. Till\r\ndessa förändringar har särskilt ÄDEL-reformen\r\nbidragit. Men en anledning är också att man inom\r\nopererande specialiteter nu kan sköta ett\r\nbetydande antal patienter i den öppna vården.</pre><pre>Men det finns inga skäl till att denna minskning av\r\nverksamheten skall fördelas så, att ett stort antal\r\nmindre akutsjukhus läggs ner. Minskningen av\r\nantalet vårdplatser skall ske även på de stora\r\nsjukhusen för att de mindre skall kunna leva vidare.\r\nDessutom bör inte antalet vårdplatser på\r\nakutsjukhusen minskas så kraftigt att de äldre inte\r\nkan få en god vård. Det är faktiskt redan så på vissa\r\nhåll. De äldre drabbas mest när akutsjukhusens\r\nverksamhet bantas eller läggs ner. Det jag här\r\nnämnt har inte med sjukvårdskostnaden att göra,\r\nutan det handlar om hur man fördelar sjukvårdens\r\npengar.</pre><pre>Herr talman! De nödvändiga krispaket som nyligen\r\nlagts fram är smärtsamma för många. Men de kan\r\nockså utgöra en avstamp för en bättre\r\nresurshushållning och en bättre styrning av\r\nskattemedlen, så att en större andel av dessa går till\r\ndem som verkligen behöver resurser.</pre><pre>Ett inslag i den andra krisuppgörelsen som är\r\nmycket svårt att acceptera är emellertid förslaget\r\nom en minskning av antalet semesterdagar. Det\r\nfinns en uppenbar risk att detta kommer att gälla\r\nenbart en del av dem som har kortast semester. Så\r\nfår det inte bli. Här måste till en kompletterande\r\nlösning, som antingen innebär två dagar kortare\r\nsemester för alla eller också ersätter minskningen\r\nav antalet semesterdagar med ett borttagande eller\r\nen flyttning av helgdagar.</pre><pre>FAS 90, det planerade superdataregistret inom\r\nsocialförsäkringsvärlden, trodde många i vintras\r\nvar begravt för gott. Socialdepartementet hade låtit\r\nförstå att FAS 90-projektet skulle tonas ner till\r\nlokala ADB-register utan möjlighet till nationell\r\nsammankoppling. Senare har man, enligt ett\r\npressmeddelande, beslutat att diagnosregistrering\r\npå enskild person inte skall få förekomma.</pre><pre>Däremot finns det ett stort behov av ett förbättrat\r\noch moderniserat ADB-stöd för de enskilda\r\nförsäkringskassorna. Riksförsäkringsverket fick\r\ndärför i uppdrag att utifrån de nya\r\nförutsättningarna skyndsamt utreda frågan om\r\nmoderniseringen av det lokala ADB-stödet.</pre><pre>Nu tycks FAS 90 vara en hydra som är på väg att\r\nvakna till liv igen. Riksförsäkringsverkets förslag\r\nverkar innebära i stort sett samma möjligheter att\r\ninsamla uppgifter om en enskild person från ett\r\nmycket stort antal register -- dock med ett\r\nundantag: ingen registrering av diagnoser som är\r\nkopplade till enskild person.</pre><pre>Förslaget har ännu inte behandlats av\r\nSocialdepartementet. Vi är många som anser att\r\ndataregister, som sammanför ett stort antal\r\npersonliga data, kan bli en fara för enskilda\r\nmänniskor. Vi måste följa utvecklingen och\r\nengagera oss i vad som kan komma.</pre><pre>En intressant synvinkel är EG-aspekten. I EG-\r\nkommissionens förslag till integritetsskydd finns\r\ndet två vägar att gå när det gäller att godta register\r\nav den typ som jag har nämnt. Antingen skall det\r\nvara samtycke från varje enskild person som skall\r\ningå i registret, eller också skall det vara en särskilt\r\nframtagen registerlag som fastställs av landets\r\nparlament. Det kanske blir så, att EG -- om vi nu\r\nblir medlemmar, och det hoppas jag att vi blir --\r\nkommer att bidra till en förstärkning av\r\nsekretesskyddet för den svenske medborgaren.</pre><pre>Anf. 191  LAILA STRID-JANSSON (nyd):</pre><pre>Herr talman! I detta krispaketens tidevarv kommer\r\nde föreslagna besparingarna att mycket orättvist\r\ndrabba de svagaste grupperna i samhället, bl.a.\r\nvåra barn och gamla. Det är en ofrånkomlig\r\nskyldighet för oss här i riksdagen att vägra att rösta\r\nigenom beslut som kommer att drabba dessa\r\ngrupper.</pre><pre>Ingenting borde vara viktigare för någon än våra\r\nbarn och ungdomar. Barnen är vår framtid. Alla\r\nbarn måste ges de bästa möjligheter att utvecklas\r\noch få ett liv i lugn och harmoni. Där får inga\r\nresurser sparas. Det borde vara självklara fakta.\r\nTyvärr är verkligheten en annan.</pre><pre>Flertalet barn i vårt land har en i stort sett gynnsam\r\nsituation. Men det finns även många barn som lever\r\nunder svåra förhållanden. FN:s barnkonvention om\r\nbarnets rättigheter måste kunna bli betydelsefull\r\nockså för barnen i Sverige.</pre><pre>I konventionen anges vilka rättigheter barnet har\r\noch vilka skyldigheter konventionsstaterna har\r\ngentemot barnet.</pre><pre>Våra lagar till skydd för barn motsvarar i huvudsak\r\nkonventionens krav. Detsamma kan inte alltid\r\nsägas om praxis.</pre><pre>Sexuella övergrepp mot barn är ett av de allra\r\ngrövsta brotten, näst efter mord och dråp. Att\r\nförgripa sig mot barn innebär ett ofattbart lidande\r\nför barnen. Offren är små och maktlösa. Lidandet\r\nsker i tysthet. Det vi ser i dag är toppen av ett\r\nisberg.</pre><pre>Varje år dör ca 10 barn i Sverige på grund av våld.\r\n9 av 1O barn dödas i sina hem. 1991 polisanmäldes\r\n2 456 fall av fysisk barnmisshandel och 1 775 fall av\r\nsexuella övergrepp mot barn under 15 år.</pre><pre>Enligt en undersökning av Brottsförebyggande\r\nrådet, BRÅ, var genomsnittsåldern när\r\növergreppen började 8 år vid övergrepp inom\r\nfamiljen och 1O år vid övriga brott. Barnen var\r\nsåledes yngst i gruppen ''inom familjen''. I de fallen\r\nhade 4O % av övergreppen börjat när barnet var i\r\nförskoleåldern.</pre><pre>Man räknar med ett stort mörkertal när det gäller\r\nsexuella övergrepp. Det är troligt, att\r\npolisanmälningarna bara avspeglar en liten del av\r\növergreppens verkliga omfattning. BRÅ räknar\r\nmed minst 10 verkliga brott för varje polisanmält\r\nfall. Uppskattningsvis far alltså ca 4O OOO barn i\r\nSverige illa i dag. Enligt uppgift har de sexuella\r\nbrotten mot barn fördubblats i år!</pre><pre>En undersökning visar att 90 % av de prostituerade\r\nvarit utsatta för incest i barndomen.</pre><pre>Enligt BRÅ utförs de grövsta sexualbrotten av\r\nbarnets far och av unga förövare. Av de\r\npolisanmälda sexualbrotten leder bara 3O % till\r\nfällande dom. När det gäller brott mot förskolebarn\r\när fällande domar ytterst sällsynta när den\r\nmisstänkte förnekar.</pre><pre>Sexuella övergrepp är förtroendebrott.\r\nKränkningen blir större ju yngre barnet är, och\r\nskadan blir värre ju närmare offret förövaren står.</pre><pre>Vem kan man lita på, när man inte ens kan tro på\r\nsina närmaste?</pre><pre>Barnet tar på sig skulden för vad som sker, och den\r\nsitter djupt.</pre><pre>Barnens rättssäkerhet är ett lotteri, beroende på\r\nvar i Sverige de bor. I vissa kommuner leder bara\r\n1 % av polisanmälningarna till fällande dom, i\r\nandra rör det sig om 7O--75 % -- t.ex. i Eskilstuna\r\noch Umeå. I Umeå fastställdes för ett tag sedan en\r\ntingsrättsdom på 1O års fängelse i hovrätten för en\r\npappa som utsatt sin handikappade dotter för grov\r\nvåldtäkt.</pre><pre>I flera fall har det hänt att en polisutredning lagts\r\nned av en åklagare. Men när en annan utbildad och\r\nengagerad åklagare tagit över, har det väckts åtal\r\noch blivit fällande dom. I ett sådant nedlagt fall\r\nväcktes nyligen åtal efter påtryckningar av en polis.\r\nDomen blev fyra års fängelse.</pre><pre>Polishögskolan har för budgetåret 1992 beslutat att\r\ndra in en lärartjänst med specialinriktning på\r\nsexuella övergrepp mot barn. Det var den enda\r\ntjänsten i ämnet som fanns på Polishögskolan. Det\r\nkan ifrågasättas om detta beslut ligger i linje med\r\nartikel 3 i konventionen, ''att vid alla åtgärder som\r\nrör barn, skall barnets bästa komma i främsta\r\nrummet''.</pre><pre>I en undersökning av IMU uttryckte 97% av\r\ntillfrågade svenskar att incest är ett mycket\r\nallvarligt brott! Inte något annat brott ansågs vara\r\nallvarligare än incest.</pre><pre>Hur ser vår rättstillämpning ut i dag?</pre><pre>Ingen kan lova ett utsatt barn att det får samhällets\r\nskydd och stöd, om det berättar sanningen om\r\növergrepp inom familjen. Tvärtom måste barnet\r\nvarnas att det löper mycket stor risk att inte bli\r\ntrodd av domstolen. Förövaren löper mycket liten\r\nrisk att bli dömd. Blir ingen dömd, anses det\r\nklarlagt att brottet inte har hänt och att barnet inte\r\nlängre är eller varit ett ''utsatt'' barn.</pre><pre>Den farligaste fienden till rättvisan är inte barns\r\nfantasier, utan vuxnas fördomar, känslor och\r\nokunskap.</pre><pre>Vem skall värdera barns berättelser? Ofta står ord\r\nmot ord, barnets berättelse mot den vuxnes\r\nförnekande. Då kopplas en sakkunnig in, ofta en\r\nvittnespsykolog som saknar Socialstyrelsens\r\nrekommenderade kompetens beträffande kunskap\r\nom barn.</pre><pre>Barn har ingen möjlighet alls. Det är bara vuxna\r\nsom kan köpa sig en vittnespsykolog, som lämnar\r\n''rätt'' utlåtande. Är det rättssäkerhet?</pre><pre>Vi måste ställa upp på förslag till åtgärder:</pre><pre>1.Anmälningsplikten enligt 71 § socialtjänstlagen\r\nmåste upprätthållas.</pre><pre>2.Sekretessregler får inte hindra samarbete mellan\r\nolika myndigheter.</pre><pre>3.Särskild utbildad personal bör medverka vid\r\nutredningar om sexuella övergrepp mot barn.</pre><pre>4.Behandlingsresurserna bör ökas.</pre><pre>5.Ökat ansvar för Socialstyrelsen såsom\r\ntillsynsmyndighet.</pre><pre>6.Kraftfulla åtgärder mot s.k. sexturism.</pre><pre>Det krävs en stark och samlad politisk vilja över\r\npartigränserna för att konventionens rättigheter\r\nskall kunna förverkligas fullt ut. Dagens offer får\r\ninte bli morgondagens förövare. Vi måste bryta det\r\nsociala arvet, så att antalet brott inte ökar.</pre><pre>Anf. 192  INGER RENÉ (m):</pre><pre>Herr talman! Det går ofta troll i ord, inte minst när\r\nde används i politiska sammanhang. Det går att ta\r\nmånga exempel där ordets egentliga betydelse har\r\nvattnats ur, men just nu skall jag ägna mig åt ordet\r\n''valfrihet''. Om man slår upp ordet ''val'' i en\r\nordbok står det: Göra ett gott val, eller dåligt val,\r\ngöra sitt eget val, vara i valet och kvalet, ha fritt val.\r\nNär det gäller ''valfrihet'' står det: Som kan väljas,\r\nsom kan väljas efter eget val.</pre><pre>När det gäller politikersvenska, eller jag kanske\r\nskall säga barnomsorgssvenska, är den ursprungliga\r\nbetydelsen av ordet valfrihet en chimär. Där\r\nbetyder välja och valfrihet ungefär detsamma som\r\nför Henry Ford en gång i tiden: Välj gärna vilken\r\nbilfärg du vill -- bara den är svart. Det betyder\r\nalltså: Välj gärna den barnomsorg som du tycker\r\npassar ditt barn bäst, men vi ser till att du bara har\r\nett val. Du har bara ekonomiska och praktiska\r\nmöjligheter att välja en enda sort, dvs. barnomsorg\r\nutanför hemmet, stöpt i ganska ensidig form.</pre><pre>Det spelar ingen roll om den barnomsorgen inte\r\npassar ditt barn. Där kan det ju finnas lika många\r\nskäl som det finns barn, och alla kan vara lika\r\nvälgrundade, om utgångspunkten är att\r\nbarnomsorgen är till för barnet, det enskilda, unika\r\nbarnet, och det alltså skall må så bra som möjligt\r\noch utvecklas på ett optimalt sätt. Men det\r\nförutsätter jag att alla egentligen är överens om,\r\näven om det i debatten ibland verkar som om\r\nbarnomsorgen mera är till för föräldrar än för barn.</pre><pre>Jag är medveten om att jag svartmålar något, därför\r\natt det finns faktiskt några som ändå har en verklig\r\nvalfrihet när det gäller hur barnomsorgen skall\r\nförverkligas för den enskilda familjen och det\r\nenskilda barnet. Men det förutsätter två saker, dels\r\natt familjens ekonomi är stark -- mycket stark --,\r\ndels att olika barnomsorgsformer står till buds, så\r\natt just den familjens arbetstider passar med\r\nbarnomsorgens organisation och i övrigt stämmer\r\nmed barnets behov.</pre><pre>Jag tar först upp ekonomin. Valfriheten att ordna\r\nbarnomsorg i det egna hemmet är i dag förbehållen\r\nett mycket litet fåtal. Det går inte -- jag har räknat\r\nenligt Konsumentverkets normer -- för en familj\r\nbestående av två vuxna och två barn att leva på t.ex.\r\nen lärarlön. Det gäller hela lärarkollektivet, från\r\nförskolan till högskolan. Inte heller en polis, en\r\nindustriarbetare eller en sjuksköterska tjänar\r\ntillräckligt.</pre><pre>En riksdagsledamots lön räcker till två vuxna och\r\nett och ett halvt barn, om man kan räkna på det\r\nsättet, men det blir kärvt. Det blir ingen lyx, ingen\r\nbil, ingen guldkant, som godis, vin eller öl, och inga\r\nklädinköp som kostar mer än 3 600 kr/år för denna\r\nriksdagsledamot.</pre><pre>Det är alltså ett ytterst litet fåtal som har\r\nekonomiska möjligheter när det gäller valfrihet i\r\nbarnomsorgen.</pre><pre>När det sedan gäller barnomsorgens organisation\r\nfinns det åtskilliga föräldrar som har arbetstider\r\nsom inte passar den offentliga barnomsorgen. Jag\r\nkan här bara nämna sjukvårdens scheman och\r\nindustrins skifttider.</pre><pre>Den valfrihet som det innebär att kunna välja\r\nbarnomsorg i det egna hemmet är alltså inte ett\r\nreellt val för de allra flesta. Av ekonomiska och\r\npraktiska skäl finns det bara ett s.k. val:\r\nförvärvsarbete och den av samhället stödda\r\nbarnomsorgen.</pre><pre>I verkligheten finns det många som trots detta\r\nväljer barnomsorg i det egna hemmet, därför att de\r\när övertygade om att det är bäst för just deras barn,\r\näven om de därmed får en medföljande bräcklig\r\nekonomi.</pre><pre>I verkligheten finns det också många som tvingas\r\ntill barnomsorg i det egna hemmet, med stora\r\nekonomiska uppoffringar, av geografiska skäl eller\r\nkanske medicinska -- det kan gälla\r\ninfektionskänsliga eller allergiska barn.</pre><pre>Det kan inte vara rimligt, innan man har sett till att\r\ndet finns en verklig valfrihet när det gäller\r\nbarnomsorgen, att ytterligare cementera det djupt\r\norättvisa system som existerar i dag genom att\r\nlagstifta om barnomsorg. De som ändå förespråkar\r\nden åtgärden bör i så fall spela med öppna kort och\r\nsäga som det är: ''Det skall inte finnas valfrihet när\r\ndet gäller barnomsorg.''</pre><pre>Det finns ett handlingsmönster: Förvärvsarbete och\r\nbarnomsorg, och därtill har vi att ''rätta och packa\r\noss''. Men det tycker inte jag är en modell som\r\nskapar optimala möjligheter för varje familj och\r\nvarje barn. Därför gäller det att först och främst\r\ngenomföra verklig valfrihet för våra små barn och\r\nderas föräldrar innan man talar om en ny lag. En\r\nlag till, skulle man kunna säga, därför att i 17 §\r\nsocialtjänstlagen finns det en lag som säger att\r\nkommunen skall, genom planmässig utbyggnad av\r\nförskola och fritidsverksamhet, sörja för de barn\r\nsom på grund av föräldrarnas förvärvsarbete eller\r\nstudier behöver omvårdnad. Vi har alltså redan en\r\nlagstiftning på det här området.</pre><pre>Anf. 193  Statsrådet BO KÖNBERG (fp):</pre><pre>Herr talman! Det är självklart så att mera valfrihet\r\ninom hela det svenska välfärdssystemet är\r\neftersträvansvärt -- det behövs på ett antal olika\r\nområden. Det var flera av oss som ville ha ett\r\nvårdnadsbidrag, därför att det skulle ge människor\r\nstörre möjligheter att välja hur de vill utforma sitt\r\nliv. Nu har frågan om vårdnadsbidrag skjutits på\r\nframtiden, beroende på de akuta ekonomiska\r\nproblemen.</pre><pre>Det som Inger René glömmer när hon polemiserar\r\nmot dem -- jag gissar att jag tillhör dem som hon\r\nsyftar på -- som vill ha en lagstiftning som innebär\r\natt det finns en skyldighet för kommunerna att se\r\ntill att det finns barnomsorg är två skäl. Det ena är\r\natt det nya systemet för statsbidrag till\r\nkommunerna är utformat så att de ekonomiska\r\nincitamenten är lagda så att en kommun i praktiken\r\ntjänar på att lägga ned barnomsorgsplatser, även\r\nom de skulle vara samhällsekonomiskt nödvändiga.\r\nMan har alltså flyttat om incitamentsstrukturen.\r\nDet är ett nytt skäl som har tillkommit, som inte var\r\naktuellt exempelvis för ett år sedan.</pre><pre>Det andra skälet -- där har Inger René och jag\r\nkanske större möjlighet att hamna på samma\r\nståndpunkt -- är, att om man inte inför en bra\r\nlagstiftning på den här punkten som går längre än\r\nden nuvarande paragrafen, kommer det i olika\r\nkommuner att finnas möjlighet att inte ställa upp på\r\nen valfrihet mellan offentligt och privat ordnad\r\nbarnomsorg. Det kommer knappast att hända i\r\nkommuner där partivänner till Inger René och mig\r\nhar ett avgörande inflytande, men det finns ju\r\nkommuner i landet där så inte är fallet.</pre><pre>De två goda skäl som finns för en lagstiftning på det\r\nhär området är dessa. Någon särskild ny lag lär\r\nknappast behövas. Däremot skulle man inom\r\nsocialtjänstlagen behöva förtydliga det här\r\nansvaret.</pre><pre>Har man den uppfattning som Inger René har, att\r\ndetta redan är gjort, har jag svårt att se att man\r\nbehöver bli så upprörd över att det görs ännu mer.</pre><pre>Anf. 194  INGER RENÉ (m) replik:</pre><pre>Herr talman! Jag blir upprörd därför att man\r\ndiskuterar en lag på barnomsorgsområdet trots att\r\ndet redan finns en och trots att man de facto inte\r\nhar organiserat barnomsorgen så att vi har\r\nvalfrihet.</pre><pre>Jag uppfattade inte riktigt om Bo Könberg anser att\r\nvi i dag har valfrihet inom barnomsorgen eller ej.\r\nOm man anser att vi har det tycker jag att man skall\r\ngå ut och säga: Med valfrihet menar vi detta enda\r\npaket.</pre><pre>Anf. 195  Statsrådet BO KÖNBERG (fp):</pre><pre>Herr talman! Jag blev inte riktigt på det klara med\r\nInger Renés inställning i frågan om vi skulle ha en\r\nlagstiftning eller inte. Har man -- vilket vissa i den\r\nsvenska politiska debatten har -- en stark aversion\r\nmot att kommunerna skulle ha skyldighet att ordna\r\nkommunal barnomsorg åt den som efterfrågar det\r\när man naturligtvis emot en lagstiftning oavsett om\r\nden finns eller om den föreslås. Men Inger Renés\r\nståndpunkt tycks vara att det nu finns en\r\nlagstiftning som stadgar detta, men skulle man göra\r\nen paragraf som blev något tydligare än den\r\nnuvarande vore det förkastligt. Jag har då litet svårt\r\natt hänga med i svängarna.</pre><pre>Anf. 196  INGER RENÉ (m) replik:</pre><pre>Herr talman! Jag menar att om vi får en lagstiftning\r\nsom är än mer tvingande än den lagstiftning som vi\r\ni dag har är det en nackdel -- det cementerar det\r\nsystem med brist på valfrihet som vi i dag har.</pre><pre>Anf. 197  ALWA WENNERLUND (kds):</pre><pre>Herr talman! Som familjen mår, så mår också\r\nsamhället. Man kan också uttrycka det som i ett\r\ngammalt kinesiskt ordspråk: Om det är harmoni i\r\nhemmet blir det ordning i landet.</pre><pre>Det har sagts många gånger, och jag vill säga det\r\nigen: Det är i de små naturliga gemenskaperna, av\r\nvilka familjen är den viktigaste, som den lilla\r\nmänniskan får möjlighet att utvecklas och komma\r\ntill sin rätt. Familjen är i regel en förutsättning för\r\natt vi skall uppleva livets mening.</pre><pre>Familjepolitiken är ett av de absolut viktigaste\r\nområdena i samhällsarbetet och griper in i så gott\r\nsom alla sammanhang. Det är i\r\nfamiljegemenskapen som värdemönster, normer\r\noch vägledande etik kan överföras från generation\r\ntill generation. Därför bör samhället skydda och\r\nstötta familjen när problem uppstår.</pre><pre>Vi kan därför inte stå passiva när vi hör att\r\nfamiljerådgivningen med dess mycket kompetenta\r\npersonal hotas att bli avvecklad på grund av\r\nsparbeting. Vi har inte råd att lägga ned\r\nfamiljerådgivningen. Tvärtom borde den byggas ut.\r\nVad kostar havererade familjerelationer\r\nsamhället? Vad kostar det samhället med barn,\r\nungdomar och vuxna som mår dåligt?</pre><pre>Familjen utsätts i dag för mycket stora\r\npåfrestningar i form av ekonomiska svårigheter,\r\narbetslöshet och missbruk.</pre><pre>Vi vet att barn från skilsmässofamiljer möter större\r\nsvårigheter än andra barn. De är i mycket större\r\nutsträckning involverade i drogmissbruk och\r\nkriminalitet än barn som växer upp med båda sina\r\nföräldrar. Dessa förhållanden gäller ca 250 000 barn\r\ni vårt land i dag.</pre><pre>Vem skall då ta sig an familjer i kris, enskilda\r\nfamiljemedlemmar och barn som kommer i kläm\r\nvid äktenskapsproblem och skilsmässa? Man kan\r\ninte leva om sin barndom, som Eva Zetterberg sade\r\ni kammaren för en stund sedan.</pre><pre>Herr talman! Om samhället inte på ett tidigt\r\nstadium bistår de enskilda individerna i en familj\r\noch hjälper dem att möta och bearbetar de kriser\r\nsom uppstår vid en separation eller i en familjkris\r\när det mycket troligt att man skulle kunna följa en\r\neller flera familjemedlemmar genom hela\r\nvårdapparaten, från kroppssjukvården till\r\npsykiatrin och socialtjänsten. Det krävs även stora\r\nekonomiska resurser i rättsväsendet genom alla\r\nvårdnads- och umgängestvister.</pre><pre>Familjerådgivningen förebygger en mängd\r\ntragedier för både föräldrar och barn i alla\r\nsocialgrupper. Det finns inga andra myndigheter\r\nsom har kompetens eller tid att ta över\r\nfamiljerådgivningens arbete. Den utgör den\r\nyttersta ventilen för den lilla familjen när andra\r\nmöjligheter har tömts ut.</pre><pre>Vilka är det då som söker sig till\r\nfamiljerådgivningen? Jo, det är människor som vill\r\nha hjälp med sina äktenskaps-, familje- och\r\nsamlevnadsproblem. Det är ett tvärsnitt av\r\nbefolkningen, huvudsakligen människor i\r\nproduktiv ålder och till 80 % barnfamiljer. Det är\r\nofta människor i kriser av olika slag, ofta klämda\r\nmellan inre och yttre krav. Det är vanliga\r\nmänniskor -- människor som utgör basen i vårt\r\nsamhälle -- som har hamnat i någon form av kris\r\nsom påverkar relationerna i hemmet.</pre><pre>Herr talman! Sverige har tyvärr en av västvärldens\r\nhögsta skilsmässofrekvenser, och då är inte alla de\r\nupplösta samboförhållandena inräknade. Om vi\r\nskall kunna bryta trenden med alla dessa\r\nskilsmässor och deras vidhängande sociala\r\nproblem, om vi skall kunna ändra på det faktum att\r\nbarnen alltid kommer i kläm, måste vi ha en väl\r\ngenomarbetad strategi. Som en strategiåtgärd vore\r\ndet lyckligt att införa en lagstadgad\r\nfamiljerådgivning med en direkt insats från\r\nsamhällets sida till hjälp för familjen.</pre><pre>Som det är i dag får en familj oftast vänta ett halvt\r\når innan den får en familjerådgivningstid. Denna\r\nväntetid är oftast förödande för familjen -- ja,\r\nibland rena dödsstöten för den.</pre><pre>Lagstiftningen kring äktenskapet spelar en\r\ngrundläggande roll. Därmed markeras en\r\nmedveten viljeinriktning från samhällets sida att\r\nlyfta fram familjen samt att hjälpa och stötta den\r\nnär kris uppstår.</pre><pre>Herr talman! I ett läge med lågkonjunktur och dålig\r\nekonomi kan det bli aktuellt att ifrågasätta eller\r\nt.o.m. avveckla fungerande\r\nfamiljerådgivningsbyråer. Att dra ned på eller ta\r\nbort dessa är ingen besparing på lång sikt.\r\nSamhället kommer då att få bära ännu högre\r\nkostnader än kostnaderna för\r\nfamiljerådgivningsbyråer.</pre><pre>År 1994 har av FN utnämnts till familjens år. Låt\r\noss här i Sverige visa att vi också vill lyfta fram\r\nfamiljen och ge den det stöd den behöver även när\r\nden kommer i kris.</pre><pre>Anf. 198  CLAUS ZAAR (nyd):</pre><pre>Herr talman! Fler och fler medborgare blir\r\narbetslösa och sysselsätts genom särskilda åtgärder.\r\nSamtidigt får samhället fler medborgare med\r\nhjälpbehov av olika slag. I praktiken finns det inte\r\npengar för att på traditionellt sätt uppfylla de\r\nökande behoven av t.ex. sociala insatser från\r\nkommunerna. Vi måste finna nya lösningar för att\r\nförbättra situationen för många människor.</pre><pre>Det är en socialdemokratisk myt att vi kan\r\nsysselsätta fler inom vårdsektorn. Det är fel metod.\r\nDet är en kortsiktig lösning som användes under\r\nhögkonjunkturen och gav uppskattningsvis 150 000\r\nofinansierade arbeten. Sverige hade i verkligheten\r\ninte råd med denna ökning av kostnaderna.</pre><pre>För att få en sund ekonomi behöver vi ställa krav\r\npå de medborgare som får bidrag. De måste ge\r\nsamhället en motprestation. Pengar växer som\r\nbekant inte på träd. Någon måste arbeta och\r\nproducera något som kan efterfrågas på\r\nvärldsmarknaden för att vi skall få resurser att\r\nfördela till de behövande.</pre><pre>Herr talman! Tusentals, ja hundratusentals,\r\nsvenska medborgare behöver tillsyn, hjälp eller\r\nservice av något slag. De behövande finns\r\nexempelvis bland äldre, handikappade,\r\nbarnfamiljer, ensamstående och missbrukare. Alla\r\nde önskar ett mjukare samhälle som ger dem en\r\npositiv framtid.</pre><pre>I Sverige får nu 300 000 hushåll socialbidrag. De\r\nsocialbidragen uppgår till kanske sju miljarder\r\nkronor. I Sverige får över 200 000 medborgare\r\narbetslöshetsersättning från A-kassorna.\r\nArbetsmarknadsministern sade i dag att, om jag\r\nhörde rätt, detta nästa år kommer att kosta varje\r\nsvensk 2 000 kr i månaden, när man har räknat in\r\nalla effekter. Bland annat dessa mottagare av\r\nbidrag och ersättningar måste aktivt hjälpa till med\r\nt.ex. de behövandes behov. Det är välkänt att\r\npassiva bidrag på några månader kan bryta ner en\r\nmänniskas normala beteende och resultera i\r\ndepression och uppgivenhet.</pre><pre>Med projekt Samhällsnyttan, som jag har döpt det\r\ntill, behövs en förändrad politisk attityd. Någon\r\nsådan har ännu inte varit synlig hos denna\r\nkammares representanter i socialutskottet. Man\r\nhar där avstyrkt en motion i vilken jag har pekat på\r\ndessa möjligheter. Det tyder på att visionerna är\r\nganska låsta hos etablissemanget i politiken.</pre><pre>De hjälpande och stödjande tjänsterna behöver\r\ninte göras genom ansställningsformer i traditionell\r\nmening. Vi måste se på andra lösningar. I\r\nHallstahammar bedriver man en verksamhet för ett\r\ntjugotal personer som har svårigheter med att\r\nkomma in på arbetsmarknaden. Det är ett lovvärt\r\nförsök som bör stödjas och utvecklas. Jag anser\r\ndock att det finns mycket större och mera\r\nomfattande behov i samhället som måste\r\ntillgodoses.</pre><pre>Herr talman! Det finns ett behov av hjälp bl.a. när\r\ndet gäller besök hos ensamma åldringar, kontakt\r\nför handikappade som behöver hjälp,\r\nvuxenkontakt för vissa ungdomar, viss barntillsyn,\r\nkontakt för ensamma, områdesservice i glesbygd\r\noch utförande av enkel miljövård och\r\nlandskapsvård. Dessutom behöver många\r\nmedborgare kompetenshöjande utbildning, vilket\r\nen rapport från finansdepartementet visar där man\r\nhar gjort en jämförelse med andra länder i Europa.</pre><pre>Vi kan mycket väl kombinera utbildning och viss\r\nsysselsättning i projekt Samhällsnyttan.</pre><pre>Hos oss alla finns en inneboende kraft att vilja göra\r\nrätt för sig i samhället. Låt oss ta tillvara dessa\r\nresurser. Många av de nuvarande passiva\r\nbidragsmotttagarna kan och vill utföra\r\nsamhällsnyttig verksamhet.</pre><pre>Herr talman! Att få ersättning utan meningsfull\r\nmotprestation bryter ner människor. De förlorar\r\nsin plats i tillvaron och mår psykiskt dåligt. Alla\r\nberörda medborgare, även de med t.ex.\r\narbetsskador, kan få möjlighet till en stimulerande\r\ntillvaro genom en egen insats i samhället. Samtidigt\r\nfinns det i dagens samhälle ett stort hjälpbehov som\r\ninte klaras av. Låt oss med projekt Samhällsnyttan\r\nuppnå ett mjukt och människovärdigt Sverige trots\r\ndagens kärva ekonomi. Jag hänvisar till en artikel i\r\nSvenska Dagbladet i dag där det framgår att\r\nliknande system redan finns i USA.</pre><pre>Anf. 199  MY PERSSON (m):</pre><pre>Herr talman! Att tala i kammaren vid denna sena\r\ntimme har vissa likheter med att åldras -- det\r\nglesnar omkring en.</pre><pre>Liksom Eva Zetterberg vill jag citera\r\nstatsministerns ord ur årets regeringsförklaring.\r\n''Den svages rätt till trygghet och integritet och den\r\nensammes rätt till delaktighet utgör grunden för en\r\npolitik som slår vakt om människans värdighet och\r\nsamhällets sammanhållning.''</pre><pre>Vem är det då i vårt Sverige i dag som är den svage\r\noch ensamme? Det finns förvisso många människor\r\ni olika åldrar som i dag hör till den skaran, och jag\r\nfruktar att de blir allt fler. Ändock finns det en\r\ngrupp som jag vågar beteckna som den mest svaga,\r\nutsatta och ensamma -- nämligen den generation\r\näldre, de mycket gamla, som efter ett långt\r\nsträvsamt liv har drabbats av sjukdom och\r\nisolering. Dessa våra gamla varken orkar eller -- i\r\nvissa fall -- kan föra sin egen talan. Någon annan\r\nsom talar och kämpar för dem och för deras rätt till\r\ntrygghet, integritet och värdighet finns ofta inte.</pre><pre>''Solidariteten kommer nu att sättas på prov'', sade\r\nsocialministern i förra veckans partidebatt. Så är\r\ndet. Måhända tenderar man att visa större\r\nsolidaritet med de människor eller grupper som\r\nhörs och syns mest. Detta kan vara en förklaring till\r\natt de av våra äldre som är mest utsatta -- de svårt\r\nsjuka, de dementa, de mycket gamla -- inte\r\nomfattas av samma stora engagemang som\r\nexempelvis våra barn. Jag menar att inte minst\r\nkvällens debatt visar på detta.</pre><pre>Barnen har en en stor kader av engagerade\r\nmänniskor som för deras talan -- föräldrar, lärare\r\noch intresseorganisationer av många slag. Det\r\nordnas namninsamlingar, protestmöten och\r\ndemonstrationståg. I denna kammare finns det\r\nockså många, ordrika ledamöter som för barnens\r\ntalan. Detta är bra. Jag har själv som vårdare av\r\nutvecklingsstörda barn, som småskollärare och som\r\nförälder värnat om alla barns rätt till en god\r\ntillvaro.</pre><pre>Om de äldres talan fördes av lika många, lika\r\nengagerat och lika uppmärksammat, skulle jag\r\naldrig ha behövt möta den förvirrade 79-åriga\r\nkvinna som skickats hem från akutsjukhuset till en\r\nlångt ifrån mänsklig tillvaro i väntan på en plats i\r\nnågot boende som hon själv inte kan påverka utan\r\nbara ''tacksamt'' ta emot.</pre><pre>Jag skulle inte heller ha behövt möta den\r\nnypensionerade värkbrutne mannen, som efter ett\r\nslitsamt liv på fabriken nu i åttonde våningen i\r\nhöghuset bara hade ensamheten som sällskap och\r\nsom enda trygghet löftet från dottern i huset mitt\r\nemot att i händelse av yttersta fara få signalera med\r\nen plastpåse på balkongräcket.</pre><pre>Inte heller hade jag behövt möta den gamla böjda\r\nkvinnan som av närstående under många år utsatts\r\nför såväl psykisk som fysisk misshandel.</pre><pre>Detta är inte uppdiktade exempel, utan detta är en\r\nverklighet som jag alltför ofta tagit del av. Många\r\ngamla människor i vårt land lever i dag i djup misär.\r\nOch med misär avser jag då inte brist på husrum\r\noch mat.</pre><pre>Herr talman! ''Solidariteten kommer nu att sättas\r\npå prov.'' Att vara solidarisk är att vara rättvis, att\r\ninte sätta en människa före en annan, en grupp före\r\nen annan grupp.</pre><pre>Jag hyser farhågar för att vi i dagens ekonomiskt\r\nsvåra tider kommer att få svårt att vara solidariska,\r\nrättvisa. Och jag fruktar att samhällets äldsta -- vars\r\ntalan jag försöker föra i denna församling --\r\nkommer att bli satta på undantag vad gäller just\r\nuppmärksamhet och resurser.</pre><pre>Att vilja lagstifta om full behovstäckning i\r\nbarnomsorgen, när vi långt ifrån har uppnått\r\nsamma mål inom äldreomsorgen, skorrar falskt.</pre><pre>Att vilja lagstifta om en barnombudsman, som bl.a.\r\nskall bevaka att FN-konventionen rörande barns\r\nrättigheter efterlevs i vårt land, när vi inte ens en\r\ngång har en konvention som stadgar den gamla\r\nmänniskans rättigheter, känns för mig som\r\nbristande solidaritet.</pre><pre>Jag anser att vi alla har samma skyldighet mot våra\r\ngamla som mot våra barn, att med kraft arbeta för\r\natt även den gamla människan skall ges möjlighet\r\ntill en värdig tillvaro.</pre><pre>Hur många vet att övergrepp mot de äldre i\r\nhemmet enligt en färsk rapport från Socialstyrelsen\r\när en företeelse i vårt samhälle som tenderar att\r\nöka?</pre><pre>Hur många vet att SCB i Rapport 72 om sociala\r\nrelationer uppger att ca 6 % av de hemnmaboende\r\ni åldrarna 75--84 år är socialt isolerade, något som i\r\nmånga fall leder till självmord?</pre><pre>Hur många vet att 30 % av dem som är över 85 år\r\nlider av någon form av demenssjukdom, något som\r\ninte bara förmörkar deras egna liv utan också deras\r\nanhörigas.</pre><pre>Det är ifrån kunskap som denna som vi, av hela\r\nfolket valda representanter, har en skyldighet att\r\nsöka initiera och fatta de beslut som är nödvändiga\r\nför att tillförsäkra också våra gamla deras\r\nrättigheter, även i tider då många skall dela på de\r\nknappa resurser vi har och då solidariteten sätts på\r\nprov.</pre><pre>Herr talman! För övrigt anser jag att om riksdagen\r\nanser att en barnombudsman bör tillsättas, så är det\r\nen självklarhet att vi också inrättar en\r\näldreombudsman.</pre><pre>Anf. 200  Statsrådet BO KÖNBERG (fp):</pre><pre>Herr talman! Riksdagsledamöter! Jag har med\r\nintresse lyssnat på den diskussion som har pågått\r\nunder den här programpunkten i den\r\nallmänpolitiska debatten. Jag vill ge ett par\r\nkommentarer på några punkter och några försök\r\ntill svar på några punkter.</pre><pre>Sten Svensson tog med all rätt upp de brister som\r\nfinns inom den svenska psykiatrin. Vi kommer\r\ninom de närmaste dagarna från\r\nSocialdepartementets sida att remittera ut det\r\nförslag som psykiatriutredningen har lagt fram för\r\nen bred och djupgående remiss så att vi på så sätt\r\nkan få ett bra underlag för att kunna se vilka\r\nförbättringar vi kan genomföra under kommande\r\når.</pre><pre>Karin Israelsson och Pontus Wiklund tog upp en\r\ndiskussion om antalet sjukhus i Sverige. Karin\r\nIsraelsson påpekade bl.a. att det är de enskilda\r\nlandstingen som bestämmer vilka sjukhus som skall\r\nfinnas, och detta är förstås helt korrekt. Den\r\ndiskussion som statssekreteraren i\r\nSocialdepartementet hade vidrört rörde ju bl.a.\r\nden stora minskningen av antalet vårdplatser i vårt\r\nland som går att förutse under kommande år.</pre><pre>Chatrine Pålsson betonade vikten av\r\nkvalitetssäkringen i sjukvården. Jag kan glädjande\r\nnog säga att ett arbete för att förbättra kvaliteten\r\nnu bedrivs såväl inom Socialstyrelsen, SPRI och de\r\nsvenska landstingen som ute på enskilda kliniker\r\noch vårdcentraler.</pre><pre>Laila Strid-Jansson höll ett i min mening mycket\r\nengagerat anförande om en av de värsta\r\nföreteelserna som finns i vårt land och i andra\r\nländer, nämligen sexuella övergrepp mot små barn.\r\nDet jag däremot hade litet svårt att förstå var hur\r\nhon kunde koppla ihop dessa företeelser med inslag\r\ni de krispaket som har lagts fram under den senaste\r\nmånaden.</pre><pre>My Perssons inlägg i dag och många gånger tidigare\r\ntill förmån för de äldre är väl förtjänt av all\r\nuppmärksamhet. Låt mig för min del ändå bara\r\npeka på att en av de glädjande sakerna inom svensk\r\nsjukvård är att vi för varje år som går kan\r\nkonstatera att en allt större andel av de resurser vi\r\navsätter till sjukvård går till de äldre. Denna ökade\r\nandel går på intet sätt att förklara enbart genom\r\nökningen av andelen äldre, utan det handlar om att\r\nvi gör större och större insatser.</pre><pre>Pontus Wiklund var orolig för frågan om eventuella\r\nsuperdataregister. Jag kan lätt lugna honom på den\r\npunkten. Det kommer inga superdataregister, och i\r\nden mån vi nu förstärker ADB-hjälpmedlen ute på\r\nförsäkringskassorna, vilket Pontus Wiklund för\r\növrigt önskade, kommer detta i så fall att ske i\r\nsamband med att riksdagen tar ställning till en\r\nspeciell registerlag.</pre><pre>Till sist i detta anförande vill jag kommentera Bertil\r\nPerssons skiss av en ny, fjärde modell för hur den\r\nframtida sjukvårdsfinansieringen skall se ut. Jag\r\ntycker att den innehöll flera intressanta inslag. Jag\r\nvill dock peka på att jag tror att ett avgörande\r\nproblem med modellen är att klara av det som\r\nBertil Persson själv tog upp, nämligen att se till att\r\nvarje check täcker risken för varje person. Att klara\r\ndetta utan allvarliga ingrepp i den personliga\r\nintegriteten och utan att hamna i en situation där\r\nselektionsproblemen blir mycket stora tror jag är\r\nsvårt att undvika. Men låt oss gärna fortsätta den\r\ndebatten.</pre><pre>(forts. prot. 7)</pre><pre>4 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:24 Dubbelbeskattningsavtal mellan\r\nSverige och Mauritius samt om ändring i lagen om\r\ndubbelbeskattningsavtal mellan Sverige och\r\nNederländerna</pre><pre>1992/93:74 Ytterligare medel till\r\nForskningsrådsnämnden för budgetåret 1992/93</pre><pre>Motion</pre><pre>med anledning av prop. 1992/93:49 Förlängd trafik\r\npå inlandsbanan</pre><pre>1992/93:T1 av Birger Rosqvist m.fl. (s)</pre><pre>5 §  Kammaren åtskildes kl. 20.43.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 29 (delvis),</pre><pre>av förste vice talmannen därefter t.o.m. anf. 49\r\n(delvis),</pre><pre>av andre vice talmannen därefter t.o.m. anf. 92\r\n(delvis),</pre><pre>av förste vice talmannen därefter t.o.m. anf. 140\r\n(delvis,</pre><pre>av andre vice talmannen därefter t.o.m. anf. 159\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}