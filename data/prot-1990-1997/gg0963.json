{"dokumentstatus":{"dokument":{"hangar_id":"2387718","dok_id":"GG0963","rm":"1992/93","beteckning":"63","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"63","slutnummer":"0","datum":"1993-02-17 00:00:00","systemdatum":"2005-10-27 13:55:07","publicerad":"1993-02-17 00:00:00","titel":"Riksdagens snabbprotokoll 1992/93:63 Onsdagen den 17 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{E2448A5C-F64D-425C-82E2-903246EF61C3}","dokument_url_text":"http://data.riksdagen.se/dokument/GG0963/text","dokument_url_html":"http://data.riksdagen.se/dokument/GG0963","dokumentstatus_url_xml":"http://data.riksdagen.se/dokumentstatus/GG0963","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:63</div>\r\n<div class=\"sidhuvud_datum\">Onsdagen den 17 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 11 februari.</pre><pre>\r\n2 §  Anmälan om kompletteringsval till den\r\nsvenska delegationen till Gemensamma\r\nparlamentarikerkommittén EG-Sverige</pre><pre>Talmannen meddelade att Vänsterpartiets\r\nriksdagsgrupp på grund av uppkommen vakans\r\nanmält Bengt Hurtig (v) som ledamot i den svenska\r\ndelegationen till Gemensamma\r\nparlamentarikerkommittén EG-Sverige efter Bertil\r\nMåbrink.</pre><pre>Talmannen förklarade vald till</pre><pre>ledamot i den svenska delegationen till\r\nGemensamma parlamentarikerkommittén EG-\r\nSverige</pre><pre>Bengt Hurtig (v)</pre><pre>3 §  Anmälan om ny ordförande i\r\ntrafikutskottet</pre><pre>Talmannen anmälde att trafikutskottet den 16\r\nfebruari till ny ordförande efter Birger Rosqvist\r\nutsett Sven-Gösta Signell (s).</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Redogörelse</pre><pre>1992/93:RB1 till finansutskottet</pre><pre>Motionerna</pre><pre>1992/93:Sf23 och Sf24 till socialförsäkringsutskottet</pre><pre>5 §  Information från regeringen om\r\nfinanskrisen</pre><pre>Anf. 1  Statsrådet BO LUNDGREN (m):</pre><pre>Fru talman! Det bemyndigande som regeringen\r\nfick av riksdagen genom beslutet den 18 december\r\ni fjol är, som alla är medvetna om, mycket\r\nomfattande. Det framgår av riksdagens beslut att\r\ninformationen från regeringen till riksdagen skall\r\nvara utförlig och regelbunden. Det är också en\r\nsjälvklarhet, alldeles bortsett från riksdagsbeslutet.</pre><pre>Min avsikt är alltså att regelbundet lämna muntlig\r\ninformation till riksdagen och också att på ett mera\r\nformaliserat sätt lämna skriftlig redovisning när så\r\när påkallat. Jag bedömer att det för innevarande år\r\nfinns all anledning för regeringen att lämna skriftlig\r\nredovisning under våren när vi har kommit\r\nytterligare en bit in i processen, att under hösten\r\nlämna redovisning, inte minst för vad som kan ha\r\ninträffat under den tid då riksdagen inte är samlad,\r\noch att sedan återkomma med ytterligare skriftlig\r\ninformation -- och, som sagt, när det gäller den\r\nmuntliga informationen så fort detta kan anses\r\npåkallat.</pre><pre>Det har sedan riksdagens debatt den 18 december\r\ninträffat en del saker som bör redovisas för\r\nriksdagen. Naturligtvis skall jag också kunna svara\r\npå frågor, i den mån det finns sådana.</pre><pre>Jag skulle dock inledningsvis vilja säga en sak.\r\nDebatten kring de mycket grava problemen inom\r\nbanksektorn är naturligtvis mycket pressande för\r\ndem som arbetar inom den sektorn. Och självfallet\r\nfinns det människor som har ett ansvar för vad som\r\nhar inträffat, större eller mindre. Men det finns\r\nockså ett stort antal personer som är anställda i\r\nolika banker eller andra finansiella institut som\r\nunder lång tid, och nu också, har fullgjort sina\r\nuppgifter på ett riktigt och bra sätt och som inte på\r\nnågot vis kan sägas ha ett ansvar för det som har\r\ninträffat.</pre><pre>Jag tror att det kan vara viktigt för oss alla, och inte\r\nminst för media, att ha med i bilden att man inte\r\nkan dra alla över en kam. Det känns naturligtvis\r\nmycket pressande att vara anställd i en sektor som\r\nstår under en så omfattande debatt genom de grava\r\nproblem som finns. Inte minst finns det ibland en\r\ntendens att betrakta mycket av det som har inträffat\r\nsom rent brottsligt.</pre><pre>Det är självklart så, att den spekulationsekonomi\r\nsom vi upplevde under 80-talets andra hälft och som\r\ni sig födde krisen inom den finansiella sektorn, eller\r\ni vart fall var en starkt bidragande orsak, i sig också\r\nöppnade möjligheter för brottsligt beteende, för\r\nbrottsliga gärningar. Men detta är en följd av och\r\nen liten del av det som vi i dagligt tal kallar\r\nbankkrisen. Det är ingenting som är allmängods\r\noch vanligt förekommande. Sedan skall vi\r\nsjälvklart beivra detta med all kraft, med de\r\nextraresurser som regeringen har beviljat. Jag\r\ntycker att det fanns anledning att säga detta här för\r\natt få en nyanserad debatt.</pre><pre>Jag tänkte först redovisa läget vad gäller de banker\r\nsom för närvarande ägs av staten. Vad gäller Gota\r\nBank godkände regeringen den 22 december 1992\r\nett avtal om förvärv av samtliga aktier i Gota Bank\r\nmellan staten och Gota AB i konkurs. Priset\r\nbedöms av oss vara 0 kr. Med tanke på situationen\r\nför Gota AB i konkurs har vi emellertid bestämt att\r\npriset skall fastställas av en skiljenämnd för att på\r\ndet viset skapa en garanti för att inte något avtal\r\nträffas som skulle gå fordringsägarna i konkursen\r\nför när.</pre><pre>Anledningen till att vi har valt att genomföra detta\r\nförvärv är att problemen är så stora i Gota Bank att\r\nen genomgripande rekonstruktion behövs. Vi har\r\nbedömt att denna rekonstruktion lättast och\r\nsmidigast och med minsta kostnad kan genomföras\r\nom staten har full kontroll över hela denna process.</pre><pre>En rekonstruktion av banken har således inletts.\r\nVår avsikt är att sälja banken så snart det är\r\nlämpligt. I avvaktan på en mera långsiktig lösning\r\nhar regeringen den 7 januari 1993 beslutat om en\r\ngaranti till Gota Bank på 10 miljarder kronor för att\r\nskydda bankens egna kapital.</pre><pre>Sedan den 15 januari 1993 har jag ansvaret för\r\nfrågor som gäller statligt ägande i bolag på kredit-\r\noch värdepappersmarknaderna, alltså också\r\nägandet vad gäller Nordbanken och Securum, en\r\nåtgärd som i det läge som vi befinner oss i kan vara\r\nrimligt med tanke på de problem som uppkommit.\r\nEnligt min uppfattning är det även i fortsättningen,\r\nnär stabilitet väl uppnåtts i betalningssystemet och\r\nbanksystemet, rimligt att så länge det finns två\r\nstatsråd inom Finansdepartementet försöka skilja\r\nansvaret för marknadsfrågorna i sig och det direkta\r\nägandet. I dagsläget konstaterar vi att det finns\r\nvinster att göra på att hantera detta sammantaget.\r\nDet är därför som denna förändring har\r\ngenomförts.</pre><pre>Rekonstruktionen av Nordbanken har slutförts.\r\nRegeringen fattade den 22 december i fjol beslut\r\nom att förvärva Securum av Nordbanken för 1\r\nmiljard kronor, vilket motsvarar det bokförda\r\naktiekapitalet vid denna tidpunkt. Förvaltningen av\r\nSecurum kommer att föras över till\r\nBankstödsnämnden när denna har inrättats.</pre><pre>Inom ramen för det generella bemyndigande som\r\nlämnats av riksdagen har regeringen gjort\r\nåtaganden som innebär att Securum erhållit totalt\r\nca 24 miljarder kronor. Den återstående delen av\r\nfinansieringen av Securum utgörs av lån från\r\nNordbanken. Staten har utfärdat en garanti på 10\r\nmiljarder kronor för dessa lån.</pre><pre>Den rekonstruktion som genomförts har som syfte\r\natt uppnå en vettig situation för Nordbanken,\r\nsamtidigt som vi undviker en snedvridning av\r\nkonkurrensen mellan olika institut inom den\r\nfinansiella sektorn.</pre><pre>De åtgärder som hittills vidtagits har beslutats inom\r\nen ram som för närvarande uppgår till 67,5\r\nmiljarder kronor. Jag vill notera att detta är en ram\r\nför statens åtagande. Det är inte en summa\r\nutbetalningar som innebär en budgetbelastning.\r\nDet är heller inte det som skall kunna betraktas\r\nsom en slutlig kostnad. Den känner vi till först när\r\nrekonstruktion, avveckling, försäljning och andra\r\nåtgärder är vidtagna i det här avseendet.</pre><pre>De åtgärder som finns inom denna ram om 67,5\r\nmiljarder fördelar sig så, att 7,3 miljarder gäller\r\nåtaganden vad beträffar Första Sparbanken,\r\nnumera en del av Sparbanken Sverige och inte\r\nlängre en självständig bank.</pre><pre>Vad gäller Nordbanken omfattar åtagandena 50,2\r\nmiljarder kronor, inkl. det uppköp som gjordes för\r\natt kunna genomföra en rekonstruktion på ett\r\nsmidigt sätt 1992.</pre><pre>Vad gäller Gota Bank är åtagandet för närvarande\r\nen tillfällig garanti på 10 miljarder kronor. Det\r\nslutliga åtagandet kan förväntas bli större.</pre><pre>Förutom Nordbanken, Securum och Gota Bank är\r\ndet för närvarande tre banker som anmält till\r\nregeringen att de kan komma att behöva stöd,\r\nnämligen S-E-Banken, Föreningsbanken och\r\nSparbanken Sverige.</pre><pre>De nämnda bankerna har undertecknat en\r\nhandling, ett ingångsavtal, varigenom de förbundit\r\nsig att lämna information som gör det möjligt att\r\nbedöma om det föreligger ett behov av statligt stöd.\r\nAvtalen är offentliga och finns tillgängliga. De har\r\nockså redovisats i media. Det här är ett omfattande\r\navtal som jag inte tänker redovisa i detalj och som\r\nalltså finns tillgängligt.</pre><pre>S-E-Banken och Föreningsbanken har levererat\r\nerforderlig information. Sparbanken kan förväntas\r\ngöra det inom de närmaste veckorna. Den\r\ninformation som lämnats från S-E-Banken och\r\nFöreningsbanken har remitterats till\r\nFinansinspektionen för yttrande om huruvid</pre><pre>För närvarande bereds frågan om beskedet till de\r\nnämna bankerna i Finansdepartementet, och\r\nbesked om departementets ställningstagande kan\r\nlämnas inom kort.</pre><pre>I vad gäller de banker som får positiva besked -- om\r\nman nu betraktar det som ett positivt besked -- om\r\natt stöd är rimligt och bör lämnas, dvs. generellt sett\r\nnaturligtvis ett negativt besked, kommer\r\nFinansdepartementet att företa en omfattande\r\nundersökning om bankens ställning och framtida\r\nresultatutveckling.</pre><pre>Undersökningen kommer att omfatta en noggrann\r\nanalys och värdering av institutens alla\r\nproblemengagemang och en utvärdering av\r\ninstitutens strategi, struktur och framtida\r\nintjäningsförmåga.</pre><pre>Med utgångspunkt från resultatet av denna\r\nundersökning kommer Finansdepartementet att\r\nanalysera olika handlingsalternativ, som regeringen\r\nsedan får ta ställning till. Detta kommer naturligtvis\r\nockså att ske med utgångspunkt i en analys av den\r\növergripande strukturen inom det finansiella\r\nsystemet. Man får då en total bild av den struktur\r\nsom kan vara rimlig för framtiden när det gäller det\r\nfinansiella systemet, så att man inom den totala\r\nramen betraktar de enskilda instituten.</pre><pre>Den organisation som kommer att gälla för\r\nberedningen av stödfrågorna enligt\r\nbankstödspropositionen kan beskrivas som så, att\r\nför närvarande sker beredningen i en tillfälligt\r\ninrättad avdelning inom Finansdepartementet --\r\nbankstödsavdelningen -- med Stefan Ingves som\r\nchef. Det arbete som bedrivs inom departementet\r\nskall övertas av Bankstödsnämnden så snart den\r\ninrättats. För närvarande är planeringen att\r\nnämnden skall kunna vara inrättad den 1 maj 1993.\r\nTill ordförande i nämnden har, som ni också vet,\r\nOdd Engström utsetts. Avsikten är att\r\norganisationen av Bankstödsnämnden sker\r\nparallellt med det arbete som i övrigt bedrivs med\r\nbankstödsfrågorna inom bankstödsavdelningen.</pre><pre>Det har lämnats uppgifter om kostnader för\r\nberedning av stödåtgärder. De har redovisats i\r\nmedia, och det finns anledning att också för\r\nriksdagen kunna lämna en redovisning.</pre><pre>Finansdepartementet anlitar för närvarande två\r\nkonsultföretag som bistår vid beredning av\r\nstödfrågor. Vi gör det med utgångspunkt i att vi\r\nmåste skaffa oss all tänkbar skicklig kompetens för\r\natt på ett riktigt och rätt sätt kunna hantera de här\r\nfrågorna. Det är ett ansvar som vi har och som utgår\r\nifrån riksdagens bemyndigande i fjol. Vi måste då\r\nockså vara beredda att ta i anspråk de bästa\r\nkapaciteter som vi bedömer finns på detta område.</pre><pre>Totalt sett har hittills fyra olika uppdrag\r\nfärdigredovisats. Uppdraget har gällt\r\nSparbanken -- sparbanksgruppen och Gota banken\r\nnär det gäller problem kring det generella\r\nbankstödet, men också frågan om posten och\r\npostgirots framtida situation som ligger utanför\r\nBankstödsnämnden. Detta har totalt medfört en\r\nkostnad av 17,3 miljoner kronor, varav drygt 9\r\nmiljoner har gällt posten och postgirot -- en kostnad\r\nsom belastar såväl Finansdepartementet som\r\nKommunikationsdepartementet, och som inte\r\ndirekt har med bankstödsverksamheten att göra.\r\nDen totala kostnaden hittills för konsultarvoden i\r\ndet här avseendet ligger alltså på knappt 8 miljoner\r\nkronor.</pre><pre>Det har förekommit en diskussion om tekniken för\r\nde här avtalen där enligt internationell praxis ett\r\nkostnadspålägg på 30 % på fakturorna har kunnat\r\ngöras. De påpekanden som har lämnats från\r\nregeringens revisorer i detta avseende kommer\r\nsjälvfallet att beaktas i det följande arbetet, och\r\navtal kommer att träffas som faller inom ramen för\r\nvad regeringens revisorer har för uppfattning.</pre><pre>Som relation kan jag nämna att de kostnader som\r\ndet rör sig om, ca 8 miljoner kronor, i sig\r\nnaturligtvis är höga. Men jämfört med statens\r\nåtaganden hittills om 67 500 miljoner kronor är det\r\nen förhållandevis blygsam kostnad.</pre><pre>När Bankstödsnämnden inleder sitt arbete kommer\r\nkostnader som berör hanteringen av enskilda\r\ninstitut också att debiteras resp. institut. Självfallet\r\nvet vi inte riktigt vad som totalt sett kan återvinnas\r\ni den framtida hanteringen.</pre><pre>Regeringen har också diskuterat frågan om\r\navgångsvederlag för anställda inom de statliga\r\nföretagen. För egen del har jag i ett brev till\r\nstyrelsernas ordförande för i det här fallet\r\nNordbanken, Securum och Gota bank redovisat\r\nmin uppfattning. Den innebär att fallskärmsavtal,\r\navgångsvederlag -- som egentligen är den riktiga\r\nbeteckningen -- inte bör tecknas om de överstiger\r\nvissa ramar. Tidsmässigt bör ramarna inte gälla för\r\nmer än två år. Det bör dessutom vara fråga om en\r\navräkning av löner och ersättningar som erhålls\r\nefter det att anställningen har upphört.</pre><pre>I grunden är det dock så, enligt min mening, att\r\nlönen skall avteckna den risk som finns i\r\nanställningen. Lönens nivå får fastställas med\r\nutgångspunkt i krav på den kompetens som krävs\r\noch de risker som finns förenade med\r\nanställningen. Avgångsvederlaget skall i övrigt vara\r\nett komplement, ett visst skydd, under en\r\növergångsperiod, inte någon ersättning i sig självt.\r\nJag förutsätter att man så långt möjligt är strävar\r\nefter att anpassa redan existerande avtal till de\r\nramar som har angetts i de här riktlinjerna.</pre><pre>Vidare har vi funnit anledning att fullfölja den\r\nutredning om ansvarsfrågorna, vilken har skett\r\ninternt inom Nordbanken. Vi avser att fördjupa\r\ngranskningen om det finns förutsättningar att väcka\r\ntalan mot styrelseledamot om skadestånd till\r\nbanken, trots tidigare beslut om ansvarsfrihet för\r\nstyrelsen. En sådan talan kan under 1993 väckas\r\nrörande verksamhet under 1990. När det gäller\r\nverksamheten under tidigare verksamhetsår, kan\r\ntalan bara väckas om den grundas på brottsligt\r\nhandlande.</pre><pre>Låt mig avslutningsvis nämna ytterligare något som\r\nvi inom departementet ämnar utreda, nämligen\r\nstatens ägarroll i vad gäller de finansiella institut\r\ndär staten har ett ägande för skattebetalarnas\r\nräkning. Dåvarande PKbanken ägdes till 100 % av\r\nstaten fram till 1984, då staten sålde ut ca 30 % av\r\naktierna och banken börsintroducerades. Ägandet\r\nlåg kvar på ca 70 % fram till nyemissionen hösten\r\n1991, då statens ägarandel ökade till 77 %. Sedan\r\nhösten 1992 innehar staten återigen 100 % av\r\naktierna genom ett förvaltningsaktiebolag, som har\r\nbildats för detta ändamål.</pre><pre>Det sätt på vilket staten utövar sitt ägarinflytande\r\nskiljer sig naturligtvis inte från det som gäller andra\r\naktiebolag. Ägarnas rätt att fatta beslut om ett\r\nbolags angelägenheter utövas på bolagsstämma.\r\nÄgarna utser styrelsen, men styrelseledamöterna\r\nsitter i styrelsen på eget ansvar, och inte som\r\nägarnas språkrör.</pre><pre>Även om det formella inflytandet utövas på\r\nbolagsstämman kan självfallet mer eller mindre\r\nomfattande informella kontakter mellan ägaren\r\noch bolaget förekomma.</pre><pre>Inom Finansdepartementet utarbetades en\r\nföretagspolicy i början av 1990, en generell\r\nföretagspolitik för samtliga företag inom\r\nFinansdepartementets ansvarsområde. Syftet med\r\nden här företagspolicyn var att klargöra\r\nförhållandet mellan det enskilda företaget och\r\nstaten i egenskap av ägare, att för företagen\r\nklargöra ägarens uppfattning i vissa frågor, att ge\r\nledning åt statens styrelserepresentanter, och att\r\nange vad departementet som ägare värderar hos de\r\nföretag i vilka man har ett ägarintresse.</pre><pre>Denna policy har inneburit bl.a. regelbundna\r\nkontakter. Man har under hösten inbjudit\r\nverkställande direktörer och styrelseordförande i\r\nsamliga bolag till en träff med ansvarigt statsråd.\r\nSyftet har varit att ge information.</pre><pre>Vidare har under våren verkställande direktörer\r\noch styrelseordförande i vart och ett av bolagen\r\ninför departementsledningen presenterat och\r\nförankrat bolagets mål och företagsstrategi, samt\r\npresenterat föregående års verksamhet.</pre><pre>Det finns all anledning att se huruvida denna\r\ninformation har varit tillräcklig och tillfyllest för att\r\nstaten skall kunna sägas ha uppfyllt sin ägarroll på\r\nett positivt sätt -- det ansvar som ju ägaren\r\nsjälvfallet också har för att verksamheten bedrivs\r\npå ett riktigt sätt. I det här fallet är det ju extra\r\nviktigt med tanke på att staten utövar ägarrollen åt\r\nskattebetalarna och därför har ett extra tungt\r\nansvar. Mot den bakgrunden finns det anledning att\r\nse över hur ägarrollen tidigare har hanterats och dra\r\nslutsatser om hur man i framtiden bör bygga upp en\r\naktiv ägarförvaltning.</pre><pre>Anf. 2  ALLAN LARSSON (s):</pre><pre>Fru talman! Det var en värdefull information, även\r\nom den var ganska översiktlig -- det finns mycket\r\nmer som riksdagen har anledning att ta del av och\r\nfå insyn i. Jag föreställer mig att vi kommer att finna\r\nytterligare former, utöver denna redovisning, för en\r\nsådan insyn. Det är också viktigt att de\r\nallmänrepresentanter som kommer att finnas i\r\nBankakutens styrelse den vägen också kan se hur\r\närendena bereds och vilka de slutliga besluten blir.</pre><pre>Jag skulle vilja ta upp ett par frågor. Den första\r\ngäller någonting som statsrådet inte tog upp här,\r\nnämligen statens möjlighet att återvinna de belopp\r\nsom nu sätts in för att klara bankerna över ett svårt\r\noch allvarligt skede. Det är oerhört angeläget att\r\ndet sker i sådana former att skattebetalarna kan få\r\ntillbaka de pengar som nu sätts in. Jag skulle sätta\r\nvärde på att få veta hur regeringen ser på detta.</pre><pre>Den andra frågan, som väl alla ställer sig, inte minst\r\ni näringslivet, är: Hur får man bankerna att driva en\r\nkreditgivning, så att sunda, nödvändiga\r\ninvesteringar kan komma till stånd på rimliga\r\nvillkor? Det är minst lika angeläget att få besked\r\nom vad regeringen gör och tänker göra på det\r\nområdet.</pre><pre>Med tanke på att statsrådet nu har ansvaret för\r\nägarfunktionen och att finansministern har uttalat\r\nsig för att krympa räntemarginalerna, kan det vara\r\nintressant att få svar på frågan: Vad gör\r\nbankministern, som ägare av Nordbanken och\r\nGotabanken, för att de bankerna skall gå i spetsen\r\nför en sådan utveckling?</pre><pre>Fru talman! Jag vill ställa ytterligare en fråga, och\r\nden gäller konsultrapporterna: Har rådgivarna,\r\nkonsulterna, givit sådana råd att vi den vägen kan\r\nfå en lösning på bankkrisen som vi annars inte\r\nskulle ha fått? Det är i så fall väl använda pengar.\r\nHar vi inte fått sådana råd måste detta granskas\r\nnärmare.</pre><pre>Anf. 3  Statsrådet BO LUNDGREN (m):</pre><pre>Fru talman! Självfallet skall vi se till att insynen\r\nsker på ett så djupt och brett sätt som möjligt. Det\r\nhär är en form, och det finns naturligtvis många\r\nandra former för insyn, via Bankstödsnämnden, via\r\nallmänrepresentanterna där, via de skrivelser som\r\nfinns, via informella och formella kontakter i andra\r\navseenden. Vi kommer självklart att ha all den\r\nöppenhet som är möjlig i det här avseendet.</pre><pre>Vad gäller statens möjligheter att återvinna de\r\nåtaganden staten har gjort, i den mån det rör sig om\r\nkontanta utbetalningar av ett eller annat slag, beror\r\ndet naturligtvis på situationen generellt på den\r\nfinansiella marknaden och för resp. institut vilken\r\nbelastning som det totalt kommer att röra sig om. I\r\nden mån institut inte kan bedömas ha en\r\növerlevnadsförmåga på sikt, om det gäller att\r\ngenomföra rekonstruktion eller möjligen att helt\r\neller delvis avveckla verksamheter, kommer det att\r\nmedföra definitiva kostnader för skattebetalarna. I\r\nden mån det finns en möjlighet att driva\r\nverksamheten vidare, kommer detta att möjliggöra\r\nen återbetalning av lån med sedvanlig ränta och\r\ngarantiavgifter för garantier som lämnas. I den mån\r\ndet är fråga om ett statligt ägande, finns det\r\nnaturligtvis möjlighet att vid en försäljning\r\nåtervinna en del av det som tidigare satsades vid en\r\nrekonstruktion. Men det är en viktig uppgift för\r\nBankstödsnämnden att bevaka just detta\r\nkontinuerligt. Det är också detta som gör att\r\nBankstödsnämnden måste komma i gång och finnas\r\nså länge det finns skäl att bl.a. hantera\r\nåtervinningsfrågan.</pre><pre>Vad gäller kreditgivningen har staten ingen\r\nmöjlighet att kommendera fram -- vilket jag är\r\nsäker på att Allan Larsson och jag är överens om --\r\nräntesättning, räntemarginaler och annat. Den\r\ntypen av regleringar skapar mer problem än de\r\nmöjligtvis skulle kunna lösa ens på kort sikt. Det är\r\ndock viktigt att skapa förutsättningar för en\r\nfungerande kreditförsörjning nu, såväl som att i en\r\nexpansionsfas i ekonomin expandera\r\nkreditvolymerna. Det är ett av skälen till att\r\nriksdagen över huvud taget har givit regeringen det\r\nbemyndigande som vi har fått, dvs. ett generellt\r\nåtagande att skapa en trygghet för fordringsägare\r\noch insättare genom att finansiera verksamheten.\r\nDet är det första och viktigaste, att vi har detta\r\nskydd, som gör att kreditgivningen kan fungera.</pre><pre>Vi måste ta hänsyn till detta när det gäller vilken\r\nkapitalbas som skall gälla för olika institut. Vi\r\nmåste ta hänsyn till det när det gäller risker för\r\nkonkurrenssnedvridningar vid tillämpningen av de\r\nmöjligheter som bankstödspropositionen ger. Det\r\när i första hand där som möjligheterna ligger.</pre><pre>Det är naturligtvis också viktigt att föra en sådan\r\nekonomisk politik att vi skapar förutsättningar för\r\nen fortsatt nedgång av räntorna. Det bygger mycket\r\npå vad riksdagen i samverkan med regeringen kan\r\nåstadkomma vad gäller den ekonomiska politiken.\r\nDe förutsättningarna förbättrar ju likviditeten i\r\nekonomin och därmed också förutsättningarna för\r\nen fungerande kreditförsörjning.</pre><pre>Vad gäller räntemarginalen, är det av intresse att se\r\ntill att marginalen som sådan inte vidgas alltför\r\nmycket. Å andra sidan är det mycket svårt att\r\ndefiniera vad en räntemarginal egentligen är, om\r\nman skall räkna checkräkningskrediten för ett\r\nenskilt företag och den lägsta tänkbara räntan på ett\r\ntransaktionskonto, eller om det skall vara den\r\nhögsta inlåningsränta man över huvud taget kan få,\r\njämfört med ett bundet lån med en viss säkerhet.\r\nDet är alltså svårt att fastställa exakt var\r\nräntemarginalen ligger.</pre><pre>Vi har en stor räntemarginal i Sverige. Vi är\r\növerens om att vi bör sträva efter att begränsa den.\r\nMen vi får också vara medvetna om att en\r\nminskning av räntemarginalen i sig också leder till\r\nökade belastningar för det finansiella systemet,\r\nvilket i sin tur kan leda till krav på ytterligare\r\nfördjupat bankstöd.</pre><pre>Det här är en avvägningsfråga, där staten inte kan\r\nkommendera fram en minskning av\r\nräntemarginalerna, utan påtalar problemet och,\r\ninte minst för de enskilda instituten, noterar att det\r\nsom kan vara kortsiktigt lönsamt nu kanske är\r\nlångsiktigt olönsamt. Det gäller att göra en\r\navvägning. Det går alltså inte att som ägare gå till\r\nNordbanken och Gotabanken och ge regler för\r\nräntesättningen i instituten. Det skulle, förutom de\r\nproblem jag antydde, också snedvrida\r\nkonkurrensen och skapa ytterligare problem för de\r\nbanker och institut som i dag finns utanför\r\nsystemet. Ambitionen finns där, och jag tror att vi\r\när överens om den, men det är en mycket intrikat\r\nfråga hur man skall kunna genomföra detta. Det får\r\nske i första hand genom att man lägger synpunkter\r\noch deltar i debatten.</pre><pre>Vad slutligen gäller de konsulter som vi har anlitat,\r\när det uppenbart att det underlag vi har fått av dem\r\nhar varit oundgängligen nödvändigt för att vi skall\r\nkunna bedöma frågorna om exempelvis Första\r\nsparbanken och Gotabanken. Vi hade inte haft\r\negen kapacitet i departementet i dag att genomföra\r\nden typen av utvärderingar. Det är självklart att vi\r\nfattar självständiga beslut.</pre><pre>Anf. 4  ALLAN LARSSON (s):</pre><pre>Fru talman! Jag skulle vilja ställa en mer allmän\r\nfråga till Bo Lundgren. Med anledning av det som\r\nsker i det svenska banksystemet pågår det\r\ndiskussioner här hemma, där det ibland sägs att det\r\när bankledningarnas skuld och ibland sägs att det är\r\npolitikernas fel under 80-talet. Jag tycker att båda\r\nde diskussionslinjerna är för grunda. Om man ser\r\nsig om i världen, visar det sig att banksystemen\r\nbefinner sig i ett besvärligt och allvarligt läge.</pre><pre>Jag läste senast i Financial Times en beskrivning av\r\ndet japanska banksystemet, där man har\r\nkreditförluster på 12 % av BNP. Det är samma\r\nstorleksordning som i Sverige. Det är liknande i\r\nStorbritannien, Norge, Finland, Canada och USA.\r\nDet börjar komma på kontinenten också.</pre><pre>Jag skulle vilja ställa frågan till Bo Lundgren hur\r\nregeringen ser på detta förhållande. Vad är det som\r\ngör att banksystemet, i den utveckling vi har haft\r\nmed avreglering, har hamnat i det här läget, oavsett\r\nvilken ekonomisk politik som länderna har drivit?\r\nDe länder som vi nu ser har haft väsentligen olika\r\nekonomisk politik under 80-talet. Vad är slutsatsen\r\nav detta för regeringens del?</pre><pre>Anf. 5  Statsrådet BO LUNDGREN (m):</pre><pre>Fru talman! För att bl.a. kunna ta ställning till detta\r\nhar vi tillsatt en utredning, som jag redovisade för\r\nungefär en vecka sedan, med Jan Wallander som\r\nordförande, för att få en rejäl genomlysning av\r\nolika faktorer som samverkat för att skapa de\r\nproblem vi i dag upplever. Det är olika faktorer,\r\nolika institutionella och andra faktorer, som i olika\r\nländer har påverkat utvecklingen. Det går\r\nnaturligtvis inte att friskriva den ekonomiska\r\npolitiken från dess effekter på ekonomin och dess\r\nansvar.</pre><pre>Jag tror att det för var och en är självklart att\r\nproblemen i Sverige, som är förhållandevis mycket\r\ndjupare än i flertalet andra länder, orsakas av att\r\nandra hälften av 80-talet präglades av två saker,\r\nnämligen en hög inflation och dessutom höga\r\nmarginalskatter, vilket -- även om vi hade en\r\navdragsbegränsning -- ledde till ett avdragsvärde på\r\n50 % för den som hade avdragsmöjligheter för\r\nränteutgifter. Var och en kunde då göra en kalkyl\r\nsom visade att exempelvis fastighetsinvesteringar\r\nskulle kunna bli lönsamma.</pre><pre>Vi hade en situation där kreditmarknaden\r\navreglerades, med all rätt, i mitten av 80-talet, men\r\ndenna miljö skapade förutsättningar för en\r\naccelererande kreditexpansion -- som hade kommit\r\noavsett den ekonomiska bakgrunden men som\r\naccelererade extra mycket.</pre><pre>Det finns alltså en klar påverkan på grund av\r\ninflationen och på grund av de höga\r\nmarginalskatterna.</pre><pre>Till det kommer att valutaregleringen, som\r\nslopades först senare, skapade en inlåsningseffekt,\r\nvilket gjorde att värdena i det här avseendet steg\r\nsnabbare i den svenska ekonomin.</pre><pre>Man kan diskutera -- det skall utredningen också\r\ngöra, för att vi skall kunna dra framtida lärdomar\r\nav detta tillsynens roll i sammanhanget, reglerna\r\nför tillsyn och tillämpningen av reglerna.</pre><pre>Sedan är det självklart att man också inom\r\nbanksektorn tappade kontakten med verkligheten\r\nnär man gjorde en värdering som avlägsnade sig\r\nlångt från varje form av kassaflödesanalys, vilket\r\nskapade ytterligare problem.</pre><pre>Det är alltså självklart att såväl det politiska\r\nsystemet som den finansiella sektorn i sig har\r\ndelansvar i det här avseendet.</pre><pre>Anf. 6  LARS-ERIK LÖVDÉN (s):</pre><pre>Fru talman! Bakom bankkrisen, de oerhörda\r\nkreditförlusterna, döljer sig inte bara affärsmässiga\r\nfelbedömningar och slarvig kreditgivning utan\r\nockså kriminalitet, grov ekonomisk brottslighet.\r\nDet är naturligtvis svårt att uppskatta omfattningen\r\nav den kriminaliteten, men att det rör sig om\r\nmiljardtals kronor står klart. Det finns bedömare\r\nmed inblick i den finansiella sektorn som t.o.m. gör\r\nuppskattningen att det rör sig om tiotals miljarder\r\nkronor.</pre><pre>Det är lätt att förstå allmänhetens upprördhet och\r\nilska över vad som har inträffat. Och det är\r\nnaturligtvis inte självklart att skattebetalarna skall\r\nstå för de hål i balansräkningarna som har sin orsak\r\ni den ekonomiska brottsligheten.</pre><pre>Jag anser att det är oerhört betydelselfullt att få till\r\nstånd en genomgripande genomlysning av de\r\nbanker som erhåller bankstöd, och då ur aspekten\r\nom det förekommit ekonomisk kriminalitet. Mot\r\nden bakgrunden skulle jag vilja ställa ett par frågor\r\ntill Bo Lundgren. Den första är: Är Bo Lundgren\r\nberedd att medverka till att det kommer till stånd\r\nen grundlig genomlysning av de banker som\r\nerhåller bankstöd ur aspekten om det har\r\nförekommit ekonomisk brottslighet?</pre><pre>Den andra frågan har att göra med resurserna för\r\nen sådan genomlysning. Det står i dag klart att\r\nsamhällets resurser för att komma åt den\r\nekonomiska kriminaliteten är ytterligt begränsade.\r\nSamhället har nästan förlorat kampen mot den\r\nekonomiska kriminaliteten. Är statsrådet beredd\r\natt medverka till att man tillför polis, åklagare och\r\nandra myndigheter, som har att bekämpa den här\r\ntypen av ekonomisk brottslighet, resurser som är\r\nnågorlunda rimliga för att komma åt den\r\nekonomiska kriminaliteten?</pre><pre>Anf. 7  Statsrådet BO LUNDGREN (m):</pre><pre>Fru talman! Låt mig först säga att det inte är\r\nsjälvklart att staten, och skattebetalarna genom\r\nstaten, över huvud taget skall ta ett ansvar för\r\nsituationen i den finansiella sektorn. Det var först\r\nefter en genomlysning av vilka effekter det skulle få\r\npå ekonomin om staten inte tog det slutliga\r\nansvaret för ett fungerande betalningssystem som\r\nbankstödspropositionen lades fram och\r\naccepterades av riksdagen. Det är alltså någonting\r\nsom har prövats.</pre><pre>Det är inte heller självklart att detta åtagande\r\nomfattar allt. Det är helt klart att åtaganden inom\r\nbanksektorn som har uppkommit genom brottsligt\r\nförfarande eller som är otillbörliga på annat sätt\r\ninte omfattas av den generella garantin. Det\r\nframgår också av propositionen.</pre><pre>Det är klart att vad som än förorsakat ett enskilt\r\ninstituts situation påverkar den insättarna. Om vi\r\nskall ha en garanti för insättarna i Sverige och i\r\növrigt skapa förutsättningar för en\r\nkreditförsörjning måste vi ha det ansvaret i grunden\r\noch sedan självfallet lägga tillbaka ansvaret så långt\r\nvi kan när det gäller ekonomisk brottslighet.</pre><pre>När det gäller brottslighetens omfattning skall vi\r\nvara lika upprörda om det rör sig om två, tre\r\nmiljarder eller om det rör sig om tio, tjugo\r\nmiljarder. Man skall inte överskatta detta. Det som\r\nhär skapar problemen är framför allt en\r\nkreditgivning som har gått utöver vad det fanns\r\nanledning till med hänsyn till den värdeutveckling\r\nsom vi har sett och den förändring som vi har sett i\r\nekonomin. Men detta har varit en grogrund för\r\nbrottslighet, och det finns här mycket av\r\nbrottslighet.</pre><pre>För att svara på de direkta frågorna vill jag säga att\r\ndet är självklart att vi kommer att medverka till en\r\ngrundlig genomlysning. När man går igenom resp.\r\ninstitut som söker stöd skall man ta särskild hänsyn\r\ntill om det finns någonting som gör en misstanke om\r\nbrottslighet befogad, och det skall genast anmälas\r\ntill polis och åklagare. Vi har uppmanat\r\nFinansinspektionen att i sin verksamhet också göra\r\ndetta.</pre><pre>När det sedan gäller resursfrågan vill jag säga att vi\r\npå mitt område exempelvis har sett till att vid\r\nbudgetbehandlingen undanta Riksskatteverket\r\nfrån de besparingar som i övrigt i stor utsträckning\r\nhar ålagts statsförvaltningen eftersom det i sin tur\r\nskulle vara kontraproduktivt. Vi har från\r\nregeringens sida anslagit extra medel just när det\r\ngäller den finansiella krisen och eventuell\r\nbrottslighet i samband med den. Vidare behandlas\r\nfrågan om resurstillskott av justitieministern och\r\ninom Justitiedepartementet.</pre><pre>Anf. 8  LARS-ERIK LÖVDÉN (s):</pre><pre>Fru talman! Resurserna är ytterligt begränsade, Bo\r\nLundgren. Det vittnar polis, åklagare,\r\nskatterevisorer och andra inblandade om. Man\r\nligger mycket kraftigt efter, och man har inte\r\nmöjlighet att komma åt den här brottsligheten. Jag\r\nvill än en gång fråga Bo Lundgren: Är Bo Lundgren\r\nberedd att medverka till att samhället får\r\nerforderliga resurser för att komma åt den typen av\r\nkriminalitet inom bankväsendet?</pre><pre>Anf. 9  Statsrådet BO LUNDGREN (m):</pre><pre>Fru talman! Vare sig Lars-Erik Lövdén eller jag kan\r\ni dag säga exakt hur mycket som erfordras i form av\r\nstatliga anslag för att åstadkomma en riktig balans.\r\nVi skall se till -- det är en självklarthet för oss\r\nbägge, förutsätter jag -- att polis och åklagare får de\r\nresurser som behövs för att på ett effektivt sätt\r\nklara problemen. Sedan får det föras en dialog\r\nmellan de myndigheterna å ena sidan och\r\nregeringen och riksdagen å den andra för att\r\nfastställa vilka belopp det kan vara fråga om.</pre><pre>Anf. 10  HANS GÖRAN FRANCK (s):</pre><pre>Fru talman! Det behövs en ordentlig granskning av\r\nvarför bankrevisorerna inte reagerade mot\r\nbankernas svindlande affärer. Det är nödvändigt att\r\nrevisorernas arbetssätt granskas och att åtgärder\r\nvidtas för att förbättra verksamheten. Även när det\r\ngäller Finansinspektionen finns det anledning till\r\nkritik.</pre><pre>När det gäller fallskärmsavtalen, som statsrådet\r\nredan har berört, vill jag säga att vissa av dem är\r\nuppenbart oskäliga. Det är av stor betydelse att alla\r\nmöjligheter tillvaratas för att på rättslig grund även\r\ngenom domstolsprövning -- uppnå rättelse då\r\nsamhälleliga ägarintressen berörs. Jag undrar\r\ndärför: Vilka åtgärder avser regeringen att vidta för\r\natt förbättra bankrevisorers och\r\nFinansinspektionens verksamhet och få till stånd en\r\nrättslig prövning av uppenbart oskäliga\r\nfallskärmsavtal?</pre><pre>Anf. 11  Statsrådet BO LUNDGREN (m):</pre><pre>Fru talman! När det gäller bankrevisorerna finns\r\ndet framställningar hos regeringen, och det är\r\nsjälvklart att vi kommer att se till att frågan om\r\nbankrevisorernas verksamhet utreds.</pre><pre>När det gäller Finansinspektionens och den tidigare\r\nBankinspektionens verksamhet krävs det först och\r\nfrämst ett underlag av den utredning som har fått\r\ntill särskild uppgift att se huruvida regleringen och\r\ntidigare verksamhet på det här området inom\r\nramen för regleringen är till fyllest för att kunna\r\nföreta eventuella förändringar. Men det är\r\nsjälvklart -- och det är också aviserat -- att en sådan\r\nutredning skall komma till stånd.</pre><pre>Vad slutligen gäller fallskärmsavtalen kan jag\r\nnämna att jag i det riktlinjebrev som jag har sänt till\r\nstyrelseordförandena i de nämnda instituten också\r\nhar angivit ramar. Jag har även angivit att\r\nexisterande avtal i den mån de uppenbart överstiger\r\nvad som angivits i ramarna bör bli föremål för en\r\nomförhandling.</pre><pre>Anf. 12  SIMON LILIEDAHL (nyd):</pre><pre>Fru talman! Jag vill tacka Bo Lundgren för en fyllig\r\noch klarläggande redogörelse.</pre><pre>Jag förstod att vi skulle få en skriftlig redogörelse\r\nvår och höst. Jag tror inte att man skall binda sig\r\nvid det. Så fort det händer något av större intresse\r\ntycker jag att regeringen skall komma med en\r\nskriftlig redogörelse. Det gäller så stora pengar och\r\nså viktiga frågor.</pre><pre>Allan Larsson har redan ställt de frågor som jag\r\nville ställa och fått för mig acceptabla svar. Jag delar\r\ninte Bo Lundgrens uppfattning om hanteringen av\r\nräntemarginalerna. Jag tycker att statens egna\r\nbanker skall sänka dem för att driva de andra\r\nbankerna att göra detsamma. Det är en så ohyggligt\r\nviktig fråga för att vi skall få i gång investeringarna\r\ni landet igen att man inte bara kan sitta och vänta\r\npå att bankerna skall ta initiativ -- jag tycker att\r\nregeringen måste ta initiativ i denna fråga. Annars\r\ndör vi småföretagare så småningom.</pre><pre>Jag har hört om utredningarna om ansvarsfrågor\r\noch fallskärmsavtal. De är nödvändiga och viktiga,\r\nmen jag tror inte att man kommer att nå så långt.\r\nBo Lundgren har kanske lyssnat på vox populi.\r\nMan skall dock göra allt, men jag tror inte att man\r\nskall ha för höga förväntningar. Jag tror att\r\nbankerna har en hord av skickliga jurister som har\r\nsett till att avtalen håller.</pre><pre>När det gäller utredningar vill jag påminna Bo\r\nLundgren om att Socialdemokraterna och Ny\r\ndemokrati fick till stånd en utredning om en\r\nbankombudsmannainstitution.</pre><pre>Jag skulle från Bo Lundgren vilja höra vad\r\nregeringen har gjort i detta hänseende. Jag tror att\r\ndet är mycket viktigt. Vi som inte får låna pengar,\r\ndärför att bankerna säger att vi inte uppfyller deras\r\nkriterier, måste ha en chans att komma tillbaka och\r\növerklaga. Detta gäller lika mycket privata\r\nlåntagare som företagare. Vad har regeringen tänkt\r\natt göra med den här\r\nbankombudsmannainstitutionen?</pre><pre>Slutligen---</pre><pre>Anf. 13  Statsrådet BO LUNDGREN (m):</pre><pre>Fru talman! Det är en fråga om bedömning\r\nhuruvida man skall lämna skriftlig information,\r\nsom trots allt tar längre tid, eller om man, när det\r\ninträffar någonting, skall välja en muntlig\r\ninformation. Vi skall se till att vi väljer kanaler och\r\nfår en balans som riksdagen kommer att vara nöjd\r\nmed.</pre><pre>Att vi skulle gå in och tala om för statens banker att\r\nvissa räntejusteringar skall bestämmas av ägaren,\r\npåverkar inte bara statens banker utan också\r\nkonkurrenssituationen. Det innebär att vi i\r\nrealiteten inför en räntereglering, och jag har svårt\r\natt tänka mig att Simon Liliedahl egentligen vill ha\r\nen återgång till en regleringsekonomi som i sig själv\r\när så skadlig för landets ekonomi.</pre><pre>Det vi kan göra -- och det har vi också gjort -- är att\r\nse till att bankstödet och garantin fungerar på ett\r\neffektivt sätt, att påpeka för bankerna att det\r\nnaturligtvis är ett problem för dem på längre sikt\r\nom de genom alltför stora räntemarginaler skapar\r\ndåliga förutsättningar för kundernas överlevnad\r\noch att denna debatt är viktig och bör föras.</pre><pre>Sedan gäller det naturligtvis att föra en sådan\r\nekonomisk politik, som jag sade tidigare, att vi\r\nskapar förutsättningar för en förbättrad\r\nlikviditetssituation i ekonomin.</pre><pre>Vad gäller fallskärmsavtalen och ansvaret för dessa\r\nvill jag säga att vi skall göra vad vi kan, men vi kan\r\ninte bryta mot den civilrättsliga lagstiftningen i det\r\nhär avseendet. Det är viktigt att konstatera att\r\nansvaret för de avtal som existerar i första hand\r\nmåste bäras av dem som var beredda att ge avtalen,\r\ninte av dem som har avtalen -- vad vi än tycker om\r\ndessa personer eller de situationer som personerna\r\nhar befunnit sig i.</pre><pre>Frågan om bankombudsman resp. insättarskydd\r\nmåste naturligtvis övervägas i särskild ordning. Det\r\när ju någonting som kan inverka i framtiden.</pre><pre>Nu är det fråga om en mer akut krishantering. Det\r\när fråga om prioritering av arbetsuppgifter. Nu\r\nmåste vi snabbt lösa de akuta problemen, samtidigt\r\nsom vi funderar över hur vi skall hantera den\r\nstruktur som skall gälla för framtiden i den\r\nfinansiella sektorn. Där ingår naturligtvis detta\r\nmed bankombudsman.</pre><pre>Anf. 14  ROLF L NILSON (v):</pre><pre>Fru talman! Jag tror att det är nödvändigt att såväl\r\nriksdag och regering som det finansiella systemet så\r\nsakteliga bygger upp det förtroende som har\r\nskadats av finanskrisen. Det behövs flera\r\nkomponenter i ett sådant bygge. En är att utlåning\r\nfungerar på ett normalt sätt.</pre><pre>Jag vill fråga Bo Lundgren om han är beredd att\r\növerväga att det som villkor för bankstöd ställs krav\r\npå att bankerna bedriver normal utlåning, inte 80-\r\ntalsutlåning och inte den skotträdda utlåning som\r\nman nu läser om i tidningarna -- att man i princip\r\ninte lånar ut.</pre><pre>Jag vill återigen ta upp detta med ägaransvaret och\r\nden statliga ägarrollen. Före bankkrisen talades det\r\nockså om det stora räntegapet hos svenska banker.\r\nFörklaringen var att vi hade dålig konkurrens. Är\r\nBo Lundgren beredd att som en signal till de\r\nstatliga bankerna meddela att regering och riksdag\r\nvill att räntevapnet skall användas som ett aktivt\r\nkonkurrensmedel för att stärka konkurrensen inom\r\nbanksektorn?</pre><pre>Slutligen tror jag att allmänheten behöver och\r\nkräver en genomlysning av hela denna finansiella\r\nkris och att denna görs av oförvitliga, högt\r\nrespekterade medborgare. Jag talar alltså om\r\nbehovet av en medborgarkommission. Är Bo\r\nLundgren beredd att medverka till att en sådan\r\ntillsätts?</pre><pre>Anf. 15  Statsrådet BO LUNDGREN (m):</pre><pre>Fru talman! Det är viktigt att vi skapar ett\r\nförtroende för systemet. Självfallet är vi överens\r\nom detta.</pre><pre>Det vi kan göra vad gäller utlåningen är att skapa\r\nförutsättningar för den normala\r\nutlåningsverksamhet som både Rolf Nilson och jag\r\neftersträvar. Det gäller inte någon 80-talsutlåning\r\neller att pendeln slår tillbaka. Men vi kan inte\r\nreglera fram detta.</pre><pre>Vilken typ av villkor för stöd skulle vi ställa i ett\r\navtal? Vad är en normal kreditgivning? Självfallet\r\nfinns det implicit med, i hela den diskussion som vi\r\nhar fört, och fortfarande för, om bankstödet och\r\nbankgarantin, att detta syftar till att skapa\r\nförutsättningar för normal kreditgivning. Men det\r\ngäller ju också för oss att skapa andra\r\nförutsättningar genom en ekonomisk politik som\r\nförbättrar förutsättningarna för\r\nlikviditetsförsörjningen i ekonomin. Det kommer\r\nan på oss i regering och riksdag att se till att vi kan\r\nföra den typen av ekonomisk politik.</pre><pre>Jag är glad att Rolf Nilson tycker att vi skall ha\r\nkonkurrens och mångfald. Det är alldeles utmärkt\r\natt vi får en bredare och bredare enighet om detta.\r\nDet är genom flera konkurrerande aktörer som vi\r\nkan få detta.</pre><pre>Ett av skälen till att staten har underlättat för\r\nutländska företags förvärv av svenska företag är ju\r\natt man på så sätt kan stärka kokurrensen. Att vi\r\nunderlättar för direktlån utomlands är också ett\r\nförslag. Skattereglerna som gäller omvandling av\r\nutländska bankers dotterbolag till filialer är ett\r\nannat förslag.</pre><pre>Detta är naturligtvis någonting som vi kommer att\r\nframföra, och det är självklart att de statligt ägda\r\nbankerna med sina förutsättningar skall fungera på\r\nen marknad som präglas av konkurrens.</pre><pre>Vad gäller genomlysningen vill jag säga att vi i dag\r\nhar ett antal olika utredningar, mer konkret\r\noperationellt inriktade, som i ansvarsfrågan när det\r\ngäller Nordbanken. Det finns anledning att fundera\r\nkring det i ett vidgat perspektiv. Det finns\r\nanledning att titta på statens ägarroll. Det finns\r\nockså anledning att titta på -- och det har vi också\r\ngjort -- vad som orsakade krisens uppkomst, vilka\r\nfaktorer som samverkade för att skapa problemen\r\noch hur detta i viss begränsad utsträckning slagit\r\nockså på ekonomin som sådan. Dessutom gäller det\r\ntillsynens funktioner.</pre><pre>Det finns alltså många utredningar. Att en\r\nkommission skulle greppa över helheten ser jag\r\nsom ganska besvärligt. Jag ser för närvarande\r\nSveriges riksdag som den viktigaste\r\nmedborgarkommissionen. Och det är viktigt att vi i\r\nregeringen ser till att vi ger så mycket material till\r\nriksdagen för en granskning, som vi någonsin kan.</pre><pre>Det här som vi nu gör är faktiskt en granskning av\r\nverksamheten. Sedan gäller det för riksdagen att\r\nbeställa ytterligare utredningar, om sådana önskas,\r\nutöver dem som vi tar initiativ till.</pre><pre>Jag tror att det är svårt att greppa hela området i en\r\nmedborgarkommission. Denna fråga kan i vart fall\r\navvakta till dess att de här olika viktiga\r\ndelutredningarna är klara.</pre><pre>Anf. 16  BENGT HARDING OLSON (fp):</pre><pre>Fru talman! Jag vill först ge bankministern en eloge\r\nför hans föredömliga ambition när det gäller\r\ninformation och öppenhet kring denna bankkris.</pre><pre>Jag tror att den är viktig för alla. Den är särskilt\r\nviktig för allmänheten, som med misstroende\r\nfaktiskt följer bankkrisens utveckling.</pre><pre>Nu skall jag gå över till frågorna.</pre><pre>1. Avveckling av olönsamma banker är en viktig\r\nmetod för att lösa bankkrisen. Är bankministern\r\nberedd att påskynda en sådan avveckling?</pre><pre>2. Pensionssparande i bank är en fråga som man\r\nlänge har funderat över, och den frågan har stor\r\nbetydelse för bankerna, försäkringsbolagen och\r\nfaktiskt också för hur man skall komma ur\r\nbankkrisen. Jag efterlyser besked ifrån Bo\r\nLundgren. Hur blir det med pensionssparande i\r\nbank?</pre><pre>3. Enligt vad som ryktas funderar Nordbanken på\r\natt göra inköp av andra företag, i det här fallet\r\nförsäkringsbolag, närmare bestämt\r\nförsäkringsbolaget Livia. Är det rimligt och\r\nlämpligt att man gör på det sättet?</pre><pre>Jag noterar med intresse att bankministern har\r\nändrat sig när det gäller en medborgarkommission,\r\nsom jag föreslog i torsdags. Han är beredd att\r\navvakta. Allmänhetens misstroende omfattar\r\nfaktiskt delvis även riksdagen, eftersom det finns en\r\ndel personer i Sveriges riksdag som har varit\r\ninblandade i ''bankkrisen''. Därmed är det av extra\r\nvärde att det finns en fristående opartisk -- även\r\nfrån riksdagen fristående -- medborgarkommission.</pre><pre>Anf. 17  Statsrådet BO LUNDGREN (m):</pre><pre>Fru talman! Jag är medveten om och har full\r\nförståelse för att medborgarna både känner vrede\r\noch misstroende med tanke på vad som har\r\ninträffat. Det är ett av skälen till att vi måste vara\r\nsynnerligen noggranna och seriösa när vi deltar i\r\ndebatter. Som politiker och företrädare för Sveriges\r\nfolk, riksdag och regering har vi ett särskilt stort\r\nansvar i det avseendet. Det är därför vi måste\r\nundvika -- jag skall försöka undvika detta själv --\r\nsvepande formuleringar och kortfattade,\r\nbegränsade och ofullständiga analyser som\r\nunderlag för t.ex. motionskrav i riksdagen. Det kan\r\nnaturligtvis hända någon enstaka gång att misstag\r\nbegås. Det gäller för oss att mycket seriöst\r\nbehandla dessa frågor och att inte bidra till att\r\nskapa en anda av misstroende. Det är så lätt att det\r\ninträffar.</pre><pre>När jag skall svara på Bengt Harding Olsons frågor\r\nkan jag därför inte säga att vi skall avveckla\r\nolönsamma banker. Mig veterligt finns det ett\r\nmotionsyrkande med den inriktningen i\r\nriksdagen -- man skall uttala sig för avveckling av\r\nolönsamma banker. Vad är det som skall avvecklas?\r\nI bankstödspropositionen har denna fråga\r\nbehandlats, och det fanns möjlighet att diskutera\r\nden i det sammanhanget. Vi har sagt klart och\r\ntydligt, och det står riksdagen bakom, att i den mån\r\ndet finns banker som inte har tillräcklig lönsamhet\r\nför att självständigt kunna klara sig på sikt blir det\r\nfråga om en rekonstruktion. Det kan gälla\r\navveckling av ett helt eller delar av ett institut.\r\nDetta är klarlagt i bankstödspropositionen liksom\r\näven förutsättningarna för detta.</pre><pre>Om en avveckling av olönsamma banker skulle\r\ninnebära att t.ex. två tredjedelar eller tre\r\nfjärdedelar av banksektorn slås ut, går det ut över\r\nden konkurrensfråga som Rolf L Nilson tog upp\r\ntidigare. Det går således inte att ställa den frågan\r\noch förenkla debatten. Jag hänvisar till\r\nbanskstödspropositionen och till vad riksdagen har\r\nbeslutat i denna fråga.</pre><pre>Den 17 mars avser vi att lägga fram förslag om\r\nindividuellt pensionssparande i bank.</pre><pre>När det gäller ett eventuellt förvärv av Nordbanken\r\nfrån försäkringsbolag har jag ingen information,\r\noch jag kan därför inte kommentera denna fråga.</pre><pre>Slutligen vill jag säga några ord om\r\nmedborgarkommissioner. Det må vara att det finns\r\nledamöter i Sveriges riksdag som har varit\r\nledamöter i olika styrelser. Men att det hos 349\r\nledamöter av Sveriges riksdag skulle finnas ett\r\ntotalt intresse av att mörklägga och att inte skapa\r\nklarhet finner jag helt otroligt, och jag förstår inte\r\nheller att någon skulle kunna tro på det. Det\r\nviktigaste nu är att Sveriges riksdag har en fullödig\r\ninformation och insyn i verksamheten med de\r\nbegränsningar som affärsmässighet och annat\r\nkräver, vilket jag tror att var och en är medveten\r\nom. Efter det att avtal har träffats skall vi öppet\r\nredovisa bakgrund, slutsatser och hur avtalen ser\r\nut. Det är viktigt att Sveriges riksdag tar på sig\r\nansvaret att vara medborgarnas företrädare.</pre><pre>Anf. 18  JOHAN LÖNNROTH (v):</pre><pre>Fru talman! Jag vill först fråga Bo Lundgren om\r\nvilka krav som skall ställas på de banker som skall\r\nfå stöd. När det gäller S-E-Banken pågår det\r\ntydligen förhandlingar nu, och jag uppfattar det\r\nsom tämligen självklart att det inte blir några\r\nutdelningar till aktieägarna senare i vår. Jag vill\r\nfråga statsrådet om han delar uppfattningen att det\r\när ett självklart villkor för att stöd skall kunna utgå.</pre><pre>Min andra fråga gäller fallskärmsavtalen.\r\nStatsrådet var inne på en ganska intressant\r\ndiskussion om huruvida lönens eller\r\nfallskärmsavtalets storlek skall spegla de risker man\r\nhar vid anställningen. Är det här en princip som\r\nstatsrådet anser skall gälla generellt vid statlig\r\nlönepolitik och annan anställningspolitik? Skall\r\nrisken för att förlora jobbet spegla lönen? Jag skulle\r\nvilja höra statsrådet utveckla denna fråga och också\r\ngärna ange i pengar räknat hur stort ett rimligt\r\nfallskärmsavtal kan vara.</pre><pre>Anf. 19  Statsrådet BO LUNDGREN (m):</pre><pre>Fru talman! Det har angetts i\r\nbankstödspropositionen vilka krav av olika slag\r\nsom kan komma att ställas på banker som söker och\r\nbehöver stöd. Förutsättningen kan vara\r\nrationaliseringar eller olika typer av förändringar.\r\nVad gäller de tre banker som har velat komma i\r\nfråga för en bedömning av om de behöver stöd eller\r\ninte, vill jag naturligtvis inte ge mig in i en\r\ndiskussion om vilka krav som kan ställas på just de\r\nbankerna. Det pågår inga förhandlingar. För\r\nnärvarande pågår en analys mot bakgrund av den\r\ninformation som vi har fått från resp. bank om det\r\när rimligt att anta att de kommer att vara i behov av\r\nstatligt stöd. När detta väl är klart finns det\r\nanledning att diskutera hur stödet skall utformas\r\noch vilka krav som skall ställas. Dessförinnan vill\r\njag inte specificera de krav som skall eller kommer\r\natt ställas. Jag tror att Johan Lönnroth och jag kan\r\nvara överens om att det är svårt att göra det.</pre><pre>När det gäller frågan om lönen såsom avspegling av\r\nkompetens, kvalifikationskrav och risk med\r\nanställning, tror jag att vi kan vara överens om att\r\nom man har en utsatt position där olika faktorer\r\nsom man inte själv kan styra över kan medföra att\r\nman förlorar anställningen -- det behöver inte bara\r\nvara fråga om att verksamheten läggs ner, utan det\r\nkan uppstå konflikter med ägaren och på andra\r\nsätt -- måste det tas hänsyn till detta vid\r\nlönesättningen. Jag kan inte bedöma hur mycket\r\nman skall väga in den ena eller den andra faktorn.\r\nDet påverkas i varje enskilt fall av situationen.</pre><pre>Jag tror också att var och en tycker att det är rimligt\r\natt det finns någon form av avgångsskydd om\r\nanställningen upphör. Skyddet skall vara så\r\nkortvarigt som möjligt. Jag har angett en\r\nmaximigräns sett från de statliga bankföretagens\r\nsynpunkt. Det är också rimligt att se detta som en\r\ninkomstgaranti -- ungefär som för\r\nriksdagsledamöter. Under en övergångsperiod har\r\nman garanti för en viss nivå, som man tidigare har\r\nhaft. Det görs en avräkning av den lön eller annan\r\nmotsvarande ersättning man kan få. Det är dessa\r\nriktlinjer som har angivits. I övrigt går det inte att\r\ngå in mycket mera än så på frågan, eftersom det\r\nskall göras en individuell bedömning av den här\r\ntypen av tjänster.</pre><pre>Anf. 20  KENT CARLSSON (s):</pre><pre>Fru talman! Det är bra att vi ibland får sådana här\r\nredogörelser och har möjlighet att ställa frågor.</pre><pre>En av de frågor som vi debatterade här i december\r\ngällde storleksordningen av de kostnader som kan\r\ndrabba skattebetalarna. Vi har fortfarande inte fått\r\nveta mer än den summa som Bo Lundgren i dag\r\nnämner. Det finns i dagsläget en ram på 67,5\r\nmiljarder. Vad den kan komma att uppgå till\r\nframöver vet man inte. Det har riktats mycket\r\nkritik mot att man skulle tillämpa principen om\r\nöppen statskassa. Jag undrar om det nu finns några\r\nprognoser och bedömningar från regeringens sida\r\nom vilket belopp en totalram kan komma att uppgå\r\ntill. Rör det sig om 100, 150 eller 200 miljarder?</pre><pre>När staten går in med stöd och tar över en bank helt\r\noch hållet -- exempelvis i fallet med Gota Bank --\r\ntillförsäkras staten och skattebetalarna eventuella\r\nvinster i framtiden. Nu ligger man i förhandlingar\r\nmed S-E-Banken. Jag har förstått att man därvid\r\ninte överväger en sådan ordning. Det innebär att de\r\naktieägare som finns i S-E-Banken i dag med gott\r\nstöd från staten kan höja värdet på sina aktier och\r\ndärmed i framtiden göra en vinst, till följd av\r\nstatens insatser. Är man beredd att gå och in göra\r\nnedskrivningar av aktiekapitalet helt eller delvis för\r\natt på det sättet förhindra att vi sedan får en\r\ndiskussion om att vissa personer har tjänat oerhört\r\nstora pengar på det statliga bankstödet?</pre><pre>Förekommer det resonemang och funderingar\r\ninom regeringen om att ytterligare underlätta för\r\nutländska banker att komma in i Sverige och\r\nkanske t.o.m. köpa upp hela svenska\r\nbankkontorssystem?</pre><pre>Anf. 21  Statsrådet BO LUNDGREN (m):</pre><pre>Fru talman! Jag är inte beredd att ge någon prognos\r\növer den slutliga ramen för statens åtagande eller\r\nde slutliga kostnaderna för staten. Det går inte av\r\nflera skäl. Ramen som sådan påverkas inte bara av\r\nsituationen i dagsläget i de olika instituten utan\r\nockså av den ekonomiska utvecklingen. Detta\r\npåverkar belastningen på de finansiella\r\ninstitutionerna och därmed också omfattningen av\r\neventuella statliga åtaganden. Vi vet inte heller\r\nvilka lösningar som kommer att bli aktuella och i\r\nvad mån vi har en situation där nuvarande ägare\r\nkan tillskjuta kapital. Det är således svårt att\r\nfastställa den totala ramen. Den skall i sig\r\nbegränsas så långt det är möjligt. Sedan gäller det\r\nför oss att se till att så långt möjligt på olika sätt\r\nkunna återvinna vad som har satsats. Det innebär\r\natt den slutliga kostnaden kommer att bli lägre än\r\nramen för åtagandena. Men det är svårt att säga hur\r\nmycket lägre den kommer att bli. Jag vill lämna\r\ndetta resonemang eftersom det i dagsläget inte går\r\natt göra någon bedömning av volymen.</pre><pre>Som jag har sagt tidigare pågår för närvarande inga\r\nförhandlingar med S-E-Banken. Det finns inga\r\növervägande från vare sig min eller regeringens sida\r\nom vilken lösning som skall väljas efter den analys\r\nsom skall göras över situationen i S-E-Banken.</pre><pre></pre><pre>Vi diskuterar nu huruvida det är motiverat med och\r\nfinns behov av statligt stöd. När det svaret har getts\r\nskall det göras en ytterligare analys, som jag\r\ninledningsvis sade. Innan dess kan man inte säga\r\nnågonting.</pre><pre>Jag vill slå fast det som har sagts i\r\nbankstödspropositionen och som jag vid flera\r\ntillfällen har sagt, nämligen att det är självklart att\r\ndet inte finns några garantier för aktiekapitalet eller\r\nför eviga förlagslån i enlighet med vad riksdagen\r\nhar beslutat. Det finns inte några garantier. Det är\r\nockså självklart att det existerande kapitalet i\r\nföretaget i första hand skall tas i anspråk innan\r\nstatens stöd kommer in.</pre><pre>När det gäller utländska bankers möjligheter att\r\nkomma in på den svenska marknaden har vi gjort\r\ndet som jag anser behövs för att skapa sådana\r\nmöjligheter. Med tanke på situationen i Sverige är\r\ndet snarare en fråga om intresse. I den mån vi är\r\ninvolverade i att försöka sälja hela eller delar av\r\nbanker har vi självfallet ingenting emot att\r\nutländska ägare kommer in på den svenska\r\nmarknaden.</pre><pre>Anf. 22  LARS BÄCKSTRÖM (v):</pre><pre>Fru talman! Statsrådet har angett att ramen för\r\nstödet hittills ligger på 67,5 miljarder, som dock inte\r\nutgör någon budgetbelastning. Då vill jag för det\r\nförsta fråga: Kan statsrådet uppskatta hur stor den\r\nhittillsvarande budgetbelastningen är?</pre><pre>För det andra: Statsrådet sade att existerande\r\nkapital i första hand skall tas i anspråk, dvs. att\r\nägarna skall ta sitt ansvar. Då vill jag fråga: När det\r\ngäller t.ex. S-E-banken, är statsrådet villig att\r\ndiskutera krav på förbud mot aktieutdelning, krav\r\npå utförsäljning av delar av verksamheten -- alltså\r\ninte kärnverksamheten, utan andra delar -- och\r\nkrav på riktade nyemissioner?</pre><pre>För det tredje: Hur bedömer statsrådet påståendet\r\natt vissa banker ägnar sig åt att så att säga realisera\r\nförluster för att de skall få ytterligare medel från\r\nden s.k. bankakuten?</pre><pre>Anf. 23  Statsrådet BO LUNDGREN (m):</pre><pre>Fru talman! Jag hinner inte nu under debattens\r\ngång göra någon exakt beräkning av\r\nutbetalningarna. Den slutliga kostnaden är en\r\nannan sak än de utbetalningar som har gjorts,\r\nvilka -- grovt uppskattat -- rör sig om i\r\nstorleksordning hälften av beloppet.</pre><pre>När det gäller de krav som kan ställas hänvisar jag\r\ntill bankstödspropositionen. Det vore orimligt att\r\ninnan det ens har inletts diskussioner med någon av\r\nde tre banker som har sagts kunna komma i fråga\r\nför bankstöd ange vilka krav som skall ställas i det\r\nenskilda fallet. Det är fullkomligt omöjligt, särskilt\r\nsom vi formellt inte tar ställning till behovet av\r\nstöd. Det är en fråga som först får avgöras, vilket\r\nskall ske inom kort. Därefter skall det göras en\r\nanalys av det enskilda institutet, som visar vilka\r\nåtgärder som kan bli aktuella. Jag hoppas att Lars\r\nBäckström respekterar att vi inte kan ha\r\nhypotetiska diskussioner om de enskilda fallen här\r\ni kammaren.</pre><pre>Beträffande diskussionen om huruvida bankerna\r\nsnabbt realiserar stora förluster för att få mer stöd,\r\nskulle detta ju vara kontraproduktivt. Jag har svårt\r\natt tro att det skulle ske systematiskt. Det skulle vi\r\ni så fall märka. Dessutom skulle de nuvarande\r\nägarna belastas betydligt hårdare, eftersom deras\r\nkapital i större utsträckning gick förlorat. Då blev\r\nförutsättningarna för att klara verksamheten utan\r\nett statligt stöd, som kan vara omfattande, mindre.\r\nJag ser alltså få motiv för någonting sådant. Trots\r\nallt tror jag på någon form av rationellt handlande,\r\nspeciellt efter erfarenheterna från andra hälften av\r\n80-talet.</pre><pre>Överläggningen var härmed avslutad.</pre><pre>Meddelande om samlad votering</pre><pre>Talmannen meddelade att de på dagens\r\nföredragningslista upptagna utskottsbetänkandena\r\nskulle avgöras i ett sammanhang efter avslutad\r\ndebatt.</pre><pre>6 §  Nordiskt samarbete</pre><pre>Föredrogs</pre><pre>utrikesutskottets betänkande</pre><pre>1992/93:UU9 Nordiskt samarbete (redog.\r\n1992/93:Nr 1).</pre><pre>Talmannen meddelade att miljöminister Olof\r\nJohansson (c) i samband med behandlingen av\r\ndetta ärende skulle besvara interpellation\r\n1992/93:69 av Mats Hellström (s) om den nordiska\r\ninfrastrukturen.</pre><pre>Anf. 24  STEN ANDERSSON i Stockholm\r\n(s):</pre><pre>Fru talman! Som också framgår av utskottets\r\nbetänkande finns det en glädjande samsy mellan\r\npartierna och mellan regeringen och\r\nparlamentarikerna om det nordiska samarbetets\r\nökade vikt. Detta samarbete måste byggas ut om de\r\nnordiska länderna skall kunna tillvarata\r\ngemensamma intressen i det integrerade Europa.</pre><pre>För bara något år sedan var det emellertid många\r\nsom uttalade sig med stor skepsis och pessimism om\r\ndet nordiska samarbetets framtid. Det nordiska\r\nsamarbetet hade sett sina bästa dagar, och vi var på\r\nväg in i en situation där det nordiska skulle förtvina\r\noch stelna -- för att citera en känd affärstidning.\r\nEuropa skulle svälja oss med hull och hår, och\r\nnordisk kultur och särart skulle bli ett minne blott.\r\nSå sent som 1991 befarade Carl Bildt att bara de\r\ngoda middagarna med våra grannar skulle bli kvar.</pre><pre>I dag vet vi bättre, och det gör vi efter ingående\r\ndebatt och noggrann prövning. Vi vet att det\r\nnordiska samarbetet måste finnas kvar och måste\r\nutvecklas även i framtiden. Vi har också genom en\r\nsärskild artikel i EES-avtalet fått försäkringar om\r\natt så kan ske. Att det nordiska samarbetet kan\r\nbedrivas även i en situation där flera nordiska\r\nländer är med i EG, men något land står utanför,\r\nhar ju de gångna 20 åren med Danmarks\r\nmedlemskap i EG redan visat. Det beror alltså på\r\noss själva när det gäller att bestämma både innehåll\r\noch nivå i det nordiska samarbetet.</pre><pre>Nordiska rådet har också för sin del genomgått en\r\nintressant utveckling under de senaste åren. Den\r\nhar till en del bestått i en ökad insikt och\r\növertygelse bland rådets medlemmar om att det\r\nnordiska samarbetet kan lämna viktiga bidrag till\r\nen fortsatt integration och ökat\r\nparlamentarikerinflytande i Västeuropa. Rådets\r\nmedlemmar har därför agerat i den riktningen.</pre><pre>Den förändrade politiska situationen i Östeuropa\r\nhar för rådets del inneburit större möjligheter till\r\nett parlamentarikersamarbete med länderna runt\r\nÖstersjön. De baltiska staternas pånyttfödelse har\r\ninneburit att nya samarbetspartner och\r\nsamarbetsområden har uppstått, där rådet bl.a. har\r\nkunnat stå som förebild för den för ett år sedan\r\ngrundade baltiska parlamentariska församlingen.\r\nRådet har fört vidare Finlands initiativ till en\r\nparlamentarisk Östersjökonferens och tillsammans\r\nmed grannarna runt Östersjön gjort den till en årlig\r\nföreteelse. Det är självklart att de nordiska\r\nparlamenten tillsammans med det ryska\r\nparlamentet skall göra en aktiv insats för att söka\r\nundanröja de hot mot mänskligt liv som\r\nmiljöförstöringen i Barents havs-området utgör,\r\nmen också för att tillvarata de rika\r\nutvecklingsmöjligheter som finns i det området.</pre><pre>Rådets verksamhet har förändrats även internt. För\r\nnågra år sedan föreslog rådet att statsministrarna\r\nskulle spela en aktivare roll i det nordiska\r\nsamarbetet, och så sker nu. Det kommer att ge\r\nökad stadga och kanske också ökad status åt det\r\nnordiska samarbetet.</pre><pre>Rådet ville också ha ett närmare samarbete mellan\r\nde nordiska utrikes- och utrikeshandelsministrarna\r\nför att möjliggöra en samlad nordisk dialog också\r\ninom utrikesoch säkerhetspolitiken. Det var\r\nnärmast ett tabubelagt område, då vi hade en annan\r\nsäkerhetspolitisk situation i Norden och i världen.\r\nDetta önskemål har nu tillgodosetts.\r\nOrdförandelandets utrikesminister lämnar en fyllig\r\nredogörelse för utrikespolitiska frågor, som rådet\r\nsedan diskuterar i plenum. Denna modell prövades\r\nför första gången i fjol höst och den slog väl ut.</pre><pre>Rådet har vidare föreslagit att det skall hållas två\r\nsessioner per år för att arbetet skall kunna göras\r\neffektivare, vilket också regeringarna har\r\naccepterat.</pre><pre>Denna ökade vikt som tillmäts Nordiska rådets\r\narbete tar sig också uttrycket att parlamentarikerna\r\noch regeringen är överens om att i huvudämnet för\r\ndebatten vid Nordiska rådets nästa session, som\r\nhålls i Oslo i mars, skall bli den fråga som plågar de\r\nnordiska länderna mest i dag, nämligen den\r\nväxande arbetslösheten. Carl Bildt kommer som\r\nordförande på ministersidan att inleda den\r\ndebatten.</pre><pre>Rådet har begärt och kommer att få ett större\r\ninflytande över den nordiska budgeten. Rådet har\r\ninvänt mot ett utredningsförslag om att\r\nregeringarna formellt inte längre skulle ingå som\r\nmedlemmar i rådet. Detta har regeringarna tagit\r\nfasta på och kvarstår därför som formella\r\nsamarbetsparter i rådet. Detta ger Nordiska rådet\r\nen möjlighet till agerande som är överlägset andra\r\nliknande internationella parlamentariska\r\nsammanslutningar som t.ex. Europeiska\r\nparlamentet.</pre><pre>Dessa exempel kan ses som framgångar för det\r\nnordiska parlamentarikersamarbetet, men också\r\nsom uttryck för att regeringarna i Norden oavsett\r\npartifärg lägger vikt vid det politiska samarbete\r\nsom sker i rådet. Detta skapar en stabil plattform\r\nför nordiska insatser även i det europeiska\r\nsamarbetet.</pre><pre>Hand i hand med förbättringar på det nordiska\r\nplanet bör följa en effektivisering av riksdagens\r\neget arbete med nordiska frågor. I en\r\nfempartimotion har medlemmar i Nordiska rådets\r\nsvenska delegation nyligen föreslagit olika åtgärder\r\ni det syftet. De bör enligt motionärerna bl.a. syfta\r\ntill en bättre uppföljning i riksdagen av de\r\nrekommendationer som rådet har antagit.</pre><pre>Ordföranden i den svenska Föreningen Norden,\r\nThorbjörn Fälldin, ställde under en session\r\nföljande fråga till mig: Kan du tala om för mig hur\r\nmånga av de enhälligt antagna\r\nrekommendationerna i Nordiska rådet som har lett\r\ntill beslut i parlamenten? Det kunde jag inte, och\r\nskyllde på att jag var ny i sammanhanget. Jag\r\nfrågade veteranerna -- några sitter här -- men de\r\nhade heller inte något svar på frågan.</pre><pre>Detta är en brist i det nordiska samarbetet. De\r\ninitiativ som tas är väldigt illa förankrade på\r\nhemmaplan, och ingen känner någon skyldighet att\r\nfölja upp besluten. Om vi skall få någon stil på det\r\nhär och effektivitet i arbetet, är det nödvändigt att\r\nbåde parlamentarikerna och regeringen -- då\r\nkanske främst samarbetsministern -- tar på sig detta\r\nansvar.</pre><pre>De förslag som har framförts i motionen ger också\r\nuttryck för den allmänna uppfattningen i Nordiska\r\nrådet, att det nordiska samarbetet skall vara en del\r\ni det europeiska samarbetet, eller annorlunda\r\nuttryckt: De nordiska ländernas behov av samråd\r\noch samordning för att hävda gemensamma\r\nintressen i det europeiska samarbetet bör vad gäller\r\ndet formella samarbetet -- möten, konferenser\r\nosv. -- ske inom Nordiska rådets ram. Då går det\r\nemellertid inte att använda den fortfarande ganska\r\ntröga och otidsenliga organisationsstruktur som i\r\ndag kännetecknar Nordiska rådet, utan då måste de\r\nnordiska EES- och EG-parlamentarikerna själva\r\nbestämma vilka samarbetsformer de har behov av,\r\nvarefter dessa former ges uttrymme i Nordiska\r\nrådet. Det ger stora fördelar både vad gäller EES-\r\noch EG-parlamentarikernas arbetsbelastning och\r\nnär det gäller att minska misstänksamheten från\r\nandra EFTA- och EG-länders sida om ett nordiskt\r\nfraktionsbetonat samarbete. Det är bättre att\r\ninrymma det i en sedan länge väl etablerad\r\nsamarbetsform som den i Nordiska rådet.</pre><pre>Om vi isolerar oss och inte relaterar vårt nordiska\r\nsamarbete till den dynamiska utvecklingen i\r\nEuropa, först då, fru talman, är risken stor att det\r\nnordiska samarbetet går in i stagnation och\r\nbetydelselöshet.</pre><pre>Även om jag måste överskrida taletiden något vill\r\njag uttrycka förhoppningen att den\r\ninterpellationsdebatt som snart bryter loss inte skall\r\nförta intrycket av denna glädjande samsyn, trots att\r\nvi har litet olika uppfattningar om hur denna\r\nsamsyn skall komma till praktiskt uttryck.</pre><pre>Anf. 25  INGER KOCH (m):</pre><pre>Fru talman! Framtiden tillhör det europeiska\r\nsamarbetet. Det är det europeiska engagemanget\r\nsom är nyckeln till vår nordiska framtid. När nu\r\nockså Sverige, Finland och Norge har ansökt om\r\nmedlemskap i EG och förhandlingarna har\r\npåbörjats, kan man säga att Norden har tagit ett\r\nförsta steg in i det övriga Europa.</pre><pre>Vilken roll skall då det nordiska samarbetet och\r\nNordiska rådet ha i det nya integrerade Europa som\r\nvi nu ser växa fram?</pre><pre>Vid Nordiska rådets session i Mariehamn 1991 och\r\ni Helsingfors och Århus 1992 har lagts fram förslag\r\nsom medför stora förändringar i det nordiska\r\nsamarbetets innehåll och organisation, och som\r\nockså syftar till att göra rådet mer aktivt och\r\neffektivt.</pre><pre>Det är nödvändigt att förändra formerna för det\r\nnordiska samarbetet, former som under åren har\r\nstelnat och blivit för byråkratiska. Det är därför\r\npositivt att de nordiska statsministrarna får ett ökat\r\nansvar för samordning och genomförande av\r\nsamarbetsprinciper och riktlinjer i de nationella\r\nparlamenten.</pre><pre>Även parlamentarikernas politiska inflytande över\r\ndet nordiska samarbetet bör stärkas. Under alltför\r\nmånga år har projekt efter projekt diskuterats och\r\nambitiösa uttalanden har gjorts, men väldigt litet\r\nhar hänt. Sten Andersson talade också här nyss om\r\nnödvändigheten att så sker.</pre><pre>Den förändrade politiska situationen i Europa har,\r\nfru talman, skapat förutsättningar för de nordiska\r\nländerna att välja samma integrationspolitiska\r\nlösningar, vilket ger oss en möjlighet att nyskapa\r\näven det nordiska samarbetet. I\r\nBornholmsdeklarationen slog de nordiska\r\nstatsministrarna fast sitt gemensamma intresse att\r\ndelta i ett utbyggt utrikespolitiskt,\r\nsäkerhetspolitiskt och ekonomiskt samarbete i\r\nEuropa.</pre><pre>Som en följd av utvecklingen i Central- och\r\nÖsteuropa har säkerhetsbegreppet vidgats. Det\r\nomfattar nu även t.ex. ekonomi, miljö och\r\nmänskliga rättigheter. De största säkerhetspolitiska\r\nriskerna i dag förorsakas av de etniska och\r\nnationella motsättningarna i Östeuropa och av det\r\nalltmer kritiska ekonomiska läget.</pre><pre>Dessa faktorer har redan lett till ett starkt nordiskt\r\nengagemang och samarbete med EG inom ramen\r\nför ESK-processen. Det är viktigt att de nordiska\r\nländerna lämnar sitt bidrag till att trygga\r\ndemokratin och skapa en ekonomiskt bärkraftig\r\nutveckling i Europa. Men detta kan vi klara endast\r\ni samverkan med EG.</pre><pre>I det ökade regionala samarbete som vi nu ser växa\r\nfram i vår närhet har de nordiska länderna redan en\r\ngiven roll. Detta samarbete med de europeiska\r\ninstitutionerna kommer att berika också det\r\ntraditionella nordiska samarbetet inom Nordiska\r\nrådets ram. Jag tänker då närmast på det etablerade\r\nsamarbetet inom Östersjörådet, det baltiska\r\ninvesteringsprogrammet, Nordiska ministerrådets\r\narbetsprogram för Baltikum och Östeuropa och\r\nNordiska investeringsbanken. Av stort värde är\r\nnaturligtvis också samarbetet mellan Nordiska\r\nrådet och det nyligen bildade Baltiska rådet.</pre><pre>I januari i år undertecknades en deklaration mellan\r\nSverige, Norge, Finland och EG om samarbete i\r\nBarentsregionen. Det nya samarbetet har fått\r\nnamnet Barents Euro-Arktiska råd och skall\r\ndiskutera frågor som rör miljö, ekonomi, teknik,\r\nvetenskap och infrastruktur. Även\r\nurbefolkningsfrågor, mänskliga kontakter,\r\nkulturella förbindelser och turism kommer att tas\r\nupp i rådet. Barentsrådet kommer att medverka i\r\nden särskilda EG-kommitté som bildas för\r\nregionernas Europa.</pre><pre>Skapandet av ett ömsesidigt givande och varaktigt\r\nsamarbete över Storkalotten kommer också att\r\nbidra till fortsatt stabilitet i vårt norra närområde.\r\nUtmaningarna på Kolahalvön är enorma. Där\r\nråder en miljöförstöring som nästan saknar\r\nmotsvarighet på andra håll i Europa, och en oerhört\r\nstark militär dominans, som förhoppningsvis kan\r\nbrytas genom övergång till ett mer civilt samhälle.\r\nDe stora resurser som krävs för detta och för att\r\nförbättra miljön finns inte inom regionen. Det är\r\ndärför nödvändigt att sätta in detta samarbete i ett\r\nvidare sammanhang, vilket EG:s medverkan leder\r\ntill. Därmed skapas också en länk till det övriga\r\nEuropa.</pre><pre>Av stor betydelse är även att de nordiska ländernas\r\nsamverkan globalt och i FN-sammanhang fortsätter\r\noch anpassas till nya globala utmaningar.</pre><pre>Fru talman! De allt fastare band som Norden nu är\r\ni färd med att knyta med EG ger de nordiska\r\nländerna en unik möjlighet att inte bara bygga ut\r\nsamarbetet sinsemellan utan också stärka Nordens\r\nröst i Europa och i världen.</pre><pre>Anf. 26  Miljöminister OLOF JOHANSSON\r\n(c):</pre><pre>Fru talman! Jag vill gärna understryka vad Sten\r\nAndersson sade. Av de handlingar som vi har\r\nframför oss här i riksdagen, bl.a.\r\nutskottsbetänkanden, framgår att det finns en\r\nbetydande samsyn i dessa frågor mellan de olika\r\npolitiska partierna och mellan riksdagen och\r\nregeringen. Men det finns ändå anledning att ta upp\r\nnågra frågor som berör både det som nu händer\r\nrunt omkring oss och det som kommer att bli\r\naktuellt framöver.</pre><pre>Det nordiska samarbetet präglas nu väldigt starkt\r\nav de nya förutsättningar som har skapats genom\r\nförändringarna -- för att inte säga\r\nomvälvningarna -- i vår omvärld. Det gäller både\r\nefter kommunismens kollaps i Europa och efter den\r\nekonomiska och politiska integrationen i\r\nVästeuropa. Sovjetunionen och Warszawapakten\r\nhar upplösts. De tre baltiska staterna har\r\nåtererövrat sin självständighet i vårt grannskap.\r\nTyskland har enats. Det nordiska samarbetet kan\r\nnu formas utan de begränsningar som det kalla\r\nkriget påtvingade oss.</pre><pre>Tre nordiska stater -- Sverige, Finland och Norge --\r\nsöker medlemskap i EG. Ett kommande EES-avtal\r\nkan komma att träda i kraft redan under detta år\r\noch bl.a. bidra till att tanken om Norden såsom\r\nhemmamarknad realiseras. Den nya europeiska\r\nöppenheten och integrationen -- och\r\ndisintegrationen, får jag väl säga -- innebär en\r\nutmaning för det nordiska samarbetet. Genom\r\nreformer av det nordiska samarbetet mot denna\r\nbakgrund kan detta vinna framtida styrka.</pre><pre>Under 1992 presenterades det arbete som de fem\r\nnordiska staternas statsministrar hade beställt av\r\nsina personliga representanter. På grundval av\r\nframlagda rapporter -- dels av den s.k.\r\nIloniemigruppen, dels av Störegruppen --\r\ngenomförs nu ett angeläget förnyelsearbete.</pre><pre>Som redan har nämnts infördes utrikespolitiken\r\nmer aktivt i Nordiska rådets arbete under fjolåret.\r\nDet baltiska investeringsprogrammet för att främja\r\nutvecklingen i små och medelstora företag\r\nigångsattes och kommer under tre år att kunna\r\nkanalisera nära 800 miljoner kronor som tekniskt\r\nbistånd till Estland, Lettland och Litauen. Beslut\r\nhar fattats om att de nordiska\r\ninformationskontoren i Tallinn, Riga och Vilnius\r\nskall fortsätta sin verksamhet åtminstone till 1995.</pre><pre>I förslaget till EES-avtal har förutsättningarna för\r\nfortsatt nordiskt samarbete säkrats. Sveriges\r\nambition är att de inledda förhandlingarna om\r\nmedlemskap i EG skall resultera i en motsvarande\r\nklausul.</pre><pre>Ett omfattande samråd har etablerats mellan de\r\nnordiska staterna inför de förhandlingar om\r\nmedlemskap i EG som Sverige och Finland har\r\ninlett och som den norska regeringen avser att\r\ninleda inom kort. Ett fortsatt samråd är naturligt\r\nockså under förhandlingarna. Detta innebär ett\r\nökat engagemang, inte minst personellt, i nordiskt\r\nsamarbete såsom ett resultat av EG-\r\nförhandlingarna.</pre><pre>Regionalpolitiken är ett exempel på ett område där\r\ndet finns ett starkt behov av nordiskt samarbete i\r\ndet Europa som nu utvecklas. Det arbete som har\r\nbedrivits inom ramen för Nordiska ministerrådet\r\nhar bidragit till att skapa förståelse också inom EG\r\nför att det behövs en stark regionalpolitik i våra\r\nnordiska stater. Även när det gäller exempelvis\r\njordbrukspolitiken finns det ett starkt behov av\r\nökat nordiskt samarbete med anledning av den\r\neuropeiska integrationen.</pre><pre>På miljöområdet har vi ett vitalt intresse av nordiskt\r\nsamarbete, exempelvis när det gäller miljökrav för\r\nbilavgaser och farliga ämnen av olika slag. De\r\nnordiska staterna har också en gemensam strävan\r\natt åstadkomma en minskning av de försurande\r\nutsläpp som utgör ett hot inte minst mot våra\r\nviktiga skogstillgångar. Jag vill också passa på att\r\nutnyttja detta tillfälle för att uttala stöd för den\r\ndanska regeringens strävan att nå en\r\növerenskommelse om införande av en gemensam\r\nkoldioxidskatt inom EG. De nordiska länderna,\r\nfrämst Sverige och Norge, har ju som bekant en\r\nvärldsledande ställning på just detta område.</pre><pre>Det gränsregionala samarbetet spelar en stor roll\r\ninte minst för stora glesbygdsområden.\r\nFörutsättningarna för detta samarbete har stärkts,\r\nbl.a. genom inrättande av det euroarktiska\r\nBarentsrådet liksom genom ett utökat samarbete\r\nkring Östersjön, vilket redan har nämnts här i\r\ndiskussionen.</pre><pre>Finansministrarna genomför nu en kartläggning av\r\ninfrastrukturprojekt som kan påskyndas och som är\r\nav gemensamt nordiskt intresse. Samråd sker också\r\nför att lägga en gemensam nordisk plattform inför\r\ndet möte med ekonomi- och finansministrar i EG-\r\noch EFTA-staterna som ordnas i april för att främja\r\nsysselsättningen i Europa.</pre><pre>Nordiska samarbetskommittén, som på\r\nstatsministrarnas initiativ inrättades efter sessionen\r\ni Århus, arbetar nu för att effektivisera den\r\nnordiska samarbetsapparaten. Målet är att öka den\r\npolitiska styrningen och att rationalisera arbetet\r\nsåväl i administration som i beslutsorgan.</pre><pre>En väsentlig del av det pågående reformarbetet\r\nsyftar till att skapa utrymme för en rejäl nysatsning\r\npå kulturområdet. Kulturministrarna lägger fram\r\nett förslag till riktlinjer för denna politik till rådets\r\nsession i Oslo i början av mars. Ett mål är att göra\r\nNorden till en utbildnings- och\r\nforskningsgemenskap, bl.a. genom att främja\r\nrörligheten för såväl studenter som lärare och\r\nforskare. Utbytesprogrammen NORDPLUS,\r\nNORDPLUS-junior och Nordiska\r\nforskarutbildningsakademin utgör viktiga\r\ninstrument i detta sammanhang.</pre><pre>Sessionen får bl.a. också ta ställning till ett nytt\r\narbetsprogram för livsmedelspolitiken och\r\nändringar i Helsingforsavtalet, vilket redan har\r\nnämnts. I det nya förslaget till avtal görs klart att\r\nrådet får egen kompetens på budgetområdet. Det\r\när en strävan som jag tidigt i hög grad har givit\r\nuttryck för.</pre><pre>De nordiska samarbetsministrarna tog i slutet av\r\n1992 initiativ till en ny studie av möjligheterna att\r\ngöra TV från alla nordiska länder tillgänglig i hela\r\nNorden via satellit. Vi har ju en del dystra\r\nerfarenheter från detta område. Men de tekniska\r\nförutsättningarna har förbättrats avsevärt under de\r\nsenaste tio åren och bl.a. skapat bättre ekonomiska\r\nvillkor för ett sådant projekt. Det är den politiska\r\nviljan som kommer att avgöra om detta TV-\r\nsamarbete, som skulle kunna medverka till bättre\r\nömsesidig språkförståelse och ökat\r\ninformationsutbyte, kan komma till stånd. Det är\r\nmin förhoppning att ett nordiskt TV-samarbete\r\nskall få ett brett stöd i den svenska riksdagen.</pre><pre>Det noteras ofta att nordiskt samarbete inte kan\r\nvara ett alternativ till ett vidare europeiskt och\r\ninternationellt samarbete. Minst lika uppenbart är\r\natt ett vidare europeiskt samarbete inte kan ersätta\r\nnordisk samverkan. Jag är övertygad om att\r\nnordiskt samarbete kommer att få en ökad tyngd\r\nunder kommande år.</pre><pre>I samband med rådssessionen i Oslo den 1-4 mars\r\nkommer Sverige att överta ordförandeskapet i\r\nNordiska ministerrådet. Den svenska regeringen\r\nvill bidra till att göra det nordiska samarbetet\r\nslagkraftigare. Jag vet att vi kan räkna med ett\r\nstarkt stöd för detta i Sveriges riksdag liksom i en\r\nmycket bred medborgaropinion.</pre><pre>Det förutsätter dock -- vilket även Sten Andersson\r\nvar inne på -- att vi tar seriöst på de beslut som\r\nfattas av Nordiska rådet. Det finns anledning att\r\nmer systematiskt än som kanske har skett hittills\r\nfölja upp dessa beslut och vidarerapportera dem till\r\nparlamenten.</pre><pre>Från de kretsar som har motsatt sig bygget av\r\nvälfärdsstaten förklaras ibland den nordiska\r\nsamhällsmodellen vara i stort sett rivningsfärdig.\r\nJag är personligen övertygad om att detta är en\r\nfelsyn. Den nordiska samhällsmodellen är en\r\nbetydande landvinning i civilisationsprocessen. Det\r\nfinns förvisso brister, men vi har nått en bra bit på\r\nväg när det gäller att förena frihet och jämlikhet.</pre><pre>I de nordiska samhällena betonar vi vikten av\r\ncentrala beslut för att främja trygghet och\r\nsolidaritet, samtidigt som lokalt självstyre och\r\nregional utjämning utgör en grund för folkstyret\r\noch välfärden. Bl.a. genom att ge alla människor\r\nmöjlighet till utbildning och kompetensutveckling\r\nmed utbyggda informationsmöjligheter och\r\nkommunikationer liksom genom en aktiv\r\nmiljöpolitik söker vi skapa förutsättningar för en\r\nuthållig utveckling.</pre><pre>Det är inte genom att rasera denna samhällsmodell\r\nsom vi kan vinna folkligt stöd för ett vidare\r\ninternationellt samarbete. Vi behöver i stället en\r\nallt tätare samverkan mellan de nordiska staterna i\r\nsyfte att bevara och utveckla de bästa sidorna av vår\r\nmodell.</pre><pre>Jag är övertygad om att vår framgång i detta arbete,\r\natt skapa trovärdighet för att vi kan värna och\r\nstärka den nordiska modellen, avgör det folkliga\r\nstödet för vidare internationellt samarbete, inte\r\nminst i samband med folkomröstningarna\r\nangående EG i fyra av de nordiska länderna.</pre><pre>Fru talman! Mats Hellström har frågat mig vilka\r\ninitiativ som tas av den svenska regeringen och\r\ninom Nordiska ministerrådet för att uppfylla\r\nNordiska rådets rekommendation om en nordisk\r\nhandlingsplan för infrastruktur i Norden.\r\nBakgrunden är bl.a. utvecklingen i EG.</pre><pre>Riksdag och regering har beslutat om stora\r\nsatsningar på infrastrukturen under åren 1991 och\r\n1992. En tredubbling av investeringsnivån har skett\r\nför vägar och järnvägar i förhållande till 1980-talet.\r\nBl.a. har det satsats på projekt av nordiskt intresse.\r\nYtterligare kraftfulla infrastruktursatsningar är\r\ndock nödvändiga och har aviserats av regeringen i\r\nårets budgetproposition. Under våren återkommer\r\nregeringen med en särskild proposition om\r\ninfrastrukturinvesteringar. En utgångspunkt därvid\r\när att knyta an till utvecklingen i EG.</pre><pre>De nordiska trafikministrarna framhöll i ett\r\nställningstagande i december 1991 att man skall\r\nverka för att angelägna infrastrukturinvesteringar\r\npåskyndas. Inriktningen bör vara att resurserna\r\nkraftsamlas till några större för Nordens länder\r\nstrategiska investeringsobjekt. Trafikministrarna\r\nmenade att man bör påskynda projekt som helt\r\neller till större delen är möjliga att finansiera utan\r\natt ta i anspråk nationella eller nordiska\r\nbudgetmedel. Bilaterala avtal mellan berörda\r\nländer är därvid den mest framkomliga vägen.</pre><pre>Huvuddelen av det nordiska\r\ninfrastruktursamarbetet sker bilateralt mellan\r\nländerna om enskilda större projekt eller genom\r\nkoordinering av nationella planer. Exempel på\r\nsådana projekt är förbindelserna mellan Sverige\r\noch södra Norge samt Öresundsförbindelserna.\r\nDet har således inte funnits behov av en särskild\r\nnordisk infrastrukturplan.</pre><pre>I den rapport som de nordiska statsministrarnas\r\npersonliga representanter framlade i augusti 1992\r\npekades på behovet av en starkare satsning på\r\nupprustning av infrastrukturen i de nordiska\r\nländerna. Det konstaterades att de nordiska\r\nländerna i hög grad har sammanfallande intressen\r\npå regionalpolitikens område. Samarbete på\r\nenergiområdet har stor betydelse för integrationen\r\ni Norden. En utveckling av en nordisk gasmarknad\r\noch en nordisk elmarknad skulle kunna bidra till en\r\nbättre miljö, lägre energikostnader och ökad\r\naktivitet under anläggningsfasen. Samtidigt\r\nbetonades i rapporten att utbyggnaden av ett\r\nnordiskt gasledningsnät bör baseras på ekonomisk\r\noch kommersiell grund.</pre><pre>De nordiska statsministrarna framhöll för sin del i\r\naugusti 1992 bl.a. att man vill vidareutveckla\r\nsamarbetet om infrastruktur i Norden. Vid mötet i\r\nsamband med Nordiska rådets session i Århus i\r\nnovember 1992 tog statsministrarna åter upp saken\r\noch förklarade att man i direkta kontakter mellan\r\nländerna skall lägga vikt på utvecklingen av\r\ninfrastrukturen i Norden, samarbete om\r\nresursfrågor, energi och regionala samarbetsfrågor.</pre><pre>På svenskt initiativ diskuterade även de nordiska\r\nfinansministrarna infrastrukturfrågor i samband\r\nmed Århussessionen. Det var enighet om att\r\nprioritera infrastrukturinvesteringarna i rådande\r\nsvaga konjunkturläge. Finansministrarna beslöt att\r\nutreda möjligheten att skynda på genomförandet\r\nav infrastrukturinvesteringar av gemensamt\r\nnordiskt intresse. Det handlar förutom om rent\r\nnordiska projekt också om kommunikationerna\r\nmed övriga Västeuropa, med Baltikum och andra\r\nländer runt Östersjön samt på Nordkalotten.</pre><pre>I arbetet undersöks om Nordiska\r\ninvesteringsbanken (NIB) i ökad utsträckning kan\r\nmedverka i finansieringen av strukturprojekt.\r\nVidare undersöks möjligheterna att länka samman\r\nprojekt i föreliggande initiativ med vissa av de\r\nåtgärder för att främja en ekonomsk återhämtning\r\ni Europa som EG fattade beslut om vid toppmötet\r\ni Edinburgh i december 1992. Finansministrarna\r\nkommer att diskutera frågorna på nytt vid sitt nästa\r\nmöte i slutet av februari.</pre><pre>Jag vill även påminna om det s.k.\r\nBrundtlandinitiativet i november 1992. Den norska\r\nstatsministern föreslog då ett gemensamt möte\r\nmellan EG:s och EFTA:s finansministrar i vår för\r\natt diskutera sysselsättningsfrågorna och den\r\nekonomiska utvecklingen. Enligt den norska\r\nstatsministerns förslag bör bl.a. frågor som gäller\r\ninfrastrukturen diskuteras. Arbete pågår nu för att\r\nförbereda mötet, bl.a. för att få en gemensam\r\nnordisk plattform. Sverige kommer i egenskap av\r\nEFTA-ordförande att aktivt driva initiativet med\r\nsikte på mötet.</pre><pre>Till infrastrukturen kan även utbildnings- och\r\nforskningsfrågor räknas, och de är prioriterade i\r\nNordiska ministerrådets verksamhet. En\r\nnysatsning förbereds nu med anledning av den\r\nnyvärdering av samarbetet som statsministrarna\r\ngenomfört. Förslag kommer att lämnas till\r\nNordiska rådets session i Oslo i mars. Låt mig dock\r\nredan nu säga något om innehållet.</pre><pre>De nordiska utbildnings- och\r\nforskningsministrarnas samarbete har som\r\nmålsättning att åstadkomma nordisk utbildnings-\r\noch forskningsgemenskap. Satsningar på nätverk\r\noch andra mobilitetsfrämjande åtgärder liksom på\r\nspråkförståelse är därvid av stor vikt. En utveckling\r\nav t.ex. de framgångsrika stipendiesystemen\r\nNORDPLUS och NNORDPLUS-junior samt av\r\nden Nordiska forskarutbildningsakademin\r\n(NORFA) planeras mot den bakgrunden. För den\r\nnordiska utbildnings- och forskningsgemenskapens\r\nframtid är det vidare av avgörande betydelse att\r\nden nordiska länken känns naturlig och viktig även\r\ndär avstånden till andra nordiska länder är långt.\r\nAktiva insatser och speciell uppmärksamhet avses\r\ndärför ägnas åt Västnorden.</pre><pre>Låt mig påminna om det nya regionala samarbete\r\nsom håller på att växa fram i norra Europa. Flera\r\nnya samarbetsorgan har sett dagens ljus den senaste\r\ntiden. Diskussioner förs därför inte enbart inom\r\nden nordiska samarbetsramen.</pre><pre>En konferens med transportministrarna i\r\nÖstersjöregionen hölls i mars 1992 i Szczecin. Vid\r\nen utrikesministerkonferens i Köpenhamn i mars\r\n1992 grundades Östersjörådet. Vid en\r\nutrikesministerkonferens i Kirkenes i januari i år\r\nbildades Barentsrådet som ett samarbetsorgan för\r\nländerna i Barentsregionen.</pre><pre>De nordiska länderna deltar i dessa\r\nsamarbetsorgan, men även ett antal utomnordiska\r\nländer ingår. Infrastrukturfrågorna hör till de\r\nfrågor som står på dagordningen. Det är den\r\nsvenska regeringens avsikt att aktivt medverka i de\r\ndiskussioner som förs i dessa forum.</pre><pre>Från svensk sida har även initiativ tagits till en mer\r\nlångsiktig planering av mark- och naturresurserna\r\ninom Östersjöområdet. Det gäller att ta fram en\r\nvision för hur Östersjöområdet skall se ut år 2010.\r\nRegeringen har givit Boverket i uppdrag att ta fram\r\ndet svenska kunskapsunderlaget. I arbetet deltar\r\näven EG-kommissionen, vilket möjliggör en\r\nplanering som tar hänsyn till såväl det nya\r\ngeopolitiska läget i Östersjöregionen som den\r\nökade västeuropeiska integrationen och\r\nutvecklandet av s.k. transeuropeiska nätverk.</pre><pre>Som svar på Mats Hellströms konkreta fråga om\r\nvilka initiativ som tas av den svenska regeringen för\r\natt uppfylla Nordiska rådets rekommendation får\r\njag sammanfattningsvis framhålla att det är\r\nregeringens -- och Nordiska ministerrådets --\r\nuppfattning att många frågor som gäller\r\ninfrastrukturen bäst löses i det direkta samarbetet\r\nmellan de nordiska länderna. Den svenska\r\nregeringen har tagit initiativ till ett arbete under de\r\nnordiska finansministrarnas ledning med syfte att\r\nutreda möjligheten att skynda på\r\ninfrastrukturinvesteringar av gemensamt nordiskt\r\nintresse. Nordiska rådets rekommendation\r\nföranleder mot denna bakgrund inte regeringen att\r\nta ytterligare initiativ till en särskild nordisk\r\nhandlingsplan.</pre><pre>Anf. 27  MATS HELLSTRÖM (s):</pre><pre>Fru talman! Jag tackar den nordiske\r\nsamarbetsministern för svaret på min\r\ninterpellation. Jag måste tyvärr säga att svaret är\r\nanmärkningsvärt tunt. Det har nu gått ungefär ett\r\når sedan Nordiska rådet i enighet angav\r\nrekommendationen om en\r\ninfrastrukturhandlingsplan. Väldigt litet har\r\nuppenbarligen hänt.</pre><pre>Hela inriktningen av interpellationssvaret betonar\r\nvikten av bilaterala kontakter och direkta\r\nkontakter mellan länderna. Det är det som Olof\r\nJohansson i huvudsak har utvecklat i detta svar.\r\nHan säger t.ex. på s. 2 i svaret att eftersom man har\r\ndessa bilaterala kontakter har det ''således inte\r\nfunnits behov av en särskild nordisk\r\ninfrastrukturplan''.</pre><pre>Man drar en alldeles felaktig slutsats när man\r\nhävdar att det i och med att man har haft bilaterala\r\nkontakter inte har funnits behov av ett nordiskt\r\nsamarbete på området. Tvärsom är risken att vi i\r\nNorden kommer på efterkälken i förhållande till\r\nresten av Europa. Jag skall senare utveckla detta\r\nnågot.</pre><pre>Det enda egentligt substantiella i svaret som gäller\r\ninfrastruktur är att de nordiska finansministrarna i\r\nnovember beslutade sig för att utreda möjligheten\r\natt skynda på genomförandet av\r\ninfrastrukturinvesteringar av gemensamt nordiskt\r\nintresse. Det är bra att man gör det. Men det är\r\nmycket sent och mycket fösiktigt uttryckt. Man\r\ntalar om att utreda möjligheten, när vi borde ha en\r\nviss brådska.</pre><pre>Jag har förstått att man den 26 februari skall ha det\r\nförsta mötet över huvud taget där finansministrarna\r\nskall diskutera sakfrågor. Det vore bra om Olof\r\nJohansson kunde ge oss en något fylligare bild av\r\nvar i det här arbetet finansministrarna befinner sig.\r\nHar man kommit i gång? Finns något av substans\r\npå bordet?</pre><pre>Jag har förstått att finansministrarna inte har några\r\nförslag att redovisa vid Nordiska rådets viktiga\r\nsession i Oslo i mars. Har jag fel är jag glad för det.\r\nI så fall får Olof Johansson rätta mig. Men jag vore\r\ntacksam om han kunde säga något om arbetsläget\r\nnär det gäller finansministrarnas arbete med att\r\nutreda möjligheterna att skynda på\r\ngenomförandet.</pre><pre>Östersjörådet nämns. Det är bra. Där sägs att i det\r\nnya Östersjörådet, som inrättades för ungefär ett år\r\nsedan, i början av mars, står infrastrukturfrågorna\r\npå dagordningen. Men var på dagordnignen står\r\nde, herr samarbetsminister? Jag har inte sett något\r\nsom helst resultat av Östersjörådets arbete hittills,\r\nframför allt inte på infrastrukturområdet.</pre><pre>Man har hjälpt till så att det på andra områden har\r\nstartats jobb. Det är bra. När Östersjörådet kom till\r\nhälsade jag det här i kammaren som en mycket\r\nvälkommen handling. Jag var också mycket positiv\r\ntill Margaretha af Ugglas ansats för den svenska\r\nregeringens räkning att aktivt ta sig an den här\r\nfrågan. Jag måste tyvärr efter ett år konstatera att\r\nvi inte har sett så mycket initiativ sedan dess. Men\r\njag hoppas även här att Olof Johansson kan rätta\r\nmig, att det sker mer än vad som syns utåt. Det\r\nräcker inte att de här frågorna står på\r\ndagordningen.</pre><pre>Det räcker verkligen inte att säga, som Olof\r\nJohansson gör, att de här frågorna skall behandlas\r\noch att de löses bäst i det direkta samarbetet mellan\r\nländerna, och att det därför inte behövs, som Olof\r\nJohansson till slut säger som svar på min fråga,\r\nnågra ytterligare initiativ till en särskild nordisk\r\nhandlingsplan.</pre><pre>Jag tycker att detta är kortsynt och jag tycker att\r\ndet är perspektivlöst. Det som vi inte gör samlat\r\nnordiskt, det gör i stället Tyskland utifrån tyska\r\nintressen. Det är inget fel alls i att Tyskland agerar\r\nför tyska intressen. Men risken är att man då bygger\r\nupp infrastrukturer som är mer anpassade till att\r\nlänka Öst- till Centraleuropa och att ta hänsyn till\r\nde stora tyska intressena där, än att se till att\r\nNorden inte blir en periferi, utan kommer in aktivt\r\ni de nätverk, de transportnät och annat som byggs\r\nupp. Just därför att aktiviteten är stark på andra\r\nhåll, i Tyskland framför allt, borde Norden ha ett\r\nsamlat grepp och agera med en viss brådska, inte\r\nmed det långa utredandet. För övrigt har man\r\nstartat utredandet nästan ett år efter det att\r\nNordiska rådet krävde det.</pre><pre>Det är inte bara Tyskland som agerar. Det gör även\r\nEG. Det är också bra. EG bedriver ett mycket\r\naktivt arbete med att bygga upp infrastruktur och\r\nnätverk. Det gör man bl.a. genom Transeuropeiska\r\nnätverksprogrammet, som handlar om\r\ntransportsystem, länkar och noder, terminaler. Det\r\nhandlar även om infrastrukturtjänster och legala\r\nregelverk som skall främja kommunikationerna.</pre><pre>Det handlar alltså både om fysiska transporter, till\r\nlands, havs och i luft, och om telekommunikation,\r\nenerginät, forskarnätverk och vuxenutbildning. I\r\nTranseuropeiska nätverksprogrammet i EG är\r\nfaktiskt också användandet av den mest moderna\r\ntelekommunikationen en del i att sprida\r\nvuxenutbildning till nya grupper i samhället.</pre><pre>Det sker mycket omkring oss. EG:s\r\ninfrastrukturplanering sker både i de framgångsrika\r\nområdena, i det man kallar kunskapskorridorer,\r\neller något mer ansvarslöst ''bananer'', och i de\r\neftersatta områdena, vilket är bra. Den regionala\r\nplaneringen i EG handlar mycket om att bygga upp\r\ninfrastruktur i de regionalt eftersatta områdena,\r\nalltså både i de framgångsrika och i de eftersatta.</pre><pre>Risken är betydande att vi i Norden och i\r\nÖstersjöområdet kommer att bli en periferi, med\r\nsvagt utvecklade nätverk gentemot resten av\r\nEuropa, om inte regeringarna tar sig samman och\r\narbetar med de här frågorna på ett bättre sätt än det\r\nmycket passiva angreppssätt som man\r\nuppenbarligen nu använder sig av. Om man alls\r\nskall kalla det utredande man just har satt i gång för\r\nett angreppssätt.</pre><pre>En konkret fråga i sammanhanget gäller ett annat\r\nviktigt område inom infrastrukturen; forskning och\r\nutbildning. Det enda konkreta som är nytt där,\r\nutöver det som pågår, är vad man kallar satsningar\r\npå mobilitetsfrämjande åtgärder. Innebär det att\r\nforskare skall flytta? Det är inget fel i det, men har\r\nman inget mer aktivt att komma med än\r\nmobilitetsfrämjande åtgärder?</pre><pre>Man nämner inte något som jag anser vara mycket\r\nviktigt, nämligen det samarbete som har byggts upp\r\nmellan universitet och högskolor i hela\r\nÖstersjöområdet. Det kallas Baltic Sea University,\r\noch ett 70- -- 80-tal universitet och högskolor runt\r\nhela Östersjön -- alla länder, tror jag -- ingår.\r\nMellan 5 000 och 7 000 studenter deltar aktivt\r\ngenom telekommunikationskoppling, TV-program\r\noch videoprogram. Man har haft både\r\nföreläsningar och debatter kring hela\r\nÖstersjöområdet om Östersjöns miljö i ett forskar-\r\noch universitetssammanhang. Mellan 5 000 och\r\n7 000 studenter har arbetat med detta,\r\nsammankopplade i nätverk.</pre><pre>Nu vill man gå vidare med det här mycket lyckade\r\nnätverksprojektet och i nästa omgång arbeta inte\r\nmed Östersjöns miljö utan med det man kallar\r\nÖstersjöns folk, den etniska uppsättningen av\r\nkulturer i vår region. Man skall gå igenom\r\ndemokratiska institutioner, minoritetsrättigheter,\r\nrespekt för den etniska identiteten och liknande.\r\nAlltså mycket viktiga saker med tanke på de\r\nproblem som finns runt Östersjön.</pre><pre>Jag vet att de går till Nordiska ministerrådet för att\r\nfå resurser, liksom man tidigare har fått, för att\r\nkunna fortsätta det här arbetet. Jag hoppas att de\r\nkommer att få det. Jag hoppas att Olof Johansson\r\när positiv till att stödja den typen av universitets-\r\noch forskarsamarbete, som är ett mycket konkret\r\nuttryck för vad vi med ett litet lösligt uttryck kan\r\nkalla för nätverk.</pre><pre>Sammanfattningsvis måste jag tyvärr konstatera att\r\ndet görs alltför litet från regeringens sida. Inom\r\narbetarrörelsen i Norden har vi mycket aktivt\r\narbetat med frågan om infrastruktur och nätverk i\r\nett nordiskt Östersjösammanhang, men också i ett\r\nBarentssammanhang.</pre><pre>Vi har nyligen i den nordiska arbetarrörelsens\r\nsamarbetskommitté, där de nordiska\r\nsocialdemokratiska partierna och\r\nfackföreningsrörelserna är representerade, lagt\r\nfram ett förslag som går i den riktning som\r\nregeringarna borde gå. Det heter Nordeuropa i\r\nutveckling och är en rapport från SAMAK:s\r\nÖstersjögrupp. Jag ber avslutningsvis, fru talman,\r\natt till herr nordiske samarbetsministern Olof\r\nJohansson överlämna ett exemplar av denna aktiva\r\noch aktionsinriktade rapport.</pre><pre>Anf. 28  Miljöminister OLOF JOHANSSON\r\n(c):</pre><pre>Fru talman! Sten Andersson uttryckte tidigare\r\nförhoppningen att vi även efter debatten om\r\ninfrastrukturen skulle kunna ha en bred enighet.\r\nDet återstår att se. Mats Hellström anslog ett annat\r\ntonläge.</pre><pre>Jag tycker att det är bra, låt mig säga det, att Mats\r\nHellström på det här sättet markerar vilja till\r\naktivitet och även åberopar SAMAK:s\r\nÖstersjögrupp. Men väldigt mycket av det som\r\nMats Hellström har tagit upp handlar inte explicit\r\nom de nordiska länderna. Det handlar väldigt\r\nmycket om Östersjöområdet.</pre><pre>Jag vill därför hänvisa till just det arbete som vi har\r\nsatt i gång för att skapa en Östersjövision. Detta är\r\nett långsiktig samarbete, och det krävs betydande\r\ninsatser för att ge våra östra grannländer chansen\r\natt vara med i arbetet.</pre><pre>Det handlar om att skapa den infrastruktur på\r\nmyndighetsområdet som krävs för att kunna\r\nhantera äganderättsfrågor, utan vilka\r\nmarknadsekonomi i traditionell mening inte\r\nfungerar, att kunna ställa resurser till förfogande på\r\nlantmäteriområdet, för att över huvud taget kunna\r\ndiskutera infrastruktur på ett någorlunda seriöst\r\nsätt.</pre><pre>På det området har vi naturligtvis anledning att gå\r\nvidare för att skapa förutsättningar för ökade\r\ngemensamma satsningar på infrastruktur. Jag\r\ntycker i och för sig att det är mycket bra att Mats\r\nHellström visar aktivitet på det här området, men\r\ndet är kanske också en kritik mot att ingenting\r\nhände under 80-talet när Mats Hellström och hans\r\nkolleger i den socialdemokratiska regeringen hade\r\nansvaret.</pre><pre>Nu skall man dessutom vara noga med att inte bara\r\ntala i termer av planer. Jag tror att det är viktigt för\r\ndet nordiska samarbetet att vi lägger en tyngdpunkt\r\nvid vad som är möjligt att åstadkomma bilateralt.\r\nNu för vi den här debatten vid en tidpunkt då vi\r\nännu inte har infrastrukturpropositionen från\r\nregeringen på riksdagens bord. Den kommer inom\r\nkort. Den kommer att innehålla viktiga länkar till\r\ndet nordiska samarbetet. Det arbetet är oerhört\r\nkonkret; det är inte fråga om planer, utan det är\r\nfråga om att förverkliga och se till att man får fram\r\npengar för att det skall hända någonting. Så mycket\r\nkan jag utlova att just länkarna till andra nordiska\r\nländer ingår i den svenska regeringens\r\ninfrastrukturprogram och den proposition som\r\nkommer. Här gäller det naturligtvis att vi visar både\r\nlyhördhet för de intressen som finns i våra nordiska\r\ngrannländer och förmåga att ta fram de finansiella\r\nresurser som krävs för att klara dessa uppgifter.</pre><pre>Dessutom -- och där ligger en bisats av kritik -- är\r\ndet viktigt att man tänker efter före, dvs. att vi, som\r\nvi har gjort och sagt i t.ex. ESK-konventionen, ser\r\ntill att miljökonsekvenser och sådana problem är\r\nutredda innan man fattar beslut, för att inte\r\ndärefter hamna i en sorts dragkamp mellan olika\r\nnordiska länder om vad som bör göras och inte bör\r\ngöras. Jag tänker på hanteringen av\r\nÖresundsförbindelserna, som Mats Hellström\r\nförstår.</pre><pre>Jag kan nämna att jag under de närmaste dagarna\r\nkommer att ha överläggningar med min nye danske\r\nkollega i denna fråga. Svend Auken kommer till\r\nSverige på fredag. Det är en självklarhet att vi\r\nhåller den här sortens bilaterala kontakter. Det\r\nligger i interpellationssvaret att man aldrig får\r\nnedvärdera den sortens bilaterala problem eller\r\nskjuta dem på framtiden genom tal om nordiska\r\nhandlingsplaner, utan här gäller det konkret\r\nsamarbete mellan Sverige och Danmark. Vi har\r\nmotsvarande problem mellan Sverige och Norge --\r\nNorgelänken, som den brukar kallas numera -- om\r\nhur vi skall ha det med våra väg- och\r\njärnvägsförbindelser söderöver mot kontinenten.\r\nDär är det samma problematik. Det behövs ingen\r\nnordisk handlingsplan i det sammanhanget utan\r\nbilaterala kontakter. Det är ingenting annat som\r\navses.</pre><pre>Sedan har vi frågan om Botniabanan norröver, som\r\när en av de viktigaste frågor som nu diskuteras,\r\nåterigen bilateralt i det nordiska sammanhanget.\r\nDet är samma syfte: att knyta samman de nordiska\r\nländerna med sikte på förbättrade\r\nkommunikationer mot kontinenten.</pre><pre>Sammanfattningsvis tycker jag att Mats Hellström\r\ngör en konstlad motsättning mellan det\r\növergripande synsättet nordisk handlingsplan och\r\ndet bilaterala konkreta närliggande arbete som\r\npågår och som riksdagen får möjlighet att ta\r\nställning till under våren.</pre><pre>Vi hoppas dessutom att finansministrarnas arbete\r\nskall innebära att man mobiliserar nya resurser via\r\nNIB. Självklart måste finansministrarnas\r\nsynpunkter också vägas in. Så långt är det konkret\r\natt de synpunkter som förs fram i de nordiska\r\nfinansministerkretsarna vägs in i våra\r\nställningstaganden inför ett infrastrukturprogram,\r\nsom är långsiktigt. Det kommer att spänna över en\r\nlång tid framöver.</pre><pre>Anf. 29  MATS HELLSTRÖM (s) replik:</pre><pre>Fru talman! Jag tycker att tonläget hos Olof\r\nJohansson nu är ett annat än i interpellationssvaret,\r\ndär man faktiskt avvisar förslaget om en nordisk\r\ninfrastrukturplan och menar att det räcker med\r\nbilaterala kontakter. De exempel som Olof\r\nJohansson nu gav visar i vart fall att det är\r\notillräckligt.</pre><pre>Frågan om Öresundsbron är inte bara en bilateral\r\nfråga, eftersom Öresundsbron mellan Sverige och\r\nDanmark, med tanke på finansieringen, hänger\r\nihop med frågan om järnvägsförbindelserna mellan\r\nSverige och Norge. Då räcker det inte med\r\nbilaterala kontakter.</pre><pre>Sedan menar jag -- där är vi överens -- att det är\r\nviktigt att se planeringen av infrastrukturen i ett\r\nÖstersjösammanhang. Det nordiska inslaget där\r\nunder 80-talet, som ju Olof Johansson tog upp, var\r\nKjell-Olof Feldts drivande av den då aktuella\r\nekonomiska handlingsplanen. Den var mycket\r\nviktig för det nordiska samarbetet. Alla erkänner i\r\ndag att den ekonomiska handlingsplanen var\r\nbetydelsefull för att få in nordiska element i\r\nplaneringen, som man annars inte hade fått med\r\nbara nationell eller bilateral planering. Där var i\r\nallra högsta grad Kjell-Olof Feldt drivande.</pre><pre>När det gäller Östersjön rasade järnridån som\r\nbekant 1989. Då var jag nordisk samarbetsminister\r\noch tog omedelbart initiativ för att försöka se om\r\ndet fanns ett intresse i alla länder kring Östersjön\r\natt samverka i någonting nytt för att kunna\r\ndiskutera gemensamma Östersjöfrågor.</pre><pre>Jag är glad över att det arbetet, som för min del fick\r\navbrytas när jag lämnade min post efter vår\r\nvalförlust, kunde fortsättas och resulterade i ett\r\nÖstersjöråd ganska snabbt därefter. Jag vill också\r\ngärna se resultat därifrån. På den punkten har Olof\r\nJohansson inte sagt något annat än att frågan står\r\npå dagordningen. Vad är det konkret man nu\r\nkommer med från Östersjörådets sida när det gäller\r\ninfrastrukturfrågorna?</pre><pre>Slutligen, fru talman! Vad är det som\r\nfinansministrarna kommer med -- för det är ändå\r\ndet som i dag är aktuellt för oss som skall delta i\r\nNordiska rådets session i Oslo? Kan vi vänta oss\r\nförslag från finansministrarna? Är det fortfarande\r\nenbart fråga om att inleda ett utredande om\r\nmöjligheter till finansiering av tidigareläggningar,\r\neller kan vi förvänta oss konkreta förslag? Jag\r\nmenar att det är en falsk motsättning som Olof\r\nJohansson skapar när han lyfter upp det bilaterala\r\nså kraftigt att det nordiska kommer i skymundan.\r\nRegional planering förekommer faktiskt också\r\nsöder om oss, inom EG. I högsta grad Tyskland vill\r\nplanera regionalt i förhållande till Östeuropa. Skall\r\nvi regionalt vara med om detta aktivt eller inte är\r\nvad min fråga i grunden gäller.</pre><pre>Anf. 30  Miljöminister OLOF JOHANSSON\r\n(c):</pre><pre>Herr talman! Det är riktigt att konstatera att det\r\nnordiska finansministersamarbetet i den här delen\r\nhar startat relativt sent, dvs. i slutet av förra året.\r\nDet betyder att mycket av det arbete som skall\r\ngöras i det sammanhanget kommer att återstå även\r\nefter sessionen i Oslo. Det som däremot är alldeles\r\nklart är att de synpunkter som förs fram i det\r\nsamarbetet skall infogas i det infrastrukturprogram\r\nsom den svenska regeringen lägger fram, som\r\nkommer att finnas tillgängligt för våra nordiska\r\nvänner och där viktiga delar är samordnade med\r\nberörda övriga nordiska länder. Det är den metod\r\nsom vi arbeter efter, och den är inte planinriktad\r\nutan mycket konkret inriktad. Trots detta beaktar\r\nvi naturligtvis framöver också om det finns\r\nmiljöproblem att reda ut. De skall klaras ut på ett\r\nannat sätt än som har skett i tidigare samnordiska\r\nprojekt.</pre><pre>Det här synsättet kommer att visa sig också i\r\nregeringens infrastrukturproposition i mycket\r\nkonkreta förslag när det gäller nordiska länkar.</pre><pre></pre><pre>Därefter kan naturligtvis alltid frågan uppkomma\r\npå nytt om man från den utgångspunkten skall\r\nvidga perspektivet ytterligare och återkomma till\r\ndiskussionen om en nordisk handlingsplan. Ett\r\nsådant arbete får inte hindra det nödvändiga\r\narbetet på kortare sikt. Det är den betoningen jag\r\nhar lagt i interpellationssvaret.</pre><pre>Det finns en risk i det nordeuropeiska samarbetet\r\natt det skapas så många institutionella\r\nsamordningsformer att intresset och verksamheten\r\nsplittras. Jag utgår från att Mats Hellström är\r\nmedveten om det problemet. Det gäller naturligtvis\r\nockså Östersjörådet och dess arbete. Det är ett råd\r\nsom, tillsammans med andra, har en vidare\r\ngeografisk omfattning än det Nordiska rådet. Det\r\när viktigt att ha den sortens samarbete. Just\r\nkommunikationerna är ett område som\r\nÖstersjörådet skall vara aktivt inom. Vi från den\r\nsvenska regeringens sida kommer naturligtvis att\r\nbidra till detta arbete. Men eftersom det inte finns\r\nnågra konkreta resultat att redovisa från det\r\narbetet, har jag avstått från att utveckla den delen\r\nav interpellationssvaret.</pre><pre>Det är viktigt att vi i det här sammanhanget inte\r\nenbart ägnar oss åt de fasta förbindelserna. Det\r\nmåste också bli en bättre samordning av\r\nfärjetrafiken över Östersjön. Vi skall vara\r\nmedvetna om att Europa inte enbart ligger i\r\nsydvästlig riktning utan i hög grad också i sydostlig\r\nriktning.</pre><pre>Anf. 31  STEN ANDERSSON i Stockholm (s)\r\nreplik:</pre><pre>Herr talman! Den nordiska samarbetsministern var\r\npå en punkt så pass konkret att jag blev riktigt\r\nnyfiken. Han nämnde ett exempel på att bilateralt\r\nsamarbete kan ha stor betydelse för den nordiska\r\ninfrastrukturen. Botniabanan var något som skulle\r\naktualiseras i den proposition om\r\ninfrastrukturprogram som regeringen inom kort\r\nskall lägga fram. Kommer Botniabanan att finnas\r\nmed i den proposition som skall läggas fram?</pre><pre>Anf. 32  Miljöminister OLOF JOHANSSON\r\n(c):</pre><pre>Herr talman! Jag skojar inte med någon. Detta är\r\nen av de viktiga nordiska länkarna. Beroende på i\r\nvilken tidshorisont man ser på detta finns det olika\r\naktuella delar i beredningsarbetet i regeringen.</pre><pre>Eftersom vi har sagt att det nordiska samarbetet\r\nskall prioriteras, är det klart att Botniabanan måste\r\nvara en viktig del i ett svenskt\r\ninfrastrukturprogram. Som alla vet förutsätter\r\nsamarbetet även åtgärder i andra länder. Jag vill\r\ninte föregripa propositionen. Det vore fel. Men jag\r\nvill starkt betona att detta är ett av de projekt som\r\nfinns med i beredningen av\r\ninfrastrukturprogrammet. Nordiskt samarbete är\r\nprioriterat i detta sammanhang. Det innebär\r\nnaturligtvis ett särskilt förord för att också lyfta\r\nfram den sortens projekt.</pre><pre>Nästa fråga är på vilken sikt man skall se på detta.\r\nDet är viktigt att vi har med också de nordliga\r\ndelarna av det nordiska samarbetet i\r\nsammanhanget. Det finns en utomordentligt stor\r\npotential i det utökade samarbette österut, inte\r\nenbart med Finland utan även med det tidigare\r\nSovjetunionen.</pre><pre>Anf. 33  DANIEL TARSCHYS (fp):</pre><pre>Herr talman! Det finns en glädjande samsyn i den\r\nhär debatten och i utrikesutskottets betänkande om\r\nvärdet av det nordiska samarbetet. Det är ett\r\nsamarbete som ingen ifrågasätter och som kommer\r\natt ha stor betydelse i framtiden, när de nordiska\r\nländerna, som vi hoppas, gemensamt tar steget in i\r\nett vidare europeiskt samarbete.</pre><pre>Ändå slås jag något av den ohämmade\r\nexpansionismen i debatten. Vi har i dag på\r\nmorgonen diskuterat bankkrisen. Vi har i övrigt\r\nunder våren diskuterat de djupa problemen i\r\nsvensk ekonomi. Vi är överens om att det måste tas\r\nallvarliga tag i den svenska statsbudgeten för att\r\nsanera de offentliga finanserna. Ändå hör jag i\r\ndenna debatt enbart önskemål om ytterligare\r\ninsatser. Jag har räknat till minst 40 områden där\r\ndet bör göras ytterligare insatser.</pre><pre>Vi måste självfallet kunna utveckla det nordiska\r\nsamarbetet och ta nya initiativ. Annars skulle\r\nsamarbetet förlora sin dynamik. Men om detta skall\r\nvara möjligt måste det finnas ett omvandlingstryck,\r\ndvs. en vilja att ompröva tidigare nordiska\r\nengagemang.</pre><pre>När jag ser på Nordiska ministerrådets arbete ser\r\njag mycket litet av ett sådant omvandlingstryck, en\r\nsådan vilja att ompröva och förändra samarbetet så\r\nsom det hittills har gestaltat sig. Det finns en\r\ntendens i det nordiska samarbetet att stapla det ena\r\nprogrammet på det andra med en mycket klen\r\nförmåga till omprövning av tidigare engagemang.</pre><pre>Jag skulle vilja framföra till den ansvarige\r\nsamarbetsminstern tanken -- om han vill lyssna på\r\nmig ett ögonblick, utmärkt, välkommen tillbaka! --\r\natt det finns ett behov från svensk sida att öka\r\nomvandlingstrycket i Nordiska ministerrådet. Då\r\nkan de många proklamationer om översyn,\r\nförändringar och omprövningar som vi då och då\r\nhör också realiseras och leda till ett aktivt arbete.\r\nDå kan det bli ordentliga utgrävningar av de många\r\navlagringar av tidigare års goda beslut som finns i\r\nsyfte att lokalisera projekt som inte längre är så\r\nviktiga.</pre><pre>Jag tar ett konkret exempel. När Sovjetunionen\r\nännu existerade inrättades nordiska\r\ninformationskontor, som Olof Johansson också\r\nnämnde, i de baltiska staterna. Det var den enda\r\nmöjlighet vi då hade att etablera kontakter med\r\ndessa stater, givet att vi inte kunde ha ambassader.\r\nNu har de nordiska staterna ambassader i de\r\nbaltiska staterna. Ändå fortsätter de nordiska\r\ninformationskontoren att finnas kvar.</pre><pre>För mig framstår detta som en rätt egenartad form\r\nav dubbeletablering. Men det är en\r\ndubbeletablering som vi inte har kunnat hantera i\r\ndet budgetarbete som just nu pågår i riksdagen. Ett\r\nstort antal konsulat och ambassader dras in, och ett\r\nstort antal delegationer slås ihop. Men vi har inte\r\nkunnat hantera denna fråga, eftersom den har legat\r\ninom Nordiska ministerrådets budget, dvs. isolerat\r\nfrån vår egen prövning. Det är ett exempel som jag\r\nvill trycka på, dvs. att riksdagens möjligheter att\r\npåverka och att ha insyn i Nordiska ministerrådets\r\narbete är för svagt.</pre><pre>Riksdagen får inte någon årlig rapport om vad som\r\nhänder i Nordiska ministerrådet. Vi får en rapport,\r\noch det är den vi behandlar i dag, från Nordiska\r\nrådet. Den är mycket värdefull. Vi får också\r\nvärdefulla rapporter från Europarådet. Vi får inte\r\nnågon rapport från regeringen om vad som händer\r\ninom Nordiska ministerrådet.</pre><pre>När vi varje år slår upp budgeten och ser på det\r\nanslag regeringen begär till Nordiska ministerrådet,\r\nfinns det varje år en upplysning om att den\r\nbudgeten fastställs vid ett annat tillfälle.\r\nFöljaktligen kan man inte redovisa vad den\r\ninnehåller, utan man begär en siffra som motsvarar\r\nfjolårets budget, nämligen 250 miljoner kronor.\r\nSedan sägs det att budgeten skall fastställas i höst.\r\nRiksdagen får inte vid något tillfälle möjlighet att ta\r\nställning till budgeten. Detta är en brist.</pre><pre>Och för det tredje: När de nordiska\r\nstatsministrarnas personliga representanter i\r\nsomras presenterade en rapport, en mycket\r\nintressant rapport, om det nordiska samarbetets\r\nframtid, förklarade statsministrarna i den s.k.\r\nBornholmsförklaringen att rapporten skulle dryftas\r\nmed parlamenten i de nordiska länderna, innan den\r\nblev föremål för beslut. Så har inte skett.</pre><pre>Visserligen har statsministern, med det nya ansvar\r\nsom han numera har, gett en information om\r\nrapporten, och det är värdefullt, men en\r\ndiskussionsstund efter en statsministerinformation\r\nkan inte ersätta en noggrann behandling av\r\nriksdagen. På den punkten har riksdagen alltså inte\r\ngetts tillfälle att diskutera och behandla det\r\nnordiska samarbetets framtid.</pre><pre>Jag menar att det här sammantaget leder till\r\nslutsatsen att riksdagens möjligheter att granska\r\nden nordiska verksamheten behöver förstärkas. Jag\r\navser nu inte Nordiska rådet, för där har vi utmärkt\r\ninblick genom alla de riksdagsmän som\r\nrepresenterar Sverige, utan riksdagens möjligheter\r\natt granska Nordiska ministerrådet.</pre><pre>Jag skulle gärna vilja fråga Olof Johansson, om han\r\när beredd att medverka till att stärka riksdagens\r\nställning i det här avseendet, att ge riksdagen bättre\r\nmöjligheter att granska Nordiska ministerrådets\r\nverksamhet. Och är Olof Johansson som\r\nsamarbetsminister beredd att medverka till att öka\r\nomvandlingstrycket inom Nordiska ministerrådet?</pre><pre>Anf. 34  Miljöminister OLOF JOHANSSON\r\n(c):</pre><pre>Herr talman! Efter att under många år ha följt\r\nNordiska rådets verksamhet, både som\r\nparlamentariker och som statsråd, har jag också\r\nibland med förvåning ställt mig ungefär samma\r\nfrågor som Daniel Tarschys nu lyft upp.</pre><pre>Det finns i och för sig förklaringar som är\r\nnågorlunda rimliga. Vi arbetar med en\r\nkonsensusprincip som gör att man måste vara\r\nutrustad med mandat snarare än fasta positioner,\r\nnär man går in i samarbetet. Det är viktigt att\r\nnämna den helt avgörande förutsättningen.</pre><pre>En del gör då detta till någon sorts kritik mot\r\nnordiskt samarbete som sådant, men det innebär ju\r\nockså en väldig fördel, nämligen en stark\r\nförankring -- ofta en mycket stark folklig\r\nförankring -- för de beslut som tas i det nordiska\r\nsamarbetet, när de väl tas. Det ligger naturligtvis\r\nett effektivitetsproblem i den här hanteringen som\r\nockså påverkar dialogen mellan de nationella\r\nparlamenten och det nordiska samarbetet, speciellt\r\ndå Nordiska ministerrådet.</pre><pre>Jag är den förste att erkänna att jag tycker att det\r\när viktigt att man försöker förstärka den här\r\nlänken, dvs. att man får en återföring av det som\r\nhänder i Nordiska rådet till de nationella\r\nparlamenten, och jag är beredd att medverka till att\r\nförstärka den länken. Den har inte varit\r\ntillfredsställande så här långt.</pre><pre>Det kan ske på olika sätt. Att, såsom föreslås,\r\nredovisa till riksdagen så att säga vad det blir av de\r\nnordiska besluten, är ett sätt att göra detta.</pre><pre>Jag tycker inte att man skall underskatta\r\ninformationstillfällena här i riksdagen, för det är\r\nklart att den metoden är användbar också när vi\r\ndiskuterar nordiska budgetfrågor. Det inträffar inte\r\nalltid så att det stämmer med riksdagens\r\narbetssessioner. Vi tar alltså beslut här under\r\nförhösten om kommande budget för Nordiska\r\nrådet. Det är i det sammanhanget, möjligen i\r\nhöstriksdagens upptakt, som man skulle kunna ge\r\nden önskvärda återföringen, en avrapportering av\r\nhur långt budgetarbetet har gått, inför ett slutligt\r\nbeslut i december.</pre><pre>Det är klart att där finns också möjlighet att stärka\r\nlänken. Den möjligheten har inte utnyttjats i\r\ntillräckligt stor utsträckning hittills, men jag är\r\nberedd att medverka till en sådan förstärkning.\r\nAlltihop skall naturligtvis gå ut på att\r\nproklamationer skall bytas mot aktivt arbete, så\r\nlångt detta är möjligt.</pre><pre>När det gäller omvandlingstrycket vill jag bara säga\r\natt det arbete som nu har utförts av\r\nIloniemigruppen och Störegruppen och som har\r\nlett till statsministerrapporterna har ju skapat ett\r\nomvandlingstryck som tidigare inte har funnits på\r\nlångt när i det nordiska samarbetet.</pre><pre>Anf. 35  DANIEL TARSCHYS (fp) replik:</pre><pre>Herr talman! Jag ber att få tacka Olof Johansson\r\nför ett, som jag uppfattade det, positivt svar. Jag\r\ntror att det är viktigt att vi stärker dialogen mellan\r\nNordiska ministerrådet och inte bara Nordiska\r\nrådet, vilket är viktigt i och för sig, utan också de\r\nnationella parlamenten.</pre><pre>Det är angeläget att vi här i riksdagen får möjlighet\r\natt ta ställning till Sveriges internationella arbete\r\näven i den mån som detta arbete utförs inom olika\r\norganisationer och att vi också får ökade\r\nmöjligheter att väga olika satsningar mot varandra.</pre><pre>Jag tolkar Olof Johansson så att han är beredd att\r\nmedverka till en utveckling i den riktningen, och\r\ndet tackar jag för.</pre><pre>Anf. 36  ELVER JONSSON (fp):</pre><pre>Herr talman! Utomnordiska betraktare har ibland\r\nsagt att det finns inget så disparat som Norden:\r\ngeografiskt, kulturellt, politiskt och inte minst\r\nmilitärt. Å andra sidan finns det ännu fler ute i\r\nEuropa som med beundran uttrycker: Hur kan\r\ndetta stora landområde, glest befolkat, med så\r\nskilda intressen mot olika folkgrupper och länder,\r\nvara så sammanhållet?</pre><pre>Nordiskt samarbete har hundraåriga traditioner.\r\nDe senaste dryga 40 åren har detta samarbete\r\nintensifierats och stärkts genom tillkomsten av\r\nNordiska rådet. När nu utrikesutskottet behandlar\r\nNordiska rådets svenska delegations berättelse\r\njämte några motioner, lyfter utskottet framför allt\r\nfram den nya situation som Norden befinner sig i.\r\nDet slås fast i betänkandets upptakt att EES-avtalet\r\noch den ekonomiska och politiska integrationen i\r\nEuropa får betydelsefulla effekter för Norden och\r\ndet nordiska samarbetet. Det understryks att det är\r\nviktigt att rådet finner former för ett vitaliserat och\r\nstärkt nordiskt samarbete.</pre><pre>Från de nordiska statsministrarnas möte i\r\nnovember 1991 vill jag citera: ''Norden bör sträva\r\nefter att aktivt påverka utvecklingen i Europa och\r\nomvärlden utgående från de nordiska\r\nmedborgarnas intressen och behov.'' Det blev\r\nstartpunkten för statsministrarnas förnyade\r\nintresse för det nordiska samarbetet, där de gick in\r\noch påtog sig det politiska ansvaret för samarbetets\r\nprinciper och riktlinjer. När nu utrikesutskottet\r\nkonstaterat att Nordiska rådet har välkomnat en\r\nsådan uppläggning, har man gjort det med tillägget\r\natt det inom Nordiska rådet finns en hög ambition\r\natt förstärka parlamentarikernas inflytande på det\r\nnordiska samarbetet.</pre><pre>Den s.k. nyvärdering som statsministrarna ville få i\r\ngång var nödvändig. De nordiska länderna stod alla\r\ninför det stora europeiska samarbetsavtalet, EES.\r\nDet har förhandlats fram mellan EFTA-länderna\r\noch EG och har av statsministrarna betecknats som\r\ndet viktigaste nordiska samarbetsavtalet på många\r\når. Detta avtal innebär ett gemensamt europeiskt\r\nsamarbetsområde som omfattar 19 stater och\r\n380 miljoner invånare. De nu väl kända fyra\r\nfriheterna -- fri rörlighet för arbete, kapital, varor\r\noch tjänster -- innebär ett stort steg. Det går\r\ndessutom längre än vad vi uppnått på det nordiska\r\nplanet, alla högt ställda ambitioner till trots.</pre><pre>Det tål ändå, herr talman, att tänka på att det som\r\ninte fick sin lösning inom ramen för det nordiska\r\nsamarbetet fick det i en bredare europeisk ram. Då\r\navser jag EFTA-avtalet, där man lyckades få till\r\nstånd ett frihandelsavtal som inte hade gått att få\r\nfram trots flera försök i Norden.</pre><pre>Sådana här tillkortakommanden i den nordiska\r\nramen kanske inte beror på bristande förmåga att\r\nkomma överens nordiskt utan fastmer att Norden\r\nkanske är för litet för att bli ett verkligt alternativ i\r\nekonomiskt hänseende. Samtidigt är det viktigt att\r\nnotera att rösten från Norden blir starkare, om den\r\nbärs upp av länderna gemensamt. Den lärdomen\r\nhar jag för egen del dragit, när jag som svensk FN-\r\ndelegat i höstas kunde registrera vad ett mångårigt\r\ninternationellt nordiskt samarbete betyder i den\r\nvärldsvida gemenskapen.</pre><pre>Men för att kunna tala med en röst bör vi också ha\r\ngemensamma mål i vår internationella verksamhet.\r\nHär har vi en tradition av mångårigt och\r\nomfattande nordiskt samarbete att falla tillbaka på.\r\nDe nordiska länderna har kunnat samordna\r\nlagstiftning, social trygghet och medborgerliga\r\nrättigheter. Det är inget tvivel om att Nordens\r\nerfarenheter inom vad som brukar kallas den\r\nsociala dimensionen väcker stort intresse ute i\r\nEuropa.</pre><pre>Förhoppningar om att Norden kommer att påverka\r\nutformningen av EG-politiken på t.ex.\r\narbetsmarknadspolitikens och socialpolitikens\r\nområden har redan uttryckts från olika håll inom\r\nEG.</pre><pre>Till förutsättningarna hör också en förstärkning av\r\nden gemensamma nordiska identiteten. Vi bör lära\r\noss betydligt mer om nordisk historia och litteratur.\r\nVi bör t.ex. utöka det mellanfolkliga umgänget och\r\nsatsa på Nordplus-program för forskare och\r\nstudentutbyte, på Nordjobb, dvs. feriejobb för\r\ngrannlandsungdomar, och på att förbättra tv- och\r\nradiosamarbetet.</pre><pre>Ekonomi, miljö, infrastruktur och\r\nmedborgarfrågor kvarstår som centrala nordiska\r\nsamarbetsområden. Samarbetsministern räknade\r\nhär upp ett antal viktiga politikerområden som just\r\ninfrastrukturen, miljön, regionalpolitiken m.m.\r\nUtifrån detta bör Nordiska ministerrådet överväga\r\nvilken mix som Nordiska rådet skall leva med. En\r\nalltför ensidig satsning på ett enda sakområde kan\r\nenligt min mening bli ödesdiger.</pre><pre>Statsministrarnas förslag om det nordiska\r\nsamarbetets framtida organisation omfattade till en\r\ndel också förändringar i Nordiska rådets\r\nverksamhet. Som ett förslag nämndes\r\nsamlokalisering av Nordiska rådets\r\npresidiesekretariat i Stockholm och ministerrådets\r\nsekretariat i Köpenhamn. I efterhand kan man\r\nbeklaga att vi i Sverige inte tidigare resonerade oss\r\nfram till en för regering och parlamentariker\r\ngemensam uppfattning och gav den till känna i ett\r\ntidigt skede.</pre><pre>Vi har gjort en erfarenhet av de senaste årens\r\nutredande av nordiskt samarbete både i Nordiska\r\nrådet och i ministerrådet. Om man vill reformera\r\ndet nordiska samarbetet så att det är i takt med\r\ntiden bör regeringarna och parlamenten göra\r\narbetet tillsammans. Det är mitt förslag när nästa\r\nutredningsomgång skall sätta i gång.</pre><pre>I arbetet med att vitalisera det nordiska samarbetet\r\ni ett förändrat Europa måste det parlamentariska\r\ninflytandet tillåtas spela en vital roll. Ett villkor är\r\natt parlamentarikernas inflytande måste\r\ntillförsäkras stadgeenliga former. Ett effektivt\r\nnordiskt parlamentarikersamarbete är väl ägnat att\r\nmotverka det omtalade demokratiska underskottet\r\ni det europeiska samarbetet och bidra till ett\r\nfördjupat regionalt samarbete utöver vad t.ex.\r\nEES-avtalet stipulerar.</pre><pre>Vi bör alltså fortsätta att fördjupa och utveckla det\r\ninledda samarbetet mellan Norden och Baltikum\r\nmed t.ex. ett utbyggt utbildnings- och\r\nforskningssamarbete, samarbete om\r\nmedborgarfrågor och ett starkare samarbete om\r\nmiljöfrågor. Med tanke på det särskilda ansvar som\r\nde nordiska länderna känner för sina grannländer\r\noch för förhållandena i öst vill jag också ställa stora\r\nförhoppningar till framtida samverkan inom ramen\r\nför det förra året upprättade Östersjörådet.</pre><pre>Den nordiska passfriheten är för den enskilde\r\nmedborgaren ett av det nordiska samarbetets\r\ntydligaste resultat. Det är därför viktigt att en\r\nsärlösning med hänsyn till den nordiska\r\npassunionen bör eftersträvas och åstadkommas för\r\nsvensk del vid Europaintegrationen.</pre><pre>Herr talman! Sammanfattningsvis kan man säga att\r\nNordiska rådets traditioner, arbete och vunna\r\nframgångar är stora tillgångar. Vi bör också dra\r\nslutsatser av de bakslag och misslyckanden som har\r\nskett genom åren. Den verbala gemenskapen och\r\nde fina högtidstalen måste följas upp med att\r\nfattade beslut omsätts i praktisk handling. Det\r\ngäller de nationella parlamenten, departementen\r\noch myndigheter långt ned på regional och lokal\r\nnivå. För den enskilda människan betyder nordiskt\r\nsamarbete att också vardagstingen fungerar. Det\r\ngränslösa Norden skall vara en verklighet för alla\r\nNordens medborgare.</pre><pre>Herr talman! Jag instämmer i hemställan i\r\nutrikesutskottes betänkande och noterar samtidigt\r\nden mycket positiva behandling som de båda\r\nfolkpartimotionerna fått i sammanhanget.</pre><pre>Anf. 37  Miljöminister OLOF JOHANSSON\r\n(c):</pre><pre>Herr talman! Jag vill kommentera en sak som inte\r\nvarit uppe i den tidigare diskussionen, något som\r\nElver Jonsson nämner, och det är förslaget från\r\nIloniemi-gruppen om samordning av\r\nsekretariatsresurserna för parlamentarikerna och\r\nför ministerrådet.</pre><pre>Det har inneburit en ny och annorlunda situation\r\natt statsministrarna tagit över en betydande del av\r\nansvaret och arbetat via personliga representanter.\r\nDet är inte normalsituationen i det nordiska\r\nsamarbetet.</pre><pre>Jag tog mig före att kommentera vad\r\nrepresentanterna i Iloniemi-gruppen föreslog i det\r\nhär avseendet. Det gjorde jag före\r\nstatsministermötet på Bornholm. Jag tror inte att\r\ndet behövs så mycket samråd.</pre><pre>Jag sade där att det naturligtvis inte är rimligt att\r\nen nordisk huvudstad, t.ex. Stockholm, skulle vara\r\nhelt utan större nordiska institutioner. Om man\r\nskall samordna den här sortens sekretariat måste\r\ndet bli någon synergieffekt. Då blir det omedelbart\r\nen konstitutionell fråga. En samordning av detta\r\nslag påverkar också samarbetet mellan ministrar\r\noch parlamentariker.</pre><pre>Om förutsättningarna inte finns eller om det inte\r\nanses lämpligt kan man inte heller vinna så stora\r\nekonomiska fördelar med enbart en\r\nsamlokalisering, dvs. att man placerar\r\nsekretariaten tillsammans och möjligen har\r\ngemensam växel och informationsavdelning. Detta\r\nfaktum har förts vidare i diskussionen, och de\r\nnordiska länderna har till slut ställt upp på detta\r\nsynsätt. Fördelarna är inte särskilt stora, och de\r\npolitiska förutsättningarna för en samordning\r\nsaknas därmed. Jag vill gärna nämna detta med\r\nanledning av det Elver Jonsson sade i en bisats.</pre><pre>Anf. 38  ELVER JONSSON (fp) replik:</pre><pre>Herr talman! Jag tackar för kommentaren till det\r\nsom samarbetsministern kallar för bisats. Inlägget\r\nvisar att frågan långt ifrån är oviktig.</pre><pre>Jag tror att förutsättningarna för samarbete\r\negentligen är mycket goda. Det handlar om att\r\norganisera det rätt. De båda organen --\r\nministerrådet och parlamentarikerna -- kan ha\r\nmycket gemensamt, samtidigt som de behåller sin\r\nintegritet fullt ut. Jag tror, herr talman, att detta är\r\nfullt möjligt.</pre><pre>Jag var i mitt anförande inne på det faktum att vi är\r\ni den lyckliga situationen att ha en grund i den\r\nstarka, flerhundraåriga traditionen av också\r\ninformellt samarbete. Detta är tillgångar som andra\r\nländer ute i världen saknar. Vi har här en oerhört\r\nvärdefull utgångspunkt.</pre><pre>Vi får inte glömma att vi lever i en ny tid.\r\nOmvälvningarna är oerhört stora, och de sker\r\nframför allt mycket snabbt. Detta gäller världen,\r\nEuropa och faktiskt också Norden. Min tes är att\r\nett starkt nordiskt samarbete är mycket angeläget\r\nom Norden skulle hamna utanför EG. Detta sade\r\njag också när statsministern anmälde sitt arbete här\r\ni kammaren för en tid sedan.</pre><pre>Om vi hamnar inom EG:s ram, vilket jag för egen\r\ndel hoppas, är fortfarande ett starkt nordiskt\r\nsamarbete mycket angeläget. Det handlar nu om\r\natt höja tempot.</pre><pre>Olof Johansson sade tidigare att vi säkert har för\r\nmånga institutioner och att vi behöver se över den\r\nfrågan. Jag delar den uppfattningen. Jag har flera\r\ngånger sagt att de många handlingsplanerna kanske\r\nhar förlett oss litet grand. Vi har fått många planer,\r\nmen mindre handling.</pre><pre>Herr talman! Jag ser gärna att det kommer färre\r\nplaner och mer kraftfullt positivt och\r\ngränsöverskridande nordiskt samarbete.</pre><pre>Anf. 39  WIGGO KOMSTEDT (m):</pre><pre>Herr talman! När vi i dag behandlar Nordiska\r\nrådets svenska delegations berättelse om det\r\nnordiska samarbetet känns den inte helt aktuell,\r\neftersom väldigt mycket skett sedan detta skrevs.\r\nEuropasamarbetet har genomgått dramatiska\r\nförändringar. Detta påverkar också\r\nförutsättningarna för det nordiska samarbetet. Två\r\nnordiska länder förhandlar redan om EG-\r\nmedlemskap, och ett tredje är på väg in i\r\nförhandlingar.</pre><pre>Utvecklingen i Baltikum och Östeuropa har också\r\nmedfört stora nordiska satsningar, t.ex. miljö- och\r\nindustrisamarbete. Budgeten för olika\r\nsamarbetsprojekt uppgick under 1992 till 32\r\nmiljoner danska kronor. Till detta kommer\r\nsatsningarna inom sektorernas egna budgetar.</pre><pre>Statsministrarna har under 1992 låtit utvärdera de\r\nsom en följd av den europeiska integrationen\r\nförändrade förutsättningarna för det nordiska\r\nsamarbetet. Utvärderingen har resulterat i ett antal\r\nrapporter och deklarationer. Slutresultatet av den\r\npågående nyorienteringen av det nordiska\r\nsamarbetet har ännu inte redovisats, men mycket\r\ntyder på att flera av de föreslagna åtgärderna aldrig\r\nkommer att realiseras.</pre><pre>I dokumenten fanns förslag om stora satsningar på\r\ndet nordiska kultursamarbetet, bl.a. i form av en\r\nkulturfond. Vidare uttalades att 50 % av den\r\nnordiska budgeten under 1996 skulle gå till kultur,\r\nforskning och utbildning. Att det inte blir någon ny\r\nkulturfond vet vi redan i dag. Enighet råder mellan\r\nstatsministrarna och parlamentarikerna i rådet om\r\natt det nordiska kultursamarbetet skall stärkas, och\r\nden enigheten är stor.</pre><pre>Lika stor är dock inte enigheten om varifrån\r\npengarna skall tas. Statsministrarnas målsättning\r\natt 50 % av budgeten 1996 skall tillfalla kultur,\r\nutbildning och forskning har väckt stor debatt i\r\nrådet. Tveksamhet råder om att lösa den framtida\r\nbudgetdiskussionen genom fasta procentsatser för\r\nolika områden. De konkreta åtgärderna måste vara\r\nutslagsgivande för hur budgeten fördelas på\r\nsektorerna.</pre><pre>I statsministergruppens rapport pekades också på\r\nolika åtgärder för att minska den nordiska\r\nbyråkratin och stärka den politiska styrningen av\r\nsamarbetet. Inte heller här tycks det bli någon\r\nstörre förändring. I stället för den tidigare\r\nställföreträdarkommittén får vi en nordisk\r\nsamarbetskommitté. Minskningen av antalet\r\nämbetsmannakommittér får inte heller den\r\nomfattning som var tänkt. Antalet ministerråd har\r\nblivit fler och inte färre. Någon samlokalisering av\r\nde nordiska sekretariaten kommer inte att äga rum.\r\nDet återstår alltså att se vilket resultat\r\nreformarbetet avseende det framtida nordiska\r\nsamarbetets innehåll, form och finansiering\r\nkommer att få.</pre><pre>Som tidigare ordförande i rådets budgetutskott kan\r\njag dock glädja mig åt att rådet, enligt de\r\nministerrådsförslag som nu föreligger om ändringar\r\ni Helsingforsavtalet, kommer att få ett ökat\r\ninflytande på budgeten. Nu måste vi också visa att\r\nvi klarar av denna nya uppgift. Vi rådspolitiker har\r\nofta tenderat att prioritera ett stort antal områden\r\nutan att ta ansvar för hur detta skall finansieras. I\r\ndagens ekonomiska läge, där alla länder är överens\r\nom en nollbudget i det nordiska samarbetet, måste\r\nvi också kunna visa på besparingar.</pre><pre>Beträffande budgetens storlek bör vi vara\r\nuppmärksamma på att det nordiska samarbetet inte\r\nhar någon överstatlighet. Konsensusprincipen\r\ngäller. Det innebär att det land som vill minst blir\r\nvägledande. Detta problem måste bearbetas\r\nnationellt och inte enbart med kritik av\r\nministerrådet. Man bör också komma ihåg att\r\nNordiska rådets budget totalt omfattar endast 700\r\nmiljoner danska kronor, varför byråkratin för\r\ndenna inte bör vara alltför stor.</pre><pre>Nordiska rådets samarbete och kontakter med\r\nnärområdena har utvidgats under 1992.\r\nHuvudkontakterna sker fortsättningsvis med de tre\r\nbaltiska länderna men också med de nordvästra\r\ndelarna av Ryssland. En viktig förutsättning för en\r\nfredlig och demokratisk utveckling i de baltiska\r\nländerna är en positiv ekonomisk utveckling. Rådet\r\nhar därför också i många sammanhang uppmanat\r\nministerrådet att ge ekonomiskt stöd som kan bidra\r\ntill denna utveckling.</pre><pre>Detta är givetvis bra. Men jag kan inte undgå att\r\nnämna att det också finns andra närområden som\r\när viktiga att stödja. Jag tänker närmast på\r\nvästnorden. Det bör också uppmärksammas att\r\nmånga insatser i dag görs i Baltikum såväl\r\ninternationellt som nationellt, varför det är mycket\r\nviktigt att koordinera dessa insatser.</pre><pre>\r\nFör att stödja den demokratiska utvecklingen i\r\nnärområdena har presidiet ett utbytesprogram för\r\nparlamentariker från Estland, Lettland, Litauen,\r\nPolen och Ryssland. 21 parlamentariker kommer\r\nunder våren 1993 att besöka de nordiska länderna.\r\nJag har inte kunnat undgå att notera de påfallande\r\nmånga önskemålen att besöka Reykjavik, medan\r\nintresset för Helsingfors är betydligt mindre, för att\r\ninte säga obefintligt. Det får mig osökt att tänka att\r\ndessa samarbetsformer inte får bli en form av\r\nsemesterresor. De är ägnade för studier av andra\r\nländer.</pre><pre>Herr talman! Jag är övertygad om att Norden har\r\nen viktig roll att fylla i det framtida Europa. Men\r\nför detta krävs att det nordiska samarbetet\r\nutformas på ett sådant sätt, att de nordiska\r\nlandvinningarna tryggas och nordiska intressen\r\ntillvaratas i det europeiska integrationsarbetet.\r\nNordiska rådet har definitivt inte spelat ut sin roll.\r\nMen framöver måste säkerligen rådet lära sig att\r\nspela en annorlunda roll.</pre><pre>Anf. 40  BENGT HURTIG (v):</pre><pre>Herr talman! Jag begärde ordet i\r\ninterpellationsdebatten eftersom\r\ninterpellationssvaret fångade mitt intresse. Jag är\r\nglad att höra de signaler om Botniabanan som Olof\r\nJohansson redovisade, nämligen att byggstarten\r\nkommer att hamna på den här sidan av år 2000. Jag\r\ntänkte dock närmast på de frågor om Storkalotten\r\nsom berörs i interpellationssvaret.</pre><pre>Vi räknar med att Storkalotten omfattar de\r\nnordliga länen i Sverige, Norge, Finland samt\r\nMurmansk- och Arkhangelskområdet. Det är\r\negentligen inte ett litet område befolkningsmässigt.\r\nDär bor 3,8 miljoner människor, och det är ungefär\r\ni samma storleksordning som Norge. Om det\r\nkommer till stånd en ekonomisk utveckling på den\r\nryska sidan kommer det att finnas en avsevärd\r\nkonsumtionsbenägenhet samtidigt som det finns\r\nstora resurser i detta område.</pre><pre>Förmodligen kommer Sverige inte att bli medlem i\r\nEG. Men som Elver Jonsson sade kommer\r\nsamarbetet i Norden och på Nordkalotten att ha\r\nstor betydelse vare sig vi hamnar utanför eller vi blir\r\nmedlemmar. Den internationella utvecklingen och\r\nglobaliseringen av ekonomin kräver under alla\r\nförhållanden ett förstärkt regionalt samarbete.</pre><pre>Vid den konferens i Kirkenes som ägde rum i\r\njanuari behandlades frågor om samarbete på\r\nNordkalotten. Det var inte bara fråga om att\r\nhänvisa till ett bilateralt samarbete. De parter som\r\ndeltog var förutom de nordiska länderna EG samt\r\nobservatörer från USA, Canada, Frankrike,\r\nTyskland, Japan, Polen och Storbritannien. Man\r\nunderstryker vikten av att stärka såväl det\r\nbilaterala som det multilaterala samarbetet, särskilt\r\ni miljöfrågor. Man kräver ett aktionsprogram, som\r\nskall utarbetas med snabbhet inför det möte som\r\nmiljöministrarna skall ha i september hösten 1993.</pre><pre>Min fråga är i detta sammanhang: Vilka\r\nförberedelser gör Sverige inför det miljömöte som\r\navser att öka skyddet för den arktiska regionen?\r\nDet avser att öka skyddet när det gäller utsläpp från\r\nindustri, kärnkraftverk, kärnreaktorer, kanske\r\nockså kärnvapen och skyddet mot dumpning av\r\nmiljöfarligt avfall. Vilka åtgärder vidtas för\r\nnärvarande för att förbereda konferensen om\r\nmiljön i Barentsregionen så att den blir effektiv?</pre><pre>Deltagarna krävde också att resultaten av studier\r\nom transporter och kommunikationer på\r\nStorkalotten skulle bli tillgängliga för alla parter.\r\nMan begärde att transport- eller\r\nkommunikationsministrarna skulle beakta\r\nmöjligheterna för samarbete på basis av dessa\r\nstudier som man vet finns och på basis av de behov\r\nav transporter som finns i det här området.</pre><pre>Min nästa fråga är därför vilka initiativ som är på\r\ngång i regeringen när det gäller samarbete om\r\ninfrastrukturen på Storkalotten.</pre><pre>Anf. 41  Miljöminister OLOF JOHANSSON\r\n(c):</pre><pre>Herr talman! Det är många möten som slutar i\r\nönskemål om aktionsprogram. Vi hade samma\r\ndebatt tidigare här i dag när det gällde\r\nhandlingsplaner. Det låter aktivt och bra.\r\nProblemet är ju ofta att det inte görs några\r\nsamordnade ställningstaganden i dessa\r\nsammanhang enbart med hjälp av uttalanden.</pre><pre>Vi är från svensk sida beredda att föra vidare det\r\nsamarbete kring Nordkalotten och Barents hav som\r\nhar inletts i det nordiska samarbetet. De åtgärder\r\nsom vi står inför är gigantiska. Jag kan bara nämna\r\natt det Kirkenesmöte från januari som åberopades\r\ninte var det första. Det har ju också varit ett\r\nmiljöministermöte i Kirkenes under hösten där jag\r\nsjälv deltog.</pre><pre>Efter studiebesök på Kolahalvön vet jag vad det är\r\nsom krävs och hur svårt det är att komma fram till\r\nslutsatser och möjligheter att finansiera de åtgärder\r\nsom är nödvändiga när det gäller de gigantiska\r\nutsläppen och den gigantiska naturförstöringen där\r\nuppe i norr. Den påverkar även oss, liksom Norge\r\noch Finland.</pre><pre>I den programförklaring som kommer i Oslo skall\r\nSverige redogöra för hur vi tänker fortsätta att följa\r\nupp det här samarbetet. Jag vill inte föregripa\r\ndetta, men som ordförandenation har vi anledning\r\natt prioritera bland alla dessa krav på\r\naktionsprogram och handlingsprogram.</pre><pre>Anf. 42  BENGT HURTIG (v) replik:</pre><pre>Herr talman! I statsbudgeten ligger nu 56 miljoner\r\nkronor till regeringens disposition för samarbetet\r\nmed Central- och Östeuropa. Jag vill minnas att\r\näven Barentsregionen nämns där. Det får inte bli så\r\natt Sverige kryper ur de åtaganden vi har gjort när\r\nvi deltog i Kirkeneskonferensen med hänvisning till\r\natt det finns så många andra uttalanden.</pre><pre>Miljön på Nordkalotten har stor betydelse för\r\nhundratusentals människor som direkt eller\r\nindirekt är beroende av t.ex. fisket i den här\r\nregionen. Detta är naturligtvis i första hand ett\r\nnorskt och ryskt intresse. Men det är också ett\r\nsvenskt intresse att skador i Barents hav och Norra\r\nIshavet kan förhindras och att det kan vidtas\r\nmotåtgärder i den mån det redan har utvecklats\r\nskador.</pre><pre>Jag måste väl försöka tolka miljöministerns svar\r\nvälvilligt. Det är alltså inte frågan om att krypa ur\r\ndet ansvar man har påtagit sig i\r\nKirkeneskonferensen.</pre><pre>Anf. 43  Miljöminister OLOF JOHANSSON\r\n(c):</pre><pre>Herr talman! Min avsikt är att tala om att de\r\nfinansiella behov som finns när det gäller att\r\nkomma till rätta med miljöproblemen på\r\nNordkalotten med omnejd är så gigantiska att de\r\ninte har någon som helst relation med den nordiska\r\nbudgeten. Den är ju som vi hörde här tidigare på\r\n700 miljoner danska kronor.</pre><pre>Här handlar det om mångmiljardbelopp och åter\r\nmångmiljardbelopp för att hantera den\r\nexploatering av naturen som har ägt rum i det\r\ntidigare Sovjetunionen. Därför är det viktigt att vi\r\nhar dessa relationer klara för oss och är medvetna\r\nom att det krävs prioritering här. Det är också lika\r\nsjälvklart att vi har ett gemensamt nordiskt ansvar\r\nför att försöka göra det bästa möjliga av den\r\nsituation som vi har ärvt.</pre><pre>Anf. 44  BENGT HURTIG (v) replik:</pre><pre>Herr talman! Jag har inte någon tro på att dessa 56\r\nmiljoner som finns nämnda i budgeten skulle räcka\r\ntill några större insatser när det gäller de miljöhot\r\nsom finns. Däremot skulle de kanske kunna räcka\r\ntill att stärka det samarbete mellan länstyrelsen och\r\nde regionala organen som pågår. Där handlar det ju\r\nfrämst om att kartlägga problemen och utbyta\r\ninformation i större skala. Det finns också andra\r\nområden. Det gäller t.ex. att stödja utbytet av\r\ninformation om hur infrastrukturen kan byggas ut\r\npå båda sidorna om gränsen mellan Ryssland och\r\nFinland.</pre><pre>Det är inte så, som Mats Hellström nämnde, att vi\r\nkan låta tyska intressen få något\r\nförstahandsinitiativ eller styrande inverkan på\r\ndetta. De skall naturligtvis också vara med, men det\r\nfinns en risk att de rika fyndigheterna uppe på\r\nKolahalvön kommer att exploateras av\r\ncentraleuropeiska intressen och att transporterna\r\nkommer att gå kortaste möjliga väg ner till\r\nCentraleuropa.</pre><pre>Det finns ett gemensamt nordiskt intresse dels att\r\ndetta leder till en industriutveckling, en förädling\r\nav dessa rika fyndigheter uppe på Kolahalvön, dels\r\natt det ekonomiska utbytet gentemot norra delarna\r\nav Skandinavien kan utvecklas på ett positivt sätt\r\noch att kommunikationerna kommer att kunna gå\r\nden vägen. Det behövs ytterligare studier för detta.</pre><pre>Anf. 45  INGRID NÄSLUND (kds):</pre><pre>Herr talman! För att samarbete i politiska\r\nförsamlingar skall bli effektivt och betydelsefullt\r\nbehövs en stark förankring hos de människor det\r\nberör. Detta gäller naturligtvis också det nordiska\r\nsamarbetet. Jag tror att man kan säga att det har\r\nfunnits en mycket stark förankring hos de nordiska\r\nfolken för detta samarbete. Vi har av naturliga skäl\r\nhaft en mycket stark samhörighetskänsla.</pre><pre>Men nu är vi kanske i det läget att det är viktigt att\r\nöka medvetenheten om den samhörighet som vi har\r\npå språkområdet, på det kulturella området och i\r\nvårt sätt att se på samhället och dess utveckling.</pre><pre>Vi talar inom utbildningsområdet mycket om\r\ninternationalisering just nu. Jag ser med mycket\r\nstor glädje fram emot en ökad internationalisering\r\npå skolans område. Samtidigt tycker jag att det är\r\nviktigt att påpeka att vi här i de nordiska länderna\r\ninte får förlora det samarbete som vi under många\r\når har haft på skolans område. Detta är inte något\r\nsom behöver kosta stora pengar, utan det är något\r\nsom ofta kan komma underifrån på initiativ från\r\nskolorna själva. Jag tycker att det är viktigt att detta\r\nfortsätter.</pre><pre>Internationellt samarbete mellan elever och skolor\r\nkan med fördel förekomma från högstadiet och\r\nuppåt. Inte minst på skolans lägre stadier är det\r\nviktigt att fortsätta det utbyte som man har haft\r\ninom det nordiska området. Detta är något som\r\nNordiska rådet bör främja och fortsätta att\r\ninspirera till.</pre><pre>Det är naturligtvis också viktigt med samarbete\r\ninom forskningens och den högre utbildningens\r\nområden. Det är ett fint samarbete som har\r\nförekommit i dessa sammanhang.</pre><pre>Det är vidare angeläget att vi även i fortsättningen\r\nkan förstå varandras språk, och härvidlag bör\r\nskolan fortsätta att spela en roll. Det bör vara helt\r\nklart utsagt att vi skall kunna läsa och förstå texter\r\npå varandras språk.</pre><pre>Jag tror också att ett ökat samarbete på TV-\r\nområdet kan ha stor betydelse för att vi utan\r\nsvårighet skall kunna förstå även varandras talade\r\nspråk. Utan att något generellt initiativ tagits\r\nsamarbetar man i många program, inte minst i\r\nandra kanaler än de officiella, mellan\r\nprogramledare från de olika nordiska länderna,\r\nnågot som faktiskt spelar en stor roll för att få till\r\nstånd en bättre förståelse för det talade språket i\r\nresp. nordiska länder.</pre><pre>Det finns alltså en hel del initiativ som egentligen\r\ninte kostar oss någonting, men som har stor\r\nbetydelse för samhörighetskänslan.</pre><pre>Det har här talats en hel del om infrastruktur, och\r\nvi vet att regionerna får en ökande betydelse inom\r\nEG:s ram. Man har också nämnt flera typer av\r\nregioner som kommer att beröra de nordiska\r\nländerna. Jag representerar den västra regionen,\r\noch jag har stora förhoppningar om att det skall bli\r\nen satsning på infrastrukturområdet som på ett\r\nbättre sätt kommer att förbinda tre stora nordiska\r\nstäder, däribland två huvudstäder. Jag syftar på en\r\nsnabbjärnväg Oslo--Göteborg--Köpenhamn.</pre><pre>Jag tror att detta kommer att få stor betydelse för\r\natt utveckla den västliga regionen. Där kommer\r\nnaturligtvis också att behövas ökade förbindelser\r\nsjövägen.</pre><pre>Också detta är exempel på att initiativ inte alltid\r\nbehöver tas uppifrån. Det har länge pågått ett\r\nsamarbete mellan regionala och kommunala\r\npolitiker, näringsliv, handelskammare och andra\r\nintressenter av olika slag, där man underifrån har\r\ntryckt på för den här satsningen. Vi hoppas att detta\r\nskall ta sig uttryck i bilaterala överenskommelser\r\nsom kan leda fram till att en snabbjärnväg kommer\r\ntill stånd inom en icke alltför avlägsen framtid.</pre><pre>En annan fråga som jag skulle vilja ta upp i detta\r\nsammanhang är möjligheten för medborgare i\r\nnordiska länder att i större utsträckning engagera\r\nsig politiskt. Jag vet att denna fråga har varit uppe\r\ni Nordiska rådet. Det fanns där ett medlemsförslag\r\nom att det skulle göras en utredning om att man\r\nskulle kunna få rösta även i parlamentsval, om man\r\nbehåller sitt medborgarskap när man flyttar till ett\r\nannat nordiskt land. Jag vet att rekommendationen\r\ni detta ärende har avskrivits, men jag tycker att det\r\när mycket beklagligt.</pre><pre>Vi arbetar i vårt land mycket effektivt för att få våra\r\nmedborgare att rösta. Vi tycker att det är en stor\r\nnackdel om inte en mycket hög procentandel av\r\nsvenska folket deltar i val. Det finns faktiskt\r\nmänniskor som under nästan hela sitt liv bor i ett\r\nannat nordiskt land än det där de är födda och har\r\nmedborgarskap.</pre><pre>Jag har personligen en sådan vän, en norrman. Jag\r\nförstår faktiskt en norrman som vill behålla sitt\r\nmedborgarskap. Norrmännen har en mycket fin\r\nform av nationalism -- det beror kanske delvis på att\r\nNorge är ett så pass nytt land -- och jag förstår att\r\ndenne norrman inte är villig att uppge sitt\r\nmedborgarskap, trots att han ända sedan\r\nstudietiden har bott i vårt land och verkat här. Han\r\när nu i 55-årsåldern, och han skulle väldigt gärna\r\nvilja rösta i våra riksdagsval och även vilja aktivera\r\nsig politiskt, inte bara på det kommunalpolitiska\r\nområdet.</pre><pre>Jag tycker att man med nuvarande ordning förlorar\r\nmänniskors engagemang på ett alldeles onödigt\r\nsätt. Det är en brandfackla som jag skulle vilja\r\nkasta ut i detta sammanhang. Det nordiska land\r\nsom först vågar ge andra nordiska medborgare\r\nrösträtt även i parlamentsval kommer att ta ett stort\r\nsteg framåt i det här avseendet, även om det sker\r\nensidigt.</pre><pre>Anf. 46  WIGGO KOMSTEDT (m):</pre><pre>Herr talman! Jag har en kort fråga till Ingrid\r\nNäslund: Anser Ingrid Näslund att vederbörande\r\nskall ha rösträtt både i Norge och i Sverige? Skall\r\nhan kunna rösta i parlamentsvalen i båda länderna?</pre><pre>Anf. 47  INGRID NÄSLUND (kds):</pre><pre>Herr talman! Ja, varför skulle det vara så farligt,\r\nom så blev fallet? Låt oss tänka på en sådan här\r\nperson som har bott under större delen av sitt liv i\r\nSverige. Om denna person orkar följa med politiskt\r\ni Norge och önskar rösta även där, kan jag inte se\r\natt detta på något sätt skulle vara omstörtande.</pre><pre>Jag tror att även Moderaterna väl inom en icke\r\nalltför avlägsen framtid kommer att verka för att\r\nman skall kunna rösta både i riksdagsval och i val\r\ntill EG-parlamentet. Jag inser att parallellen inte är\r\nfullständig, men vi kommer då att få delta i val till\r\ntvå politiska församlingar av stor betydelse.</pre><pre>Jag kan inte se något hinder i detta sammanhang. I\r\nmånga fall tror jag att vederbörande skulle rösta\r\nbara i det land där de lever och verkar, men om de\r\nskulle rösta i båda länderna, tror jag inte att detta\r\nskulle på något sätt förändra de politiska\r\nmajoriteterna eller vara någon stor nackdel.</pre><pre>Anf. 48  WIGGO KOMSTEDT (m):</pre><pre>Herr talman! Jämförelsen med Europaparlamentet\r\nvar inte speciellt bra. Den låg inte ens i närheten av\r\ndenna fråga. Det är en helt annan fråga.</pre><pre>Låt mig med tanke på Ingrid Näslunds långa\r\nutvikning fortsätta med ytterligare en fråga: Är det\r\nbara nordiska medborgare som skulle få dubbel\r\nrösträtt, eller skall det gälla för alla invandrare?\r\nSkulle vi alltså prioritera detta just här i Norden?</pre><pre>Anf. 49  INGRID NÄSLUND (kds):</pre><pre>Herr talman! Jag har tänkt mig att det till en början\r\nskulle gälla nordiska medborgare. Sedan får vi väl\r\nse om t.ex. samarbetet i EG leder till en sådan\r\nsamhörighet med andra européer att vi kan tänka\r\noss detta även för dem. Det beror på hur\r\nkonventionella vi är eller vilka framtidsvisioner vi\r\nvågar ha. Menar vi någonting när vi talar om ett\r\nnära samarbete med övriga nordiska länder och\r\nt.ex. med EG?</pre><pre>Överläggningen var härmed avslutad.</pre><pre>7 §  Verksamheten inom Europarådet</pre><pre>Föredrogs</pre><pre>utrikesutskottets betänkande</pre><pre>1992/93:UU8 Verksamheten inom Europarådet\r\n(redog. 1992/93:ER1 och skr. 1991/92:164).</pre><pre>Förste vice talmannen konstaterade att ingen talare\r\nvar anmäld.</pre><pre>8 §  Ändringar i massförstörelselagen m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU12 Ändringar i massförstörelselagen\r\nm.m. (prop. 1992/93:154).</pre><pre>Anf. 50  DANIEL TARSCHYS (fp):</pre><pre>Herr talman! Jag ber att få yrka bifall till utskottets\r\nenhälliga hemställan.</pre><pre>Departementet har upptäckt en mindre\r\nbristfällighet i sitt eget förslag, och med anledning\r\ndärav har jag framställt ett förslag, som ligger\r\nutdelat på kammarens bord. Det rör sig om en ren\r\nteknikalitet, som inte på något sätt ändrar\r\ninnebörden av förslaget.</pre><pre>Det särskilda yrkandet har följande lydelse:</pre><pre>beträffande lagen (1991:341) om förbud mot\r\nutförsel av vissa produkter som kan användas i\r\nmassförstörelsesyfte, m.m.,</pre><pre>att riksdagen antar det i propositionen 1992/93:154\r\nframlagda förslaget till lag om ändring av nämnda\r\nlag med de ändringarna att</pre><pre>dels ingressen till lagförslaget får följande lydelse:</pre><pre>Härigenom föreskrivs i fråga om lagen (1991:341)\r\nom förbud mot utförsel av vissa produkter som kan\r\nanvändas i massförstörelsesyfte, m.m.</pre><pre>dels att 4 § skall upphöra att gälla,</pre><pre>dels att 1, 3, 5--6 8 och 10 §§ samt rubrikerna\r\nnärmast före 3, 5, 6 och 8 §§ skall ha följande\r\nlydelse,</pre><pre>dels att det i lagen skall införas två nya paragrafer,\r\n2 a § och 5 a §, samt närmast före 2 a § och före 5 a\r\n§ nya rubriker av följande lydelse.</pre><pre>dels tidpunkten för ikraftträdandet bestäms till den\r\n1 april 1993.</pre><pre>Jag hemställer om bifall även till detta yrkande.</pre><pre>Överläggningen var härmed avslutad.</pre><pre>9 §  Tilläggsbudget I</pre><pre>Föredrogs</pre><pre>utrikesutskottets betänkande</pre><pre>1992/93:UU17 Tilläggsbudget I till statsbudgeten\r\nför budgetåret 1992/93, bil. 3 (prop. 1992/93:105\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>10 §  Godkännande av avtal mellan EFTA-\r\nstaterna och Polen m.m.</pre><pre>Föredrogs</pre><pre>utrikesutskottets betänkande</pre><pre>1992/93:UU18 Godkännande av avtal mellan\r\nEFTA-staterna och Polen m.m.</pre><pre>Förste vice talmannen konstaterade att ingen talare\r\nvar anmäld.</pre><pre>11 §  Viss ändring i lagen om allmänna\r\nbarnbidrag</pre><pre>Föredrogs</pre><pre>socialutskottets betänkande</pre><pre>1992/93:SoU18 Viss ändring i lagen (1947:529) om\r\nallmänna barnbidrag.</pre><pre>Förste vice talmannen konstaterade att ingen talare\r\nvar anmäld.</pre><pre>Överläggningen var härmed avslutad.</pre><pre>(Beslut fattades efter 12 §.)</pre><pre>12 §  Tillfälliga skattelättnader för\r\negenföretagare m.m.</pre><pre>Föredrogs</pre><pre>skatteutskottets betänkande</pre><pre>1992/93:SkU19 Tillfälliga skattelättnader för\r\negenföretagare m.m. (prop. 1992/93:100 delvis).</pre><pre>Kammaren biföll förste vice talmannens förslag om\r\natt betänkandet skulle avgöras efter endast en\r\nbordläggning.</pre><pre>Anf. 51  PETER KLING (nyd):</pre><pre>Herr talman! De skattelättnader som regeringen\r\nföreslår i skatteutskottets betänkande SkU19 är bra\r\nregler för egenföretagen. Vi kommer att stödja\r\npropositionen, men vi kommer att gå litet längre.\r\nVi tycker nämligen att reglerna om uppskov med\r\nbetalningarna -- mot skälig ränta -- även skall\r\nomfatta aktiebolagen. Med det vill jag yrka bifall\r\ntill reservation 2 i mom. 4.</pre><pre>Anf. 52  LARS BÄCKSTRÖM (v):</pre><pre>Herr talman! Den här tunga frågan,\r\nskatteutskottets betänkande 19, kan anses vara en\r\nmindre fråga: 430 miljoner. Men 430 miljoner är\r\nändå ingen liten summa.</pre><pre>Jag vill sätta in frågan i ett större sammanhang. Det\r\när sant att Sveriges småföretagare har det\r\nbesvärligt. Men det är ju inte bara de som har det\r\nbesvärligt. Det finns många som har det besvärligt\r\ni Sverige just nu: hyresgäster, villaboende,\r\nlöntagare, pensionärer, studerande. Man kan\r\nnämna många grupper som har det besvärligt. De\r\nhar det så svårt att de säkert skulle vara glada åt en\r\npermanent eller tillfällig skattelindring. Men de\r\ngrupperna har inte fått någon lindring. Genom\r\nregeringens förslag har de tvärtom fått påtagliga\r\nskattehöjningar.</pre><pre>Regeringen uppger i sin finansplan att man har\r\nsänkt skatter med ungefär 40 miljarder. Man har\r\nhöjt skatter med 30 miljarder. Man har höjt för\r\nhushåll, konsumenter och hyresgäster, och man har\r\nsänkt för kapital och företag. Man har behandlat\r\nstatsbudgeten efter principen: orkar du det ena så\r\norkar du det andra. Skattesänkning är till för\r\nföretag, skattehöjning för hushåll. Detta har skapat\r\nobalans i ekonomin. Det har lett till minskad\r\nefterfrågan inom hushållssektorn och stora\r\nbudgetunderskott.</pre><pre>Det är riktigt att den som har ett mindre företag och\r\när egenföretagare har sämre skattevillkor än\r\naktiebolag och större företag. Den skillnaden bör\r\njämnas ut. Vänsterpartiet är överens med\r\nregeringen och skatteutskottets majoritet om detta.\r\nMen skillnaden kan jämnas ut på flera sätt: Man\r\nkan öka förmånerna för mindre företag, minska\r\nskatteförmånerna för aktiebolag eller utjämna från\r\nbägge håll samtidigt. Hur man bör göra beror på\r\nhur det allmänna skatteuttaget ser ut.</pre><pre>Skatteuttaget på företag i Sverige är mycket lågt.\r\nDet visar OECD:s undersökningar. Det\r\nförhållandet erkände Bengt Westerberg redan i\r\nvalrörelsen 1991 när han i en intervju i Svenska\r\nArbetsgivareföreningens tidning betecknade den\r\nsvenska företagsskatten som världslåg. Det erkänns\r\nockså av Finansdepartementet i deras skrift\r\nSverige, Europa och skatterna som gavs ut i mars\r\n1992. På s. 50 kan man läsa om den totala\r\nskattebelastningen på utdelad vinst hos individer\r\nmed maximal marginalskatt, alltså efter\r\ndubbelbeskattning; man har också tagit hänsyn till\r\ndet s.k. Annellavdraget. I Sverige var skatteuttaget\r\n40,5 % 1991. Man beräknade skatteuttaget 1993 till\r\n36,3 %. Motsvarande siffra för EG 1991 var\r\n56,8 %; alltså väsentligt högre i EG än i Sverige.</pre><pre>Vi i Vänsterpartiet vill att företagsskatten höjs så\r\natt den närmar sig genomsnittet för EG. Vi kräver\r\ninte att det skall ske mitt i denna djupa\r\nlågkonjunktur, men med tiden måste det ske. Det\r\nsker bäst genom att man avvecklar systemet med\r\nskatteutjämningsreserv. Vi får då ett enklare\r\nskattesystem med mindre inlåsningseffekter. Man\r\nkan styra kapitalet dit där det gör bäst nytta utan\r\nhänsyn till skattesystemets utformning.</pre><pre>Herr talman! Visst skulle Vänsterpartiet kunnat\r\növerväga de lättnader och omperiodiseringar som\r\nregeringen föreslagit, under förutsättning att\r\nregeringen förklarat sig villig att på sikt något öka\r\ndet samlade skatteuttaget från företagssektorn --\r\nom alltså regeringen förklarat sig vara villig att\r\nfinansiera. Men det är man inte beredd att göra\r\nännu.</pre><pre>Jag tror att muren som utgör motståndet mot\r\nskattehöjningar håller på att rämna. I söndags\r\ntittade jag på TV hemma i Uddevalla. Då hörde jag\r\nstatsrådet Westerberg tala om att man nog fick\r\ntänka sig att höja skatten något i Sverige. Jag\r\nförutsätter att han då inte tänkte på moms eller\r\nandra områden där Sverige redan ligger högt -- det\r\nvore ju inte lämpligt -- utan de områden där skatten\r\när låg, dvs. på företagsskattesidan.</pre><pre>Jag erkänner att det krävs vinst i företagsvärlden.\r\nMen för vinst krävs det kunder. Det är inte skatten\r\nsom är det stora hotet mot Sveriges småföretag,\r\nutan de stora problemen för småföretagen just nu\r\när bristen på efterfrågan och bristen på krediter\r\nfrån en finansmarknad som har havererat. Det är\r\ndet som är problemet för Sveriges småföretag. Det\r\när det problemet som vi politiker skall göra något\r\nåt.</pre><pre>En företagare i min hemregion sade till mig: Lars,\r\nvi missar inga order längre. Det finns inga order att\r\nfå. Det är det problemet som politiken skall ändra\r\npå genom att öka den effektiva efterfrågan i\r\nekonomin.</pre><pre>Med anledning av vad jag nu sagt, herr talman,\r\nställer jag mig naturligtvis bakom Vänsterpartiets\r\nmeningsyttring vad gäller mom. 1 och 2, men för att\r\nförenkla voteringsordningen yrkar jag bifall endast\r\ntill Vänsterpartiets meningsyttring under mom. 3.</pre><pre>Anf. 53  YVONNE SANDBERG-FRIES\r\n(s):</pre><pre>Herr talman! Vi socialdemokrater accepterar\r\nförslaget i skatteutskottets betänkande nr 19, att ge\r\negenföretagare möjlighet att ytterligare ett år\r\nskjuta upp beskattningen av sina obeskattade\r\nreserver. Motivet är detsamma som det som\r\nredovisades i samband med skattereformen,\r\nnämligen att så länge det är aktuellt att reformera\r\nhela systemet för beskattning av egenföretagare är\r\ndet rimligt att ytterligare skjuta upp tidpunkten för\r\navskattningen av deras obeskattade reserver.</pre><pre>Däremot avvisar vi förslaget att höja SURV-\r\navsättningarna för egenföretagarna. Det är\r\negentligen av samma skäl: Vi menar att det är\r\nolämpligt att införa nya regler när frågan om\r\nbeskattningen av egenföretagarna är föremål för\r\növersyn och beredning i regeringskansliet. Så länge\r\ndet inte finns någon godtagbar teknik för en\r\nuppdelning av företagets och ägarens ekonomi\r\nfinns det dessutom risk att ökade skattekrediter,\r\nsom ju blir effekten av en höjd SURV, leder till\r\nökade konsumtionsmöjligheter för\r\negenföretagaren, och därmed inte kommer\r\nföretagen till godo.</pre><pre>Ett avslag på förslaget i den här delen innebär\r\ndessutom en budgetförstärkning med 130 miljoner\r\nkronor. Vi noterar slutligen att regeringens planer\r\npå att under 1993 återkomma med ett\r\ngenomgripande förslag till omläggning av\r\nbeskattningen av egenföretagare står i strid med\r\nden s.k. krisuppgörelsen från i höstas.\r\nSocialdemokraternas bedömning av frågan om\r\nbeskattning av egenföretagare kommer vi att\r\nredovisa när förslaget ligger på riksdagens bord.</pre><pre>Jag yrkar bifall till reservation nr 1 och i övrigt till\r\nhemställan i utskottets betänkande.</pre><pre>Anf. 54  KJELL JOHANSSON (fp):</pre><pre>Herr talman! I valrörelsen stod småföretagen i\r\ncentrum. Vid torgmöten och andra möten\r\nskanderade partierna i kör att Sveriges framtid\r\nligger hos dess småföretag. Vi måste ta till vara\r\nentreprenörandan. Det är i småföretagen som\r\nutvecklingen sker; det är där de nya jobben skall\r\nkomma. Det var ingen hejd på välviljan.</pre><pre>Nu är vi mitt emellan två val. Nu är det inte lika\r\nhett -- i varje fall inte hos alla partier, inte hos\r\nSocialdemokraterna och Vänsterpartiet. Framför\r\nallt inte om man ser till handling. Jag måste säga att\r\ndet totala oförståendet hos Socialdemokraterna för\r\nden här problematiken bekymrar mig våldsamt.</pre><pre>Jag gjorde något mycket märkligt under den\r\nallmänpolitiska debatten. Jag ägnade mig nämligen\r\nåt att gå in i ett företag. Jag vände på blad och\r\nbörjade sortera olika artiklar. Det gjorde jag\r\negentligen bara för att tala om vad problemet\r\nhandlar om. Men jag uppnådde inte någon som\r\nhelst förståelse.</pre><pre>Bakgrunden till den proposition som vi i dag\r\nbehandlar är att någon förändring av\r\negenföretagarnas beskattning inte genomfördes i\r\noch med den ordentliga reformeringen i samband\r\nmed skattereformen. Orsakerna till detta kan\r\nnaturligtvis diskuteras.</pre><pre>Jag tror inte att jag överskrider gränsen för vad som\r\när anständigt om jag säger att det i hög grad\r\nberodde på det måttliga intresse som fanns hos\r\nSocialdemokraterna. Vi kom i varje fall överens om\r\natt frågan skulle utredas vidare och att förslag\r\nskulle läggas fram av den socialdemokratiska\r\nregeringen. Men Socialdemokraterna gjorde inte\r\nnågonting. Vad det beror på kan man naturligtvis\r\nfråga sig. Möjligen såg Socialdemokraterna valet\r\nnärma sig och fann det mera angeläget att börja fila\r\npå sina stolta valtal om småföretagen och deras\r\noerhört stora betydelse. Det är kanske just därför\r\nsom man inte hade tid att ta sig an småföretagens\r\nvärsta problem.</pre><pre>Resultatet blev fortsatt orättvis behandling av\r\nsmåföretagen, och detta är obegripligt. Men det är\r\nännu obegripligare att Socialdemokraterna senare i\r\nkrisuppgörelsen satte upp villkoret att\r\negenföretagarbeskattningen skulle skjutas upp.\r\nYvonne Sandberg-Fries går ändå upp i debatten\r\noch säger att det skulle vara ett brott om regeringen\r\nlade fram förslag om ett införande av en rättvis\r\negenföretagarbeskattning nästa år.</pre><pre>Vad regeringen försöker åstadkomma med det här\r\nförslaget är att lindra skadorna. Dessa lindras\r\ngenom att förlängt uppskov med avskattning av\r\nreserver beviljas när det gäller nämnda\r\nföretagsgrupp. Allt annat vore oanständigt.</pre><pre>Det vore oanständigt att först utlova och\r\ngenomföra en skattereform och att sänka skatten\r\ntill 30 % för aktiebolagen för att sedan låta\r\negenföretagarna drabbas av skattesatser som kan\r\nbli mer än dubbelt så höga.</pre><pre>Även om framlagda förslag förverkligas finns\r\norättvisorna i skattesystemet kvar.\r\nEgenföretagarna är fortfarande missgynnade. För\r\natt i någon mån lindra verkningarna av detta\r\nföreslår nu utskottet en höjd avsättning till den I-\r\nSURV som finns, från 20 till 25 %.\r\nSocialdemokraterna säger nej. Det är inte lämpligt,\r\nsäger Yvonne Sandberg- Fries med nya regler när\r\nhela egenföretagarbeskattningen är föremål för\r\növersyn och beredning i regeringskansliet.</pre><pre>Men de här reglerna gäller ju redan. I 1992 års\r\ntaxering har en avsättning till nämnda I-SURV\r\ngjorts, och den löses upp i den nuvarande\r\ntaxeringen. Man gör en ny avsättning i den här\r\ntaxeringen. Vad är det för skillnad om det är fråga\r\nom 20 eller 25 % av inkomsten? Förda resonemang\r\när fullständigt obegripliga.</pre><pre>Det finns också en reservation av Peter Kling. Han\r\nhar vältaligt redogjort för att samma sak borde gälla\r\nför aktiebolag. Men sanningen är den att man i\r\nfråga om aktiebolagen redan fastställt det\r\nskattesystem som Lars Bäckström sagt är nära nog\r\nvärldsbäst. De får ju redan skatta av sina reserver.</pre><pre>Vidare vill jag erinra om att vi har gjort betydande\r\ninsatser för att lätta bördan för produktion och\r\nkapitalbildning. Dessutom, som sagt, får man nu\r\nhjälp av den förändrade kronkursen.</pre><pre>Vänsterpartiet vill att regeringen skall återkomma\r\nmed förslag på den här punkten. Man framlägger i\r\nsin ekonomiska motion förslag till höjningar av\r\nskatter till ett belopp av 18,5 miljarder. Ändå har\r\nman inte fått med den lilla summa som behövs för\r\natt komma till rätta med beskattningen för\r\negenföretagarna. Därmed skulle jobb skapas, och\r\ndet har oerhört stor betydelse. Sanningen är ju den\r\natt om detta inte görs blir människor arbetslösa till\r\nråga på allt annat elände.</pre><pre>Herr talman! Jag yrkar bifall till utskottets\r\nhemställan i betänkandet och avslag på\r\nreservationerna.</pre><pre>Anf. 55  YVONNE SANDBERG-FRIES\r\n(s):</pre><pre>Herr talman! Kjell Johansson försöker framställa\r\ndet hela så, att Socialdemokraterna skulle vara\r\nointresserade av småföretagens arbetsvillkor i vårt\r\nland. Det är naturligtvis en oerhört grov\r\nbeskyllning. Det inser säkert Kjell Johansson\r\nockså. Jag rekommenderar honom att t.ex. läsa vår\r\nnäringspolitiska motion.</pre><pre>I krisuppgörelsen i höstas var problemet att vi hade\r\nalldeles för dålig kontroll över statens finanser. Vi\r\nvar tvungna att skära ner när det gällde viktiga\r\nutgifter. I det läget hade regeringen tänkt sig att\r\nspäda på budgetunderskottet med 2,5 miljarder\r\ngenom att genomföra ett förslag till ändrade\r\nskatteregler för egenföretagarna. Problemet med\r\nden nuvarande regeringen är just att den ena\r\nhanden inte vet vad den andra handen gör. Man\r\nskulle alltså ytterligare försvaga ekonomin i ett läge\r\ndär småföretagarna dignade under räntebördor\r\nsom höll på att knäcka den ena småföretagaren\r\nefter den andra. Det är det sakliga problemet, och\r\ndet lyckas Kjell Johansson här fullständigt bortse\r\nfrån.</pre><pre>Vi tycker faktiskt att det är rimligt att man, om det\r\növerenskommits att den sortens förslag inte skall\r\ngenomföras, fortsätter diskussionen med dem som\r\nman träffat överenskommelse med. Det skall ske\r\ninnan man återkommer till riksdagen med nya\r\nförslag i samma ämne. Så har inte skett, och det är\r\ndet som min kritik gäller.</pre><pre>Anf. 56  KJELL JOHANSSON (fp):</pre><pre>Herr talman! Yvonne Sandberg-Fries talar om en\r\ngrov beskyllning. Men jag tycker inte att det är\r\nfråga om en grov beskyllning. I stället handlar det\r\nom en ganska så exakt verklighetsskildring av vad\r\nsom hänt i den här frågan som oerhört klart visar på\r\nett bristande intresse för de mindre företagen.</pre><pre>Nu säger Yvonne Sandberg-Fries att det här skulle\r\nkosta 2,5 miljarder. Ja, men, Yvonne Sandberg-\r\nFries, inte är det väl gratis att företag går i konkurs\r\ni en takt som aldrig förr i vårt land. Och inte är det\r\nväl gratis att småföretagen inte kan växa, att de inte\r\nkan behålla sina anställda.</pre><pre>Till råga på allt elände med de problem som vi har\r\ntillkommer nämnda kostnader. Sanna mina ord,\r\nYvonne Sandberg-Fries, de är inte lägre under\r\narbetsmarknadstiteln än de är under den här titeln!</pre><pre>Yvonne Sandberg-Fries säger också att man\r\ndignade under räntor och att det var det stora\r\nproblemet. Ja, det är möjligt att det var ett problem\r\ndå. Men det är definitivt inte det som är problemet\r\ni dag. Yvonne Sandberg-Fries går ändå upp i\r\ntalarstolen och håller envist fast vid argumentet att\r\nvi inte skall genomföra en rättvis\r\negenföretagarbeskattning, något som dock är\r\noerhört väsentligt för landets framtid.</pre><pre>Anf. 57  YVONNE SANDBERG-FRIES\r\n(s):</pre><pre>Herr talman! Jag konstaterar att Kjell Johansson\r\ntycks vara ensam i det här landet om att inte ha\r\nupptäckt att företagen fortfarande dignar under\r\nhöga räntor och att de har problem med krediterna.</pre><pre>Anf. 58  LARS BÄCKSTRÖM (v):</pre><pre>Herr talman! Kjell Johansson sade att alla politiker\r\ni valrörelsen talade om småföretagens problem och\r\natt det inte längre är ett lika hett debattämne. För\r\nvår del, säger han, är det faktiskt en lika het fråga.\r\nArbetslösheten är ju stor. Det behövs fler jobb i\r\nsmåföretagen för att det skall vara möjligt att\r\nminska arbetslösheten.</pre><pre>Ja, det är helt korrekt. Kjell Johansson och jag\r\nkonstaterar att den svenska företagsskatten är\r\nvärldslåg. Men Kjell Johansson sade också att den\r\när världsbäst. En låg skatt ger litet intäkter. Men\r\nskatters grundläggande uppgift är inte att staten\r\nskall få in så litet som möjligt utan att staten skall få\r\nin mer pengar. Idén med skatter är ju att staten skall\r\nfå in pengar.</pre><pre>Ett skattesystem som inte klarar att finansiera\r\nutgifterna är inte världsbäst, utan det är dåligt. Vi\r\nhar ju 200 miljarder i budgetunderskott. När\r\nstatsskulden spränger 1000-miljardersvallen är\r\nsystemet inte världsbäst utan mycket dåligt.</pre><pre>Vi föreslår skattehöjningar för att minska\r\nbudgetunderskottet, vilket på sikt kan sänka de\r\nhöga räntorna. Det gynnar småföretagen. De stora\r\naktiebolagen har nu väldigt låg skatt -- världslåg.\r\nDeras vinster är stora tack vare devalveringen. Men\r\nvad har företagen gjort med sina ökade vinster? Ja,\r\nde har inte utnyttjat det förbättrade läget med att ta\r\nmarknadsandelar. Fru finansminister Anne Wibble\r\nhar påpekat att det är olyckligt. Jag gör samma\r\nbedömning, och jag tror att Kjell Johansson också\r\ngör samma bedömning.</pre><pre>Men när det nu är så, är det viktigt att den effektiva\r\nskatten för de stora bolagen ökas. Mer skatt\r\nkommer då in, och ett utrymme för skattelindringar\r\nnär det gäller småföretagen skapas. Man kan säga\r\natt man minskar orättvisorna genom att öka skatten\r\nnågot för de stora bolagen och minska skatten för\r\nde små egenföretagen. Det är vår idé. Om ni i\r\nregeringen hade tänkt er att diskutera sådana\r\nlösningar hade vi varit mindre negativa till den\r\ntillfälliga skattelindring som ni föreslår.</pre><pre>Men alla skattelättnader måste finansieras. Det har\r\nVänsterpartiet insett. Uppenbarligen har inte\r\nregeringen det. Vänsterpartiet har exempelvis ställt\r\nsig bakom lättnader när det gäller arbetande kapital\r\nför småföretagare, så vi är inte negativa.</pre><pre>Men det går inte att få tillväxt i en ekonomi enbart\r\ngenom skattesänkningar, något som inses på allt\r\nfler håll. Den nyvalde presidenten i USA inser det,\r\noch i vissa regeringspartier börjar man inse det,\r\nbl.a. företrädaren för Folkpartiet, Bengt\r\nWesterberg. Häromdagen ögnade jag igenom\r\ncentertidningen Fokus, nr 1, 1993 -- en trevlig\r\ncentertidning som jag kan rekommendera\r\nkammarens ledamöter att ta del av. Där stod det i\r\nen debattartikel att sänkta skatter inte ger någon\r\ntillväxt.</pre><pre>För att ta upp ett konkret exempel på\r\nföretagarnäring kan jag nämna taxinäringen som\r\navreglerades i Stockholm, och mängder med\r\nseriösa småföretag slogs ut. Det är inte genom\r\nskattesänkningar som problemen för småföretag\r\nlöses. Skattesänkningar kan dock bidra till en\r\nlösning, men då skall sänkningarna vara\r\nfinansierade.</pre><pre>Anf. 59  KJELL JOHANSSON (fp):</pre><pre>Herr talman! Lars Bäckström konstaterar i sitt\r\nanförande att landets småföretagare har det\r\nbesvärligt. Han sade vidare att andra grupper inte\r\nhar fått skattesänkning.</pre><pre>Lars Bäckström för emellertid den här debatten\r\nmed en kvalificerad sammanblandning av\r\nföretagsbeskattning och egenföretagarbeskattning.\r\nFör aktiebolagen här i landet genomfördes en\r\nmycket förmånlig beskattning, som innebär en låg\r\nskattesats dels på investerat kapital, dels på de\r\nexpansionsmedel som kan skapas inom företaget.\r\nDetta genomfördes inte för egenföretagen. Jag är\r\ninte ute efter någonting annat än att försöka se till\r\natt få precis, exakt, likvärdiga skatteregler för\r\negenföretagen, dvs. för alla de företag i vårt land\r\nsom inte är aktiebolag.</pre><pre>Jag vet egentligen inte varför Lars Bäckström i\r\ndebatt efter debatt är så missbelåten med att vi har\r\nen låg företagsbeskattning här i landet. Skulle det\r\nvara bättre om vi återgår till världens högsta\r\nföretagsbeskattning och inte får hit ett enda\r\nföretag? Företag i en fri ekonomi söker sig till\r\nländer med förmånliga villkor, förmånlig\r\nbeskattning. Var inte ledsen för det Lars\r\nBäckström! Det här kommer att göra verkan och ge\r\nmänniskor i vårt land sysselsättning.</pre><pre>Anf. 60  LARS BÄCKSTRÖM (v):</pre><pre>Herr talman! Jag tillhör vänstersidan i politiken,\r\nden röda sidan, men jag tillhör inte jultomtesidan,\r\nså att jag kan ge gåvor till alla och envar.</pre><pre>Det är säkerligen helt riktigt att en låg skatt kan\r\nbidra till att företag söker sig till ett visst land. Men\r\nSverige behöver inte ha den lägsta skatten i hela\r\nOECD-världen för att klara tillväxten. Det är inte\r\nbara genom låga skatter som tillväxt skapas.\r\nModern forskning på det här området visar andra\r\nområden som är viktigare när det gäller att skapa\r\ntillväxt, exempelvis forskning och utveckling,\r\nsatsningar på infrastruktur och arbetskraftens\r\nutbildningsnivå. Sådana faktorer är långt viktigare\r\nän låg skatt. Det vet jag, och därför menar jag att\r\nvi skall skapa det mål som Kjell Johansson är ute\r\nefter. Han säger: Vi skall ha samma beskattning.\r\nDet är också min poäng. På den punkten är vi\r\növerens. Jag menar då att, eftersom vi har dåliga\r\nfinanser i statens ekonomi, detta inte kan ske\r\ngenom ännu fler skattelättnader, utan vi måste öka\r\nskatteuttaget på aktiebolagen något för att få råd\r\ntill skattelättnader för de enskilda firmorna. Det är\r\npoängen. Vi har det här utrymmet.</pre><pre>Kjell Johanssons partiledare har sagt att\r\nskatteuttaget säkerligen kommer att höjas något.\r\nFolkpartiet kan väl ändå inte mena att det skall ske\r\npå momssidan. Momsen är ju redan väldigt hög.\r\nFolkpartiet vill inte göra det på inkomstskattesidan.\r\nMen det höjda skatteuttaget skall väl inte heller\r\ngöras via de andra indirekta skatterna. Det\r\npåverkar ju också möjligheterna för ekonomin att\r\nfungera.</pre><pre>Om vi skall öka skatteuttaget får det väl göras på\r\ndet område där skatteuttaget är världslågt. T.o.m.\r\nEG-kommissionen har tillsatt en kommission för\r\natt undersöka om något land har en bolagsskatt som\r\när så låg att den verkar snedvridande på\r\nkonkurrensvillkoren. Det land som man syftar på\r\noch som man kommer att ägna sig åt torde vara det\r\nland som har den lägsta företagsskatten.</pre><pre>Folkpartiet är ju så angeläget om att harmonisera\r\nmed EG, men varför vill ni inte också harmonisera\r\nföretagsbeskattningen för de stora aktiebolagen,\r\nför dem som nu tack vare devalveringen kan göra\r\nrekordvinster, men som inte utnyttjar tillfället att ta\r\nmarknadsandelar för att skapa nya jobb?</pre><pre>Anf. 61  KJELL JOHANSSON (fp):</pre><pre>Herr talman! Det här var en intressant upplysning\r\nom Vänsterpartiets politik. Vänsterpartiet menar\r\natt samtidigt som vi upplever den värsta\r\nsysselsättningskrisen någonsin i Sverige skall man\r\nhöja skatten för företagen. Det är tur, Lars\r\nBäckström, att vi har en regering som är klokare än\r\nså, och som ser till att faktiskt rejält lindra bördorna\r\nför företagen i vårt land.</pre><pre>Lars Bäckström fortsätter med den här\r\nkvalificerade sammanblandningen av två grupper.\r\nHan talar om en grupp som i detta betänkande inte\r\növer huvud taget är föremål för behandling,\r\nnämligen aktiebolagen. Han gör det när han talar\r\nom OECD-undersökningar och säger att Sverige\r\nhar den lägsta skatten i OECD. Representanter för\r\nOECD är välkomna att komma hit för att\r\nundersöka egenföretagarbeskattningen och hur\r\nden ser ut i förhållande till andra länder i Europa,\r\nLars Bäckström. Jag är övertygad om att man\r\nskulle komma fram till att vi i Sverige är oförnuftiga\r\nsom bibehåller en så otroligt oförmånlig\r\nbeskattning, en beskattning som gör det\r\nfullständigt omöjligt för egenföretagare att skapa\r\nrörelsekapital och därmed soliditet för att kunna\r\nlåna pengar. Det gör att man inte heller lånevägen\r\nkan finansiera sin verksamhet. Att behålla en sådan\r\nbeskattning skulle OECD säkert finna vara högsta\r\nmått av oförstånd av något land.</pre><pre>Vänsterpartiet säger att förändringen skall\r\nfinansieras. Det vi i dag behandlar är en höjning av\r\nI-SURV:en. Vänsterpartiet har lagt fram ett\r\nförslag, som Lars Bäckström nu tar upp, om att ta\r\nbort SURV:en över huvud taget. Det är ju också en\r\nrevolutionerande metod, att förbättra\r\navdragsmöjligheten för småföretagen genom att\r\navskaffa skatteutjämningsreserverna.</pre><pre>Anf. 62  LARS BÄCKSTRÖM (v):</pre><pre>Herr talman! Man skall göra rätt sak vid rätt\r\ntidpunkt, i det har Kjell Johansson helt rätt. Det är\r\ndärför olämpligt att mitt i lågkonjunkturen höja\r\nskatten för aktiebolagen. Vi har föreslagit en\r\nutredning och säger att när\r\nskatteutjämningssystemen,\r\nskatteutjämningsreserverna, slopas kräver det\r\növergångslösningar. Och det krävs tid för att fasa in\r\ndet här. Men det här skall inte göras mitt i en\r\nlågkonjunktur, tvärtom. Vi i Vänsterpartiet vill\r\ngöra rätt sak vid rätt tid. Vi är överens med er om\r\natt det är olämpligt just nu. Vårt yrkande innebär\r\nett tillkännagivande om att detta skall ske över\r\ntiden.</pre><pre>Överläggningen var härmed avslutad.</pre><pre>Beslut</pre><pre>Utrikesutskottets betänkande UU9</pre><pre>Utskottets hemställan bifölls.</pre><pre>Utrikesutskottets betänkande UU8</pre><pre>Utskottets hemställan bifölls.</pre><pre>Utrikesutskottets betänkande UU12</pre><pre>Utskottets hemställan med den ändring däri som\r\nföranleddes av bifall till det av Daniel Tarschys\r\nunder överläggningen framställda särskilda\r\nyrkandet bifölls med acklamation.</pre><pre>Utrikesutskottets betänkande UU17</pre><pre>Utskottets hemställan bifölls.</pre><pre>Utrikesutskottets betänkande UU18</pre><pre>Utskottets hemställan bifölls.</pre><pre>Socialutskottets betänkande SoU18</pre><pre>Utskottets hemställan bifölls.</pre><pre>Skatteutskottets betänkande SkU19</pre><pre>Mom. 1 (inkomstbaserad avsättning till\r\nskatteutjämningsreserv)</pre><pre>Utskottets hemställan bifölls med 169 röster mot\r\n134 för reservation 1 av Lars Hedfors m.fl. i\r\nmotsvarande del.</pre><pre>Mom. 3 (företagsbeskattningens framtida\r\nutformning)</pre><pre>Utskottets hemställan bifölls med 294 röster mot 14\r\nför meningsyttringen av Lars Bäckström i\r\nmotsvarande del.</pre><pre>Mom. 4 (uppskovsbelopp i aktiebolag)</pre><pre>Utskottets hemställan bifölls med 286 röster mot 22\r\nför reservation 2 av Peter Kling.</pre><pre>Övriga moment</pre><pre>Utskottets hemställan bifölls.</pre><pre>13 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:165 Godkännande av avtal mellan EFTA-\r\nstaterna och Rumänien, m.m.</pre><pre>14 § Anmälan om interpellation</pre><pre>Anmäldes att följande interpellation framställts</pre><pre>den 16 februari</pre><pre>1992/93:80 av Hans Göran Franck (s) till\r\njustitieministern om ekonomisk och organiserad\r\nbrottslighet:</pre><pre>Den ekonomiska och organiserade brottsligheten\r\nhör till de allra allvarligaste problemen i det\r\nsvenska samhället. Den hotar att rasera\r\nmöjligheterna att bygga upp en sund och stabil\r\nekonomi. Den utgör en uppenbar fara för att\r\nytterligare bryta ned samhällssolidariteten. Den\r\nsvarta ekonomin undergräver möjligheterna för\r\nsamhället att få in beslutade skatter och avgifter.\r\nDen organiserade brottsligheten hotar vitala\r\nsamhällsfunktioner.</pre><pre>Den ekonomiska och organiserade brottsligheten\r\när i mycket hög grad koncentrerad till storstäderna\r\noch framför allt till Storstockholmsregionen.</pre><pre>Det är också i Stockholmsregionen som de\r\nallvarligaste bristerna i brottsbekämpningen\r\nföreligger. Hos polismyndigheten i Stockholm\r\narbetar endast 44 utredare med ekobrott. I början\r\nav 1980-talet, då problemen var mindre, rörde det\r\nsig om nästan det dubbla antalet.</pre><pre>I dag ligger mer än 1 200 ärenden på hög -- 1991 var\r\ndet ca 600. Med nuvarande personalresurser skulle\r\ndet sannolikt ta tio år att utreda dem, utan hänsyn\r\ntill nya ärenden. Utredningar påbörjas aldrig,\r\nutredningar läggs ned, åtalstider preskriberas.</pre><pre>Under 1991 utreddes endast 58 fall av\r\nåklagarenheten. Ca 90 % av samtliga fall ledde inte\r\ntill något åtal.</pre><pre>Polis, åklagare, skattemyndigheter och\r\nkronofogdemyndighet anser att situationen är\r\nohållbar.</pre><pre>Det är en allmänt spridd uppfattning att det inte\r\nlönar sig att anmäla ekonomisk och organiserad\r\nbrottslighet. Det finns praktiskt taget inga resurser\r\ntill spaningsverksamhet, trots att det knappast finns\r\nnågot brottsområde där anmälningsfrekvensen\r\nallmänt sett är så låg, oberoende av nuvarande\r\nbristande resurser.</pre><pre>Flaskhalsen när det gäller resurserna ligger i första\r\nhand hos polisen, inkl. erforderlig ekonomisk\r\nexpertis, därnäst hos åklagare. Det är uppenbart att\r\nen mer effektiv brottsbekämpning i bl.a.\r\nStockholmsregionen inte kan ske utan kraftig\r\nomfördelning av resurser inom rättsväsendet och\r\nen väsentlig utökning av anslagen till denna\r\nbrottsbekämpning.</pre><pre>En utökning av anslaget bör uppgå till minst 100\r\nmiljoner kronor. Och omfördelningen till förmån\r\nför ekobrottsbekämpningen bör vara vida större.\r\nEn väsentlig del av dessa tillskott bör tillfalla denna\r\nbrottsbekämpning i Stockholms län.</pre><pre>Dessa förstärkningar bör främst satsas på utökat\r\nantal åklagare, polisutredare och ekonomiska\r\nexperter. Vidare bör resurserna användas till en\r\nväsentligt utökad och förbättrad utbildning av såväl\r\nåklagare som polisutredare. Det är vedertaget att\r\ndenna utbildning betalas med centrala medel.</pre><pre>Ett annat problem är att Rikspolisstyrelsen (RPS)\r\noch Riksåklagaren (RÅ) saknar möjlighet till\r\nstyrning mot den regionala och lokala nivån inom\r\nåklagar- och polisväsendet. Det är därför\r\nnödvändigt att statsmakterna otvetydigt klargör\r\nsina intentioner om högsta prioritet åt denna\r\nbrottsbekämpning för att den skall få tillräckligt\r\ngenomslag. Det behövs också att erforderliga\r\nanvisningar kommer till. Det är även nödvändigt\r\natt, i stället för att som nu ha polisens och\r\nåklagarnas resurser utspridda på samtliga län,\r\nkoncentrera dem till storrotlar i Stockholm,\r\nGöteborg och Malmö samt vid RPS och RÅ.</pre><pre>Jag vill med anledning av det anförda ställa följande\r\nfrågor till justitieminister Gun Hellsvik:</pre><pre>1.  Är regeringen beredd att väsentligt utöka\r\nresurserna för ekobrottsbekämpning samt\r\ngenomföra en omfördelning av resurserna till\r\nförmån för denna brottsbekämpning?</pre><pre>2.  Vilka åtgärder vill regeringen föreslå för att\r\nåstadkomma en koncentration av resurserna till\r\nstorstäderna Stockholm, Göteborg, Malmö samt\r\ntill RPS och RÅ?</pre><pre>15 § Anmälan om frågor</pre><pre>Anmäldes att följande frågor framställts</pre><pre>den 16 februari</pre><pre>1992/93:392 av Alwa Wennerlund (kds) till\r\nstatsrådet Beatrice Ask om skolbetygen:</pre><pre>Jag har, när jag arbetat som lärare, sett\r\nnödvändigheten av att inte bara ha ett betygssystem\r\nsom dokumenterar elevens kunskap. Det är lika\r\nviktigt med ett betyg som ser till elevens hela\r\npersonlighet. Den allvarligaste följden av detta är\r\nelevernas känsla av inkompetens. Många elever har\r\nsvårt att hävda sig i betygskonkurrensen, trots att\r\nde med allra största flit och noggrannhet arbetar\r\nmed sina uppgifter. Skolan bör uppmärksamma och\r\ndokumentera dessa elevers vilja att vara ambitiösa.\r\nAtt gång på gång behöva konstatera att man trots\r\nflit och arbete inte kan komma upp till ett bra betyg\r\nger eleven dålig självkänsla och känsla av\r\nuppgivenhet. Ett betyg som talar om att eleven är\r\nflitig, ambitiös och har en vilja att lära sig skulle\r\nkunna uppväga detta.</pre><pre>Tänker statsrådet medverka till att ett sådant betyg\r\nkan komma till stånd?</pre><pre>1992/93:393 av Hans Göran Franck (s) till\r\njustitieministern om ett nytt polishus i Solna:</pre><pre>Regeringen beslutade nyligen att ett nytt polishus\r\nskall byggas i Huddinge, vilket kommer att\r\ntillgodose ett stort behov i Stockholmsregionen.</pre><pre>Ett nytt polishus i Solna är en annan ytterst\r\nangelägen fråga för polisväsendet i distriktet och\r\nregionen. Projektet har under flera år funnits med\r\ni Rikspolisstyrelsens plan för polishusbyggen. Det\r\när ekonomiskt inte försvarligt att inte utan vidare\r\ndröjsmål igångsätta polishusprojektet i Solna.</pre><pre>Med anledning av det anförda frågar jag\r\njustitieminister Gun Hellsvik:</pre><pre>När kommer regeringen att besluta att ett nytt\r\npolishus i Solna skall byggas?</pre><pre>16 § Kammaren åtskildes kl. 12.41.</pre><pre>Förhandlingarna leddes</pre><pre>av  talmannen från sammanträdets början t.o.m. 6\r\n§ anf. 29 (delvis) och</pre><pre>av  förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}